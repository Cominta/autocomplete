<doc id="621350" url="https://sk.wikipedia.org/wiki?curid=621350" title="Skorušina (podcelok)">
Skorušina (podcelok)

Skorušina je geomorfologický podcelok Skorušinských vrchov. Najvyšším vrchom je rovnomenný vrch s výškou 
Polohopis.
Podcelok zaberá strednú časť pohoria a od susedných podcelkov Skorušinských vrchov ho oddeľujú výrazné údolia. Rieka Oravica oddeľuje východne ležiacu Oravickú Maguru, Studený potok na západnom okraji vytvára hranicu s podcelkom Kopec. Severným smerom leží Oravská kotlina, severozápadne Oravská vrchovina. Južným smerom leží Podtatranská brázda a jej podcelok Zuberská brázda.
Turizmus.
Hrebeňom pohoria vedie červeno značený turistický chodník, ktorý spája Oravský Biely Potok a Oravice. Na hlavnú trasu sa pripájajú chodníky z obcí v okolí, ktoré zároveň ponúkajú i ubytovacie možnosti.

</doc>
<doc id="621351" url="https://sk.wikipedia.org/wiki?curid=621351" title="General Dynamics F-111 Aardvark">
General Dynamics F-111 Aardvark

F-111 Aardvark bol americký dvojmotorový stíhací bombardér s meniteľnou geometriou krídel. Bolo to taktické útočné lietadlo, ktoré plnilo úlohy strategického jadrového bombardéra, prieskumného lietadla, ale aj lietadla elektronického boja.
Bolo jedným z najkontroverznejších lietadiel svojej doby. Dovtedy žiadne iné lietadlo nebolo médiami tak ostro kritizované. Jeho vývoj bol sprevádzaný mnohými vážnymi problémami a značne prekročil nielen plánované náklady, ale aj stanovený termín spustenia sériovej výroby. Z niekoľko tisíc kusov, ktoré sa mali pôvodne vyrobiť, bolo nakoniec dodaných iba 562 lietadiel v siedmich rôznych variantoch.
Lietadlo bolo predmetom dlhotrvajúcej diskusie aj v rámci Kongresu a jeho odporcovia sa o lietadle posmešne vyjadrovali, že je nebezpečnejšie pre USA ako pre potenciálneho nepriateľa. Ale po tom, ako bolo vyriešených viacero technických problémov, F-111 sa vo svojej dobe ukázalo byť jedným z najefektívnejších lietadiel sveta. Navyše F-111 stanovila dovtedy najlepší bezpečnostný rekord, keď po dosiahnutí jedného milióna letových hodín došlo k strate iba 77 lietadiel.
Vznik a vývoj.
História vzniku F-111 sa začala odvíjať na konci 50. rokov minulého storočia, kedy si americké letectvo uvedomilo, že čoskoro bude potrebovať nahradiť stíhacie bombardéry F-100 Super Sabre, F-101 Voodoo a F-105 Thunderchief, ktoré boli v tej dobe v prevádzke. Preto 27. marca 1958 vydalo US Air Force nasledovné požiadavky na nové lietadlo:
Americké vzdušné sily požadovali, aby toto lietadlo pripravené na operačné nasadenie do roku 1964.
Tieto požiadavky však boli už o rok prepracované, pretože letectvo uznalo, že vývoj lietadla so schopnosťou zvislého/krátkeho vzletu a pristátia nebude pri úrovni vtedajších technológii taký jednoduchý. V roku 1960 bola požiadavka na maximálnu rýchlosť zvýšená na 2,5 Machu vo vysokej nadmorskej výške a 1,2 Machu na úrovni mora. Lietadlo malo byť schopné vzletu z rozjazdovej dráhy dlhej minimálne a jeho akčný rádius v nízkej letovej hladine mal byť . Navyše preletový dolet mal byť dostatočne veľký na to, aby bol stroj schopný preletieť Atlantický oceán.
V tej dobe hľadalo americké námorníctvo dvojmiestne lietadlo, ktoré by nahradilo zastarané stroje F-4 Phantom a F-8 Crusader. A hoci požiadavky námorníctva a letectva na nové lietadlo boli úplne odlišné, dňa 16. februára 1961 nariadil nový minister obrany Robert McNamara, aby sa skúmala možnosť vývoja jediného stroja, ktorý by uspokojil požiadavky oboch zložiek ozbrojených síl USA. Projekt dostal označenie Tactical Fighter Experimental (TFX) a jeho cieľom bolo zníženie nákladov na obstarávanie. Aj keď si predstavitelia amerického námorníctva od začiatku uvedomovali, že projekt TFX im nemôže poskytnúť požadované lietadlo schopné operovať z paluby lietadlovej lode, museli rešpektovať McNamarove rozhodnutie a pokračovať vo vývoji. Vznikla teda verzia F-11B, určená pre námorníctvo, z ktorej bolo celkovo vyrobených 7 prototypov. Ako však viacerí predpokladali hneď na začiatku, vývoj sprevádzalo množstvo problémov a program bol nakoniec v júli 1968 zrušený. Náhradou za zastarané palubné stíhačky sa o niekoľko rokov neskôr stal F-14 Tomcat.
Verzia stíhacieho bombardéra, určená pre letectvo, dostala označenie F-111A. Dňa 29. septembra 1961 boli oslovené spoločnosti Boeing, General Dynamics, Lockheed, Northrop, Grumman, McDonnell, Douglas, North American a Republic, aby predložili svoje návrhy na nové lietadlo. Odpovede firiem boli zaslané do decembra toho istého roku, pričom iba Northrop výzvu na predloženie návrhu odmietol.
Koncom januára 1962 sa vzdušné sily aj námorníctvo zhodli na tom, že žiadny z návrhov nie je prijateľný, ale že dva z nich – návrhy Boeingu a General Dynamics – stoja za ďalšie preskúmanie. Na jar roku 1962 predložili Boeing a General Dynamics pozmenené návrhy, tie však boli opäť zamietnuté. Svoje konečné návrhy dodali obe spoločnosti v septembri 1962 a 24. novembra 1962 sa víťazom tejto súťaže stala firma General Dynamics. K jej úspechu sa prispelo hlavne to, že verzie pre námorníctvo a letectvo zdieľali viac spoločných prvkov a firma uplatnila realistickejší prístup k otázke nákladov.
Prvý prototyp F-111A so sériovým číslom 63-9766 sa vzniesol k oblohe 21. decembra 1964. Aj keď bol let z dôvodu poruchy klapky skrátený na 22 minút, výsledky boli vo všeobecnosti uspokojivé. Letové testy boli znovu obnovené 6. januára 1965 a počas prvých letov dosiahla F-111A rýchlosť 1,3 Machu.
V roku 1965 boli odhadované náklady na výrobu jednej F-111 v rozpätí 4,5 až 6,3 milióna dolárov, čo zapríčinilo výrazné škrty v plánoch na množstvo obstaraných lietadiel. V tom istom roku bola uzavretá objednávka na 431 strojov, čo bolo o viac ako 50 percent menej, než sa pôvodne plánovalo.
Produkcia lietadiel F-111A začala v roku 1967 a celkovo bolo v tejto verzii vyrobených 141 strojov. Americké letectvo získalo prvé stíhačky F-111 18. júla 1967 a spočiatku nimi vyzbrojilo letky dislokované na základni Cannon v Novom Mexiku.
Konštrukcia.
F-111A.
F-111 bola vybavená krídlami s meniteľnou geometriou, ktoré mali šípovitosť v rozpätí od 16 do 72,5 stupňa. Drak lietadla bol vyrobený prevažne zo zliatin hliníka a ocele, z titánu a iných materiálov.
Kabína posádky bola riešená inovatívnym spôsobom, keď pilot a operátor zbraňových systémov nesedeli za sebou, ale vedľa seba. V prípade núdze slúžila kabína posádky aj ako úniková kapsula, ktorá sa za pomoci výbušnín a raketových motorov úplne oddelila od lietadla. Pri oddelení odtrhla aj malú časť trupu, ktorá slúžila ako stabilizačné krídlo. Následne sa v spodnej časti nafúkol vak, ktorý mal stlmiť náraz pri dopade na zem. V prípade pristátia na vode bola kapsula istý čas schopná plavby. Posádky F-111 boli niekoľkokrát nútené použiť únikovú kapsulu, ale aj napriek všetkým technickým opatreniam boli pristátia mimoriadne tvrdé a členom posádky spôsobovali zranenia.
Prvých 30 lietadiel F-111A bolo poháňaných motormi Pratt &amp; Whitney TF30-P-1. Tieto motory však pri vysokých rýchlostiach a vysokých uhloch nábehu trpeli problémami, ktoré súviseli so zahltením kompresoru. Preto ďalšie sériovo vyrobené F-111A už poháňala dvojica TF30-P-3 a prepracované museli byť aj prívody vzduchu motorov. Nový pohon dodatočne získalo aj niektoré z prvých 30 lietadiel vybavených problémovými TF30-P-1. Prívody vzduchu mali tendenciu nasávať veľa úlomkov z pristávacej dráhy, čo zapríčinilo, že F-111A mohli vzlietať len z upravených dráh, ktoré boli nepretržite zametané.
Avionika F-111A pozostávala z balíku elektroniky nazvaného Mk I. Zahŕňala inerciálny navigačný a útočný systém Litton AJQ-20, bojový radar General Electric AN/APQ-112, pulzný radar Honeywell APN-167, radar na sledovanie terénu Texas Instruments AN/APQ-110 a komunikačné systémy Collins ARC-109 a ARC-112.
F-111A mala pod krídlami šesť pylónov na zavesenie bômb, rakiet alebo externých palivových nádrží. Vonkajší pylón na konci každého z krídel bol pevný a nemohol sa otáčať. V dôsledku toho bolo možné na týchto dvoch závesníkoch niesť arzenál iba vtedy, keď boli krídla v polohe medzi 16 a 26 stupňami. Ale štyri vnútorné pylóny sa mohli otáčať a zostať tak rovnobežné so stredovou líniou lietadla pri akomkoľvek stupni šípovitosti. V malej bombovnici mohlo lietadlo niesť ešte dvojicu bômb s hmotnosťou . Alternatívne mohli byť bomby v tomto vnútornom priestore nahradené 20-mm rotačným kanónom M61A1 s palebným priemerom 2000 nábojov. V tejto konfigurácii však lietali F-111 len zriedkavo a radšej využívali bombovnicu na nesenie bômb alebo elektroniky. V štandardnej bojovej konfigurácii sa užitočné zaťaženie F-111A pohybovalo od po , čo predstavovalo 10 až 26 bômb s hmotnosťou alebo 8 až 20 bômb s hmotnosťou . Napríklad pri misiách, kde bol požadovaný dolet , bolo užitočné zaťaženie F-111 rádovo , čo predstavovalo 16 bômb s hmotnosťou .
F-111B.
Išlo o námornú verziu F-111, ktorá sa však nakoniec nedočkala zavedenia do služby. Let prvého prototypu sa uskutočnil 18. mája 1965 a i keď bol úspešný, letové skúšky už čoskoro odhalili, že stroj má príliš vysokú vzletovú hmotnosť. Tento problém sa podarilo čiastočne zredukovať pri štvrtom prototype, ale stále to nebolo dostatočné. Tejto nepodarenej konštrukcii nepomohol ani fakt, že bola poháňaná motormi TF30-P-1, ktoré trpeli zahltením kompresora. Do októbra 1967 bolo námorníctvu jasné, že z F-111B nikdy nebude palubné lietadlo s požadovanými vlastnosťami a americkému kongresu odporučilo, aby bol projekt ukončený.
Keďže spoločnosť General Dynamics nemala žiadne skúsenosti s palubnými lietadlami, spojila sa s firmou Grumman, ktorá bola skúseným výrobcom stíhačiek operujúcich z paluby lietadlovej lode.
Nos F-111B bol o kratší ako u F-111A, aby sa lietadlo prispôsobilo výťahom na palubách vtedajších amerických lietadlových lodí. Krídla boli predĺžené o necelých , aby sa zvýšila nosná plocha. F-111B by mala byť vybavená pulzno-dopplerovským radarom Hughes AN/AWG-9 a vyzbrojená šiestimi raketami AIM-54 Phoenix.
F-111C.
Verzia, určená pre Austráliu, ktorá nahradila bombardéry English Electric Canberra. Celkovo získalo austrálske letectvo 24 lietadiel tohto typu, ktoré boli oficiálne zaradené do služby v roku 1973 a Austrália ich prevádzkovala až od roku 2010.
F-111C získala krídla z verzie F-111B, ktoré mali rozpätie až . Na predĺžené krídla bolo možné pripevniť až osem pylónov. Zároveň bolo lietadlo vybavené spevneným podvozkom a moderným palubným radarom APQ-113. V rokoch 1983 až 1985 získali austrálske lietadlá aj AVQ-26 Pave Tack, ktorý pozostával z laserového značkovača a infračerveného senzoru, čo umožnilo efektívnejšie použitie laserom navádzaných bômb. F-111C boli vyzbrojené aj protilodnými raketami AGM-084A Harpoon.
V auguste 1990 bola s firmou Rockwell uzavretá zmluva na modernizáciu 18 strojov F-111C čo sa podarilo zrealizovať do novembra 1999. Lietadlá boli vybavené novým navigačným systémom, analógový systém riadenia letu bol nahradený digitálnym systémom "fly-by-wire" a pribudol tiež nový radar na sledovanie terénu Texas Instruments AN/APQ-171.
F-111D.
Vo verzii F-111D bolo vyrobených 96 lietadiel, ktorých dodávky prebiehali v rokoch 1970 až 1973. Počiatočná operačné spôsobilosti dosiahli tieto stroje v septembri 1972, ale kvôli pretrvávajúcim problémom s avionikou boli bojaschopné až od januára 1974. Americké letectvo ich prevádzkovalo do decembra 1992.
F-111D bola poháňaná výkonnejšími motormi Pratt &amp; Whitney TF30-P-9 a bola vybavená novými prívodmi vzduchu Triple Plow 2, ktoré odstránili problémy s kompresorom. Lietadlo tiež získalo nový avionický systém Mark II, ktorý zahŕňal napríklad navigačný systém od Autonetics North American Rockwell, počítačový systém od IBM, integrovanú súpravu displejov AN/AVA-9 od Norden Division of United Aircraft Corporation alebo dopplerovský radar od kanadskej firmy Marconi.
F-111E.
Z dôvodu dlhotrvajúceho vývoja verzie F-111D objednalo americké letectvo 94 lietadiel F-111E, ktoré mali jednoduchšiu avioniku a motory TF30-P-3. Stroje však disponovali novinkou, vyvinutou pre F-111D, ktorou boli prívody vzduchu Triple Plow 2. F-111E bol vybavený radarom APQ-113, ktorý slúžil na navigáciu a riadenie paľby v režime vzduchu-zem alebo vzduch-vzduch (aj keď toto nebolo jeho primárnym určením). Lietadlá boli americkému letectvu dodané v rokoch 1969 až 1971.
Prvý prototyp verzie F-111E (67-0115) bol zapožičaný NASA na testovanie systému riadenia letu "fly-by-wire". Prvý skúšobný let s týmto systémom sa uskutočnil 4. septembra 1975.
F-111F.
F-111F bola poslednou verziu F-111 pre americké letectvo, ktorej vstúpila do služby v januári 1972. Dodávky boli ukončené v septembri 1976 a US Air Force získalo celkovo 106 lietadiel tohto typu. F-111F boli v arzenále amerických vzdušných síl do roku 1996.
Od F-111D sa odlišovala pokročilejšou elektronikou, ktorá sa vyznačovala väčšou jednoduchosťou a spoľahlivosťou. Išlo o avionickú sadu Mark IIB, ktorá kombinovala navigačné a digitálne počítačové systémy F-111D a FB-111A. Okrem toho bola vybavená moderným bojovým rádiolokátorom APK-144. Verzia F-111F dostala aj vylepšený podvozok a výkonnejšie pohonné jednotky TF30-P-100, ktoré poskytovali o 35 percent väčší ťah ako motory verzií F-111A a E.
Mnohé z lietadiel F-111F niesli v bombovnici kontajner Ford AVQ-26 Pave Tack, ktorý pozostával z laserového značkovača a infračerveného senzoru, čo umožnilo efektívnejšie použitie laserom navádzaných bômb. Hoci všetky predchádzajúce verzie F-111 mohli byť vyzbrojené laserom navádzanými bombami, len verzia F-111F si dokázala pozemné ciele aj sama označiť.
EF-111A Raven.
Modifikácia lietadiel F-111A, ktorá nahradila stroje Douglas EB-66. Americké letectvo získalo prvé Raveny v novembri 1981 a do decembra 1985 ich bolo dodaných celkovo 42. US Air Force ich prevádzkovala do 2. mája 1998.
Ide o lietadlo elektronického boja, ktoré bolo vybavené rušiacim systémom AN/ALQ-99E. Antény a ďalšie príslušenstvo boli umiestnené v bombovnici, ostatné vybavenie sa nachádzalo v radóme.
Operačné nasadenie.
Vietnamská vojna.
Dňa 15. marca 1968 sa šesť lietadiel F-111A presunulo zo základne Nellis do Thajska, odkiaľ začali pôsobiť v rámci programu Combat Lancer. Do konca marca uskutočnili stroje 55 nočných misií proti cieľom v Severnom Vietname. V priebehu piatich týždňov však stratilo americké letectvo tri zo šiestich F-111A a preto bolo ich bojové nasadenie 22. apríla zastavené. Neskôr sa ukázalo, že tieto straty neboli spôsobené nepriateľskou bojovou činnosťou, ale konštrukčnými chybami krídel a chvostových plôch.
F-111A sa vrátili do juhovýchodnej Ázie v septembri 1972. Podieľali sa na leteckej ofenzíve Linebacker II proti Severnému Vietnamu. Vykonávali bombardovacie misie proti cieľom v Severnom Vietname a Laose uprostred monzúnovej sezóny. Lietali bez pomoci lietadiel elektronického boja alebo tankovacích lietadiel KC-135. Dňa 8. novembra 1972 uskutočnili 20 náletov na Severný Vietnam v tak zlom počasí, že ostatné lietadlá museli zostať uzemnené. Štyri F-111A boli schopné dopraviť na cieľ toľko bômb ako 20 lietadiel F-4. Stroje F-111A uskutočňovali bombardovacie misie aj v Kambodži až do 15. augusta 1973. Celkovo absolvovali F-111A približne 4000 bojových misií. Zaznamenali vysokú mierou úspešnosti pri zasahovaní pozemných cieľov a to aj keď bola viditeľnosť takmer nulová. V súvislosti s bojovou činnosťou stratili americké vzdušné sily iba šesť lietadiel.
Operácia Kaňon El Dorado.
V noci 14. apríla 1986 zaútočilo 24 amerických F-111F na Líbyu. Lietadlá zhadzovali na ciele v Tripolise neriadené, ale aj laserom navádzané bomby. Líbyjskej protivzdušnej obrane sa podarilo jednu zo stíhačiek zostreliť.
Išlo o dovtedy najdlhší bojový let stíhacích lietadiel. Trval 13 hodín a F-111F urazili na spiatočnom lete medzi Veľkou Britániou a Líbyou .
Operácia Kaňon El Dorado bola tiež bojovým krstom pre lietadlá elektronického boja EF-111A Raven. Tejto operácie sa zúčastnili tri stroje Raven a ich úlohou bolo rušiť líbyjské radary.
Vojna v Perzskom zálive.
V operácii Púštna búrka zohrali lietadlá F-111F kľúčovú úlohu pri zničení irackej veliteľskej a riadiacej infraštruktúry a pri eliminácii dôležitých pozemných cieľov na bojisku v Kuvajte. 67 stíhačiek F-111F vzlietalo z leteckých základní v Saudskej Arábii a dokázali na cieľ dopraviť presne navádzanú muníciu za akýchkoľvek poveternostných podmienok. Tieto stroje vykonali 2500 letov a zničili 2203 cieľov, vrátane 920 tankov, 252 kusov delostrelectva, 245 opevnených lietadlových krytov, 13 pristávacích dráh, 113 bunkrov a 12 mostov. Celkovo zhodili 5500 bômb, pričom v takmer 85 percentách išlo o presne navádzanú muníciu.
Keď iracké sily začali úmyselne vypúšťať ropu z čerpacích staníc, aby umožnili jej únik do Perzského zálivu, bola to práve F-111F, ktorá na rozvodné potrubie zhodila bombu s elektro-optickým navádzaním GBU-15, aby tento únik zastavila. V poslednú noc vojny zhodili dve F-111F narýchlo vyvinuté bomby GBU-28 na iracké bunkre hlavného velenia. Tieto bomby dokážu preniknúť viac vrstvou zeme alebo takmer vrstvou betónu.
Pozoruhodným dôkazom bojovej efektívnosti F-111F bolo, že počas vojny v Perzskom zálive nestratilo americké letectvo žiadne z týchto lietadiel.
Spolu s F-111F bola nasadená aj staršia a menej pokročilá verzia F-111E. Tieto stroje nemali integrovanú presnú muníciu, preto bombardovali ciele v severnej časti Iraku prevažne s gravitačnými bombami Mk 82 alebo Mk 84.
Do vojny sa zapojili aj lietadlá elektronického boja EF-111A Raven, ktoré uskutočnili viac ako 900 letov. Žiadne z týchto lietadiel nebolo zostrelené nepriateľom, aj keď americké letectvo prišlo o jeden stroj, čo však nesúviselo s bojovou činnosťou. Paradoxne si jeden z Ravenov vyslúžil víťazstvo vo vzdušnom súboji, keď iracká Mirage F.1, ktorá ho prenasledovala, narazila pri manévrovaní do zeme.

</doc>
<doc id="621352" url="https://sk.wikipedia.org/wiki?curid=621352" title="Kozmologický model">
Kozmologický model



</doc>
<doc id="621353" url="https://sk.wikipedia.org/wiki?curid=621353" title="Hádzaná na Ázijských hrách 2018">
Hádzaná na Ázijských hrách 2018

Hádzaná na Ázijských hrách 2018 bol hádzanársky turnaj v rámci multišportového podujatia Ázijských hier 2018. Konal sa v Jakarte, v Indonézii v dňoch od 13. do 31. augusta 2018, za účasti 13 mužských a 10 ženských tímov. Hádzanársky turnaj sa na hrách organizuje od roku 1982 a toto bolo jeho 10. vydanie. Zápasy sa odohrali v aréne GOR POPKI Cibubur. 
V mužskej kategórii obhájil titul , ktorý vo finálovom stretnutí zvíťazil nad . U žien zasa obhájila titul , ktorá vo finále vyhrala nad .
Nasadenie do výkonnostných košov.
Žrebovanie do skupín, ktoré prebehlo 5. júla 2018, sa uskutočnilo podľa nasledovných výkonnostných skupín:

</doc>
<doc id="621354" url="https://sk.wikipedia.org/wiki?curid=621354" title="Kopec (podcelok)">
Kopec (podcelok)

Kopec je geomorfologický podcelok Skorušinských vrchov. Najvyšším vrchom je Kopec s výškou 
Polohopis.
Podcelok zaberá západnú časť pohoria a od zvyšku Skorušinských vrchov (Skorušina) ho oddeľuje údolie Studeného potoka na severovýchode. Západným smerom nadväzuje Oravská vrchovina a južným smerom leží Podtatranská brázda a jej podcelok Zuberská brázda.
Turizmus.
Hrebeňom pohoria vedie červeno značený turistický chodník, ktorý spája Malatinú a Oravský Biely Potok. Na hlavnú trasu sa pripájajú chodníky z obcí v okolí, ktoré zároveň ponúkajú i ubytovacie možnosti. Atraktívne sú rozhľadne, ktoré ponúkajú jedinečný výhľad na Západné Tatry.

</doc>
<doc id="621355" url="https://sk.wikipedia.org/wiki?curid=621355" title="Paiónios z Mendy">
Paiónios z Mendy

Paiónios () bol grécky sochár v 5. storočí pred Kr.
Paiónios, grécky sochár z Mendy, tvoril v poslednej tretine 5. storočia pred Kr. Nemeckí archeológovia v roku 1875 objavili v Olympii mramorovú sochu Niké, okrídlenej bohyne víťazstva, na trojuholníkovom stĺpe. Nápis ju pripisuje Paióniovi:
- text v starogréčtine
Pausanias si po zhliadnutí tohto diela do svojej cestovateľskej príručky zaznamenal: „"Dórski Messénčania, prijímajúci kedysi od Aténčanov Naupaktos, venoval do Olympie sochu Niké na stĺpe, je to dielo mendského Paiónia a bolo zhotovené na pamiatku porazených nepriateľov, keď podľa môjho názoru bojovali s Akarňanmi a s Oiniadaičanmi. Sami Messénčania však tvrdia, že je to pamiatka vojenskej výpravy na Sfaktériu po boku Aténčanov a že nenapísali meno nepriateľa zo strachu pred Lakedaimončanmi (Sparťanmi), avšak naproti tomu sa Oiniadaičanov a Akarňanov báť nemuseli. "“
Votívny dar sochy bohyne Niké bol venovaný na pamiatku víťazstva Aténčanov (a Messénčanov) proti Sparte pri Pyle v roku 425 pred Kr. (dobytý bol Pylos a priľahlý ostrov Sfaktéria). Túto sochu, kedysi umiestnenú na 9 m vysokom stĺpe, našli pred južným rohom Diovho chrámu. Dnes patrí medzi najvzácnejšie poklady olympijského múzea. 
Podľa Pausania bol Paiónios aj autorom výzdoby východného štítu Diovho chrámu v Olympii. Odborníci na základe jasne odlišného sochárskeho štýlu však oprávňujú o tom pochybovať a možno predpokladať, že Pausanias bol zle informovaný o svätyni, ktorá bola zhotovená šesť storočí pred jeho návštevou. 

</doc>
<doc id="621358" url="https://sk.wikipedia.org/wiki?curid=621358" title="Bitka pri Sarikamiši">
Bitka pri Sarikamiši

Bitka pri Sarikamiši bola bitka medzi Ruskou ríšou a Osmanskou ríšou z obdobia prvej svetovej vojny. Odohrala sa medzi 22. decembrom 1914 a 17. januárom 1915 v rámci kaukazského frontu.
Bitka skončila víťazstvom Ruska. Osmanský postup vychádzal zo stratégie použitej počas napoleonských vojen, ktorá od jednotiek vyžadovala vysokú mobilitu a schopnosť dosiahnuť vytýčené body v presne stanovený čas. Osmanskí vojaci, ktorí na boj v zimných podmienkach nemali potrebné vybavenie, však v horách severne od mesta Sarikamiš v dôsledku bojov i podchladenia utrpeli ťažké straty.
Enver Paša, ktorý v bitke velil osmanskému vojsku, z porážky obvinil Arménov, ktorých dobrovoľnícke oddiely bojovali po boku Rusov. Toto obvinenie bolo zároveň predohrou ku genocíde, ktorú osmanskí Turci medzi rokmi 1915 až 1918 spáchali na arménskom obyvateľstve.

</doc>
<doc id="621359" url="https://sk.wikipedia.org/wiki?curid=621359" title="Kalandra">
Kalandra

Kalandra môže byť:

</doc>
<doc id="621361" url="https://sk.wikipedia.org/wiki?curid=621361" title="Sédži Ueda">
Sédži Ueda

Sédži Ueda (, * 1952) je japonský astronóm.
V rokoch 1987 až 2000 spolu so svojim kolegom Hiroši Kanedaom objavil 705 asteroidov. V roku 2016 sa tým dostali na 23. miesto zoznamu najúspešnejších objaviteľov asteroidov. V roku 2017 bol dvadsiatympiatym
najväčším objaviteľom asteroidov a desiatym v počte individuálnych objavov..
Vyštudoval medicínu na Stanford University kde získal aj titul Ph.D. Je členom skupiny "Sógó Kenkjú Daigakuin Daigaku" (anglicky "Graduate University for Advanced Studies") v Japonsku.
Je po ňom pomenovaný asteroid 4676 Uedaseiji.

</doc>
<doc id="621362" url="https://sk.wikipedia.org/wiki?curid=621362" title="S. Ueda">
S. Ueda



</doc>
<doc id="621369" url="https://sk.wikipedia.org/wiki?curid=621369" title="Dead but Rising">
Dead but Rising

„Dead but Rising“ je skladba dánskej heavy metalovej skupiny Volbeat. Skladba bola vydaná ako siedmy singel z piateho štúdiového albumu skupiny "Outlaw Gentlemen &amp; Shady Ladies".

</doc>
<doc id="621371" url="https://sk.wikipedia.org/wiki?curid=621371" title="Basketbal na Ázijských hrách 2018">
Basketbal na Ázijských hrách 2018

Basketbal na Ázijských hrách 2018 bol basketbalový turnaj v rámci multišportového podujatia Ázijských hier 2018. Konal sa v Jakarte, v Indonézii v dňoch od 14. augusta do 1. septembra 2018, za účasti 13 mužských a 10 ženských tímov. Basketbalový turnaj sa na hrách organizuje od roku 1951 a toto bolo jeho 18. vydanie. Zápasy sa odohrali v 2 arénach: Istora Gelora Bung Karno s kapacitou 7 900 a Hall Basket Gelora Bung Karno s kapacitou 2 400 divákov.
V mužskej kategórii získala titul , ktorá vo finálovom stretnutí zvíťazila nad . U žien zvíťazila rovnako , keď vo finále vyhrala nad obhajcom prvenstva z .
Účastníci.
Žrebovanie do skupín prebehlo 5. júla 2018.
Poznnámky: 
Poznámky: 

</doc>
<doc id="621372" url="https://sk.wikipedia.org/wiki?curid=621372" title="Sad Man's Tongue">
Sad Man's Tongue

„Sad Man's Tongue“ je tretí singel dánskej heavy metalovej skupiny Volbeat. Bol vydaný v roku 2007 ako prvý singel z albumu "Rock the Rebel / Metal the Devil", ktorý vyšiel vo februári toho istého roku.
Skladba je poctou Johnnymu Cashovi a len počas dvoch týždnov sa umiestnila na 20. mieste v Tjeklisten.
V rozhovore Poulsen vysvetlil, že skladba súvisí asi s päťdesiatymi rokmi minulého storočia, kedy rodičia chránili svoje deti pred všetkým. Ako príklad uviedol svoj idol Elvisa Presleyho, ktorého matka vždy vyzdvihla po škole, aby sa o neho postarala. Videoklip k skladbe bol natočený tam, kde skupina naživo odohráva skladbu.
Produkcia.
Skladba bola nahraná v októbri 2006 v štúdiu Hansen Studios v Ribe s producentom Jacobom Hansenom. Text a hudba boli zložené spevákom a gitaristom Michaelom Poulsenom. Pri nahrávaní sa zúčastnili viacerí hosťujúci hudobníci. Rod Sinclair hral na banjo a hral gitarové sólo. Martin Pagaard Wolff hral na akustickú gitaru a Anders Pedersen na havajskú gitaru.
Počas písania Poulsen trochu improvizoval skladbu svojho idola Johnnyho Casha „Folsom Prison Blues“. Niekedy je považovaná za jednu z Poulsenových coververzií, ale to bolo rýchlo zrušené, keďže tá myšlienka bola príliš banálna. Namiesto toho bol výsledok Cashova skladba. Skladba sa nedostala do umiestnení v rebríčkoch.
B-strana singlu obsahuje skladbu „Soulweeper #2“. Je to pokračovanie singlu „Soulweeper“ z prvého albumu. Frontman Michael Poulsen bol opakovane žiadaný od fanúšičiek, či by mohol napísať podobnú skladbu pre nový album. Producent Hansen prispel sprievodným spevom pri skladbe „Soulweeper #2“.
Umiestnenie.
Skladba „Sad Man's Tongue“ bola dva týždne umiestená 20. mieste v Tjeklisten. Singel sa nedostal do Tracklisten ani do iných zahraničných rebričkov.

</doc>
<doc id="621375" url="https://sk.wikipedia.org/wiki?curid=621375" title="Mary Ann's Place">
Mary Ann's Place

„Mary Ann's Place“ je siedmy singel dánskej heavy metalovej skupiny Volbeat. Bol vydaný v roku 2008 ako singel z albumu "Guitar Gangsters &amp; Cadillac Blood", ktorý vyšiel v septembri toho istého roku.
Sprievodné hudobné video zobrazuje príbeh skladieb „Danny &amp; Lucy (11PM)“, „Fire Song“, „Mr. &amp; Mrs. Ness“ a „Mary Ann's Place“, ktoré je súčasťou toho istého príbehu. Singel sa umiestnil v Tjeklisten na 1. mieste a v Tracklisten 35. miesto.
Skladba nasleduje skladby „Danny &amp; Lucy (11PM)“ a „Fire Song“ z albumu " The Strength / The Sound / The Songs " (2005) a skladby „Mr. &amp; Mrs. Ness“ z albumu "Rock the Rebel / Metal the Devil" (2007) a rozpráva tragický príbeh rodiny Nessovcov.
B-strana singlu je skladba „Still Counting“, ktorá sa týka muža, ktorý žije v "The 10 House City". Sedí na bare a rozpráva sa s gitarovými gangstrami.
Produkcia.
Skladbu zložil spevák a gitarista Michael Poulsen na turné skupiny Volbeat v súvislosti s "Rock the Rebel / Metal the Devil". Ku koncu turné skupina hrala skladbu niekoľkokrát počas koncertov. Poulsen v rozhovore povedal, že cítil, že mu niečo chýbalo, a potom premýšlal o ženskom hlase. Počas jazdy počul CD so skupinou Swan Lee, ktorej speváčka, Pernille Rosendahl, mala taký hlas že si myslel, že by vyhovoval do skladby. Potom kontaktoval speváčku.
Skladba bola nahraná v meste Ribe spolu s Jacobom Hansenom v marci a apríli 2008 v Hansen Studios. Ako hosťujúci hudobník hral Kristian Pedersen na akustickú gitaru.
Pre skladbu bolo vytvorené hudobné video, ktoré režíroval Alex Diezinger. 
Videoklip medzi skupinou Volbeat a Rosendahlovou, ktorí skladbu spievajú, a celá akcia sa skladá zo štyroch skladieb. Najprv, spor medzi Pánom a Pani Nessovcami a ich dcérou vo svojej obývacej izbe, po ktorej ich Lucy opustí spolu s priateľom Dannym. Idu nesprávne a zahynú, po čom sa Mary Ann stará o seba v zármutku. Pán Ness je zatknutý a uväznený. Nakoniec má možnosť navštíviť cintorín a položí na ich hroby kvety, zatiaľ čo ich prízraky stoja a pozerajú na neho.
Inšpirácie k videu prišli z filmu "Dogville" od Larsa von Triera (2003), rôzne miestnosti a priestory sú zaznamenávané provizórnymi kriedovými linkami, a sú tam napísané texty ako "Prison" a "Graveyard"
Hodnotenia a umiestnenia.
Recenzent časopisu "BT" napísal, že "„Michaelov duet s Pernille Rosendahlovou na skladbe "Mary Ann's Place" je božsky dobrý“" a časopis "Diskant.dk" napísal, že duet "„[je] naozaj príjemný závan čerstvého vzduchu“". Recenzent časopisu "GAFFA" napísal, že "„anjelsky sladké harmónie v refréne je ako mana z neba“", zatiaľ čo časopis "[[Politiken]]" nazval skladbu pekným duetom.
Singel debutoval na 35. mieste dňa 23. januára 2009 na [[Tracklisten]], ktoré sa stalo najvyšším hodnotením. Do zoznamu sa dostali tri týždne. Skladba „Mary Ann's Place“ sa umiestnila do konca novembra 2008 na 9. mieste, ale po uplynutí troch týždňov sa opäť vrátila. Vrátila sa na konci konca januára 2009 a vo februári sa umiestnila na 1. mieste v 7. týždni, aby sa vrátila na konci marca. Strávila celkovo 12 týždňov na rebríčkoch Singel sa neumiestil v žiadnom rebríčku mimo Dánska.
Zdroj.
[[Kategória:Piesne skupiny Volbeat]]
[[Kategória:Single z 2008]]
[[Kategória:Piesne z 2008]]

</doc>
<doc id="621377" url="https://sk.wikipedia.org/wiki?curid=621377" title="Gama nôž">
Gama nôž

Gama nôž alebo Leksellov gama nôž je lekársky prístroj, ktorý sa používa v rádiochirurgií na ožarovanie lézií v mozgu. Prístroj umožňuje dosiahnuť vysokú presnosť zamerania ošetrovanej lézie. Prístroj využíva žiarenie gama - elektromagnetické žiarenie izotopu 60Co.
Dejiny.
Svet.
História gama noža začala vo švédskom Štokholme, kde švédsky chirurg Lars Leksell publikoval v roku 1951 koncept rádiochururgie. Pri svojom výskume začal spolupracovať s rádiobiológom Borje Larssonom a v roku 1968 predstavili prvý prototyp prístroja pre efektívnu aplikáciu tejto metódy pod názvom "Gamma Unit I". Prístroj používa žiarenie gama a skladá sa z kobaltových žiaričov, názov gama nôž dostal až neskôr.
Česko-Slovensko.
História gama noža v Česko-Slovensku začala v roku 1992, kedy sa uskutočnila zbierka Nadácie Charta 77, v ktorej sa vyzbieralo 100 milíonov československých korún. Prístroj bol zakúpený a uvedený do prevádzky 26. októbra 1992, výrobné číslo mal 37, v Európe sa jednalo o 8. prístroj a v postkomunistických krajinách o prvý. Gama nôž bol inštalovaný v pražskej nemocnici Na Homolce.
Liečba.
Gama nôž sa používa pri najrôznejších mozgových chorobách, hlavne zhubné a nezhubné nádory mozgu a cievne malformácie mozgu. Liečia sa aj funkčné choroby ako epilepsia a rôzne neuralgie. Pomocou gama noža sa môže liečiť tiež glaukóm (zelený zákal). Liečba vedie k zlepšeniu príznakov zeleného zákalu (zníženiu bolesti hlavy, zníženiu vnútroočného tlaku).
Princíp.
Tento asi dvadsaťtonový prístroj funguje na princípe polosféry. Jedná sa o helmu, do ktorej je upevnená hlava. V prilbe je umiestnených 201 kobaltových žiaričov, ktoré sú všetky zamerané na jedno miesto, ktoré ožiari. Vďaka malému žiareniu sa ale nepoškodí okolité tkanivo, liečebné účinky má len na miesto, kam smerujú všetky žiariče.

</doc>
<doc id="621378" url="https://sk.wikipedia.org/wiki?curid=621378" title="Bitka pri Bolimove">
Bitka pri Bolimove

Bitka pri Bolimove bola nerozhodná bitka z obdobia prvej svetovej vojny, ktorá sa 31. januára 1915 odohrala medzi Ruskou ríšou a Nemeckým cisárstvom. Býva považovaná za úvod k Druhej bitke pri Mazurských jazerách. Nemci v boji použili aj slzný plyn, čím je bitka dodnes známa ako dejisko prvého širokého nasadenia chemických zbraní v rámci prvej svetovej vojny i dejín vojenstva vôbec.

</doc>
<doc id="621380" url="https://sk.wikipedia.org/wiki?curid=621380" title="I Only Wanna Be With You (Volbeat)">
I Only Wanna Be With You (Volbeat)

„I Only Wanna Be With You“ je singel dánskej heavy metalovej skupiny Volbeat z ich prvého štúdiového albumu "The Strength / The Sound / The Songs", ktorý sa objavil v roku 2005. Skladba je cover verzia skladby Dusty Springfieldovej „I Only Want to Be with You“. Skladba sa nedostala na žiadne rebríčky a bol to jediný singel z albumu.
V hudobnom videu môžme vidieť skupinu Volbeat hrať na vrchole budovy v Kodani, zatiaľ čo robia rez žene, ktorá je na operácii, kde sú pripravení lekár a dve sestry. Počas operácie sa zdá byť jasné, že lekár nie úplne zvládol svoje remeslo, a na konci žena umiera.

</doc>
<doc id="621385" url="https://sk.wikipedia.org/wiki?curid=621385" title="Zoznam železničných staníc a zastávok v Bratislave">
Zoznam železničných staníc a zastávok v Bratislave

Toto je zoznam železničných staníc a zastávok na území Bratislavy. Nachádzajú sa tu osobné, zoraďovacie a nákladné železničné stanice.
Plánované zastávky.
V rámci rozširovania železničnej dopravy v Bratislave je plánované vybudovanie viacerých železničných zastávok. Možné zastávky sú: Lamačská brána pri Bory Mall, Patrónka, Filiálka a Bosákova oproti Auparku, Devínska Nová Ves, Mladá garda, Trnávka a Ružinov.

</doc>
<doc id="621386" url="https://sk.wikipedia.org/wiki?curid=621386" title="Vodné pólo na Ázijských hrách 2018">
Vodné pólo na Ázijských hrách 2018

Vodné pólo na Ázijských hrách 2018 bol vodnopólový turnaj v rámci multišportového podujatia Ázijských hier 2018. Konal sa v Jakarte, v Indonézii v dňoch od 16. augusta do 1. septembra 2018, za účasti 9 mužských a 6 ženských tímov. Nováčikmi turnaja boli ženské družstvá Thajska a domácej Indonézie. Vodnopólový turnaj sa na hrách organizuje od roku 1951 a toto bolo jeho 18. vydanie. Zápasy sa odohrali v plaveckom štadióne Gelora Bung Karno Aquatic Center s kapacitou 2 000 divákov. 
V mužskej kategórii obhájil titul , ktorý vo finálovom stretnutí zvíťazil nad . U žien zasa obhájila titul , ktorá sa v jedinej hranej skupine umiestnila pred a .
Účastníci.
Žrebovanie do skupín prebehlo 5. júla 2018.

</doc>
<doc id="621390" url="https://sk.wikipedia.org/wiki?curid=621390" title="Slovenský zákonník">
Slovenský zákonník

Slovenský zákonník (skratka Sl. z.) bola v rokoch 1939 - 1945 zbierka právnych predpisov Slovenskej republiky (do 20.7.1939 Slovenského štátu). Vydávanie zákonníka zabezpečovalo ministerstvo vnútra, ktoré vydávalo aj "Úradné noviny". Prvá čiastka Sl. z. bola vydaná 14. marca 1939 a posledná 31. marca 1945.
V čase, keď vychádzali posledné čiastky Sl. z., na druhej strane Slovenska, v oslobodených Košiciach, už pôsobila Slovenská národná rada (SNR), najvyšší slovenský politický, zákonodarný, vládny a výkonný orgán v obnovovanom Česko-Slovensku. Predsedníctvo SNR tu vydalo svoje prvé nariadenie 21. februára. 31. marca vládni a politickí predstavitelia Slovenskej republiky opustili Bratislavu, utiahli sa do Skalice, odkiaľ 4. apríla odišli do „exilu“ v Kremsmünsteri v Hornom Rakúsku, kde ich 6. mája objavila americká armáda.
Podľa § 2 vládneho nariadenia čís. 14/1939 Sl. z. zo dňa 18. marca 1939 o Slovenskom zákonníku sa v ňom vyhlasovali:
Ak nebolo uvedené inak, právne predpisy nadobúdali účinnosť 15. dňa po ich vyhlásení v Sl. z., okrem vyhlášok o oprave tlačových chýb, ktoré mali účinok "„ako by text právneho predpisu bol býval už pôvodne správne vyhlásený“".

</doc>
<doc id="621391" url="https://sk.wikipedia.org/wiki?curid=621391" title="Sl.z.">
Sl.z.



</doc>
<doc id="621392" url="https://sk.wikipedia.org/wiki?curid=621392" title="Sl. z.">
Sl. z.



</doc>
<doc id="621393" url="https://sk.wikipedia.org/wiki?curid=621393" title="Drakón">
Drakón

Drakón () bol aténsky štátnik a zákonodarca v 7. storočí pred Kr.
Život.
Drakón, aténsky zákonodarca a štátnik (aisymnétés, v archaickom Grécku sa týmto titulom označoval volený predstaviteľ obce s mimoriadnou právomocou), ktorý dal Aténam pravdepodobne prvé písané zákony, pôsobil okolo roku 620 pred Kr. O Drakónovi a jeho zákonoch je známych len málo konkrétnych správ. Je možné, že zaviedol politické zriadenie založené na volebnom práve pre "hoplitov". Hoci pravdepodobne ustanovil zákony iba pre určité zločiny, tresty za ne uložené boli veľmi tvrdé (dodnes sa volajú tvrdé a kruté zákony drakonické) a Solón neskôr zrušil všetky jeho zákony okrem tých, ktoré sa týkali zabitia človeka.
Drakónove zákony.
Drakónove zákony sú zrejme najstaršie písomne doložené zákony v Aténach. Kodifikáciou aténskeho zvykového práva bol Drakón poverený v dobe 39. olympiády (v období medzi 39. a 40. olympijskými hrami), teda niekedy v rokoch 624 až 621 pred Kr. Neskoršia grécka tradícia sa zhodovala v tom, že Drakónove zákony boli veľmi prísne a tento názor viedol známemu prísloviu o „"drakonických opatreniach"“ (nepísal ich vraj atramentom, ale krvou, lebo aj za najmenšie prečiny vymeriaval najvyššie tresty). Aristoteles v diele "Politika" poznamenal, že Drakónove zákony sa vyznačujú „"tvrdosťou vo výške trestu"“. V "Rétorike" uvádza výrok lekára Hérodika zo Sélymbrie, ktorý žil v 5. stor. pred Kr., že tieto zákony „"nie sú dielom človeka, ale draka (drakón - had, drak), pretože sú také kruté."“
V Aristotelovej "Aténskej ústave" (Ústavy 158 štátov všeobecne a špeciálne o zriadení demokratickom, oligarchickom, aristokratickom a o tyranii) je uvedená tiež Drakónova ústava. To je však zrejme výtvor konzervatívnych politikov zo sklonku klasického obdobia gréckych dejín, ktorí chceli dokázať, že ich program „"starobylé ústavy"“ (patrios politeia) má oporu aj u Drakóna.
Drakónove zákony sa týkali ťažkých previnení, predovšetkým činov, za ktoré boli ich páchatelia väčšinou odsúdení na trest smrti. Drakónove ustanovenia týkajúce sa zabitia boli prebraté do Solónových zákonov. Drakón zrejme rozlišoval skutkovú podstatu zabitia na úmyselné a neúmyselné zavraždenie. Ten, kto zabil niekoho neúmyselne, bol Drakónovými zákonmi chránený, a to nepriamo tým, že mohol odísť do cudziny, alebo priamo tak, že zo strany pozostalých nesmel byť vystavený pomste alebo represáliám. No nielen to. Zákon zohľadňoval prípady, keď šlo o „spravodlivú“ legitímnu vraždu. V takom prípade obvineného zbavili viny. Do tejto kategórie patrilo napr. zabitie pri sebaobrane. Za spravodlivé sa považovalo aj zabitie človeka, ktorý mal sexuálny styk s manželkou, dcérou, matkou alebo družkou vraždiaceho (zákon pre tento čin najčastejšie páchaný mužmi platil len pre slobodných občanov, zložitejšie sa uplatňoval v prípade otrokov). Pre všetkých však platilo, že po tomto čine sa bolo treba očistiť. O tom, či čin má byť kvalifikovaný ako vražda alebo zabitie rozhodoval zbor 51 efetov (efetai) vyberaných z radov eupatridov (eupatridai, zložených z bývalých archontov, ktorí boli aténskou aristokraciou). Tento zákon teda ukončil osobnú pomstu a znamenal vznik trestného práva (bol významným krokom k pevnému kódexu zákonných ustanovení). 

</doc>
<doc id="621394" url="https://sk.wikipedia.org/wiki?curid=621394" title="Snem Slovenskej krajiny">
Snem Slovenskej krajiny



</doc>
<doc id="621400" url="https://sk.wikipedia.org/wiki?curid=621400" title="Hérodikos">
Hérodikos

Hérodikos () môže byť:

</doc>
<doc id="621401" url="https://sk.wikipedia.org/wiki?curid=621401" title="Aktinoidová kontrakcia">
Aktinoidová kontrakcia

Aktinoidová kontrakcia je postupné zmenšovanie iónových polomerov aktinoidov s narastajúcim protónovým číslom od 126 pm (Ac3+) po 88 pm (Lr3+). So zvyšujúcim sa protónovým číslom pristupujúce elektróny obsadzujú vnútorné orbitály 5f a vo valenčnej vrstve 7s je stále ten istý počet elektrónov - dva. Tie sú jadrom priťahované stále silnejšie, pretože orbitál 5f slabo tieni pôsobenie kladného náboja jadra. Tento jav je dobre pozorovateľný hlavne pri ťažších aktinoidoch (od curia vyššie), kde je stabilný oxidačný stupeň +III.

</doc>
<doc id="621404" url="https://sk.wikipedia.org/wiki?curid=621404" title="Volejbal na Ázijských hrách 2018">
Volejbal na Ázijských hrách 2018

Volejbal na Ázijských hrách 2018 bol volejbalový turnaj v rámci multišportového podujatia Ázijských hier 2018. Konal sa v Jakarte, v Indonézii v dňoch od 19. augusta do 1. septembra 2018, za účasti rekordných 20 mužských a 11 ženských tímov. Nováčikom turnaja bolo mužské družstvo Kirgizska. Volejbalový turnaj sa na hrách organizuje od roku 1958 a toto bolo jeho 16. vydanie. Zápasy sa odohrali v 2 arénach: Gelora Bung Karno Tennis Indoor s kapacitou 5 000 divákov a Bulungan Sport Hall.
V mužskej kategórii obhájil titul , ktorý vo finálovom stretnutí zvíťazil nad . U žien získala titul , keď vo finále vyhrala nad .
Účastníci.
Žrebovanie do skupín prebehlo 5. júla 2018.
Pozn.: Číslo v zátvorke udáva umiestnenie vo svetovom rebríčku FIVB k júlu 2017.
Pozn.: Číslo v zátvorke udáva umiestnenie vo svetovom rebríčku FIVB k augustu 2017.
Výsledky.
Turnaj mužov.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
Skupina E.
&lt;br&gt;
Skupina F.
&lt;br&gt;
Play-off.
&lt;br&gt;
Turnaj žien.
Základné skupiny.
Skupina A.
&lt;br&gt;
Skupina B.
&lt;br&gt;

</doc>
<doc id="621405" url="https://sk.wikipedia.org/wiki?curid=621405" title="Malá vojna (1939)">
Malá vojna (1939)



</doc>
<doc id="621407" url="https://sk.wikipedia.org/wiki?curid=621407" title="Softbal na Ázijských hrách 2018">
Softbal na Ázijských hrách 2018

Softbal na Ázijských hrách 2018 bol softbalový turnaj v rámci multišportového podujatia Ázijských hier 2018. Konal sa v Jakarte, v Indonézii v dňoch od 19. do 24. augusta 2018, za účasti 7 ženských tímov. Softbalový turnaj sa na hrách organizuje od roku 1990 a toto bolo jeho 8. vydanie. Zápasy sa odohrali na štadióne Gelora Bung Karno Softball Field s kapacitou 500 (+ dočasne pristavanými tribúnami pre 1 500) divákov. Titul obhájilo , ktoré vo finálovom stretnutí zvíťazilo nad .
Účastníci.
Poznámka: Číslo v zátvorke udáva umiestnenie vo svetovom rebríčku WBSC v roku 2018.

</doc>
<doc id="621415" url="https://sk.wikipedia.org/wiki?curid=621415" title="Pálenisko (Ružinov)">
Pálenisko (Ružinov)

Pálenisko (historicky: Brener, ) je lokalita v Bratislave v mestskej časti Ružinov v okrese Bratislava II v priestore medzi železničnou traťou Bratislava – Hegyeshalom (132), Diaľnicou D1, Krajinskou cestou, Malým Dunajom a Dunajom. Priamo susedí s mestskými časťami Podunajské Biskupice a Vrakuňa. Lokalita a jej názov majú stredoveký pôvod. Dnes je územie katastrálne rozdelené medzi Nivy a Ružinov.
Podľa sčítania ľudu, domov a bytov k 3. marcu 1991 populáciu Páleniska tvorilo 125 obyvateľov (z toho 64 mužov a 61 žien) v 56 domácnostiach bývajúcich v 42 domoch a ôsmich bytoch.

</doc>
<doc id="621418" url="https://sk.wikipedia.org/wiki?curid=621418" title="Mucha domáca">
Mucha domáca

Mucha domáca ("Musca domestica") je dvojkrídlový hmyz z čeľade muchovité ("Muscidae").
Predpokladá sa, že sa vyvinula v ére kenozoikum, pravdepodobne na Strednom východe, a rozšírila sa po celom svete ako ľudský komenzal. Ide o najbežnejšie druhy muchy, vyskytujúcich sa v ľudských obydliach. Dospelé jedince sú sivé až čierne, majú štyri tmavé pozdĺžne čiary na hrudníku, mierne chlpaté telá a jeden pár membránových krídel. Majú červené oči, ktoré majú väčšie samice ďalej od seba.
Samica sa zvyčajne pári iba raz a spermie si uchováva na neskoršie použitie. Kladie znášku približne 100 vajíčok na rozkladajúce sa organické látky, ako je potravinový odpad, mŕtvoly alebo fekálie. Vajíčka sa čoskoro vyliahnu do beznohých bielych lariev. Po 2 až 5 dňoch vývoja sa premenia na červeno-hnedé kukly, približne 8 mm dlhé. Dospelé mušky normálne žijú 2 až 4 týždne, ale môžu prezimovať. Dospelé muchy sa živia rôznymi kvapalnými alebo polokvapalnými látkami, ako aj tuhými materiálmi, ktoré boli zmäkčené ich slinami. Na svojom tele a vo svojich výkaloch môžu prenášať patogény, kontaminovať potraviny a prispievať k prenosu chorôb prenášaných potravinami. Vo väčších počtoch môžu byť fyzicky nepríjemné. Z týchto dôvodov sú považované za škodcov.
V laboratóriách sa používajú pri výskume starnutia a určenia pohlavia.

</doc>
<doc id="621419" url="https://sk.wikipedia.org/wiki?curid=621419" title="Musca domestica">
Musca domestica



</doc>
<doc id="621424" url="https://sk.wikipedia.org/wiki?curid=621424" title="Allan Richard Williams">
Allan Richard Williams



</doc>
<doc id="621425" url="https://sk.wikipedia.org/wiki?curid=621425" title="Peter Randolph Best">
Peter Randolph Best



</doc>
<doc id="621426" url="https://sk.wikipedia.org/wiki?curid=621426" title="Martin Longa">
Martin Longa

Martin Longa (* 16. október 1882, Kežmarok† 23. december 1959) bol československý politik a mezivojnový člen Národného zhromaždenia pre Autonomistický blok.
Životopis.
Povolaním bol roľníkom. Podľa údajov z roku 1935 žil v Kežmarku.
V parlamentných voľbách v roku 1935 získal mandát v Národnom zhromaždení za Autonomistický blok, ktorý iniciovala Hlinkova slovenská ľudová strana. Poslanecké kreslo si oficiálne udržal až do zrušenia parlamentu v roku 1939.
Za tzv. slovenského štátu bol vládny komisár v Kežmarku. Jeho súčasníci zmieňovali, že pomáhal niektorým miestnym židovským rodinám. 14. novembra 1939, vydal povolenie pre Lazara Gerhardta z Tarnova, aby sa mohol prisťahovať za chorou matkou do Kežmarku. V roku 1941 pomohol zadlženému Hermanovi Bergmanovi tým, že si u neho mesto objednalo zákazky. Denník "Karpathen-Post", jeho činy kritizoval v roku 1941, a verejne ho označoval ako priateľa Židov. Longa neskôr odvolali z funkcie. V apríli 1944 bol ešte vymenovaný za zástupcu mešťanostu Kežmarku.

</doc>
<doc id="621430" url="https://sk.wikipedia.org/wiki?curid=621430" title="Železničná stanica Humenné">
Železničná stanica Humenné

Železničná stanica Humenné je železničná stanica v Humennom. Leží na tratiach 193 Prešov – Humenné, 191 Michaľany – Łupków a 196 Humenné – Stakčín. Stanica je elektrifikovaná. Leží v nadmorskej výške .
Doprava.
V stanici sa nachádza 7 dopravných, 6 manipulačných a 5 ostatných koľají. V stanici je k dispozícii osobná pokladňa ZSSK s predajom vnútroštátnych aj medzinárodných cestovných lístkov v systéme KVC a WiFi zadarmo. Na stanici sa nachádza výkonné pracovisko sekcie riadenia dopravy Oblastného riaditeľstva Košice Železníc Slovenskej republiky.
Dejiny.
Súčasná budova bola postavená v roku 1947. V rokoch 2000 až 2002 prešla rekonštrukciou kedy "Obnovili strechu, prevádzkové priestory železníc, výpravnú halu, čakáreň, hygienické zariadenia pre cestujúcich a reštauračnú časť." V novembri 2015 bola plánovaná elektrifikácia úseku Bánovce nad Ondavou – Humenné.. V máji 2023 bola podpísaná zmluva so spoločnosťou Eltra, s. r. o., na zhotovenie elektrifikácie. Termín dokončenia je na jeseň 2025, maximálne do konca roka 2025 (810 dní od odovzdania prvého staveniska). Financovať sa bude z Plánu obnovy.
Po výlukách trvajúcich takmer rok a pol bola stanica 10. marca 2025 znovuotvorená, vlaky sa vrátili na trate Humenné – Stakčín, Humenné – Medzilaborce mesto a Humenné – Prešov. Elektrifikácia úseku Humenné – Bánovce nad Ondavou na trati Michaľany – Łupków by mala byť ukončená do júla 2025, úsek Strážske – Humenné je v predčasnom užívaní. V stanici sa nachádza depo ZSSK, ktoré tiež prešlo rekonštrukciou.

</doc>
<doc id="621431" url="https://sk.wikipedia.org/wiki?curid=621431" title="Bejzbal na Ázijských hrách 2018">
Bejzbal na Ázijských hrách 2018

Bejzbal na Ázijských hrách 2018 bol bejzbalový turnaj v rámci multišportového podujatia Ázijských hier 2018. Konal sa v Jakarte, v Indonézii v dňoch od 21. augusta do 1. septembra 2018, za účasti rekordných 10 mužských tímov. Bejzbalový turnaj sa na hrách organizuje oficiálne od roku 1994 a toto bolo jeho 7. vydanie. Zápasy sa odohrali na dvoch štadiónoch: Gelora Bung Karno Baseball Field s kapacitou 2 000 a Rawamangun Baseball Field s kapacitou 1 000 divákov. Titul obhájila , ktorá vo finálovom stretnutí zvíťazila nad .
Účastníci.
Poznámka: Číslo v zátvorke udáva umiestnenie vo svetovom rebríčku WBSC v roku 2018.

</doc>
<doc id="621437" url="https://sk.wikipedia.org/wiki?curid=621437" title="Ragby na Ázijských hrách 2018">
Ragby na Ázijských hrách 2018

Ragby na Ázijských hrách 2018 bol turnaj v sedmičkovom ragby v rámci multišportového podujatia Ázijských hier 2018. Konal sa v Jakarte, v Indonézii v dňoch od 30. augusta do 1. septembra 2018, za účasti 12 mužských a 8 ženských tímov. Nováčikmi turnaja boli mužské družstvá Indonézie, Afganistanu a SAE a ženské družstvo Indonézie. Ragbyový turnaj sa na hrách organizuje od roku 1998 a toto bolo jeho 6. vydanie. Zápasy sa mali povodne hrať na štadióne Wibawa Mukti Stadium, ale boli presunuté na štadión Gelora Bung Karno Rugby Field.
V mužskej kategórii získal premiérovo titul , ktorý vo finálovom stretnutí zvíťazil nad predchádzajúcim trojnásobným víťazom z . U žien získalo titul , ktorá vo finále vyhralo nad obhajcom prvenstva z .
Účastníci.
Žrebovanie do skupín prebehlo 5. júla 2018.

</doc>
<doc id="621438" url="https://sk.wikipedia.org/wiki?curid=621438" title="Trockizmus">
Trockizmus

Trockizmus (rus. Троцкизм) je odnož marxizmu založená na ideách Leva Trockého, ruského revolucionára, vedúceho predstaviteľa boľševickej frakcie Ruskej sociálnodemokratickej robotníckej strany a blízkeho spolupracovníka Vladimíra Lenina. V rokoch 19181920 ako komisár pre záležitosti armády vybudoval a dozeral na organizovanie Červenej armády.
Termín pôvodne použil po prvý krát Vladimír Lenin roku 1912 v ironickom zmysle. Až do roku 1917 bol Trockij predstaviteľ menševizmu, avšak jeho radikálne ľavicové názory ho klonili skôr k boľševizmu. Trockij súperil o Leninovo nástupníctvo s ďalšími vysokými predstaviteľmi boľševickej strany, hlavne Josifom Stalinom, Georgijom Zinovievom a Levom Kamenevom ešte pred Leninovou smrťou, keďže ten v priebehu rokov 1922 - 1924 utrpel viacero mozgových príhod a na riadení štátu sa už viac fakticky nepodieľal. Trockého myšlienky boli umelo postavené do protikladu s Leninovými a neskôr aj Stalinovými. V roku 1926 sa k Trockého kritike Stalina pridali aj Kamenev a Zinoviev, čím vznikla tzv. Spojená opozícia, ktorá požadovala okrem iného väčšiu slobodu prejavu v komunistickej strane a menej byrokracie. Kamenev a Zinoviev boli neskôr počas zinscenovaných monsterprocesov začiatkom 30. rokov obvinení z trockizmu, ku ktorému sa (po mučení) aj sami priznali.
Rozchádzali sa v názoroch na nastolenie socializmu vo svete. Zatiaľ čo Stalin bol zástancom socializmu v jednej krajine, Trockij presadzoval teóriu permanentnej revolúcie a jej rozšírenie na celý svet. Vďaka intrigám a zákulisným machináciám sa Stalinovi podarilo svoje postavenie upevniť a hlavného oponenta od moci nadobro odstaviť. Ako najvýznamnejší Stalinov kritik bol zo Všezväzovej komunistickej strany (boľševikov) vylúčený a v roku 1929 donútený Sovietsky zväz opustiť. Stalin sa bál jeho popularity tak, že vyhladil tisíce jeho priaznivcov (tzv. trockistov) i tých, ktorých za nich sám označil. Zlikvidoval celé jeho príbuzenstvo. Na popravisku skončila Trockého prvá žena, brat, sestra, 2 synovia, 2 zaťovia a 3 synovci. V roku 1940 bol Trockij v mexickom exile zavraždený agentom NKVD.
Neskoršia sovietska histografia označovala trockizmus napr. za: „"ideologický a politický maloburžoázny prúd, nepriateľský voči marxizmu-leninizmu a medzinárodnému komunistickému hnutiu, zakrývajúci svoju oportunistickú podstatu".“

</doc>
<doc id="621442" url="https://sk.wikipedia.org/wiki?curid=621442" title="Jeden americký dolár">
Jeden americký dolár



</doc>
<doc id="621445" url="https://sk.wikipedia.org/wiki?curid=621445" title="2004 VD17">
2004 VD17



</doc>
<doc id="621448" url="https://sk.wikipedia.org/wiki?curid=621448" title="Cape of Our Hero">
Cape of Our Hero

„Cape of Our Hero“ je skladba dánskej heavy metalovej skupiny Volbeat z roku 2013. Bola prvým singlom z ich piateho štúdiového albumu "Outlaw Gentlemen &amp; Shady Ladies".
Skladba bola vytvorená v roku 2012. Text napísal spevák a gitarista Michael Poulsen. Hudbu napísal Michael Poulsen a zvyšok skupiny. Tématicky sa skladba zaoberá vyrastaním chlapca. Michael Poulsen v rozhovore povedal, že mnohí chlapci čítajú o superhrdinoch a vidia hrdinu vo svojich otcoch. Jedného dňa zomrie otec protagonistu a chlapec prestane veriť v superhrdinov. Chytil ho anjel, dostane plášť a letí po oblohe, aby hľadal svojho otca.
Singel bol vydaný 15. marca 2013 prostredníctvom Vertigo Records ako MP3 Download. Pre skladbu bolo natočené hudobné video. Režírované bolo Jakobom Printzlauom.
Umiestnenia a hodnotenie.
„Cape of Our Hero“ sa umiestnil na 6. mieste v Dánskych singlových rebričkoch. V Rakúskych singlových rebričkoch skladba dosiahla 34. miesto a v Nemeckých singlových rebričkoch 68. miesto. V novembri 2013, singlu udelili v Dánsku zlato.

</doc>
<doc id="621449" url="https://sk.wikipedia.org/wiki?curid=621449" title="PSA Peugeot Citroën Slovakia">
PSA Peugeot Citroën Slovakia



</doc>
<doc id="621455" url="https://sk.wikipedia.org/wiki?curid=621455" title="Kremnická mincovňa">
Kremnická mincovňa



</doc>
<doc id="621456" url="https://sk.wikipedia.org/wiki?curid=621456" title="Kvalifikácia na Majstrovstvá Európy vo volejbale mužov 2019">
Kvalifikácia na Majstrovstvá Európy vo volejbale mužov 2019

Kvalifikácia na Majstrovstvá Európy vo volejbale mužov 2019 je európska kontinentálna kvalifikácia vo volejbale mužov, ktorú organizuje Európska volejbalová konfederácia (CEV), o postup na Majstrovstvá Európy 2019. Zúčastňuje sa jej 26 národných družstiev, ktoré súťažia o 12 postupových miest na záverečný turnaj. Na majstrovstvá Európy postúpia víťazi skupín a 5 najlepších družstiev z druhých miest. Kvalifikácie na posledných 5 turnajov prebiehali formou turnajov, táto sa hrá systémom zápasov doma a vonku. Kvalifikácia prebehla od 15. augusta 2018 do 9. januára 2019.
Priamy postup.
Priamo na ME postupili družstvá hostiteľských krajín a 8 najlepších družstiev z Majstrovstviev Európy 2017:
Nasadenie družstiev.
Družstvá boli nasadzované do výkonnostných košov podľa rebčíka CEV tzv. serpentínovým spôsobom:
Poznámka: V zátvorke je uvedené umiestnenie v európskom rebríčku CEV k septembru 2017.
Výsledky.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
Skupina E.
&lt;br&gt;
Skupina F.
&lt;br&gt;
Skupina G.
&lt;br&gt;

</doc>
<doc id="621462" url="https://sk.wikipedia.org/wiki?curid=621462" title="Kvalifikácia na Majstrovstvá Európy vo volejbale žien 2019">
Kvalifikácia na Majstrovstvá Európy vo volejbale žien 2019

Kvalifikácia na Majstrovstvá Európy vo volejbale žien 2019 je európska kontinentálna kvalifikácia vo volejbale žien, ktorú organizuje Európska volejbalová konfederácia (CEV), o postup na Majstrovstvá Európy 2019. Zúčastňuje sa jej 24 národných družstiev, ktoré súťažia o 12 postupových miest na záverečný turnaj. Na majstrovstvá Európy postúpia dve najlepšie družstvá z každej skupiny. Kvalifikácie na posledných 5 finálových turnajov prebiehali formou turnajov, táto sa hrá systémom zápasov doma a vonku. Kvalifikácia prebieha od 15. augusta 2018 do 9. januára 2019.
Priamy postup.
Priamo na ME postupili družstvá hostiteľských krajín a 8 najlepších družstiev z Majstrovstviev Európy 2017:
Nasadenie družstiev.
Družstvá boli nasadzované do výkonnostných košov podľa rebčíka CEV tzv. serpentínovým spôsobom:
Poznámka: V zátvorke je uvedené umiestnenie v európskom rebríčku CEV k októbru 2017.
Výsledky.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
Skupina E.
&lt;br&gt;
Skupina F.
&lt;br&gt;

</doc>
<doc id="621463" url="https://sk.wikipedia.org/wiki?curid=621463" title="Maybellene i Hofteholder">
Maybellene i Hofteholder

„Maybellene i Hofteholder“ (v preklade z dán. "Maybellene nosí Bedrový pás") je šiesty singel dánskej heavy metalovej skupiny Volbeat. Je to prvý singel z ich tretieho štúdiového albumu "Guitar Gangsters &amp; Cadillac Blood".
Obsadenie.
Skladba bola nahraná v marci a apríli 2008 v Hansen Studios v dánskom meste Ribe. Text a hudba bola zložená spevákom a gitaristom Michaelom Poulsenom. Album bol produkovaný Jacobom Hansenom. Ako hosťujúci hudobníci sa objavili Anders Pedersen (havajská a slide gitara), Kristian Pedersen (akustická gitara) a Jacob Hansen (sprievodné vokály). Pre skladbu bolo vytvorené hudobné video. Možno vidieť skupinu hrať skladbu, zatiaľ čo príbeh skladby je zobrazený kresleným filmom na začiatku aj konci. Avšak hlavná časť videa je obsadená reálnymi postavami. Režírované bolo Clausom Vedelom.
O skladbe.
Skladba je o mužovi, ktorý sa zamiloval do striptérky Maybellene. Tancuje každú sobotu v bare v fiktívnom meste "10 House City". Stalker sedí vždy pri svojom stole č. 45 a dozvie sa, že Maybellene sa nachádza v "Barbara Hoteli". Zakaždým, keď ju chce navštíviť a zaklope jej na dvere, neotvorí sa. Jedného dňa stalker založí požiar, aby ju vylákal zo svojej izby. Maybellene zomrie v plameňoch, ale jej mŕtvola sa nikdy nenájde. 
Hodnotenie a umiestnenia.
Frank Albrecht z nemeckeho metalového časopisu "Rock Hard" nazval „Maybellene i Hofteholder“ vo svojej kritike albumu "Guitar Gangsters &amp; Cadillac Blood" ako "nádherného lichotníka uší". Na rozdiel od toho je skladba podľa recenzentky časopisu "Metal.de" Andrey Friedrichovej skladba, v ktorej sa skupina opakuje a hraje na istotu.
Singel debutoval 15. augusta 2008 na deviatom mieste v dánskych singlových rebričkoch a o týždeň neskôr dosiahol piate miesto, čo je najvyššia pozícia. Singel bol celkovo dvanásť týždňov zastúpený v rebríčkoch, z toho v štyroch v prvej desiatke. Tak bol „Maybellene i Hofteholder“ prvý Top 10 hit skupiny.
Skupina Volbeat získala cenu P3 Guld dánskej rozhlasovej stanice DR P3 v kategórii "hit roka", ktorý si zvolili poslucháči rozhlasovej stanice k skladbe. Videoklip bol nominovaný na Danish Metal Awards v kategórii "video roka". Dňa 18. novembra 2010 ziskal singel v Dánsku zlato

</doc>
<doc id="621464" url="https://sk.wikipedia.org/wiki?curid=621464" title="Zoznam častí televíznej relácie Inkognito">
Zoznam častí televíznej relácie Inkognito

Toto je zoznam častí televíznej relácie "Inkognito", ktorú vysielala JOJ od 1. septembra 2003 do 28. júna 2007. V roku 2015 sa televízia JOJ rozhodla reláciu vrátiť na televízne obrazovky.

</doc>
<doc id="621465" url="https://sk.wikipedia.org/wiki?curid=621465" title="Chemické vlastnosti látok">
Chemické vlastnosti látok



</doc>
<doc id="621466" url="https://sk.wikipedia.org/wiki?curid=621466" title="Chemické vlastnosti">
Chemické vlastnosti



</doc>
<doc id="621467" url="https://sk.wikipedia.org/wiki?curid=621467" title="Fyzikálne vlastnosti">
Fyzikálne vlastnosti



</doc>
<doc id="621468" url="https://sk.wikipedia.org/wiki?curid=621468" title="Troilos a Cressida">
Troilos a Cressida

Troilos a Cressida alebo Troilos a Kressida (ang. Troilus and Cressida, česky Troilus a Kressida) - je tragédia anglického dramatika Williama Shakespeara, napísaná približne v roku 1602.
Po celé storočia trvá spor o to, či ide o tragédiu, komédiu, historickú hru, satiru alebo grotesku. Všetko je spochybňované a zosmiešňované. Najmä sila lásky a sláva vojny. V príbehu vojny je predovšetkým devalvovaná česť. V príbehu lásky je zradená láska.
Shakespeare sa nepridržiava rímskych ani gréckych dejín. Vnáša do hry atmosféru alžbetínskeho Anglicka, s jeho záujmami a problémami.
Reč: verš 70% (z toho rýmovaný 8%), próza 30%
Datácia.
V roku 1603 v alžbetínskom nakladateľstve sa zjavuje v registrácii hra Troilos a Cressida, O šesť rokov (1609) sa tam objaví znova, pod názvom: „História Troila a Cressidy, ako ju v Globe hrali služobníci jeho Veličenstva kráľa. Napísal William Shakespeare“. Neskôr ju vymenia iným titulným listom: „Slávna história Troila a Cressidy, vynikajúco opisujúca začiatky ich lásky a šikovné dvorenie Pandara, princa z Licia. Napísal William Shakespeare“. V úvode nájdete poznámku, ktorá dokladuje, že sa hra nikdy nehrala v divadle (Globe) pred prostým ľudom. Je pravdepodobné, že ju odohrali pri nejakej príležitosti, alebo na niektorej z právnických fakúlt.
Predlohy.
Téma Troila a Kressidy v alžbetínskej dobe bola veľmi populárna a v rozličných formách ju vyučovali na školách. Nedá sa určiť, či malo na Shakespeara väčší vplyv jeho vzdelanie alebo dostupné literárne predlohy. Pre Shakespeara nebol východiskom Homér, ale vojna, v ktorej boli sympatie na strane Trójanov, nie Grékov. Trójanov pokladali za zakladateľov Ríma i Francúzska. A mýticky pravnuk trójskeho Aineiasa, Brut, bol (starými kronikami, Holinshedom) označovaný za zakladateľa novej Tróje – Londýna.
Dej hry Shakespeare čerpal z Trójanskej kroniky (Caxtonov preklad, 1475).
Príbeh Troila a Kressidy sa vyskytuje aj v iných spracovaniach, napr.: v básni Geoffreya Chaucera Troilus a Kriseyda (1385-1387), v Boccacciovej Il Filostrato (1339).
Pred Shakespearom sa hrali hry, napr.: Troylus a Pandaros (1516), komédia Troilus (1540-1547), Ajax a Ulyxes (1572), Agamemnon a Ulyxes (1584), Trója (1602), Troilus a Kresida (Dakker a Chettle).
Troilos a Cressida sa objavovali v ľudových baladách a možno prispeli i k záverečnému výstupu Pandara (niektoré zdroje ho spochybňujú ako neshakespearovský).
Dej.
Odohráva sa v Tróji (vo Frygii, na ázijskej strane Dardanel a na ostrove Tenedos, ktorý slúžil Grékom ako základňa v boji proti Tróji), kde sa zdržiava žena Menelaa s Paridom.
Troilos sa vášnivo zaľúbi do Kressidy a požiada Pandarosa o pomoc.
Vojna trvá už sedem rokov a na oboch stranách panuje nespokojnosť. V gréckom tábore Achilles, odmietajúc sa zúčastniť bojov, trávi čas v stane s Patroklosom. V trójskom tábore, vojnou unudený a v dlhom prímerí hrdzavejúci, Hektor vyzve Grékov na rozhodujúci súboj. 
V Priamovom paláci uvažujú nad vydaním Heleny a nad ukončením zdĺhavej krvavej vojny.
"Priamos:'
"Keď toľko hodín, životov, slov vyšlo"
"navnivoč, opäť grécky Nestor vraví:"
"„Vydajte Helenu a všetky dlhy –"
"česť, stratený čas, drina, peniaze,"
"krv, priatelia – čo zhltol zúrivý"
"pažerák tejto nenásytnej vojny –"
"sa vymažú“. Čo povieš na to Hektor?"
Hektor je za vydanie Heleny. Kassandra predpovedá pád Tróje.
"Kassandra:"
"Plač, Trója, plač. Je Helena tvoj bôľ,"
"ak nepustíš ju, zhoríš na popol."
Troilos presvedčí Hektora, aby Helenu nevydali.
Zásluhou Pandarosa sa z Troila a Kressidy stanú milenci. Kalchas požiada Agamemnona, aby dcéru Kressidu výhodne vymenili za Trójana Anterona. Trójania súhlasia tiež. Pred odchodom si Troilos a Cressida vymenia rukávec (rytiersky zvyk; rukávce si odopínali) a rukavicu (Cressida Troilovi), ako symbol lásky. Cressida v doprovode Diomedesa odchádza do gréckeho tábora, kde ju teatrálne uvítajú bozkami.
Odyseus so starým Nestorom vyprovokujú namysleného Aianta k boju s Hektorom. Súboj dopadne nerozhodne. Po boji Odyseus Troila osobne odprevadí na miesto, kde pred Kalchantovým stanom Diomedes flirtuje s Kressidou. Troila flirt hlboko zasiahne a list, ktorý mu neskôr pošle po Pandarosovi Cressida, roztrhá.
"Troilos:"
"Len slová, plno slov; nič zo srdca."
"No celkom iný je ich dôsledok. (trhá list)"
"Choď, vietor, do vetra, tam krúť sa, vrť."
"Slovami, lžami moju lásku sýti"
"a pre iného šetrí svoje city."
Boje pokračujú. Pri jednom z nich Diomedes ukoristí Troilovho koňa a pošle ho po sluhovi, Kresside.
Na inom zomiera Patroklos, ktorého telo odnesú Achillovi. Troilos sa v boji Diomedesovi mstí za koňa. 
Zúrivý Achilles, po smrti priateľa, vyzve Myrmidončanov, aby spoločne zabili Hektora, ktorý sa už stihol po celodennom boji odzbrojiť (pravidlá nedovoľovali pokračovať v boji). Zavraženého Hektora priviaže na chvost koňa a vláči po bojovom poli ako trofej.
Sklamaný Troilos s Trójanmi odchádzajú z bojiska.
A.Walkerová (editorka, New Cambridge, 1957) pripomína, že tieto záverečné bojové scény vyzerajú ako paródia štýlu kronikárskych hier, kde sa vyskytovali často a hrali sa ako groteska.
Hru uzatvára neľútostne Pandaros.
Všetko ostáva otvorené: lásky nie sú naplnené, vojna nie je dobojovaná.

</doc>
<doc id="621471" url="https://sk.wikipedia.org/wiki?curid=621471" title="Troilos a Kressida">
Troilos a Kressida



</doc>
<doc id="621472" url="https://sk.wikipedia.org/wiki?curid=621472" title="Leksellov gama nôž">
Leksellov gama nôž



</doc>
<doc id="621473" url="https://sk.wikipedia.org/wiki?curid=621473" title="Salmonella">
Salmonella



</doc>
<doc id="621476" url="https://sk.wikipedia.org/wiki?curid=621476" title="Repisko (geomorfologický podcelok)">
Repisko (geomorfologický podcelok)

Repisko je geomorfologický podcelok Spišskej Magury. Najvyšším bodom je rovnomenný vrch s výškou Na území podcelku leží geomorfologická časť Osturnianska brázda.
Vymedzenie.
Podcelok zaberá západnú časť pohoria a zo severu je vymedzený štátnou hranicou s Poľskom. Juhozápadným smerom územie klesá do Ždiarskej brázdy, ktorá patrí do Podtatranskej brázdy, južne susedia Východné Tatry (podcelok Tatier) a Popradská kotlina (podcelok Podtatranskej kotliny). Východným smerom pokračuje Spišská Magura podcelkom Veterný vrch, pričom hranica vedie Magurským sedlom.
Chránené územia.
Prakticky celé územie je súčasťou ochranného pásma národného parku, západná časť patrí priamo pod Tatranský národný park. Jeho ochranné pásmo zaberá južnú časť po Bachledovu dolinu. Územie ležiace severne od hlavného hrebeňa je súčasťou ochranného pásma Pieninského národného parku. Z maloplošných území tu leží:
Turizmus.
Hrebeňom pohoria od strediska Strednica prechádza modro značený turistický chodník, ktorý vedie cez Magurské sedlo až do Vyšných Ružbách. Na hlavnú trasu sa pripájajú chodníky z obcí v okolí, ktoré zároveň ponúkajú i ubytovacie možnosti. Z hrebeňa je jedinečný výhľad na Belianske Tatry. Atraktívne sú lyžiarske strediská Strednica a Bachledova dolina, ktoré čoraz viac lákajú turistov i počas letnej sezóny. Unikátnym sa stal chodník korunami stromov.

</doc>
<doc id="621477" url="https://sk.wikipedia.org/wiki?curid=621477" title="Stafylokok">
Stafylokok

Stafylokok alebo stafylokokus (lat. "Staphylococcus") je rod baktérií z čeľade "Staphylococcaceae". 
Stafylokoky sú grampozitívne baktérie. Pod mikroskopom majú guľovitý tvar (kokus) a vytvárajú strapcovité zhluky. Sú to fakultatívne anaeróbne baktérie (rastú anaeróbne aj aeróbne).
Názov rodu vytvoril v roku 1882 škótsky chirurg a bakteriológ Alexander Ogston (1844 – 1929), podľa vzoru pri menovaní "Streptococcus". kombinuje prefix „staphylo-“ (z ) a sufix z moderného výrazu (z ).
Rod "Staphylococcus" obsahuje približne 40 druhov. Z nich, dva majú dva poddruhy, jeden má tri poddruhy a jeden má štyri poddruhy. Väčšina druhov je neškodná a bežne prebýva na pokožke a sliznici u ľudí a ostatných organizmov. Zistilo sa, že stafylokoky obývajú aj nektár. Tvoria aj malú súčasť pôdnej biológie.

</doc>
<doc id="621478" url="https://sk.wikipedia.org/wiki?curid=621478" title="Staphylococcus">
Staphylococcus



</doc>
<doc id="621480" url="https://sk.wikipedia.org/wiki?curid=621480" title="PSR B1913+16">
PSR B1913+16



</doc>
<doc id="621481" url="https://sk.wikipedia.org/wiki?curid=621481" title="PSR B1257+12">
PSR B1257+12



</doc>
<doc id="621482" url="https://sk.wikipedia.org/wiki?curid=621482" title="Delta Velorum">
Delta Velorum



</doc>
<doc id="621483" url="https://sk.wikipedia.org/wiki?curid=621483" title="Výrik rodrigueský">
Výrik rodrigueský

Výrik rodrigueský (iné názvy: kuvik rodrigueský; ) je vyhynutý druh sovovitého vtáka, jeden z troch druhov z rodu "Mascarenotus" (po slovensky výrik). Dlho bol radený do rodu "Athene". Výrik pravdepodobne obýval lesy na ostrove Rodrigues (Maurícius), ktorý sa nachádza v Indickom oceáne. Bol to tunajší endemit.
Informácií sa zachovalo len málo. Druh opísal Alphonse Milne-Edwards v "Comptes Rendus de l'Académie des Sciences" na základe kostrových pozostatkov, ktoré sa odlišovali od všetkých ostatných druhov na ostrove. Od tej doby bolo objavených viac kostí a niektoré pozostatky sú stále zachované v múzeách (Cambridge, Paríž, Tring). Vták meral niečo cez 20 cm, presný vzhľad však zostáva záhadou. Niektoré správy zanechali Julien Tafforet alebo François Leguat, jedni z prvých osadníkov na ostrove. Tafforet napísal do svojej knihy "Relation de l'isle Rodrigues" (1726), že sa výrik podobal sove obyčajnej a pri peknom počasí sa ozýval monotónnym zvukom. Lovil vtáky a plazy. Podľa Tafforeta žil výrik na stromoch, veľmi vyvinuté kosti končatín ale poukazujú aj na život na zemi (Rodrigues bol bez predátorov, preto tu niektoré druhy vtákov stratili schopnosť lietať). Pozorovanie Leguata zase poukazujú, že výrik bola sova s vyvinutými „ušami“ (Leguat nazval vtáka "hiboux", francúzským názvom pre sovy s „ušami“).
Výrika pozoroval Tafforet roku 1726. Roku 1761 sa na Rodrigues vydal astronóm Alexandre Guy Pingré, aby tu pozoroval prechod Venuše cez Slnko. O sove sa nezmieňoval; do tej doby asi výrik na ostrove vyhynul. Hrozbou sa stali ľudské aktivity. Vtáky boli lovené a les na ostrove ľudia vyrúbali; pre výrika, ktorý hniezdil v dutinách stromov, to bola katastrofa. Spoločne s ním vyhynuli aj iné pôvodné živočíchy.

</doc>
<doc id="621484" url="https://sk.wikipedia.org/wiki?curid=621484" title="Mascarenotus murivorus">
Mascarenotus murivorus



</doc>
<doc id="621485" url="https://sk.wikipedia.org/wiki?curid=621485" title="Strix murivora">
Strix murivora



</doc>
<doc id="621486" url="https://sk.wikipedia.org/wiki?curid=621486" title="Athene murivora">
Athene murivora



</doc>
<doc id="621487" url="https://sk.wikipedia.org/wiki?curid=621487" title="Bubo leguati">
Bubo leguati



</doc>
<doc id="621488" url="https://sk.wikipedia.org/wiki?curid=621488" title="Carine murivora">
Carine murivora



</doc>
<doc id="621489" url="https://sk.wikipedia.org/wiki?curid=621489" title="Veterný vrch (geomorfologický podcelok)">
Veterný vrch (geomorfologický podcelok)

Veterný vrch je geomorfologický podcelok Spišskej Magury. Najvyšším bodom je Plontana s výškou 
Vymedzenie.
Podcelok zaberá východnú časť pohoria a zo severu je vymedzený štátnou hranicou s Poľskom. Spišská Magura pokračuje západným smerom od Magurského sedla podcelkom Repisko. Južným smerom územie klesá do Popradskej kotliny (podcelok Podtatranskej kotliny), juhovýchodne oddeľuje rieka Poprad Levočské vrchy s podcelkom Levočská vrchovina. Východným smerom sa otvára Spišsko-šarišské medzihorie s Ľubovnianskou kotlinou a severovýchodným smerom nadväzujú Pieniny.
Chránené územia.
Územie ležiace severne od hlavného hrebeňa je súčasťou ochranného pásma Pieninského národného parku. Z maloplošných území tu leží prírodná pamiatka Jaskyňa v Čube a Jaskyňa v Skalke.
Turizmus.
Hrebeňom pohoria vedie cez Magurské sedlo až do Vyšných Ružbách modro značený turistický chodník, ktorý križuje viacero značených chodníkov. Turisticky najviac navštevované sú Vyšné Ružbachy a okolie obce Červený Kláštor, kde začína atraktívny Prielom Dunajca.

</doc>
<doc id="621490" url="https://sk.wikipedia.org/wiki?curid=621490" title="Streptokok">
Streptokok

Streptokok alebo streptokokus (lat. "Streptococcus") je rod grampozitívnych baktérií z čeľade "Streptococcaceae". Pod mikroskopom majú guľovitý tvar (kokus). Bunkové delenie u nich prebieha pozdĺž jednej osi, takže keď rastú majú tendenciu vytvárať ohnuté reťaze (na rozdiel od stafylokokov, ktoré sa delia cez viacero osí a vytvárajú tak strapce).
Názov rodu vytvoril v roku 1877 viedenský chirurg Albert Theodor Billroth (1829 – 1894), skombinovaním prefixu „strepto-“ (z ), spolu so sufixom „-coccus“ (z , z .)
Väčšina streptokokov je oxidáza-negatívnych a kataláza-negatívnych a viaceré sú fakultatívne anaeróbne baktérie (rastú anaeróbne aj aeróbne)
V roku 1984 bolo viacero baktérií z rodu "Streptococcus" vyčlenených do dvoch samostatných rodov "Enterococcus" a "Lactococcus". Súčasne rod "Streptococcus" obsahuje viac ako 50 druhov. Bývajú súčasťou mikroflóry v slinách.

</doc>
<doc id="621491" url="https://sk.wikipedia.org/wiki?curid=621491" title="Streptococcus">
Streptococcus



</doc>
<doc id="621496" url="https://sk.wikipedia.org/wiki?curid=621496" title="Kuvik rodrigueský">
Kuvik rodrigueský



</doc>
<doc id="621497" url="https://sk.wikipedia.org/wiki?curid=621497" title="Beauty Behind the Madness">
Beauty Behind the Madness

Beauty Behind the Madness je druhý štúdiový album kanadského speváka The Weeknd, ktorý vyšiel 28. augusta 2015 prostredníctvom vydavateľstva XO a Republic. Na albume spolupracoval s umelcami ako: Labrinth, Ed Sheeran a Lana Del Rey. Na produkcii sa po boku speváka podieľali producenti: Stephan Moccio, DaHeala, Illangelo, Ben Billions, DannyBoyStyles, Max Martin, Ali Payami a ďalší.
Z albumu bolo vydaných 5 singlov: „Often“, „The Hills“, „Can't Feel My Face“, „In the Night“ a „Acquainted“. Piesne „The Hills“ a „Can't Feel My Face“ dosiahli prvú priečku amerického rebríčka "Billboard" Hot 100. "Beauty Behind the Madness" tiež obsahuje pieseň nominovanú na Academy Award s názvom „Earned It“, ktorá vyšla ako singel zo soundtracku k filmu "Päťdesiat odtieňov sivej" (2015).

</doc>
<doc id="621500" url="https://sk.wikipedia.org/wiki?curid=621500" title="Proteus (baktérie)">
Proteus (baktérie)

Proteus (s malým g) (lat. "Proteus") je rod gramnegatívnych baktérií z čeľade Enterobacteriaceae. 
Tieto baktérie sú v prírode hojne rozšírené ako saprofyty nachádzajúce sa v rozkladajúcich sa živočíšnych látkach, v kanalizácii, v črevách cicavcov, ľudských a živočíšnych výkaloch. Sú to oportunistické patogény, bežne sú zodpovedné za infekcie močových ciest a črevnej sústavy, často nozokomiálne (nemocničné).
Tri druhy – "P. vulgaris", "P. mirabilis" a "P. penneri" – sú oportunistické ľudské patogény. Rod "Proteus" obsahuje aj druhy zodpovedné za infekcie močových ciest. "P. mirabilis" infikuje rany a močové cesty. Väčšina kmeňov "P. mirabilis" je citlivých na ampicilín a cefalosporín. "P. vulgaris" nie je na tieto antibiotiká citlivý. Tieto organizmy sú však zriedka izolované v laboratórnych podmienkach a napádajú jednotlivcov s potlačenou imunitou. "P. vulgaris" sa bežne nachádza z ľudských a zvieracích črevách, vo výkaloch a pôde. Ak "P. mirabilis" napadne močové cesty, napáda obličky častejšie ako "E. coli". "P. mirabilis" sa nachádza v pôde a vode.
Približne 10 až 15 % obličkových kameňov je spôsobených alkalizáciou moču a činnosťou enzýmu ureázy (ktorý štiepi moč na amoniak a oxid uhličitý) z baktérií rodu "Proteus", "Klebsiella", "Pseudomonas", a iné.

</doc>
<doc id="621513" url="https://sk.wikipedia.org/wiki?curid=621513" title="Julius Axelrod">
Julius Axelrod

Julius Axelrod (* 30. máj 1912, New York, New York, USA – † 29. december 2004, Bethesda, Maryland) bol americký biochemik, farmakológ a neurológ.
V roku 1970 získal Nobelovu cenu za fyziológiu alebo medicínu. Cena bola udelená za prácu o neurotransmiteroch a spolu s ním ju získali tiež Bernard Katz a Ulf von Euler.
Životopis.
Narodil sa v New Yorku, jeho rodičia Molly Leichtling a Isadore Axelrod boli emigranti Poľska.
V roku 1933 získal titul bakalára z biológie na City College of New York a krátko pracoval ako laboratórny technik na New York University. V roku 1935 dostal miesto v mestskom úrade pre zdravie a duševnú hygienu. Popri zamestnaní pokračoval v štúdiu a v roku 1941 získal titul Master of Science na New York University.
Od roku 1949 pracoval vo výskumnom ústave National Heart Institute. Zaslúžil sa o pochopenie funkcie hypofýzy a o rad ďalších objavov.
Politicky sa angažoval v niekoľkých kauzách, napríklad za prepustenie vedcov väznených v ZSSR.

</doc>
<doc id="621514" url="https://sk.wikipedia.org/wiki?curid=621514" title="Protimonopolný úrad Slovenskej republiky">
Protimonopolný úrad Slovenskej republiky

Protimonopolný úrad Slovenskej republiky (PMÚ SR) je ústredný orgán štátnej správy Slovenskej republiky na ochranu a podporu hospodárskej súťaže. Zasahuje napríklad v prípade kartelov alebo zneužívania dominantného postavenia na trhu.
Na jeho čele je predseda, ktorého vymenúva a odvoláva prezident Slovenskej republiky na návrh vlády Slovenskej republiky na funkčné obdobie päť rokov.
Súčasným predsedom je od marca 2023 Juraj Beňa.

</doc>
<doc id="621516" url="https://sk.wikipedia.org/wiki?curid=621516" title="Starboy (album)">
Starboy (album)

Starboy je tretí štúdiový album kanadského speváka The Weeknd, ktorý vyšiel 25. novembra 2016 prostredníctvom vydavateľstva XO a Republic Records. Na albume spolupracoval s umelcami ako: Daft Punk, Lana Del Rey, Kendrick Lamar a Future. Z albumu bolo vydaných 6 singlov: „Starboy“, „I Feel It Coming“, „Party Monster“, „Reminder“, „Rockin'“ a „Die for You“.
"Starboy" vo všeobecnosti obdržal pozitívny ohlas od kritikov a debutoval na prvej priečke amerického rebríčka "Billboard" 200 a kanadského albumového rebríčka. V júni 2017 ho RIAA certifikovala dvojitou platinovou platňou. Album vyhral Cenu Grammy za najlepší urban contemporary album.

</doc>
<doc id="621517" url="https://sk.wikipedia.org/wiki?curid=621517" title="Centrobasket žien 2018">
Centrobasket žien 2018

Centrobasket žien 2018 bol v poradí 21. turnaj majstrovstiev Strednej Ameriky a Karibiku v basketbale žien, ktoré organizuje Americká basketbalová federácia (FIBA Americas). Konal sa v Monatí, v Portoriku v dňoch od 20. do 24. augusta 2018, za účasti 7 tímov. Pôvodne sa malo zúčastniť aj družstvo Hondurasu a už po vyžrebovaní sa z neho odlásili aj Americké Panenské ostrovy. Portoriko bolo organizátorom stredoamerického šampionátu žien šiestykrát, predtým hostilo toto podujatie v rokoch 1981, 1993, 2008, 2010 a 2012. Zápasy sa odohrali v aréne Coliseo Juan Aubin Cruz. Titul získalo domáce , ktoré vo finálovom stretnutí zvíťazilo nad .
Tieto majstrovstvá zároveň slúžili ako kvalifikácia stredoamerických a karibských družstiev na Majstrovstvá Ameriky 2019. Kvalifikovali sa na ne 4 najlepšie družstvá.
Nasadenie do výkonnostných košov.
Družstvá boli pred vyžrebovanim do skupín, ktoré sa uskutočnilo 26. júla 2018, nasadené do nasledovných výkonnostných košov:
Poznámka: Číslo v zátvorke udáva umiestnenie vo svetovom rebríčku FIBA k augustu 2017.

</doc>
<doc id="621518" url="https://sk.wikipedia.org/wiki?curid=621518" title="Cunnilingus">
Cunnilingus

Cunnilingus (výsl. [kunilingus]; iné názvy: cunnilinctus, kunilingus) je druh orálneho sexu, pri ktorom dochádza k stimulácii vonkajších ženských pohlavných orgánov jazykom a ústami.

</doc>
<doc id="621519" url="https://sk.wikipedia.org/wiki?curid=621519" title="Cunnilinctus">
Cunnilinctus



</doc>
<doc id="621520" url="https://sk.wikipedia.org/wiki?curid=621520" title="Kunilingus">
Kunilingus



</doc>
<doc id="621521" url="https://sk.wikipedia.org/wiki?curid=621521" title="Majstrovstvá sveta vo flag futbale 2018">
Majstrovstvá sveta vo flag futbale 2018

Majstrovstvá sveta vo flag futbale 2018 bol v poradí 9. turnaj majstrovstiev sveta vo flag futbale, bezkontaktnej formy amerického futbalu 5 na 5, ktoré organizuje Medzinárodná federácia amerického futbalu (IFAF). Konal sa v meste Panama City, v Paname v dňoch od 9. do 12. augusta 2018, za účasti 10 mužských a 11 ženských tímov. Po Kanade a Spojených štátoch bola Panama tretia americká krajina, ktorá organizovala svetový flagfutbalový šampionát. Zápasy sa odohrali na štadiónoch Sport Center Costa del Este a Estadio Maracaná. Tituly v oboch kategóriách obhájili družstvá USA. V mužskej kategórii zvíťazili vo finálovom stretnutí nad Rakúskom, u žien nad domácou Panamou.
Panama sa stala organizátorom MS na kongrese IFAF v New Yorku v júni 2017. Druhým kandidátom bola Kórejská republika, ktorá získala usporiadateľské práva na turnaj v roku 2020.

</doc>
<doc id="621522" url="https://sk.wikipedia.org/wiki?curid=621522" title="George Washington University">
George Washington University

George Washington University je súkromná univerzita vo Washingtone. Škola bola založená v roku 1821 pod názvom "Columbian College".
Uplatnenie absolventov.
Úspešní absolventi tejto školy majú široké uplatnenie predovšetkým v oblastiach psychológie, právnej vedy, medicíny, inžinierstva a aplikovanej vedy, pedagogiky, podnikania a medzinárodnej politiky.
Na univerzite študuje vyše 19 000 študentov.
Šport.
Športové tímy školy sa nazývajú "Colonials".

</doc>
<doc id="621524" url="https://sk.wikipedia.org/wiki?curid=621524" title="Syracuse University">
Syracuse University

Syracuse University je súkromná vysoká škola zameraná na výskum. Bola založená v roku 1870 a sídli v meste Syracuse v americkom štáte New York.
Univerzita je obzvlášť známa vďaka výskumu a výučbe odborov architektúra, podnikateľstvo, informačné technológie, tvorivé písanie a verejné záležitosti. Od roku 1966 je členom Asociácie amerických univerzít (Association of American Universities).
Šport.
Športové tímy školy sa nazývajú "Syracuse University Orange".

</doc>
<doc id="621528" url="https://sk.wikipedia.org/wiki?curid=621528" title="Levočská vysočina">
Levočská vysočina

Levočská vysočina je geomorfologický podcelok Levočských vrchov. Najvyšším bodom je Čierna hora s výškou 
Polohopis.
Podcelok zaberá centrálnu, najvyššiu časť pohoria. Na severozápade, severe a juhu pokračujú Levočské vrchy podcelkami Levočská vrchovina a Levočské planiny. Východným a severovýchodným smerom leží Spišsko-šarišské medzihorie s podcelkami Šarišské podolie a Jakubianska brázda.
Turizmus.
Do roku 2011 bol v Levočských vrchoch Vojenský výcvikový priestor, preto bol pohyb ľudí v takmer celom pohorí značne obmedzený. Po jeho zrušení sa začala postupná obnova turistických trás a zaujímavých miest v priestore zaniknutých obcí, ktoré boli sprístupnené verejnosti. Zo Starej Ľubovne vedie červeno značený chodník cez vrchy Rysová, Ihla, Derežová, Javor a Javorina do Levočskej doliny.

</doc>
<doc id="621530" url="https://sk.wikipedia.org/wiki?curid=621530" title="Mycobacterium tuberculosis">
Mycobacterium tuberculosis

Mycobacterium tuberculosis (slovenské názvy: mykobaktéria tuberkulózy, mykobaktérium tuberkulózy, tuberkulózna mykobaktéria, tuberkulózna baktéria, baktéria tuberkulózy, Kochov bacil) je druh patogénnej baktérie z čeľade "Mycobacteriaceae" a najčastejšia príčina tuberkulózy.
Prvýkrát ju objavil Robert Koch v roku 1882. "Mycobacterium tuberculosis" má na svojich bunkách nezvyčajný voskový povrch. Dôvodom je najmä prítomnosť kyseliny mykolovej. Tento povrch robí bunky nepriepustné pre Gramovo farbenie. Namiesto Gramovho farbenia sa pre identifikáciu pod mikroskopom používa test na acidorezistenciu. "M. tuberculosis" je aeróbny organizmus, ktorý vyžaduje vysoký príjem kyslíka. Primárne je patogénom dýchacej sústavy u cicavcov, kde infikuje pľúca. Najčastejšie metódu na diagnostiku tuberkulózy sú kožný test (Mantoux), test na acidorezistenciu, kultivácia a polymerázová reťazová reakcia.
Genóm "M. tuberculosis" bol sekvenovaný v roku 1998.
Dôkazy o výskyte "M. tuberculosis" sa našli v ľudských pozostatkoch z obdobia 7000 rokov pred Kr. (východné Stredomorie) aj u egyptských múmií z 3000 až 2400 pred Kr.

</doc>
<doc id="621531" url="https://sk.wikipedia.org/wiki?curid=621531" title="Levočská vrchovina">
Levočská vrchovina

Levočská vrchovina je geomorfologický podcelok Levočských vrchov. Najvyšším bodom je vrch Rysová s výškou 
Polohopis.
Podcelok zaberá severozápadnú časť pohoria a vytvára pás územia medzi Starou Ľubovňou a Kežmarkom. Na severozápade Levočská vrchovina hraničí so Spišskou Magurou a jej podcelkom Veterný vrch, západný okraj lemuje Popradská kotlina, patriaca Podtatranskej kotline. Južným a juhovýchodným smerom pokračujú Levočské vrchy podcelkami Levočské planiny a Levočská vysočina a na severe leží Spišsko-šarišské medzihorie s podcelkami Jakubianska brázda a Ľubovnianska kotlina.
Turizmus.
Do roku 2011 bol v Levočských vrchoch Vojenský výcvikový priestor, preto bol pohyb ľudí v takmer celom pohorí značne obmedzený. Levočská vrchovina bola najvýraznejšie zasiahnutá v južnej časti, severná časť bola voľne prístupná. Práve v okolí Starej Ľubovne vedie najviac značených chodníkov.

</doc>
<doc id="621536" url="https://sk.wikipedia.org/wiki?curid=621536" title="Levočské planiny">
Levočské planiny

Levočské planiny sú geomorfologický podcelok Levočských vrchov. Najvyšším bodom je vrch Javorinka s výškou 
Polohopis.
Podcelok zaberá južnú časť pohoria a vytvára pás územia medzi Kežmarkom a Vyšným Slavkovom. Na severe pokračujú Levočské vrchy podcelkami Levočská vysočina a Levočská vrchovina, západným smerom leží Popradská kotlina, patriaca Podtatranskej kotline. Južný okraj vymedzuje Hornádska kotlina s podcelkami Hornádske podolie, Medvedie chrbty a Podhradská kotlina. Východným smerom nadväzuje Branisko s podcelkom Smrekovica a Bachureň a severovýchodne leží Spišsko-šarišské medzihorie s podcelkom Šarišské podolie.
Chránené územia.
V tejto časti pohoria leží prírodná rezervácia Bišar.
Turizmus.
Južná časť Levočských vrchov patrí medzi turisticky najviac navštevovanú časť pohoria. Je tu vybudovaných viacero turistických trás.

</doc>
<doc id="621537" url="https://sk.wikipedia.org/wiki?curid=621537" title="Ty Dolla Sign">
Ty Dolla Sign

Tyrone William Griffin Jr. (* 13. apríl 1985, Los Angeles, Kalifornia, USA), známy pod umeleckým menom Ty Dolla Sign (štylizované ako Ty Dolla $ign alebo Ty$), je americký spevák, skladateľ, reper a hudobný producent. 
Prvé väčšie uznanie získal v roku 2010 vďaka spolupráci na piesni repera YG „Toot It and Boot It“, ktorú zložil a produkoval pre Def Jam Recordings. V lete 2013 podpísal nahrávaciu zmluvu s vydavateľstvom Wiza Khalifu, Taylor Gang Records. V novembri 2015 vydal svoj debutový štúdiový album s názvom "Free TC", ktorý debutoval na 14. priečke amerického "Billboard" 200.

</doc>
<doc id="621538" url="https://sk.wikipedia.org/wiki?curid=621538" title="Gucci Mane">
Gucci Mane

Radric Delantic Davis (* 12. február 1980, Bessemer, Alabama, Spojené štáty), známy pod umeleckým menom Gucci Mane, je americký reper. Od vydania svojho debutového albumu "Trap House" v roku 2005, vydal 12 štúdiových albumov a viac ako 70 mixtapov. V roku 2007 založil vlastné vydavateľstvo 1017 Records. Stal sa priekopníkom hip-hopového podžánru trap music, po boku ďalších reperov z Atlanty, T.I. a Young Jeezy.
Diskografia.
Štúdiové albumy
Spolupráce

</doc>
<doc id="621539" url="https://sk.wikipedia.org/wiki?curid=621539" title="Bacillus anthracis">
Bacillus anthracis

Bacillus anthracis je baktéria spôsobujúca slezinovú sneť (antrax), bežné infekčné ochorenie dobytka prenosné aj na človeka. Je to jediný obligátny patogén v rode "Bacillus".
"B. anthracis" je grampozitívna nepohyblivá baktéria, formujúca endospóry, v tvare tyčinky so šírkou 1,0 až 1,2 µm a dĺžkou 3 až 5 µm. Dokáže rásť v bežnej živnej pôde v aeróbnych alebo anareóbnych podmienkach. Spóry dokážu v mŕtvole, pôde alebo truse prežiť aj niekoľko desiatok rokov.
Je to jedna z mála známych baktérií, ktorá dokáže syntetizovať proteínovú kapsulu, podobne ako "Bordetella pertussis", formuje adenylátcyklázový exotoxín závislý na kalmodulíne známy ako antraxový toxín.
Objav baktérie je pripisovaný nemeckému lekárovi Aloysovi Pollenderovi (1799 – 1879). Francúzsky lekár Casimir Davaine (1812 – 1882) preukázal, že symptómy slezinovej sneti súviseli s baktériou "B. anthracis". Išlo o prvý prípad kedy sa preukázalo, že baktérie spôsobujú ochorenie. Robert Koch v roku 1876 preukázal, že "B. anthracis" vytvára spóry a dokáže sa tak šíriť. Prvá vakcína obsahujúca živé organizmy bola vakcína Louisa Pasteura na slezinovú sneť.

</doc>
<doc id="621542" url="https://sk.wikipedia.org/wiki?curid=621542" title="Netball na Hrách Spoločenstva národov 2018">
Netball na Hrách Spoločenstva národov 2018

Netball na Hrách Spoločenstva národov 2018 bol netballový turnaj v rámci multišportového podujatia Hier Spoločenstva národov 2018. Konal sa v meste Gold Coast, v Austrálii v dňoch od 5. do 15. apríla 2018, za účasti 12 tímov. Nováčikom podujatia bolo družstvo Ugandy. Netballový turnaj sa na hrách organizuje od roku 1998 a toto bolo jeho 6. vydanie. Zápasy sa odohrali v dvoch arénach: Gold Coast Convention and Exhibition Centre, v ktorej sa odohrala aj finálová časť basketbalového turnaja, a Coomera Indoor Sports Centre, v ktorej sa odohrali aj súťaže v športovej a modernej gymnastike. 
Titul získalo , ktoré vo finálovom stretnutí zvíťazilo nad domácou .
Kvalifikácia.
Poznámka: Číslo v zátvorke udáva umiestnenie vo svetovom rebríčku INF k júlu 2017.

</doc>
<doc id="621545" url="https://sk.wikipedia.org/wiki?curid=621545" title="S. r. o.">
S. r. o.



</doc>
<doc id="621549" url="https://sk.wikipedia.org/wiki?curid=621549" title="Future (reper)">
Future (reper)

Nayvadius DeMun Cash (* 20. november 1983, Atlanta, Georgia, USA, rodné priezvisko Wilburn), známy pod umeleckým menom Future, je americký reper, spevák, skladateľ a hudobný producent. Do spojitosti s hudbou sa prvýkrát dostal ako súčasť kolektívu Dungeon Family, kde ho prezývali „the Future“. Po vydaní viacerých mixtapov medzi rokmi 2010 a 2011 podpísal zmluvu s Epic Records a A1 Recordings, ktoré mu pomohli spustiť vlastnú značku, Freebandz. V apríli 2012 vydal svoj debutový album "Pluto" a v apríli 2014 ďalší s názvom "Honest." 

</doc>
<doc id="621550" url="https://sk.wikipedia.org/wiki?curid=621550" title="Giovanni Angelo Becciu">
Giovanni Angelo Becciu

Giovanni Angelo Becciu (* 2. jún 1948, Pattada, Taliansko) je taliansky rímskokatolícky arcibiskup, emeritný prefekt Kongregácie pre kauzy svätých a kardinál bez členstva v kardinálskom kolégiu. Momentálne (2021) obžalovaný zo sprenevery, zneužívania úradu, vydierania a podvodov v súvislosti s nevýhodným nákupom luxusných nehnuteľností v londýnskej štvrti Chelsea v hodnote 350 miliónov eur. Po skončení vyšetrovania ho pápež František pozval na stretnutie kardinálov a znovu ho integroval do kardinálskeho zboru na konci augusta 2022 pri menovaní dvadsiatich nových kardinálov.
Biografia.
Kňaz.
Narodil sa v Pattade, v provincii Sassari. Po štúdiách katolíckej teológie a kňazskej formácii bol ordinovaný dňa 27. augusta 1972 za kňaza biskupom Francescom Cogoni, biskupa Ozieri.
Po doktorandskom štúdiu kánonického práva začal od 1. mája 1984 pracovať v diplomatických službách Svätej stolice. Jeho pôsobiská boli Stredoafrická republika, Nový Zéland, Libéria, Spojené kráľovstvo, Francúzsko a Spojené štáty americké.
Biskup.
Dňa 15. októbra 2001 pápež sv. Ján Pavol II. ho menoval za titulárneho arcibiskupa sídla Russelae a apoštolského nuncia do Angoly a 15. novembra 2001 za apoštolského nuncia do Svätého Tomáša a Princov ostrov so sídlom v africkej Angole. Biskupskú vysviacku prijal dňa 1. decembra 2001 v rodisku v Pattade. Hlavným svätiteľom bol kardinál Mons. Angelo Sodano, vatikánsky štátny sekretár, spolusvätiteľmi boli arcibiskup Mons. Paolo Romeo, apoštolský nuncius v San Maríne a Mons. Sebastiano Sanguinetti, biskup diecézy Ozieri.
Pápežom Benediktom XVI. bol dňa 23. júla 2009 menovaný za apoštolského nuncia na Kubu.
Hovorí po francúzsky, anglicky, španielsky a portugalsky.
Práca vo Vatikáne.
Dňa 10. mája 2011 sa stal substitútom "(zástupcom)" pre všeobecné záležitosti Štátneho sekretariátu vo Vatikáne. Nahradil doterajšieho substitúta arcibiskupa Fernanda Filoni, ktorý sa stal prefektom Kongregácie pre evanjelizáciu národov.
Dňa 31. augusta 2013 ho pápež František potvrdil v tejto funkcii. Dňa 2. decembra 2016 dostal od francúzskeho veľvyslanca pri Svätej stolici Philippe Zellera odznak čestnej légie Francúzskej republiky. Od 2. februára 2017 je z rozhodnutia pápeža Františka osobitným pápežským delegátom pri Zvrchovanom Maltézskom ráde s poslaním sprevádzať proces aktualizácie ústavy a právnych noriem Rádu.
Dňa 20. mája 2018 počas nedeľnej poludňajšej modlitby pápež František oznámil jeho menovanie kardinála. Dňa 26. mája 2018 ho nominoval za nového prefekta Kongregácie pre kauzy svätých. Dňa 28. júna 2018 bol pápežom Františkom v Bazilike sv. Petra vo Vatikáne kreovaný za kardinála v stupni diakon s titulárnym chrámom sv. Lína. Od 1. septembra 2018 je prefektom Kongregácie pre kauzy svätých, ktorú viedol od roku 2008 kardinál Angelo Amato SDB. V prvý deň svojho nového úradu 1. septembra 2018 bol pápežským legátom na slávnosti blahorečenia Anny Kolesárovej v Košiciach. V nedeľu 20. januára 2019 prevzal chrám sv. Lína v Ríme za svoj titulárny chrám.
Rezignácia kardinála Becciu.
Taliansky kardinál Giovanni Angelo Becciu dňa 24. septembra 2020 rezignoval. Zároveň oznámil, že k jeho rezignácii ho donútil pápež František, ktorý ho obvinil, že použil vatikánske peniaze na pomoc svojim súrodencom. Zároveň sa vzdal svojich kardinálskych výsad, vrátane práva zúčastňovať sa na voľbe nového pápeža. Naposledy rezignoval kardinál v júli 2018. Z dôvodu obvinenia zo sexuálneho zneužívania detí a mladých mužov vtedy abdikoval americký kardinál Theodore McCarrick.

</doc>
<doc id="621551" url="https://sk.wikipedia.org/wiki?curid=621551" title="Majstrovstvá Afriky v netballe 2018">
Majstrovstvá Afriky v netballe 2018

Majstrovstvá Afriky v netballe 2018 bol v poradí 7. turnaj majstrovstiev Afriky v netballe žien, ktoré organizuje Africká netballová konfederácia (Netball Africa). Konal sa v dňoch od 13. do 18. augusta 2018 v Lusake, v Zambii, za účasti 7 tímov. Nováčikom podujatia bolo družstvo Kene. Turnaj sa skladal z jednej sedemčlennej skupiny, v ktorej sa odohrali zápasy každý s každým bez následného play-off. Dejiskom zápasov bol Olympic Youth Development Centre. Titul obhájila , ktorá sa umiestnila pred a .
Tento turnaj slúžil zároveň ako kvalifikácia afrických družstiev na Majstrovstvá sveta 2019, ktoré organizuje Anglicko, pričom si miestenku zabezpečilo už skôr. Kvalifikovali sa na ne 2 najlepšie družstvá.
Účastníci.
Poznámka: Číslo v zátvorke udáva umiestnenie vo svetovom rebríčku INF k júnu 2018.

</doc>
<doc id="621552" url="https://sk.wikipedia.org/wiki?curid=621552" title="Majstrovstvá sveta v interkrose 2018">
Majstrovstvá sveta v interkrose 2018

Majstrovstvá sveta v interkrose 2018 bol v poradí 13. turnaj majstrovstiev sveta v interkrose, ktoré organizuje Medzinárodná interkrosová federácia (FIIC). Konal sa v Prahe, v Česku v dňoch od 19. do 22. augusta 2018, za účasti 5 mužských tímov a 4 ženských tímov. Okrem seniorských družstiev sa predstavili aj juniorské výbery domáceho Česka. Česko bolo organizátorom svetového šampionátu štvrtýkrát, predtým hostilo toto podujatie v rokoch 2000, 2005 a 2012. Zápasy sa odohrali v 2 halách športového areálu HAMR Braník. Tituly obhajili obe družstvá domáceho Česka.
Spolu s turnajom MS sa organizovali aj "Svetové hry" v súžazi amatérskych lakrosových tímoch a turnaj "Kids Open" pre deti od 11 do 14 rokov.

</doc>
<doc id="621554" url="https://sk.wikipedia.org/wiki?curid=621554" title="Deuterovaný chloroform">
Deuterovaný chloroform

Deuterovaný chloroform takisto nazývaný aj deuterochloroform a chloroform-d je chemická zlúčenina, ktorá je svojími fyzikálnymi aj chemickými vlastnosťami podobná bežnému chloroformu, ale namiesto prócia (ľahkého vodíku) obsahuje deutérium (ťažký vodík). Najčastejšie sa využíva pri NMR spektroskopii, pretože je dobré rozpúšťadlo mnohých organických látok a je lacnejší než ostatné deuterované rozpúšťadlá.
Význam pri NMR spektroskopii.
Kedže deutérium narozdiel od prócia pri protónovej NMR spektroskopii vytvára len drobný signál, preferuje sa použitie deuterovaných rozpúšťadiel ako napríklad chloroform-d, pretože nenarúšajú signál testovanej vzorky. Väčšina chloroformu-d je však znečistená bežným chloroformom, čo sa prejaví ako drobný singlet na 7,26 pm chemického posunu. Pri uhlíkovej NMR sa jeho signál zobrazuje ako triplet na 77 pm chemického posunu.

</doc>
<doc id="621555" url="https://sk.wikipedia.org/wiki?curid=621555" title="Konrad Krajewski">
Konrad Krajewski

Konrad Krajewski (* 25. november 1963, Łódź, Poľsko) je poľský rímskokatolícky arcibiskup, kardinál a pápežský almužník.
Biografia.
V rokoch 1982 - 1988 sa pripravoval na kňazstvo v Kňazskom seminári v Łódźi a za kňaza bol vysvätený 11. júna 1988 biskupom Mons. Władysławom Ziółekom. V rokoch 1990 - 1993 študoval v Ríme na Pápežskom liturgickom inštitúte sv. Anzelma, ktoré ukončil na stupni licenciátu. Doktorát z teológie získal v roku 1995 na Pápežskej univerzite sv. Tomáša Akvinského v Ríme. Od roku 1995 plnil funkciu ceremoniára a osobného tajomníka arcibiskupa Mons. Władysława Ziółeka. V roku 1997 bol prefektom Kňazského seminára v Łódźi.
Dňa 1. októbra 1998 sa stal pracovníkom pápežského Úradu liturgických slávení Najvyššieho veľkňaza a dňa 12. mája 1999 sa stal pápežským ceremoniárom. Od roku 1999 má hodnosť honorárneho preláta Jeho svätosti, od roku 2002 je Kaplánom Jeho svätosti – monsignorom a od roku 2008 honorárny kanonik kapituly Łódźskej arcidiecézy.
Dňa 3. augusta 2013 pápež František ho vymenoval za titulárneho arcibiskupa sídla Beneventum a pápežského almužníka na Úrade apoštolskej charity. Biskupskú vysviacku prijal 17. septembra 2013 v prítomnosti pápeža Františka v Bazilike sv. Petra vo Vatikáne. Hlavným svätiteľom bol kardinál Mons. Giuseppe Bertello, prezident Pápežskej komisie pre Mestský štát Vatikán, spolusvätiteľmi boli arcibiskup Mons. Piero Marini, predseda Pápežskej komisie pre Medzinárodné eucharistické kongresy a Mons. Władysław Ziółek, emeritný arcibiskup metropolita Łódźskej arcidiecézy. Za biskupské heslo si zvolil „"Misericordia"“ (Milosrdenstvo).
Dňa 28. júna 2018 bol pápežom Františkom kreovaný za kardinála v stupni diakon. Jeho titulárnym chrámom je Chrám Nepoškvrnenej Panny Márie na Esquiline v Ríme. V súčasnosti je tiež členom vatikánskeho Dikastéria pre integrálny ľudský rozvoj.

</doc>
<doc id="621556" url="https://sk.wikipedia.org/wiki?curid=621556" title="Fraktúra (písmo)">
Fraktúra (písmo)

Fraktúra ( pôvodom z , od polovice 15. storočia aj "lomené písmo") je druh písma zo skupiny lomených písiem. Od polovice 16. storočia až do roku 1941 bola bežne používaným tlačeným písmom v Nemecku. Písalo sa ňou aj v severoeurópskych jazykoch a príležitostne v češtine.

</doc>
<doc id="621558" url="https://sk.wikipedia.org/wiki?curid=621558" title="OxygenOS">
OxygenOS

OxygenOS je upravená verzia operačného systému Android, za ktorého vývojom stojí čínsky výrobca mobilných telefónov OnePlus. Systém je určený iba pre telefóny ich vlastnej výroby. OxygenOS je určený pre telefóny OnePlus pre zahraničný trh.
Na čínskom trhu je v týchto telefón použitý HydrogenOS (H2OS). Súčasná verzia systému je 5.1.1 a bola vydaná 28. apríla 2018. Táto verzia je beží na Androide 8.1.0 

</doc>
<doc id="621559" url="https://sk.wikipedia.org/wiki?curid=621559" title="Pečiarkotvaré">
Pečiarkotvaré

Pečiarkotvaré ("Agaricales") je rad húb, ktorý obsahuje známe druhy. Tento rad má 33 čeľadí, 413 rodov a viac ako 13 tisíc druhov, spolu so šiestimi vyhynutými rodmi známych z fosílií.
Patrí tu rozšírená pečiarka dvojvýtrusná ("Agaricus bisporus"), smrteľne jedovatá muchotrávka končistá ("Amanita virosa"), halucinogénna muchotrávka červená aj bioluminiscenčný kališník hnedooranžový ("Omphalotus olearius")

</doc>
<doc id="621560" url="https://sk.wikipedia.org/wiki?curid=621560" title="Kapsula">
Kapsula

Kapsula môže byť:

</doc>
<doc id="621561" url="https://sk.wikipedia.org/wiki?curid=621561" title="Spider 001757/pieskovisko9">
Spider 001757/pieskovisko9



</doc>
<doc id="621562" url="https://sk.wikipedia.org/wiki?curid=621562" title="2MASX1">
2MASX1



</doc>
<doc id="621564" url="https://sk.wikipedia.org/wiki?curid=621564" title="Cena Grammy za najlepší rapový album">
Cena Grammy za najlepší rapový album

Cena Grammy za najlepší rapový album (angl. Grammy Award for Best Rap Album) je ocenenie udeľované na Grammy Awards hudobným umelcom za kvalitu rapových albumov.

</doc>
<doc id="621565" url="https://sk.wikipedia.org/wiki?curid=621565" title="Lil Wayne">
Lil Wayne

Dwayne Michael Carter Jr. (* 27. september 1982, New Orleans, Louisiana, USA), známy pod umeleckým menom Lil Wayne, je americký reper. Svoju kariéru odštartoval v roku 1991 keď mal 9 rokov, po tom, čo ho objavil Bryan "Baby" Williams a stal sa najmladším členom vydavateľstva Cash Money Records. Bol členom dua The B.G.'z po boku repera z New Orleans, B.G., vtedy známeho ako Lil' Doogie. V roku 1996 sa Lil Wayne spolu s B.G. pripojili k southern hip-hopovej skupine Hot Boys. Skupina debutovala s albumom "Get It How U Live!." V roku 1999 vydali platinový album s názvom "Guerrilla Warfare" (1999). Dlhé roky bol členom Cash Money Records, no v júni 2018 odišiel.

</doc>
<doc id="621566" url="https://sk.wikipedia.org/wiki?curid=621566" title="Oceánska kvalifikácia na Majstrovstvá sveta v netballe 2019">
Oceánska kvalifikácia na Majstrovstvá sveta v netballe 2019

Oceánska kvalifikácia na Majstrovstvá sveta v netballe 2019 bol oceánsky kvalifikačný turnaj, ktorý organizovala Oceánska netballová federácia (Netball Oceania), o postup na Majstrovstvá sveta 2019. Konal sa v Aucklande, na Novom Zélande v dňoch od 17. do 21. apríla 2018, za účasti 5 tímov. Zápasy sa odohrali v aréne Phyllis Latour Doyle High Wire Trust Arena. Kvalifikáciu vyhrala a z druhého miesta postúpilo na MS aj .
Priamy postup.
Z Oceánie na základe umiestnenia na predchádzajúcich MS postúpili priamo tieto družstvá:
Účastníci.
Poznámka: Číslo v zátvorke udáva umiestnenie vo svetovom rebríčku INF v januári 2018.

</doc>
<doc id="621567" url="https://sk.wikipedia.org/wiki?curid=621567" title="6ix9ine">
6ix9ine

Daniel Hernandez (* 8. máj 1996, New York, New York, USA), známy aj pod umeleckým menom 6ix9ine alebo Tekashi69, je americký raper a textár. Jeho hudba je poznačená agresívnym štýlom rapovania, zatiaľ čo pre jeho kontroverznú osobnosť na verejnosti sú charakteristické výrazné vlasy dúhovej farby a rozsiahle tetovania. Taktiež viedol a dosiaľ vedie verejné spory s kolegami, známymi osobnosťami a právne problémy.
V roku 2009 bol zavraždený jeho nevlastný otec, čo viedlo k tomu, že pracoval vo viacerých zamestnaniach aby finančne pomohol svojej matke. Hernandez sa stal známym koncom roka 2017, keď vydal svoj debutový singel „Gummo“. Pieseň dosiahla miesto číslo 12 v americkom rebríčku Billboard Hot 100. Po prepustení z väzenia debutoval jeho singel „Gooba“, ktorý dosiahol najvyššiu priečku v USA.
V roku 2018 bol zatknutý pre obvinenie z vydierania, držania zbraní a drog. Vo februári 2019 bol uznaný vinným z deviatich obvinení vrátane sprisahania s cieľom spáchať vraždu a ozbrojené lúpeže. Po vykonaní obžaloby dostal dvojročný trest odňatia slobody. V apríli 2020 mu bolo udelené predčasné prepustenie počas pandémie COVID-19 po obavách z jeho zraniteľnosti voči chorobe v dôsledku jeho astmatického stavu. Na ďalšie funkčné obdobie bol uväznený v domácom väzení.
Diskografia.
Štúdiové albumy.
2020- „Gooba”
2020- , YAYA
2020 - „”Tutu” 
2018 -, Gotti"
2018 -, Keke" (S Fetty Wap a Boogie wit da Hoodie) 
 2019 ,TIC TOC " 
2018 – „Gotti“
2018 – „Tati“ (featuring DJ Spinking)
2018 – „Fefe“ (featuring Nicki Minaj a Murda Beatz) 
2018 – „International Gangstas“ (s Capo, Farid Bang a SCH)
2018 – „STOOPID“ (featuring Bobby Shmurda)
2018 - ,BEBE“
2017 - , Gummo"

</doc>
<doc id="621570" url="https://sk.wikipedia.org/wiki?curid=621570" title="Tekashi 6ix9ine">
Tekashi 6ix9ine



</doc>
<doc id="621571" url="https://sk.wikipedia.org/wiki?curid=621571" title="Daniel Hernandez">
Daniel Hernandez



</doc>
<doc id="621572" url="https://sk.wikipedia.org/wiki?curid=621572" title="Gerhard Ludwig Müller">
Gerhard Ludwig Müller

Gerhard Ludwig Müller (* 31. december 1947, Finthen, Nemecko) je nemecký rímskokatolícky arcibiskup, kardinál a emeritný prefekt Kongregácie pre náuku viery.
Životopis.
Za kňaza ho vysvätil 11. februára 1978 biskup diecézy Mainz, kardinál Mons. Hermann Volk.
V Mníchove pôsobil ako profesor dogmatickej teológie, v roku 1990 sa stal členom Komisie pre náuku viery Nemeckej biskupskej konferencie a od roku 1998 pôsobil v Medzinárodnej teologickej komisií. V roku 1999 bol odborným poradcom Európskej synody vo Vatikáne, v roku 2001 bo odborným poradcom Biskupskej synody vo Vatikáne na tému "„Biskup ako služobník evanjelia Ježiša Krista pre nádej sveta“" a roku 2005 sa zúčastnil na Biskupskej synode vo Vatikáne na tému "„Eucharistia ako vrchol a prameň života i poslania Cirkvi.""
Dňa 1. októbra 2002 ho pápež sv. Ján Pavol II. menoval za diecézneho biskupa diecézy Regensburg. Biskupskú vysviacku prijal 24. novembra 2002 v Regensburgu z rúk kardinála Mons. Friedricha Wettera, arcibiskupa Mníchova a Freisingu. Spolusvätiteľmi boli biskup diecézy Mainz a kardinál Mons. Karl Lehmann a Mons. Manfred Müller, emeritný biskup diecézy Regensburg. 
Dňa 20. decembra 2007 bol vymenovaný za člena Kongregácie pre náuku viery. V roku 2008 bol poverený vedením dialógu v rámci Medzinárodnej komisie pre jednotu kresťanov a dialóg Rímskokatolíckej cirkvi a Evangelickej cirkvi na tému "„Krst a rastúce cirkevné spoločenstvo."" Dňa 19. januára 2009 bol menovaný za člena Pápežskej rady pre kultúru. 
Pápež Benedikt XVI. ho menoval dňa 2. júla 2012 za prefekta Kongregácie pre náuku viery. Na základe tohto úradu je zároveň aj prezidentom Pápežskej biblickej komisie, Medzinárodnej teologickej komisie a Pápežskej komisie „Ecclesia Dei“. V týchto úradoch bol naďalej potvrdený 16. marca 2013 po nástupe nového pápeža Františka. Dňa 22. februára 2014 bol kreovaný za kardinála v stupni diakon v Bazilike sv. Petra vo Vatikáne pápežom Františkom. 
Od 1. júla 2017 je emeritným prefektom Kongregácie pre náuku viery.
Dňa 5. februára 2018 sa celebroval svätú omšu v Katedrále sv. Martina v Bratislave v rámci jeho návštevy na Slovensku pri príležitosti Medzinárodnej konferencie "„Aktuálne otázky ľudskej mravnosti“", ktorú zorganizovala Konferencie biskupov Slovenska 6. februára 2018 na Rímskokatolíckej cyrilometodskej bohosloveckej fakulte UK v Bratislave. Dňa 8. júla 2018 bol hlavným celebrantom a kazateľom na odpustovej slávnosti na Mariánskej hore v Levoči.

</doc>
<doc id="621576" url="https://sk.wikipedia.org/wiki?curid=621576" title="Pixel Federation">
Pixel Federation



</doc>
<doc id="621577" url="https://sk.wikipedia.org/wiki?curid=621577" title="Dua Lipa">
Dua Lipa

Dua Lipa (* 22. august 1995, Westminster, Londýn, Anglicko) je anglická speváčka, skladateľka a modelka s mezzosopránovým hlasom, známa svojím diskopopovým zvukom. Keď mala 14 rokov, začala svoju hudobnú kariéru pridávaním cover verzii piesní na YouTube. V roku 2015 podpísala zmluvu s Warner Music Group a následne vydala svoj prvý singel. 
V januári 2017 získala EBBA Public Choice Award. 2. júna 2017 vydala po sebe pomenovaný debutový štúdiový album, ktorý sa umiestnil na 3. priečke UK Albums Chart a vyšlo z neho 7 singlov, vrátane dvoch top 10 britských singlov „Be the One“ a „IDGAF“. „New Rules“ v Británii obsadil prvú priečku a šiestu v Spojených štátoch. Vo februári 2018 získala Brit Award pre najlepšiu britskú speváčku a britský objav roka. 
Singel z roku 2018, „One Kiss“, na ktorom spolupracovala s Calvinom Harrisom, obsadil prvé miesto britského singlového rebríčka. Stal sa tiež najdlhšie pôsobiacim singlom číslo jeden ženskej umelkyne v roku 2018. Získala zaň Brit Award 2019 v kategórii pieseň roka. V roku 2019 získala cenu Grammy pre najlepšieho nováčika a pieseň „Electricity“ v spolupráci so Silk City získala cenu Grammy za najlepšiu tanečnú nahrávku. Druhý štúdiový album "Future Nostalgia" (2020) získal ohlas u kritikov a bol nominovaný v šiestich kategóriách cien Grammy, vrátane albumu roka, nahrávky roka a piesne roka. Stal sa jej prvým britským albumom číslo jeden so štyrmi top 10 singlami, vrátane „Physical“ a „Break My Heart“. Skladba „Don't Start Now“ vyvrcholila na druhom mieste vo Veľkej Británii a v USA na štvrtom mieste Hot 100-year-ender chart. Singel „Levitating“ sa umiestnil v prvej päťke v USA a Veľkej Británii. 9. novembra 2023 vydala nový singel Houdini a avizuje ním nový album. 
Lipa získala niekoľko ocenení, vrátane troch cien Grammy, troch Brit Awards, dvoch MTV Europe Music Awards, jednej MTV Video Music Award a American Music Award. V roku 2020 "Billboard" ocenil Lipu cenou Powerhouse Award, ktorá sa udeľuje za dominovanie v príslušnom roku prostredníctvom streamovania, predaja a rádia. V roku 2021 bola Dua zaradená do zoznamu "Time"'s budúcich 100 najvplyvnejších ľudí sveta.
Raný život.
Dua Lipa sa narodila v Londýne v Anglicku ako najstaršie dieťa kosovských Albáncov Anesy (rod. Rexha) a Dukagjina Lipu z Prištiny vo FR Juhoslávii (dnešné Kosovo). Jej rodina má moslimských predkov. Cez svoju babku z matkinej strany je bosnianskeho pôvodu. Jej pôvod sa dá vystopovať až do mesta Peja v dnešnom Kosove. Má sestru menom Rina a brata menom Gjin. Lipu hudobne inšpiroval jej otec, ktorý bol hlavným spevákom a gitaristom kosovskej rockovej kapely Oda. Venoval sa hudbe aj doma, kde písal piesne pre seba ale aj pre umelcov ako sú David Bowie, Bob Dylan, Radiohead, Sting, The Police and Stereophonics. Lipa začala spievať ako päťročná.
Vyrastala vo West Hampstead v Londýne. Navštevovala Fitzjohnovu základnú školu, kde chodila aj na hodiny violončela. Keď sa zúčastnila konkurzu do školského zboru, učiteľka jej povedala, že „nevie spievať“. Ako deväťročná začala chodiť na víkendové hodiny spevu do Sylvia Young Theatre School. Lipa sa s rodinou presťahovala do Prištiny po vyhlásení nezávislosti Kosova v roku 2008. Tam sa lepšie naučila albánsky jazyk a zvážila hudobnú kariéru.
Lipa sa ako 15-ročná presťahovala späť do Londýna. Na Parliament Hill School absolvovala A-úroveň a potom opäť nastúpila do Sylvia Young Theatre School. Nahrala svoje vlastné piesne na SoundCloud a na YouTube začala zverejňovať videá, kde spievala skladby ako „If I Ain't Got You“ (2004) od Alicie Keys a „Beautiful“ (2002) od Christiny Aguilery. Robila modelku pre Topshop a podpísala zmluvu s modelingovou agentúrou, aby jej pomohla získať rolu „speváčky“ v reklame ITV na "X Factor" z roku 2013, v ktorej zaspievala pieseň „Lost in Music“ (1979). Získala producenta a manažéra.
Napísala pieseň „Hotter Than Hell“ a v roku 2014 podpísala zmluvu s vydavateľstvom Warner Bros. Records. Jej prvý singel „New Love“ bol vydaný koncom augusta a získal pozitívne recenzie. Porovnávali ho s piesňami Joss Stone a Lady Gaga. V októbri 2015 vydala skladbu „Be the One“.
Kariéra.
2013 – 2018: Začiatky kariéry a album "Dua Lipa".
V roku 2013 podpísala zmluvu so spoločnosťou Tap Management, ktorú riadili Ben Mawson a Ed Millett, pričom pracovala ako čašníčka v koktailovom bare. Lipu predstavil Mawsonovi jej právnik, ktorý ju odradil od podpísania ďalšej vydavateľskej zmluvy, ktorá jej bola ponúknutá. Následne jej ponúkli mesačný plat, aby mohla opustiť prácu a sústrediť sa na nahrávanie hudby. Počas jedného zo stretnutí v roku 2014 napísala pieseň „Hotter than Hell“, ktorá nakoniec viedla k podpísaniu nahrávacej zmluvy s vydavateľstvom Warner Bros. Records. Millett spätne povedal: „"Dua bola skutočne bystrá –podpísala zmluvu s Warnerom Bros. čiastočne preto, že nemali veľkú ženskú popovú umelkyňu a jednu potrebovali. Skutočne ju chceli, takže sa od prvého dňa sústredila na tím."“"" V auguste 2015 vydala prvý singel „New Love“, ktorý produkovali Emile Haynie a Andrew Wyatt. Jej druhý singel „Be the One“ bol vydaný v októbri 2015 a zožal európsky úspech – dosiahol prvé miesto v Belgicku, Poľsku a na Slovensku. Medzi prvými sa umiestnil vo viac ako jedenástich európskych krajinách. V Austrálii a na Novom Zélande sa pieseň stala úspešnou v rádiách a dosiahla číslo 6. V novembri 2015 bola oznámená ako jeden z hudobníkov na dlhom zozname BBC Sound of... 2016. Jej prvé turné po Spojenom kráľovstve a Európe sa začalo v januári 2016 a skončilo sa v novembri 2016.
18. februára 2016 vydala Lipa svoj tretí singel „Last Dance“, po ktorom 6. mája nasledoval „Hotter than Hell“, ktorý zaznamenal úspech najmä v Spojenom kráľovstve, kde dosiahol 15. miesto. 26. augusta bol vydaný jej piaty singel „Blow Your Mind (Mwah)“, ktorý obsadil 30. priečku v Spojenom kráľovstve. Stal sa jej prvým vstupom do amerického "Billboard" Hot 100 s debutom na čísle 72. Pieseň sa tiež umiestnila na prvom mieste v hitparáde "Billboard" Dance Club Songs a dostala sa na 23. miesto v rebríčku "Billboard" Mainstream Top 40. Lipa spolupracovala na singli Seana Paula „No Lie“ vydanom v novembri 2016, ktorý sa v Spojenom kráľovstve dostal na desiate miesto. Nasledujúci mesiac časopis "The Fader" uviedol dokument o Lipe s názvom "See in Blue". V januári 2017 získala cenu EBBA Public Choice Award a vydala singel „Scared to Be Lonely“, na ktorom spolupracovala s Martinom Garrixom a v Spojenom kráľovstve dosiahol priečku 14. V máji 2017 účinkovala pri príležitosti výročia indonézskej televíznej stanice SCTV na hudobných cenách SCTV, kde vyhrala v kategórii mladá a nádejná medzinárodná umelkyňa.
Debutový štúdiový album, ktorý pomenovala po sebe, vyšiel 2. júna 2017. Šiesty singel „New Rules“, ktorý vyšiel v nasledujúcom mesiaci, sa stal speváčkinou prvou skladbou č. 1 v Spojenom kráľovstve. Stala sa tak prvou sólovou umelkyňou, ktorá dosiahla vrchol v UK od Adelinej piesne „Hello“ z roku 2015. Jej doposiaľ najpredávanejší singel sa umiestnil v prvej desiatke aj ďalších krajín, vrátane druhej priečky v Austrálii, šiestej v USA a siedmej v Kanade. Lipa vystúpila na júnovom festivale Glastonbury. Nasledujúci mesiac vystúpila na indonézskom hudobnom festivale We the Fest v Jakarte. V októbri účinkovala v šou stanice BBC, "Later... with Jools Holland". V decembri ju Spotify označilo za najstreamovanejšiu ženu roku 2017 v UK. V roku 2017 sa v britskej top 10 umiestnila so štyrmi singlami, a to s piesňami „Be the One“, „New Rules“, „No Lie“ a „Bridge over Troubled Water“, charitatívnym singlom pre rodiny obetí požiaru Grenfell Tower v Londýne.
V januári 2018 získala nominácie na Brit Awards v piatich kategóriách, čo bolo viac ako ktorýkoľvek iný umelec v danom roku dosiahol. Bola nominovaná na britský album roka MasterCard za nahrávku "Dua Lipa", britský singel roka a britské video roka za „New Rules“, britskú sólovú umelkyňu a britský prielom, pričom posledné dve kategórie aj vyhrala. Bolo to prvýkrát, čo žena získala päť nominácií. Vystúpila na odovzdávaní cien 21. februára v londýnskej O2 Arene.
Speváčka spolupracovala s americkým DJ-om Whethanom na piesni „High“ pre soundtrack k filmu "Päťdesiat odtieňov slobody" ("Fifty Shades Freed"), ktorý vyšiel vo februári 2018. Na novom materiáli pre svoj druhý album začala pracovať v marci 2018. 6. apríla Lipa a Calvin Harris vydali singel „One Kiss“, ktorý sa 20. apríla umiestnil na poprednom mieste v britskom rebríčku singlov, a stal sa tak druhým speváčkiným singlom č.1; Lipa naspievala vokály a je považovaná aj za skladateľku. Singel sa stal najpredávanejšou piesňou vo Veľkej Británii roku 2018 a trónil na prvom mieste v rebríčku osem týždňov. 26. mája vystúpila na otváracom ceremoniáli finále Ligy majstrov UEFA 2018 v Kyjeve. Bolo oznámené, že vydá spolupráce s ďalšími umelcami, ktoré vyjdú neskôr v roku 2018; napríklad s Markom Ronsonom a novovzniknutým superduom hudobníka Dipla – Silk City. Ronson neskôr potvrdil, že názov piesne bude „Electricity“. Pieseň bola vydaná 9. septembra. Lipa sa predstavila aj v piesni „If Only“, ktorá bola vydaná na šestnástom štúdiovom albume talianskeho speváka Andrea Bocelliho, Sì.
Lipa vystúpila v septembri na Veľkej cene Singapuru F1. V tom istom mesiaci podporila nový elektrický automobil britskej značky Jaguar, I-PACE. Značka vytvorila remix speváčkinej piesne „Want To“ a spustila službu, kde si fanúšikovia mohli vytvoriť vlastnú verziu piesne Dua Lipa x Jaguar na webovej stránke Join the Pace na základe vlastného jazdného správania alebo hudby, ktorú počúvajú, a zdieľať ju mohli na sociálnych sieťach. Podľa speváčkinho tímu Jaguar a Lipa vytvorili svetový rekord v „naj remixovanejšej skladbe vôbec“. V októbri vydala nahrávku "Dua Lipa: The Complete Edition", rozšírenú verziu svojho debutového albumu, ktorá obsahuje tri nové piesne vrátane spomínanej „Want To“ a jej predchádzajúce spolupráce s inými umelcami. To zahŕňa aj spoluprácu s juhokórejskou dievčenskou skupinou Blackpink s názvom „Kiss and Make Up“.
2019 – súčasnosť: "Future Nostalgia".
V januári 2019 vydala singel „Swan Song“ ako súčasť soundtracku k filmu "Alita: Battle Angel" z roku 2019. V tom istom mesiaci uviedla, že predchádzajúci rok strávila prácou na svojom druhom štúdiovom albume. Povedala, že zvuk albumu bude „nostalgickou“ popovou nahrávkou, ktorá „vyvoláva pocit hodiny tanca“ V auguste 2019 uzavrela partnerstvo so značkou Yves Saint Laurent a prišla na trh s vôňou Libre.
Po vydaní hlavného singla „Don't Start Now“ bol v decembri 2019 ohlásený druhý štúdiový album s názvom "Future Nostalgia" a sprievodné turné. „Don't Start Now“ vyvrcholil na druhom mieste v britskom singlovom rebríčku a v americkom "Billboard" Hot 100. Taktiež vyvrcholil na prvom mieste v americkom rebríčku "Billboard" Mainstream Top 40. Speváčkin druhý singel pred vydaním albumu bola skladba „Physical“. Vyšla 30. januára 2020 a videoklip bol vydaný o deň neskôr. Skladba „Physical“ debutovala na 60. mieste v americkom "Billboard" Hot 100. Album "Future Nostalgia" bol vydaný 27. marca s rozsiahlym ohlasom u kritikov. 25. marca vyšiel tretí singel albumu, „Break My Heart“. Album debutoval na druhom mieste v Official UK Albums Chart, s 5550 kópiami za albumom od kapely 5 Seconds of Summer – "Calm". Album "Future Nostalgia" vyvrcholil na prvom mieste v hitparáde Official UK Albums Chart nasledujúci týždeň v apríli 2020, zatiaľ čo štyri zo singlov sa dostali do prvej desiatky Official Singles Chart. V čase vydania albumu sa Lipa stala prvou britskou umelkyňou od čias Very Lynnovej (1952), ktorá mala tri top-10 single v jednom kalendárnom roku. Lipa tento rekord nakoniec prekonala singlom „Levitating“, ktorý tiež vyvrcholil v prvej desiatke rebríčka "Billboard" Hot 100 a stal sa celkovo jej tretím top-10 singlom v USA. Videoklip k piesni „Physical“ bol nominovaný na cenu Best Art Director na udeľovaní hudobných cien Berlin Music Video Awards v roku 2020. Umeleckou režisérkou videoklipu je Anna Colomer Noguéová.
11. augusta 2020 bola vymenovaná za globálnu veľvyslankyňu francúzskej značky minerálnych vôd Évian. Lipa to oznámila na sociálnych sieťach, kde uviedla, že „bolo mi cťou“ pracovať so značkou. 13. augusta vydala remix k piesni „Levitating“, na ktorom sa predstavili americké umelkyne Madonna a Missy Elliottová. Slúžil ako hlavný singel z "Club Future Nostalgia", remixovej zbierky skladieb albumu "Future Nostalgia" od The Blessed Madonna a Marka Ronsona, ktorá vyšla 28. augusta.
2. októbra 2020 vydala Lipa druhý remix skladby „Levitating“, v spolupráci s americkým rapperom DaBaby; v ten istý deň zverejnila aj videoklip. 14. októbra 2020 boli Dua a belgická speváčka Angèle vyfotografované na pľaci pri natáčaní videoklipu. Neskôr v mesiaci speváčky oznámili vydanie spolupráce „Fever“, ktorá bola vydaná 30. októbra 2020. Je súčasťou francúzskeho vydania albumu "Future Nostalgia". Lipa bola uvedená v piesni „Prisoner“, ktorá je singlom zo siedmeho štúdiového albumu Miley Cyrusovej, "Plastic Hearts". Singel vyšiel 19. novembra 2020 spolu s videoklipom. V novembri bolo oznámené, že Lipa bude 19. decembra hudobným hosťom v "Saturday Night Live". 27. novembra vystúpila na online koncerte s názvom Studio 2054, kde zaspievala rôzne piesne z "Future Nostalgia", novú nevydanú skladbu s FKA Twigs, ako aj niektoré predchádzajúce single ako „New Rules“, „One Kiss“ a „ Electricity“. Na podujatí sa zúčastnilo mnoho špeciálnych hostí, ako napríklad The Blessed Madonna, Angèle, Kylie Minogueová a Elton John.
Album "Future Nostalgia" bol v roku 2020 najviac streamovaným albumom ženskej umelkyne (a celkovo piatym) na Spotify.
Dňa 11. februára 2021 vydala singel s názvom „We're Good“ spolu s "Future Nostalgia: The Moonlight Edition". V apríli Berlin Music Video Awards zverejnili zoznam nominovaných na rok 2021 a Dua Lipa získala nomináciu za svoj videoklip k piesni „We're Good“. Video je nominované medzi ďalšími deviatimi uchádzačmi v kategórii Najlepšie vizuálne efekty. 

</doc>
<doc id="621578" url="https://sk.wikipedia.org/wiki?curid=621578" title="OnePlus One">
OnePlus One

OnePlus One je smartfón, ktorý vyrábala čínska spoločnosť OnePlus. Predstavený bol v apríli 2014 a je to prvé zariadenie od tejto firmy. Bol určený ako priamy konkurent pre vlajkové telefóny iných spoločností, kde sa im vyrovnal svojimi parametrami a súčasne bol otvorený vývojárom, kde dostal podporu mnohých rôznych systémov a kernelov. Na väčšine trhov sa dodával s operačným systémom Cyanogen OS, čo bola komerčná verzia systému CyanogenMod. Dostupný bol najprv iba cez pozvánku, ktoré boli distribuované cez spoločnosť cez niektorých zákazníkov, neskôr pozvánka už nebola potrebná.
Hardvér je založený na čipsete Qualcomm Snapdragon 801, 4-jadrovom procesore Krait 400 s frekvenciou 2,5 GHz, 3 GB RAM, GPU Adreno 330, 16 alebo 64 GB vnútorného úložiska. Batéria mala kapacitu 3100 mAh.
Displej je typu IPS LCD s uhlopriečkou 5,5 palca a má rozlíšenie 1080 x 1920.

</doc>
<doc id="621581" url="https://sk.wikipedia.org/wiki?curid=621581" title="OnePlus 2">
OnePlus 2

OnePlus 2 je smartfón čínskej spoločnosti OnePlus. Je to v poradí ich druhý smartfón, nasledovník modelu OnePlus One. 
Podobne ako OnePlus One, aj tento obsahuje rovnaký 5,5" IPS LCD displej s rozlíšením fullHD, teda 1080 x 1920 bodov. Je založený na čipsete Qualcomm Snapdragon 810, 8-jadrovom procesore, GPU Adreno 430, 3 alebo 4 GB RAM, obsahuje 16 alebo 64 GB úložisko, v závislosti od modelu. Batéria má kapacitu 3300 mAh. Na rozdiel od prechodcu obsahuje 2 sloty na SIM kartu.

</doc>
<doc id="621582" url="https://sk.wikipedia.org/wiki?curid=621582" title="Majstrovstvá Ázie v netballe 2018">
Majstrovstvá Ázie v netballe 2018

Majstrovstvá Ázie v netballe 2018 bol v poradí 11. turnaj majstrovstiev Ázie v netballe žien, ktoré organizuje Ázijská netballová federácia (Netball Asia). Konal sa v dňoch od 1. do 9. septembra 2018 v Singapure, za účasti rekordných 12 tímov. Nováčikom podujatia bolo družstvo Filipín. Singapur organizoval ázijský šampionát žien štvrtýkrát, predtým hostil toto podujatie v rokoch 1997, 2005 a 2014. Zápasy sa odohrali v aréne Singapore OCBC Arena, ktorá je súčasťou športového komplexu Singapore Sports Hub. Titul získala , ktorá vo finálovom stretnutí zvíťazila nad . Obhajca prvenstva z skončil na 3. mieste.
Tento turnaj slúžil zároveň ako kvalifikácia ázijských družstiev na Majstrovstvá sveta 2019, ktoré organizuje Anglicko. Kvalifikovali sa na ne 2 najlepšie družstvá.
Singapur sa stal organizátorom kontinentálneho šampionátu v auguste 2016 počas konania Majstrovstiev Ázie 2016, keď vyhral v ponuke kandidatúr Srí Lanky a Pakistanu.
Účastníci.
Poznámka: Číslo v zátvorke udáva umiestnenie vo svetovom rebríčku INF k júnu 2018.

</doc>
<doc id="621583" url="https://sk.wikipedia.org/wiki?curid=621583" title="OnePlus X">
OnePlus X

OnePlus X je smartfón čínskej spoločnosti OnePlus, celkovo ich tretí model, nasledujúci po OnePlus One a OnePlus 2. Vo svojej dobe už neobsahoval najvýkonnejší hardvér na trhu, pričom používal podobné vybavenie ako OnePlus One, s tým rozdielom, že displej mal uhlopriečku iba 5 palcov na rozdiel od 5,5, rozlíšenie ostalo rovnaké, 1080 x 1920 bodov, technológia sa však zmenila na AMOLED. Čipset ostal starší Qualcomm Snapdragon 801, procesor štvorjadrový 2,3 GHz Krait 400, 3 GB RAM, 16 GB úložisko, 2 sloty na SIM kartu a batéria s kapacitou 2525 mAh.

</doc>
<doc id="621584" url="https://sk.wikipedia.org/wiki?curid=621584" title="OnePlus 3">
OnePlus 3

OnePlus 3 je smartfón od čínskej spoločnosti OnePlus. Je to prvý ich telefón, ktorý nebolo treba kupovať na pozvánku. 
Je založený na čipsete Qualcomm Snapdragon 820, obsahuje 6 GB RAM, 64 GB úložisko, grafický procesor Adreno 530 a displej je typu AMOLED s uhlopriečkou 5,5 palca s rozlíšením FullHD 1080 x 1920 bodov. Batéria má kapacitu 3000 mAh. Ako všetky modely OnePlus okrem prvého, obsahuje podporu dual SIM.
Ako operačný systém je použitý OxygenOS alebo HydrogenOS. 

</doc>
<doc id="621585" url="https://sk.wikipedia.org/wiki?curid=621585" title="OnePlus 3T">
OnePlus 3T

OnePlus 3T je smartfón čínskej spoločnosti OnePlus, priamy nasledovník modelu OnePlus 3, pričom ide iba o malú aktualizáciu predošlého modelu, keď väčšina parametrov ostáva rovnaká alebo sa len málo mení.
Na rozdiel od predchodcu obsahuje čipset Qualcomm Snapdragon 821, GPU ostáva rovnaké, Adreno 530, pamäť RAM je rovnako 6 GB, úložisko je buď 64 alebo 128 GB. Kapacita batérie bola zvýšená na 3400 mAh. Rovnako obsahuje dva sloty na SIM kartu. 
Displej ostal tiež nezmenený, s uhlopriečkou 5,5 palcov typu AMOLED a s rozlíšením 1080 x 1920 bodov.

</doc>
<doc id="621587" url="https://sk.wikipedia.org/wiki?curid=621587" title="Timon Aténsky">
Timon Aténsky

Timon Aténsky () je tragédia Williama Shakespeara. Názov prvého fóliového vydania z roku 1623 bol: The life of Timon of Athens. Pôvod hry viedol shakespearológov k viacerým domnienkam i záverom poukazujúc na to, že text ostal v stave náčrtu.
Iné zdroje presvedčivo potvrdzujú, že Shakespearovi je pripisovaný začiatok a koniec hry. Prostrednú časť hry napísal Thomas Middelton, ktorý bol známy svojimi satirickými komédiami. Shakespearov Timon (v prvej časti) je štedrý, Middeltonov rozhadzovačný a zadlžený. 
Hra vypovedá o extrémnej naivite, láske a obetavosti Timona a Alkibiadesa, ktorí boli z nevďačnosti uvrhnutí do vyhnanstva. Alkibiades z nenávisti zmobilizoval drancujúcu armádu, dofinancoval ju Timonovým zlatom z jaskyne a obliehaním Atén, prinútil senátorov, aby prehodnotili svoje neuvážené a unáhlené rozhodnutia. Ponížený Timon sa z nevďačnosti nikdy nespamätal. Prepadol nenávisti, samote, dezilúzii a smrti.
Miesto deja: Atény a neďaleký les s jaskyňou
Reč: verš 75% (z toho rýmovaný 4%), próza 25%
Datácia.
Hra vznikla v roku 1605. 
Z iných zdrojov sa dozvedáme, že vzhľadom na to, že text zostal nedokončený a že neexistovala ani štylistická a ani vonkajšia časová evidencia, prevládajú dve tendencie, ktoré vznik hry zaradzovali do časovej súvislosti s Kráľom Learom (1606), alebo až ku Coriolanovi (1608).
Predlohy.
Príbeh o Timonovi (narodil sa v 5. storočí pr. n. l. v Aténach) – mizantropovi, ktorý bol v renesančnej Európe veľmi obľúbený. Shakespeare čerpal zo životopisov slávnych Grékov a Rimanov I.,II. od Plutarchosa. Z Lukianovho dialógu o Timonovi. Pravdepodobne i z anonymnej hry o Timonovi, ktorá sa (J.Q. Adams) hrala okolo roku 1600 na londýnskej univerzite. No nevylučuje sa i možnosť, že autori (anonym i Shakespeare) mali k dispozícii neznámu spoločnú predlohu. Grécka Platónova i Aristofanova komédia, ktoré sa Timonovej mizantrópii vysmievali, sa nenašli.
Dej.
Nezištne veľkorysý Timon pomáha umelcom, obchodníkom, sluhom a priateľom, neuvedomujúc si, že jeho finančné zdroje sú vyčerpané. Zodpovedný správca jeho majetku Flavius a filozof Apemantus sa ho snažia varovať. Ale až keď si veritelia začnú nekompromisne vymáhať svoje dlhy a žiaden z priateľov, ktorí sa priživovali na jeho majetku a postavení, mu v núdzi nepomôže, uvedomí si, aké sú jeho predstavy o spoločnosti a o ľuďoch nereálne.
Otrasený tým, že si jeho priatelia cenia peniaze viac, ako jeho priateľstvo a život, pozve všetkých na hostinu. 
Tí, ktorí ho tak sklamali, ochotne prídu s nádejou, že išlo o skúšku, na ktorej neobstáli, ale predsa, keď ide o zisk, zábrany nechajú bokom.
Timon ich rovnako, ako oni jeho v minulosti, oklame a privíta vrúcnymi slovami.
Usadí ich k stolu a nechá sluhov, aby priniesli prikryté misy (prikryté misy symbolizovali drahé a vzácne pokrmy). Keď nič netušiaci hostia stratia posledné zábrany, Timon nechá odkryť misy, v ktorých sú kamene a horúca voda., ktorú chrstne falošným priateľom do tváre a začne hádzať po nich kamene. Zaskočení hostia utečú a zúfalý Timon utečie tiež. Preč z mesta, ktoré ho tak sklamalo a ponížilo. Usadí sa v lese v jaskyni, kde svoju nenávisť k Aténčanom prehlbuje a ani zlato, ktoré náhodne nachádza v jaskyni, nevyužije na návrat do spoločnosti, ktorá ho tak potupila. 
Timon nebol jediný, kto zanevrel na Aténčanov. Alkibiades prosil senátorov, aby odpustili vojakovi, ktorý v potýčke, pri ktorej si bránil svoju česť a pri ktorej zahynul človek, trest smrti. Alkibiades im pripomínal ako často nasadzovali svoje životy a zdravie, prelievali svoju krv za celé Atény, ktoré bránili pred nepriateľmi. Ale senátori, nenachádzajúci riešenia a unavení z problémov, vyhnali vojvodcu z Atén. Rozzúrený Alkibiades zhromaždil nespokojné vojsko a tiahol na Atény. Zastavil sa v jaskyni, kde jemu a i všetkým, ktorí sa usilovali o jeho zničenie a úpadok Atén, potupený Timon poskytol zlato, aby sa vzájomne vykántrili. Timon si napíše na vlastný hrob epitaf a v nenávisti zomiera. Alkibiades sa dočká pred bránami Atén satisfakcie a po prečítaní Timonovho epitafu, ktorý priniesli z hrobu jaskyne vojaci, s mečom vstupuje do Atén.

</doc>
<doc id="621588" url="https://sk.wikipedia.org/wiki?curid=621588" title="Liga národov vo volejbale">
Liga národov vo volejbale

Liga národov vo volejbale (, skr. "VNL") je prestížna svetová súťaž národných družstiev vo volejbale, ktorú organizuje Medzinárodná volejbalová federácia (FIVB). Vznikla v roku 2018, keď nahradila mužskú Svetovú ligu a ženskú súťaž World Grand Prix. Podobne ako predchádzajúce podujatia, aj VNL prebieha každoročne. Pre postup do 16-člennej súťaže slúži kvalifikačný turnaj FIVB Vyzývací pohár, ktorého víťaz sa kvalifikuje do Ligy národov. V prvom ročníku mužov, ktorý hostilo Francúzsko, zvíťazilo . Spolu s majú najviac víťazstiev. V ženskom turnaji získalo najviac prvenstiev .

</doc>
<doc id="621589" url="https://sk.wikipedia.org/wiki?curid=621589" title="General Data Protection Regulation">
General Data Protection Regulation



</doc>
<doc id="621590" url="https://sk.wikipedia.org/wiki?curid=621590" title="Železničná stanica Levoča">
Železničná stanica Levoča

Železničná stanica Levoča je železničná stanica v Levoči.
Stanica leží na trati Spišská Nová Ves – Levoča a je jej koncovou stanicou. Nie je elektrifikovaná a leží v južnej časti mesta. Vybudovaná bola v roku 1892, kedy bola otvorená miestna trať zo Spišskej Novej Vsi.
Doprava.
V stanici sú 3 dopravné, 2 manipulačné, 1 odstavná a 1 ostatná koľaj a hlavná budova stojí v smere od Spišskej Novej Vsi na pravej strane. Osobná doprava na trati bola zastavená v roku 2003 a okrem nákladnej dopravy sa na trati vykonáva len príležitostná doprava počas púte v Levoči. Staničná budova je opustená.
Vybavenie stanice.
V stanici je bočná i čelná rampa, no tiež koľajová váha s nosnosťou 36 ton. Prechody ku koľajam sú úrovňové a súčasťou stanice sú skladové priestory.

</doc>
<doc id="621592" url="https://sk.wikipedia.org/wiki?curid=621592" title="Kabaddi na Ázijských hrách 2018">
Kabaddi na Ázijských hrách 2018

Kabaddi na Ázijských hrách 2018 bol turnaj v kabaddi v rámci multišportového podujatia Ázijských hier 2018. Konal sa v Jakarte, v Indonézii v dňoch od 19. do 24. augusta 2018, za účasti rekordných 11 mužských a 9 ženských tímov. Pôvodne sa malo zúčastniť aj mužské družstvo Iraku. Turnaj v kabaddi sa na hrách organizuje od roku 1990 a toto bolo jeho 8. vydanie. Zápasy sa odohrali v Garuda Theatre s kapacitou 1 500 divákov. 
Titul v mužskej kategórii získal Irán, ktorý vo finálovom stretnutí zvíťazil nad Kórejskou republikou. Obhajca prvenstva a doterajší jediný víťaz ázijských hier z Indie skončil bronzový. U žien získal rovnako titul Irán, keď vo finále vyhral nad Indiouobhajcom a tiež doterajším jediným víťazom ázijských hier.

</doc>
<doc id="621593" url="https://sk.wikipedia.org/wiki?curid=621593" title="Ľubovnianska kotlina">
Ľubovnianska kotlina

Ľubovnianska kotlina je geomorfologický podcelok Spišsko-šarišského medzihoria. Leží na severnom Spiši a jej centrálnu oblasť zaberá mesto Stará Ľubovňa. Stredom kotliny preteká rieka Poprad.
Vymedzenie.
Podcelok leží na severozápadnom okraji Spišsko-šarišského medzihoria a zo severu a juhu je obklopený pohoriami. Na severe je to Ľubovnianska vrchovina a Pieniny, západným smerom nadväzuje Spišská Magura s podcelkom Veterný vrch. Južným smerom vystupujú Levočské vrchy s podcelkom Levočská vrchovina a juhovýchodným smerom pokračuje Spišsko-šarišské medzihorie podcelkami Jakubianska brázda, Hromovec a Ľubotínska pahorkatina.
Osídlenie.
V centrálnej časti kotliny leží okresné mesto Stará Ľubovňa, menšie sídla sú v údoliach potokov. Osou územia je rieka Poprad, v údolí ktorej vedú dopravné komunikácie. V okresnom meste sa križujú cesty I/77 (od Popradu) a I/68 (Prešov – Mníšek nad Popradom). Údolím vedie i železničná trať Poprad-Tatry – Plaveč.
Chránené územia.
V Ľubovnianskej kotline leží maloplošné chránené územie, prírodná pamiatka Litmanovský potok. Významnou turistickou atrakciou je Ľubovniansky hrad.

</doc>
<doc id="621595" url="https://sk.wikipedia.org/wiki?curid=621595" title="Panamerické majstrovstvá v korfbale 2018">
Panamerické majstrovstvá v korfbale 2018

Panamerické majstrovstvá v korfbale 2018 bol v poradí 2. turnaj panamerických majstrovstiev v Korfbale, ktoré organizuje Americká korfbalová federácia (IKF America's). Konal sa v dňoch od 2. do 4. marca 2018 v Cali, v Kolumbii, za účasti 6 tímov. Nováčikmi turnaja boli družstvá Argentíny, Dominikánskej republiky, Kostariky a Surinamu. Zápasy sa odohrali v aréne Coliseo Mundialista. Víťazom sa stal , ktorý v jedinej hranej skupine vyhral vo všetkých zápasoch a umiestnil sa pred a obhajcom prvenstva z .
Turnaj zároveň slúžil ako kvalifikácia panamerických družstiev na Majstrovstvá sveta 2019, ktoré organizuje Južná Afrika. Kvalifikovali sa na ne 2 najlepšie družstvá.
Účastníci.
Poznámka: Číslo v zátvorke udáva umiestnenie vo svetovom rebríčku IKF k novembru 2017.

</doc>
<doc id="621597" url="https://sk.wikipedia.org/wiki?curid=621597" title="Bibliotheca Leutschoviensis">
Bibliotheca Leutschoviensis

Bibliotheca Leutschoviensis alebo zjednodušene Bibliotéka bola knižnica vybudovaná v Levoči v rokoch 1515 – 1519. Iniciátorom jej zrodu bol Ján Henkel, levočský farár, kanonik varadínskej kapituly a humanista, ktorý patril medzi najvýraznejšie osobnosti v ranonovovekých dejinách mesta. Od roku 1611 do 1780 bola knižnica uzatvorená a neprístupná verejnosti. Nachádzala sa v špeciálnej miestnosti Baziliky svätého Jakuba. Po roku 1780 bola knižnica prevezená grófom Ignácom Baťánym (1741-1798) do vtedajšieho sedmohradského mesta Alba Iulia, kde sa nachádza dodnes.

</doc>
<doc id="621598" url="https://sk.wikipedia.org/wiki?curid=621598" title="Mestské divadlo Levoča">
Mestské divadlo Levoča

Mestské divadlo Levoča je divadlo v Levoči.
Divadlo je prevádzkou Mestského kultúrneho strediska mesta Levoča. Divadlo sídli na Námestí Majstra Pavla č. 54. V divadle hrávali lokálne ochotnícke súbory a profesionálne skupiny so zmluvou s mestom. Divadlo má 180 miest na sedenie, z toho 68 je v parteri.
Budova.
Budova bola postavená v rokoch 1849 až 1863, pôvodne slúžila ako mestský hostinec a parné kúpele. Jej počiatky však siahajú až do 13. storočia. V roku 1590 dom prevzalo mesto a prebudovalo ho na mestský hostinec. V roku 1770 sa v hostinci známom ako "Zum Kayser von Östereich" ubytoval cisár Jozef II. Divadlo bolo do budovy vstavané v rokoch 1841 až 1853. Dnešná podoba sa datuje k rekonštrukcii z rokov 1871 až 1872. Vtedy boli zamurované podhubia, nad nimi bola postavená tanečná sála a divadlo získalo dnešnú podobu. Divadlo bolo znovuotvorené 20. septembra 1996 po takmer 20 rokoch rekonštrukcie. Náklady na rekonštrukciu boli 80 miliónov československých a slovenských korún.
Dejiny.
Pôvodní divadleníci boli študenti miestnych škôl. V roku 1697 uviedli študenti Evanjelického lýcea hru "o Papiánovi" v nemčine a študenti Katolíckeho gymnázia v období 1674 až 1771 uviedli 140 hier v rôznych jazykoch. V meste hosťovali aj profesionálne divadelné spoločnosti. V roku 1827 bolo postavené divadlo zvané "Mestské divadlo", neskoršie "Kráľovské divadlo slobodného mesta v Levoči". Riaditeľ tohto divadla zároveň riaditeľoval v Prešove a v Kežmarku. Hrávalo sa po nemecky. V 40. rokoch 19. storočia sa v meste vytvorilo štúrovské slovenské hnutie, ktoré okrem inej činnosti uvádzalo hry v slovenčine. hrali sa veselohry od Jána Chalupku, Klicperu a Štěpánka a „iných a slovenských a českých autorov“.
Po revolúcii v 1848/1849 sa zmenili národnostné pomery v Levoči a v divadle pôsobili hlavne maďarské súbory. Podľa Ivana Chalupeckého „Aj keď väčšina obyvateľstva maďarčine nerozumela, navštevovala divadlo, lebo iné kultúrne aktivity tu neboli.“ V 60. rokoch storočia sa hralo v maďarčine a nemčine. V roku 1866 v divadle hosťovalo mestské divadlo z Košíc so sériou operetných predstavení. Už v tejto dobe bolo divadlo považované za nedostatočné kvôli nízkemu stropu, zlému osvetleniu a malému priestoru. Obsahovalo len jednu galériu a jeden rad lóží. Po roku 1869 v divadle pôsobili dve nemecké spoločnosti, ktoré odohrali 8 až 12 prestavení ročne.
O najstaršom detskom divadle sa vie z roku 1867.
Divadlo bolo prestavané v roku 1872. Nová budova mala dva rady lóží a jednu galériu. Prízemie obsahovalo lavice aj miesta na státie. Zmodernizované bolo osvetlenie a pridaný vchod. Otvorené bolo 15. decembra 1872 ochotníckym predstavením a vyzerá „v postate“ rovnako doteraz. Od konca 70. rokoch prevažovalo opäť divadlo v maďarčine. 1. októbra 1880 založil komik Wiedner Theater Žigmund Friedmann divadelnú spoločnosť pre Levoču a Spišskú Novú Ves. Po treťom cykle však pravdepodobne kvôli slabšiemu úspechu prestala existovať. Od apríla 1881 v meste pôsobila maďarská spoločnosť. V 80. rokoch bolo maďarské divadlo organizované úradmi a podporované štátom no pre nízku úroveň a neznalosť maďarčiny neboli populárne. Levoča stále pozýva nemecké divadlo. To však po roku 1892 až na niekoľko výnimiek zaniká tiež.
V roku 1946 sa konali V. oblastné divadelné preteky, ktoré organizovala Okresná osvetová rada, Matica slovenská a Ústredie slvoenských ochotníckych divadiel v Martine. Od 60. rokov sa konali Krajské prehliadky amatérskych divadelných súborov. V divadle pôsobil súbor Divadlo na hradbách, založený v roku 1978.

</doc>
<doc id="621599" url="https://sk.wikipedia.org/wiki?curid=621599" title="Ľubotínska pahorkatina">
Ľubotínska pahorkatina

Ľubotínska pahorkatina je geomorfologický podcelok Spišsko-šarišského medzihoria. 
Vymedzenie.
Podcelok zaberá severozápadnú časť Spišsko-šarišského medzihoria a severným okrajom sa v údolí rieky Poprad dotýka štátnej hranice s Poľskom. Juhovýchodný okraj lemuje Čergov, severovýchodne a severne nadväzuje Ľubovnianska vrchovina. Na zvyšnej časti susedia už len podcelky Spišsko-šarišského medzihoria; na severozápade je to Ľubovnianska kotlina, juhozápadný okraj lemuje Hromovec a na juhovýchode sa krátkym úsekom dotýka Šarišské podolie.
Chránené územia.
Na území pahorkatiny leží viacero maloplošných chránených území:
Doprava.
V severnej časti je osou územia rieka Poprad, v údolí ktorej vedú hlavné dopravné komunikácie. Zo Starej Ľubovne do Prešova vedie cesta I/68, na ktorú sa v Ľubotíne pripája cesta I/77 do Bardejova. Údolím rieky vedie i železničná trať Poprad-Tatry – Plaveč, ktorá sa v stanici Plaveč pripája na trať Košice – Muszyna.

</doc>
<doc id="621600" url="https://sk.wikipedia.org/wiki?curid=621600" title="Diskografia skupiny Volbeat">
Diskografia skupiny Volbeat

Dánska heavy metalová skupina Volbeat vydala osem štúdiových albumov, tri koncertné albumy, dve kompilácie, jedno EP, päť DVD, tridsaťpäť singlov a dvadsaťšesť hudobných videí.
Skupina Volbeat bola založená v Kodani v roku 2001 bývalým členom skupiny Dominus Michaelom Pouslenom. Zostava bola doplnená gitaristom Teddym Vangom, basgitaristom Andersom Kjølholmom a bubeníkom Jonom Larsenom. Skupina Volbeat nahrala svoj rovnomenný demo album "Volbeat" v roku 2002, pokračujúc ďalším demo albumom s názvom "Beat the Meat". Franz Gottschalk nahradil Teddyho Vanga pred nahraním druhého demo albumu. Skupina mala podpísanú zmluvu s vydavateľstvom Rebel Monster Records, subvydavateľstvom vydavateľstva Mascot Records. "The Strength / The Sound / The Songs" bol vydaný ako debutový album skupiny Volbeat v septembri 2005 a dosiahol číslo 18 v dánskom rebríčku Tracklisten. Druhý album, "Rock the Rebel / Metal the Devil", bol nahraný na jeseň roku 2006. Po nahraní albumu bol Gottschalk nútený opustiť skupinu. Bol nahradený Thomasom Bredahlom. "Rock the Rebel / Metal the Devil" bol vydaný vo februári 2007 a dosiahol číslo 1 v Dánsku. Ich tretí album, "Guitar Gangsters &amp; Cadillac Blood", bol vydaný 29. augusta 2008 a debutoval na čísle 1 v Dánsku aj Fínsku. Dlho očakávaný štvrtý album skupiny Volbeat, "Beyond Hell / Above Heaven", bol vydaný v septembri 2010. Debutoval na čísle 1 v Dánsku, Fínsku and Švédsku, a stalo sa ich prvým objavením v rebríčku "Billboard" 200 v Spojených štátoch. Hlavný singel albumu, „Fallen“, dosiahol Top 20 v Dánsku, Fínsku a Švédsku.

</doc>
<doc id="621601" url="https://sk.wikipedia.org/wiki?curid=621601" title="Hromovec (podcelok)">
Hromovec (podcelok)

Hromovec je geomorfologický podcelok Spišsko-šarišského medzihoria. Najvyšší vrch podcelku Hromovec dosahuje 
Vymedzenie.
Napriek tomu, že Spišsko-šarišské medzihorie má veľmi úzky a pretiahnutý tvar, podcelok Hromovec ohraničujú len podcelky tohto krajinného celku. Na severovýchode leží Ľubotínska pahorkatina, severným smerom na krátkom úseku susedí Ľubovnianska kotlina. Na severozápade je Jakubianska brázda a južný okraj klesá do Šarišského podolia.
Doprava.
V južnej časti Hromovca vytvára Beskydský potok prielom, ktorým vedú hlavné dopravné komunikácie. Zo Starej Ľubovne do Prešova vedie cesta I/68 a do Plavča vedie i železničná trať Košice – Muszyna.
Turizmus.
Horské pásmo, obklopené kotlinami ponúka stredne náročnú turistiku a v južnej polovici je niekoľko značených chodníkov. V severnej časti ležia Ľubovnianske kúpele.

</doc>
<doc id="621602" url="https://sk.wikipedia.org/wiki?curid=621602" title="Jakubianska brázda">
Jakubianska brázda

Jakubianska brázda je geomorfologický podcelok Spišsko-šarišského medzihoria. 
Vymedzenie.
Podcelok zaberá severozápadnú časť Spišsko-šarišského medzihoria, južne od Starej Ľubovne. Na západe je ohraničený Levočskými vrchmi a ich podcelkami Levočská vrchovina a Levočská vysočina. Zvyšok územia nadväzuje na podcelky Spišsko-šarišského medzihoria; na juhovýchode je to Šarišské podolie, východným smerom sa dvíhajú vrchy Hromovca a severným smerom nadväzuje Ľubovnianska kotlina.
Osídlenie.
Brázda vedie úbočím Levočských vrchov na západe, východným smerom vytvára hradbu vrchov Hromovec. V údolí Jakubianky ležia obce Nová Ľubovňa a Jakubany, v južnej časti Šambron a Bajerovce.

</doc>
<doc id="621603" url="https://sk.wikipedia.org/wiki?curid=621603" title="Prešovská pravoslávna eparchia">
Prešovská pravoslávna eparchia

Prešovská pravoslávna eparchia je jednou z dvoch eparchií na území Slovenska (druhou je Michalovsko-košická eparchia) a zároveň je jednou z dvoch eparchií v rámci Pravoslávnej cirkvi v českých krajinách a na Slovensku, ktorej eparcha môže byť zároveň metropolitom, tou druhou je Pražská eparchia. Na čele tejto eparchie stojí od roku 2012 Rastislav prešovský arcibiskup, ktorý je od roku 2014 metropolitom.
Prešovská eparchia vznikla rozdelením eparchie Mukačevsko-prešovskej, ktorá bola rozdelená po pričlenení Zakarpatskej Ukrajiny k Sovietskemu zväzu na Mukačevsko-užhorodskú eparchiu a Prešovskú eparchiu.

</doc>
<doc id="621604" url="https://sk.wikipedia.org/wiki?curid=621604" title="Šarišské podolie">
Šarišské podolie

Šarišské podolie je geomorfologický podcelok Spišsko-šarišského medzihoria. Na území leží geomorfologická časť Šarišský vrch.
Vymedzenie.
Podcelok leží v južnej časti Spišsko-šarišského medzihoria a zaberá veľkú časť povodia rieky Torysa severne od Prešova. V severnej časti nadväzuje krajinný celok podcelkami Ľubotínska pahorkatina, Hromovec a Jakubianska brázda, podcelok Stráže susedí na juhovýchodnom okraji územia. Západným smerom sa nachádzajú Levočské vrchy s podcelkami Levočská vysočina a Levočské planiny, nasleduje pohorie Bachureň a Šarišská vrchovina. Južná hranica na okraji Prešova prechádza do Toryskej pahorkatiny (podcelok Košickej kotliny), juhovýchodným smerom nadväzuje Beskydské predhorie s podcelkom Záhradnianska brázda. Na východe územie vymedzuje pohorie Čergov.
Chránené územia.
V južnej časti podolia leží národná prírodná rezervácia Šarišský hradný vrch, ktorý je zároveň geomorfologickou časťou.
Osídlenie.
Šarišské podolie patrí medzi stredne husto osídlené oblasti a ležia tu mestá Sabinov, Lipany, Veľký Šariš a okrajovo i Prešov. 
Doprava.
Z Prešova po Lipany a následne úžinou cez Hromovec smerom na Ľubotín vedú hlavné dopravné komunikácie – cesta I/68 a železničná trať Košice – Muszyna.

</doc>
<doc id="621605" url="https://sk.wikipedia.org/wiki?curid=621605" title="Cena Grammy za najlepší progresívny R&amp;B album">
Cena Grammy za najlepší progresívny R&amp;B album

Cena Grammy za najlepší progresívny R&amp;B album (angl. Grammy Award for Best Progressive R&amp;B Album) je ocenenie udeľované na Grammy Awards hudobným umelcom za kvalitu urban contemporary albumov. Do júna 2020 ocenenie nieslo názov Najlepší urban contemporary album (angl. Best Urban Contemporary Album).

</doc>
<doc id="621613" url="https://sk.wikipedia.org/wiki?curid=621613" title="Stráže (podcelok)">
Stráže (podcelok)

Stráže je geomorfologický podcelok Spišsko-šarišského medzihoria. Najvyšší vrch podcelku je Stráž s výškou 
Vymedzenie.
Podcelok leží na juhovýchodnom okraji Spišsko-šarišského medzihoria a tvorí ho komplex vrchov, severovýchodne od Prešova. Západným smerom pokračuje krajinný celok Šarišským podolím, južný okraj ostro klesá do Košickej kotliny a jej podcelku Toryská pahorkatina. Východným a severovýchodným smerom leží Beskydské predhorie s podcelkom Záhradnianska brázda.
Turizmus.
V južnej časti územia leží prírodná rezervácia Kapušiansky hradný vrch, ktorý je vďaka zrúcanine hradu atraktívnym cieľom turistov. Vybudované turistické chodníky na kužeľovité vrcholy s kruhovým výhľadom a blízkosť krajského mesta vytvára zo Stráží obľúbené miesto výletov.

</doc>
<doc id="621616" url="https://sk.wikipedia.org/wiki?curid=621616" title="Academia">
Academia

Academia môže byť:

</doc>
<doc id="621618" url="https://sk.wikipedia.org/wiki?curid=621618" title="OnePlus 5">
OnePlus 5

OnePlus 5 je smartfón, ktorý vyrába čínska spoločnosť OnePlus, nasledovník modelu OnePlus 3T a prechodca modelu OnePlus 5T.
Predstavený bol 20. júna 2017. Obsahuje čipset Qualcomm Snapdragon 835, osemjadrový procesor, 6 alebo 8 GB RAM, 64 alebo 128 GB úložisko a grafický procesor Adreno 540. Batéria má kapacitu 3300 mAh a podporuje nabíjanie technológiou Dash Charge. Zadný fotoaparát je duálny, 16 MP + 20 MP.
Displej má uhlopriečku 5,5 palcov, je typu Optic AMOLED s rozlíšením 1080 x 1920 bodov.
Operačný systém je Android 7.1.1 aktualizovateľný na 8.x s nadstavbou OxygenOS.

</doc>
<doc id="621619" url="https://sk.wikipedia.org/wiki?curid=621619" title="OnePlus 5T">
OnePlus 5T

OnePlus 5T je smartfón, ktorý vyrába čínska spoločnosť OnePlus, nasledovník modelu OnePlus 5 a prechodca modelu OnePlus 6.
Predstavený bol 16. novembra 2017. Obsahuje čipset Qualcomm Snapdragon 835, osemjadrový procesor, 6 alebo 8 GB RAM, 64 alebo 128 GB úložisko a grafický procesor Adreno 540. Batéria má kapacitu 3300 mAh a podporuje nabíjanie technológiou Dash Charge. Zadný fotoaparát je duálny, 16 MP + 20 MP.
Displej má uhlopriečku 6 palcov, je typu Optic AMOLED s rozlíšením 1080 x 2160 bodov. Je to prvý model OnePlus s displejom s uhlopriečkou 6 palcov a s pomerom strán 18:9.
Operačný systém je Android 7.1.1 aktualizovateľný na 8.x s nadstavbou OxygenOS.

</doc>
<doc id="621620" url="https://sk.wikipedia.org/wiki?curid=621620" title="Humenské vrchy">
Humenské vrchy

Humenské vrchy je geomorfologický podcelok Vihorlatských vrchov. Najvyšší bod podcelku je Krivoštianka, dosahujúca výšku 
Vymedzenie.
Podcelok zaberá severozápadnú časť pohoria, južne od Humenného. Severným smerom susedí Beskydské predhorie a jeho podcelky Humenské podolie a Mernícka pahorkatina, južným smerom územie klesá do Východoslovenskej pahorkatiny s podcelkami Pozdišovský chrbát, Laborecká niva a Podvihorlatská pahorkatina. Vihorlatské vrchy pokračujú východným smerom podcelkom Vihorlat.
Delenie.
Podcelok sa delí na dve časti:
Ochrana prírody.
Na území Humenských vrchov ležia maloplošné chránené územia:

</doc>
<doc id="621621" url="https://sk.wikipedia.org/wiki?curid=621621" title="OnePlus 6">
OnePlus 6

OnePlus 6 je smartfón čínskej spoločnosti OnePlus, ktorý je nasledovníkom modelu OnePlus 5T. Predstavený bol 16. mája 2018 a uvedený 22. mája. 
Je to prvý smartfón od OnePlus s výrezom. Displej má uhlopriečku 6,28" a rozlíšenie 2280 x 1080 a je typu AMOLED s pomerom strán 19:9. 
Je založený na čipsete Qualcomm Snapdragon 845 s osemjadrovým procesorom, obsahuje 6 alebo 8 GB RAM a úložiskou s kapacitou 64, 128 alebo 256 GB. Grafický procesor je Adreno 630. Operačný systém je OxygenOS s Androidom 8.1.

</doc>
<doc id="621622" url="https://sk.wikipedia.org/wiki?curid=621622" title="Vihorlat (geomorfologický podcelok)">
Vihorlat (geomorfologický podcelok)

Vihorlat je geomorfologický podcelok Vihorlatských vrchov. Najvyšší bod podcelku je rovnomenný vrch, dosahujúci výšku Veľká časť územia je súčasťou VVP Valaškovce.
Vymedzenie.
Podcelok zaberá centrálnu, najvyššiu časť pohoria. Severným smerom susedí Beskydské predhorie a jeho podcelky Ublianska pahorkatina a Humenské podolie, južným smerom územie klesá do Východoslovenskej pahorkatiny s podcelkom Podvihorlatská pahorkatina. Vihorlatské vrchy pokračujú východným smerom podcelkom Popriečny, severozápadným smerom nadväzujú Humenské vrchy.
Delenie.
Podcelok sa delí na tri časti:
Ochrana prírody.
Veľká časť podcelku je súčasťou Chránenej krajinnej oblasti Vihorlat a v tejto časti pohoria je množstvo maloplošných chránených území, medzi nimi:

</doc>
<doc id="621624" url="https://sk.wikipedia.org/wiki?curid=621624" title="Popriečny (geomorfologický podcelok)">
Popriečny (geomorfologický podcelok)

Popriečny je geomorfologický podcelok Vihorlatských vrchov. Najvyšší vrch podcelku je Vetrová skala, dosahujúca výšku 
Vymedzenie.
Podcelok zaberá východnú, prihraničnú časť pohoria. Severným smerom susedí Beskydské predhorie a jeho podcelok Ublianska pahorkatina, západným smerom pokračujú Vihorlatské vrchy podcelkom Vihorlat. Južným smerom krajina klesá do Východoslovenskej pahorkatiny s podcelkami Podvihorlatská pahorkatina a Petrovské podhorie. Východný okraj určuje štátna hranica s Ukrajinou.
Ochrana prírody.
V tejto časti pohoria je len prírodná pamiatka Beňatinský travertín.

</doc>
<doc id="621628" url="https://sk.wikipedia.org/wiki?curid=621628" title="Majstrovstvá Afriky v korfbale 2018">
Majstrovstvá Afriky v korfbale 2018

Majstrovstvá Afriky v korfbale 2018 bol v poradí 3. turnaj majstrovstiev Afriky v korfbale, ktoré organizuje Africká korfbalová federácia (IKF Africa). Konal sa v dňoch od 27. do 29. apríla 2018 v meste Chitungwiza, v Zimbabwe, za účasti iba 3 tímov. Pôvodne sa mali turnaja zúčastniť aj družstvá Kamerunu, Malawi a Pobrežia Slonoviny. Zápasy sa odohrali v Chitungwiza Aquatic Complex. Titul obhájila , ktorý sa v jedinej hranej skupine umiestnila sa pred domácim , ktoré na turnaji prvýkrát vo svojej histórii zvíťazilo nad Južnou Afrikou.
Turnaj zároveň slúžil ako kvalifikácia afrických družstiev na Majstrovstvá sveta 2019, ktoré organizuje Južná Afrika. Kvalifikovali sa na ne 2 najlepšie družstvá.
Účastníci.
Poznámka: Číslo v zátvorke udáva umiestnenie vo svetovom rebríčku IKF k novembru 2017.

</doc>
<doc id="621638" url="https://sk.wikipedia.org/wiki?curid=621638" title="Bukovce (geomorfologický podcelok)">
Bukovce (geomorfologický podcelok)

Bukovce je geomorfologický podcelok Bukovských vrchov. Najvyšší vrch podcelku je Kremenec, dosahujúci výšku 
Vymedzenie.
Podcelok zaberá prevažnú časť pohoria, pričom severný a východný okraj určuje štátna hranica s Poľskom a Ukrajinou. Najvyšší vrch Kremenec leží na trojmedzí, v mieste styku hraníc Slovenska s týmito krajinami. Na území Slovenska Bukovce susedia na západe s Laboreckou vrchovinou, južným smerom pokračujú Bukovské vrchy podcelkom Nastaz.
Delenie.
Na území podcelku sa nachádzajú 4 geomorfologické časti:
Ochrana prírody.
Veľká časť podcelku, mimo intravilánu obcí, patrí pod územie Národného parku Poloniny. Nachádza sa tu množstvo maloplošných chránených území, medzi nimi:

</doc>
<doc id="621640" url="https://sk.wikipedia.org/wiki?curid=621640" title="Karol Seeliger">
Karol Seeliger

Karol Seeliger (* 30. jún 1818, Głogów, Poľsko† 7. júl 1896, Levoča) bol kníhkupec, redaktor a vydavateľ.
Štúdium začínal ľudovou školou a gymnáziom v Głogówe, pokračoval právom v Lipsku.
V roku 1855 prevzal kníhkupectvo v Levoči, ale venoval sa aj obchodu s hudobnými nástrojmi, umeleckým tovarom a podobne. Založil prvý spišský trojjazyčný časopis "Zipser Anzeiger", ktorý zároveň redigoval. Kníhkupectvo predal v roku 1891, následne odišiel na dôchodok.

</doc>
<doc id="621641" url="https://sk.wikipedia.org/wiki?curid=621641" title="Nastaz">
Nastaz

Nastaz je geomorfologický podcelok Bukovských vrchov. Najvyšší vrch podcelku je rovnomenný vrch, dosahujúci výšku 
Vymedzenie.
Podcelok zaberá južnú časť pohoria, približne medzi údolím Cirochy na západe a štátnou hranicou s Ukrajinou na východe. Severným smerom pokračujú Bukovské vrchy podcelkom Bukovce, západným smerom leží Laborecká vrchovina a južným smerom nadväzuje Ublianska pahorkatina, ktorá je súčasťou Beskydského predhoria.
Ochrana prírody.
Veľká časť podcelku je súčasťou Národného parku Poloniny, resp. jeho ochranného pásma. Z maloplošných chránených území tu leží:

</doc>
<doc id="621642" url="https://sk.wikipedia.org/wiki?curid=621642" title="Prvá bitka na Soči">
Prvá bitka na Soči

Prvá bitka na Soči bola bitka medzi Talianskym kráľovstvom a Rakúsko-Uhorskom na čerstvo otvorenom talianskom fronte 1. svetovej vojny. Bitka sa začala 23. júna 1915 útokom talianskej armády na obranné pozície Rakúsko-Uhorska na rieke Soča (taliansky Isonzo) a skončila sa o dva týždne neskôr, 7. júla.
Napriek dvojnásobnej talianskej presile ofenzíva zlyhala, a to predovšetkým kvôli nevhodne zvolenej taktike talianskeho veliteľa Luigiho Cadornu, ktorý nariadil frontálny útok po mohutnej, ale krátkej delostreleckej paľbe. Rakúsko-uhorskí vojaci využili výškovú výhodu svojho postavenia a útok Talianov, ktorí museli postupovať do kopcov, bez väčších problémov odrazili.
Pôvodný zámer Talianov prekonať Soču a otvoriť si tým cestu k pochodu na prístavné mesto Terst tak nevyšiel. Napriek značne vyšším stratám než na strane Rakúsko-Uhorska sa talianskej armáde podarilo prekročiť rieku len na niekoľkých miestach. 5. júla sa Taliani s novými posilami odhodlali k ďalšiemu útoku, ktorý však tiež zlyhal a o dva dni neskôr bola celá ofenzíva zastavená.

</doc>
<doc id="621643" url="https://sk.wikipedia.org/wiki?curid=621643" title="Ublianska pahorkatina">
Ublianska pahorkatina

Ublianska pahorkatina je geomorfologický podcelok Beskydského predhoria. Nachádza sa východne od Sniny a zaberá takmer celé povodie Ublianky. Najvyšší vrch Hôrka dosahuje 
Vymedzenie.
Podcelok zaberá východnú časť Beskydského predhoria a z východnej strany ho vymedzuje štátna hranica s Ukrajinou. Severným smerom ležia Bukovské vrchy s podcelkom Nastaz, severozápadne nadväzuje Laborecká vrchovina. Západným smerom pokračuje Beskydské predhorie Humenským podolím, južný okraj vymedzujú Vihorlatské vrchy a ich podcelky Vihorlat a Popriečny.
Osídlenie.
Pahorkatina zaberá takmer celé údolie Ublianky, západný okraj vymedzuje údolie Cirochy. Práve údolia riek a potokov sú osídlené, no zväčša ide o osady a dedinky s pár desiatkami či stovkami obyvateľmi. Najväčším sídlom je na západnom okraji ležiaci Stakčín a vo východnej časti ležiaca Ubľa.
Doprava.
Územím podcelku vedie zo Sniny na ukrajinskú hranicu cesta I/74. Od Sobraniec do Uble vedie cesta II/566, ktorá pokračuje po Ruskú Volovú.

</doc>
<doc id="621644" url="https://sk.wikipedia.org/wiki?curid=621644" title="Župný dom (Levoča)">
Župný dom (Levoča)

Župný dom je budova v Levoči, ktorá stojí na severnej strane námestia. Ide o historickú dvojposchodovú budovu, ktorá bola sídlom Spišskej župy do roku 1922. Dnes slúži administratívnym účelom mesta.
História budovy.
Budova bola postavená v rokoch 1806 – 1826. Navrhol ju významný architekt Anton Povolný v klasicistnom slohu. Ide o jeden z najzaujímavejších župných domov v rámci Uhorska a aj dnes patrí medzi vzácne architektonické pamiatky. Anton Povolný totiž prispôsobil spomenutý klasicistický sloh celkovému skôr renesančnému charakteru mesta Levoča. Budova preto pripomína talianske renesančné paláce.
Architektonické špecifiká.
Budova má centrálny vyvážený pôdorys. Prvé poschodie je dekoratívne vyzvihnuté. Centrom poschodia veľká zasadacia sieň, ktorá presahuje aj do druhého poschodia. Z vonku je zdôraznená balkónom a kamennou plastikou.

</doc>
<doc id="621648" url="https://sk.wikipedia.org/wiki?curid=621648" title="Majstrovstvá Ázie a Oceánie v korfbale 2018">
Majstrovstvá Ázie a Oceánie v korfbale 2018

Majstrovstvá Ázie a Oceánie v korfbale 2018 bol v poradí 10. turnaj majstrovstiev Ázie a Oceánie v korfbale, ktoré organizujú Ázijská korfbalová federácia (IKF Asia) a Oceánska korfbalová federácia (IKF Oceania). Konal sa v dňoch od 27. júla do 5. augusta 2018 v Saitame, v Japonsku, za účasti 10 tímov. Nováčikom turnaja bolo družstvo Filipín. Všetky zápasy sa odohrali v Saitama City Memorial Gymnasium. Titul obhajil , ktorý vyhral všetky doterajšie turnaje, na ktorých sa zúčastnil. Vo finálovom stretnutí zvíťazil nad .
Turnaj zároveň slúžil ako kvalifikácia ázijských a oceánskych družstiev na Majstrovstvá sveta 2019, ktoré organizuje Južná Afrika. Kvalifikovalo sa na ne 6 najlepších družstiev, z toho minimálne 1 družstvo z Oceánie.
Účastníci.
Poznámka: Číslo v zátvorke udáva umiestnenie vo svetovom rebríčku IKF v júli 2018.

</doc>
<doc id="621650" url="https://sk.wikipedia.org/wiki?curid=621650" title="Estevam Gomes">
Estevam Gomes

Estevam Gomes aj Estevão Gomez, Estevan Gomes (* 1483, Porto, Portugalsko† 1538, na rieke Paraguaj, Paraguaj) bol portugalský kartograf a moreplavec v službách španielskeho kráľa Karola V. 
V roku 1519 sa plavil vo flotile Fernão de Magalhãese na ceste okolo sveta. Z expedície ale dezertoval s loďou "San Antonio" pred dosiahnutím Magalhãesoveho prielivu a vrátil sa do Sevilly v máji 1521, kde bol za opustenie výpravy uväznený. Keď sa však späť do Španielska vrátila jediná loď z úspešnej plavby okolo sveta pod velením Juana Sebastiana Cana, a boli popísané hrozné zážitky od začiatku plavby, bola Gomezovi udelená milosť a bol prepustený z väzenia.
V roku 1524 išiel hľadať cestu do Ázie medzi Floridou a Newfoundlandom. Preskúmal provinciu Nové Škótsko a prišiel na breh v miestach, kde sa dnes nachádza mesto New York, ďalej zmapoval ústie rieky Hudson a Delaware, nakoniec sa plavil na Floridu v auguste 1525. Jeho zásluhou v roku 1529, bolo zmapované východné pobrežie Severnej Ameriky. V roku 1535 sa pripojil k expedícii Pedra de Mendozu k Rio de la Plata. Počas tejto expedície bol zabitý domorodcami počas plavby na rieke Paraguaj.

</doc>
<doc id="621661" url="https://sk.wikipedia.org/wiki?curid=621661" title="Kvalifikácia na Majstrovstvá Európy v korfbale 2018">
Kvalifikácia na Majstrovstvá Európy v korfbale 2018

Kvalifikácia na Majstrovstvá Európy v korfbale 2018 (alebo aj "1. kolo ME 2018") bola európska kontinentálna kvalifikácia, ktorú organizuje Európska korfbalová federácia (IKF Europe), pre účasť na Majstrovstvách Európy v korfbale 2018 B kategórie. Konala sa v dňoch od 28. do 29. októbra 2017 v Budapešti, v Maďarsku, za účasti 8 tímov. Pre družstvá Švajčiarska a Ukrajiny to bola ich prvá medzinárodná účasť. Dejiskom zápasov bola aréna Sportshall Gabányi László. Na finálový turnaj B kategórie sa kvalifikovali 2 najlepšie družstvá.
Priama účasť.
Na ME A kategórie postúpili priamo družstvá na 1. až 8. mieste z Majstrovstiev Európy 2016:
Na ME B kategórie postúpili priamo družstvá na 9. a 10. mieste z Majstrovstiev Európy 2016 a družstvá na 3. a 4. mieste v oboch zónach kvalifikácie na ME 2016:
Účastníci.
Poznámka: Číslo v zátvorke udáva umiestnenie vo svetovom rebríčku IKF k januáru 2017.
Konečné umiestnenie.
Poznámka: Po odstúpení z A kategórie ME postúpilo neskôr z kvalifikácie na ME B kategórie aj Írsko.

</doc>
<doc id="621664" url="https://sk.wikipedia.org/wiki?curid=621664" title="Úrad pre stratégiu rozvoja spoločnosti, vedy a techniky Slovenskej republiky">
Úrad pre stratégiu rozvoja spoločnosti, vedy a techniky Slovenskej republiky

Úrad pre stratégiu rozvoja spoločnosti, vedy a techniky Slovenskej republiky (ÚSRSVT SR) bol v rokoch 19951999 ústredný orgán štátnej správy Slovenskej republiky pre programovanie stratégie rozvoja spoločnosti, vedy a techniky a pre regionálny rozvoj. Zriadený bol zákonom č. 74/1995 Z. z. zo 6. apríla 1995.
Na jeho čele bol predseda, ktorého vymenúvala a odvolávala vláda Slovenskej republiky. Jediným predsedom úradu bol od jeho vzniku až do svojho odvolania Rastislav Tóth. Vláda predsedu odvolala 11. novembra 1998 a dočasne bol poverený vedením Milan Rajčák. V decembri 1998 vláda urobila reštrukturalizáciu a reorganizáciu úradu, ktorá spočívala v prechode viacerých kompetencií na ostatné orgány štátnej správy. Súčasne s tým došlo aj k delimitácií pracovníkov. Zrušený bol zákonom č. 293/1999 Z. z. V tejto novele parlament odsúhlasil zrušenie úradu a kompetencie v oblasti stratégie rozvoja vedy a techniky prešli do pôsobnosti Ministerstva školstva a v oblasti regionálneho rozvoja boli delimitované na Ministerstvo výstavby a regionálneho rozvoja.

</doc>
<doc id="621684" url="https://sk.wikipedia.org/wiki?curid=621684" title="Fortnite">
Fortnite

Fortnite je sandboxová počítačová hra vytvorená firmou Epic Games, ktorá pôvodne vznikla ako PVP Hra, po čase bol do hry pridaný Battle Royale režim na štýl strieľačky. Fortnite bol predstavený na E3 2011. V roku 2018 sa Fortnite dočkal obrovskej popularity. Epic Games spustil v roku 2018 tretiu hru, Fortnite Creative ako skúšobnú verziu, po chvíli v roku 2019 bol Fortnite creative oficiálne spustený. V roku 2023 sa Epic Games rozhodli Fortnite zmeniť na sandbox metaverse hru. Každý si môže vo Fortnite vytvoriť vlastný vesmír hier a zdieľať ho s ostatnými.
Základné hry.
V súčasnosti je Fortnite distribuovaný ako niekoľko tisíc rôznych hier. Niektoré sú tvorené priamo od Epic Games, no väčšinu z nich vytvára komunita hráčov. Aj keď každá hra používa ten istý Engine a má podobnú grafiku, umelecké predmety a hernú mechaniku.
Fortnite: Save the World.
Je navrhnutý ako hra proti zombíkom, pričom štyria hráči spolupracujú na spoločnom cieli veľkej misie. Hra sa odohráva po tom, ako sa na Zemi objaví bez varovania nárazová búrka, ktorá spôsobí, že 98% obyvateľstva zmizne a preživší budú napadnutí zombie. Hráči preberajú úlohu veliteľov základne, zhromažďujú zdroje, chránia preživších a zariadenia, ktoré pomáhajú zhromažďovať údaje o búrke.
Fortnite: Battle Royale (Ranked, Zero Build).
100 hráčov bojuje na ostrove, posledný preživší vyhráva! Hra dostáva každý týždeň aktualizácie, a každý rok novú kapitolu, k hre sa prikláňa aj jej storyline, ktorý je dosť rozšírený. V hre sa nachádza niekoľko druhov zbraní, lokácii, áut a mnoho ďalšieho. Hra je známa hlavne kvôli originálnej mechanike stavania stavieb. V hre sa však nachádza aj režim bez stavania.
"(Priemerný počet hráčov všetkých Battle Royale režimov pre rok 2025: 291 tis.)"
Fortnite Creative.
Je režim v ktorom môžete postaviť a vytvoriť všetko čo chcete. Máte na ponuku veľa ostrovov. Na ponuku máte telefón ktorý keď otvoríte, tak v ňom nájdete všetky itemy (veci).
Fortnite Creative je tvorený na štýl ROBLOXU, kde ľudia môžu tvoriť a zdieľať vlastné minihry a mapy.
"(Priemerný počet hráčov všetkých Creative režimov pre rok 2025: 254 tis.")
Rocket Racing.
Hra, ktorá spája koncepty hry Rocket League a Trackmania. Je to závodná hra kde si môžete vylepšovať postupne výzor auta. V hre sa nachádzajú aj známe značky aut a Ranked mode"."
"(Priemerný počet hráčov pre všetky Rocket Racing režimy + Creative Rocket Racing režimy pre rok 2025: 1,3 tis.)"
Lego Fortnite Odyssey.
Lego Fortnite Odyssey je Survival-Crafting RPG, ktoré vzniklo v spolupráci s firmou LEGO, hra je extrémne rozvinutá rôznymi lokáciami, postavami, stavbami. Do hry môžete pozvať až 7 kamarátov. V hre sa nachádza aj SandBox mode.
"(Priemerný počet hráčov pre režim Lego Fortnite Odyssey pre rok 2025: 15,3 tis.)"
Fortnite Festival.
Rytmická hra snažiaca sa konkurovať hre Guitar hero. V tejto hra sa pravidelne obmieňa tematika sezóny podľa kapely alebo speváka. 
"(Priemerný počet hráčov všetkých Festival režimov pre rok 2025: 8,1 tis.)"
Lego Fortnite Brick Life.
Hra spájajúca štýl The Sims a Grand Theft Auto. V tejto hre si viete kupovať nehnuteľnosti, zarábať, vlastniť auto a postupne budovať kariéru.
"(Priemerný počet hráčov Brick Life pre rok 2025: 2,5 tis.)"
Fortnite Ballistic (Nevydané).
Taktická 5v5 strieľačka na štýl Counter Strike. V hre sa nachádza aj Ranked režim. Táto hra ale však oficiálne stále nevyšla a nachádza sa v Early Accesse.
"(Priemerný počet hráčov pre rok 2025: Nemerateľné - hra ešte nevyšla)"
Fortnite OG.
Fortnite OG je herný režim kde si vyskúšate začiatky hry Fortnite Battle Royale. Postupne vás hra vedie rôznymi sezónami z Fortnite Chapter 1. V hre sa nachádza aj režim bez stavania. V marci roku 2025 bol z hry odstránený režim Ranked. 
"(Priemerný počet hráčov OG pre rok 2025: 42 tis.)"
Reload.
Reload je herný režim kombinujúci štýl Battle Royalu a Team Rumble. V hre ste pravidelne respawnovaný až dokým sa tzv. Reboot nevypne na konci hry. Vtedy začína boj o posledný tím. Každých 20 minút sa v hre zmení mapa. V hre sa nachádza aj režim bez stavania aj režim ranked. Momentálne sa jedná o druhý najhranejší režim od Epic Games.
"(Priemerný počet hráčov všetkých Reload režimov: 214 tis.)"
Blitz
Blitz je zrýchlená verzia Battle Royale režimu. Hráč na začiatku každej hry dostane medalion, a základné zbrane. Hra trvá len 5 minút, a hrá sa v Zero Build režime.
"(Priemerný počet hráčov pre rok 2025: 82 tis.)"
Ostatné.
Ostatné herné režimy sú vytvárané komunitou. Tieto režimy tvoria partneri Epic Games. Rátajú sa do Creative režimu.

</doc>
<doc id="621685" url="https://sk.wikipedia.org/wiki?curid=621685" title="Jive Bunny and the Mastermixers">
Jive Bunny and the Mastermixers

Jive Bunny and the Mastermixers bolo anglické hudobné zoskupenie z 80. a 90. rokov, ktoré tvorilo popové novinky. Skupina pochádzala z mesta Rotherham v grófstve Yorkshire. Tvárou skupiny bol kreslený zajac Jive Bunny, ktorý sa objavoval vo videoklipoch, a tiež (ako človek v kostýme) na propagačných vystúpeniach skupiny. Tri najznámejšie hity skupiny sú „Swing the Mood“, „That’s What I Like“ a „Let’s Party“. Všetky tieto tri skladby boli vytvorené pomocou samplingu a syntetizátorov, vďaka ktorým bola vytvorená kombinácia skladieb z prvotnej éry rock and rollu.

</doc>
<doc id="621688" url="https://sk.wikipedia.org/wiki?curid=621688" title="Serenáda centrum">
Serenáda centrum

Serenáda centrum - centrum handlowes rozlohou 42 tis. m2 sa nachádza v al. Gen. T. Bora -Komorowskiego 41 v severnej časti Krakova, otvorené v októbri 2017 roku. 
Popis.
Galéria dopĺňa a rozširuje ponuku existujúcej nákupné a zábavné zóny (oblasť Olsza), kde sa nachádza nákupné centrum Krokus spolu s hypermarketom Auchan, Multikino, stavebným obchodom OBI a najväčším krytým vodným parkom v Poľsku.
V obchodnom centrum sa nachádza 170 obchodov a 1135 parkovacích miest [1].
Ponuka Serenada zahŕňa salóny najväčších poľských a medzinárodných módnych reťazcov. Charakteristickým znakom je kompletná ponuka spoločnosti Inditex s najväčším formátom Zara v regióne, LPP, H &amp; M a jedinými salóny značky Van Graaf, New Look a Forever 21. V Serenáda je je tiež predajňa potravín Piotr i Paweł, rovnako ako inštitúcie, ako je Mestský úrad alebo pošta.
Ceny.
Centrum Serenada získalo cenu CEE Retail Real Estate Awards 2018 - Retail Project a Property Design Awards 2018 v kategórii Tvar - Obchodné centrum.
Investícia.
Staviteľom a správcom Centrum Serenada je spoločnosť Mayland Real Estate, ktoré je tiež správcom priliehajúceho Centrum Krokus. Obe nákupné centrá patrí do skupiny Fonciere Euris.
Externé odkazy.
https://www.centrumserenada.pl/#!/

</doc>
<doc id="621689" url="https://sk.wikipedia.org/wiki?curid=621689" title="Majstrovstvá sveta v curlingu žien 2018">
Majstrovstvá sveta v curlingu žien 2018

Majstrovstvá sveta v curlingu žien 2018 bol v poradí 40. turnaj majstrovstiev sveta v curlingu žien, ktoré organizuje Svetová curlingová federácia (WCF). Konal sa v North Bay, v provincii Ontário, v Kanade v dňoch od 17.25. marca 2018, za účasti rekordných 13 tímov. Počet družstiev sa oproti predchádzajúcim turnajom zvýšil z 12 na 13 a počet družstiev, ktoré postúpili do vyraďovacích zápasov, sa zvýšil zo 4 na 6. Titul obhájila domáca a získala tak už svoje 17. prvenstvo, keď vo finále zvíťazila nad .
Kanada organizovala ženský šampionát pätnástykrát, naposledy v roku 2016, v Swift Current. Dejiskom všetkých zápasov bola aréna North Bay Memorial Gardens s kapacitou 4 200 miest. Finále si prišlo pozrieť 3 919 divákov a celková návštevnosť činila 69 391 divákov.
Kvalifikácia.
Poznámka: Číslo v zátvorke udáva umiestnenie vo svetovom rebríčku WCF v roku 2018.

</doc>
<doc id="621693" url="https://sk.wikipedia.org/wiki?curid=621693" title="S/2000 J 11">
S/2000 J 11



</doc>
<doc id="621695" url="https://sk.wikipedia.org/wiki?curid=621695" title="Majstrovstvá sveta v curlingu mužov 2018">
Majstrovstvá sveta v curlingu mužov 2018

Majstrovstvá sveta v curlingu mužov 2018 bol v poradí 63. turnaj majstrovstiev sveta v curlingu mužov, ktoré organizuje Svetová curlingová federácia (WCF). Konal sa v Las Vegas, v štáte Nevada, v Spojených štátoch v dňoch od 31. marca do 8. apríla 2018, za účasti rekordných 13 tímov. Počet družstiev sa oproti predchádzajúcim turnajom zvýšil z 12 na 13 a počet družstiev, ktoré postúpili do vyraďovacích zápasov, sa zvýšil zo 4 na 6. Svoj ôsmy titul získalo , ktoré vo finálovom stretnutí zvíťazilo nad obhajcom prvenstva z .
USA organizovalo mužský svetový šampionát deviatykrát, naposledy hostilo turnaj v roku 2008, v Grand Forks. Dejiskom všetkých zápasov bola aréna Orleans Arena s kapacitou 9 500 miest. Celková návštevnosť v nej činila 74 829 divákov.
Kvalifikácia.
Poznámka: Číslo v zátvorke udáva umiestnenie vo svetovom rebríčku WCF v roku 2018.

</doc>
<doc id="621703" url="https://sk.wikipedia.org/wiki?curid=621703" title="Guelta">
Guelta

Guelta (arab. قلتة, iné prepisy qalta alebo galta; berbersky: agelmam) je vodná nádrž, ktorá sa tvorí v odvodňovacích kanáloch (wádí) na Sahare. Veľkosť a trvanie závisí od polohy a podmienok. Môže trvať po celý rok, aj počas suchého obdobia, ak je napájaná napríklad z prameňa alebo iného zdroja. Keď koryto (wádí) vyschne, pozdĺž koryta môžu zostávať vodné nádrže (porov. mŕtve rameno). Na Západnej Sahare sa vokolí guelt často nachádzajú oázy.
Príkladom guelty je napr. Guelta d'Archei v Čade alebo Timia v Nigeri.

</doc>
<doc id="621705" url="https://sk.wikipedia.org/wiki?curid=621705" title="Humenské podolie">
Humenské podolie

Humenské podolie je geomorfologický podcelok Beskydského predhoria. Nachádza sa v stredovýchodnej časti celku, približne medzi mestami Humenné a Snina a zaberá povodie riek Cirocha a Laborec. Najvyšší vrch Hrb dosahuje 
Vymedzenie.
Podcelok zaberá stredovýchodnú časť Beskydského predhoria a v rámci celku susedí na okraji údolia Ondavky s Merníckou pahorkatinou, východným smerom na okraji Sniny nadväzuje Ublianska pahorkatina. Zo severu územie vymedzuje Laborecká a Ondavská vrchovina, južným smerom ostro vystupujú Vihorlatské vrchy s podcelkami Humenské vrchy a Vihorlat.
Osídlenie.
Podolím vedie údolie Cirochy, v západnej časti Laborca, ktoré sú v tejto časti pomerne husto osídlené. Na východnom okraji podolia leží Snina, v západnej časti Humenné a najmä v údolí Cirochy viacero stredne veľkých obcí.
Doprava.
Cez Humenné vedie do Sniny a ďalej na ukrajinskú hranicu cesta I/74, údolím Laborca prechádza cesta II/559 do Medzilaboriec. Údoliami oboch riek vedú i železničné trate, severným smerom železničná trať Michaľany – Łupków a východným železničná trať Humenné – Stakčín. 

</doc>
<doc id="621711" url="https://sk.wikipedia.org/wiki?curid=621711" title="4089 1986 JG">
4089 1986 JG



</doc>
<doc id="621712" url="https://sk.wikipedia.org/wiki?curid=621712" title="4178 1988 EO1">
4178 1988 EO1



</doc>
<doc id="621713" url="https://sk.wikipedia.org/wiki?curid=621713" title="4262 1989 CO">
4262 1989 CO



</doc>
<doc id="621714" url="https://sk.wikipedia.org/wiki?curid=621714" title="4314 1979 ML3">
4314 1979 ML3



</doc>
<doc id="621715" url="https://sk.wikipedia.org/wiki?curid=621715" title="4324 1981 YA1">
4324 1981 YA1



</doc>
<doc id="621716" url="https://sk.wikipedia.org/wiki?curid=621716" title="4334 1983 RO3">
4334 1983 RO3



</doc>
<doc id="621717" url="https://sk.wikipedia.org/wiki?curid=621717" title="4384 1990 AA">
4384 1990 AA



</doc>
<doc id="621718" url="https://sk.wikipedia.org/wiki?curid=621718" title="4436 1983 EX">
4436 1983 EX



</doc>
<doc id="621719" url="https://sk.wikipedia.org/wiki?curid=621719" title="Zoznam hviezdnych článkov/1">
Zoznam hviezdnych článkov/1

Tento index bol automaticky vygenerovaný podľa tejto . Obsahuje 6 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
10.
10 Tauri - 107 Piscium - 109 Piscium
12.
12 Ophiuchi
16.
16 Cygni
18.
18 Scorpii

</doc>
<doc id="621721" url="https://sk.wikipedia.org/wiki?curid=621721" title="Zoznam hviezdnych článkov/2">
Zoznam hviezdnych článkov/2

Tento index bol automaticky vygenerovaný podľa tejto . Obsahuje 4 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
20.
20 Leonis Minoris
23.
23 Librae
26.
26 Draconis
2m.
2M1207

</doc>
<doc id="621722" url="https://sk.wikipedia.org/wiki?curid=621722" title="Zoznam hviezdnych článkov/3">
Zoznam hviezdnych článkov/3

Tento index bol automaticky vygenerovaný podľa tejto . Obsahuje 5 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
30.
30 Herculis
33.
33 Hydrae
36.
36 Ophiuchi - 36 Ursae Majoris
37.
37 Geminorum

</doc>
<doc id="621723" url="https://sk.wikipedia.org/wiki?curid=621723" title="Zoznam hviezdnych článkov/4">
Zoznam hviezdnych článkov/4

Tento index bol automaticky vygenerovaný podľa tejto . Obsahuje 3 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
41.
41 Arae
44.
44 Bootis
47.
47 Ursae Majoris

</doc>
<doc id="621728" url="https://sk.wikipedia.org/wiki?curid=621728" title="Curling na Zimných olympijských hrách 2018">
Curling na Zimných olympijských hrách 2018

Curling na Zimných olympijských hrách 2018 bol curlingový turnaj v rámci multišportového podujatia Zimných olympijských hier 2018. Konal sa v juhokórejskom meste Pchjongčchang v dňoch od 8. do 25. februára 2018, za účasti 10 mužských a 10 ženských tímov. Zápasy sa odohrali vo viacúčelovej aréne Gangneung Curling Centre s kapacitou 3 500 divákov. V mužskej kategórii zvíťazilo , ktoré vo finálovom zápase vyhralo nad . U žien získalo olympijský titul , keď vo finále zvíťazilo nad domácou . Pre strieborný domáci tím a aj bronzové to bola prvá olympijská medaila.
Curlingový turnaj sa organizoval prvýkrát na hrách v roku 1924 v Chamonix, pravidelne sa však organizuje až od hier v roku 1998 v Nagane a toto bolo jeho 7. vydanie. Nováčikom olympijského turnaja bolo mužské družstvo Kórejskej republiky. Okrem klasických tímových turnajov sa prvýkrát organizoval aj turnaj zmiešaných dvojíc.
Kvalifikácia.
Poznámka: Číslo v zátvorke udáva umiestnenie vo svetovom rebríčku WCF v roku 2018.

</doc>
<doc id="621738" url="https://sk.wikipedia.org/wiki?curid=621738" title="Dodeciliarda">
Dodeciliarda

Dodeciliarda alebo Duodeciliarda je tisíc dodeciliónov, čiže 1075; v USA, v bývalom ZSSR a v minulosti vo Francúzsku sa toto číslo nazýva kvadrovigintilión.

</doc>
<doc id="621742" url="https://sk.wikipedia.org/wiki?curid=621742" title="Amfora">
Amfora

Amfora ( – „nosený z obidvoch strán“, ) je druh nádoby s charakteristickým vzhľadom a veľkosťou. Používali sa už v neolite. Prepravovali sa v nich tuhé (obilie) aj tekuté látky ale hlavne víno a olej. Najčastejšie sú z keramiky, ale sú aj z kovu a zriedka z kameňa a skla. V starovekom Grécku boli amfory predmetom maliarskeho umenia a bohato sa zdobili. Amfora bola štíhla, mala dve vertikálne uši. Hrdlo nádoby bolo oproti telu výrazne užšie. Vzhľad sa od obdobia a miesta mierne odlišoval.
V starovekých Aténach dostávali víťazi na panathenajských hrách tzv. "panathenajské amfory", keramické vázy naplnené jemným olejom z olív pestovaných v posvätných hájoch. Boli približne pol metra vysoké, na jednej strane boli ozdobené zobrazením príslušnej súťažnej disciplíny a na druhej zobrazením bohyne Atény (napr. víťaz v behu na jedno stadion dostal 50 takýchto amfor, víťaz v pankratiu 40, víťaz v inej disciplíne 30). 
Grécka amfora mala objem asi 38,8 litra, rímska bola menšia 25,5 l.

</doc>
<doc id="621743" url="https://sk.wikipedia.org/wiki?curid=621743" title="Duodeciliarda">
Duodeciliarda



</doc>
<doc id="621744" url="https://sk.wikipedia.org/wiki?curid=621744" title="Tredecilión">
Tredecilión

Tredecilión je:
Dá sa zapísať ako :formula_1

</doc>
<doc id="621745" url="https://sk.wikipedia.org/wiki?curid=621745" title="Súborný katalóg">
Súborný katalóg

Súborný katalóg je katalóg, ktorý obsahuje záznamy dokumentov nachádzajúcich sa vo fondoch viacerých knižníc alebo informačných inštitúcií určitého mesta, okresu, regiónu krajiny, určitej siete knižníc alebo informačných inštitúcií. 
Celoštátne slovenské súborné katalógy.
Slovenská knižnica – KIS3G.
"Slovenská knižnica" ako výstup projektu KIS3G je súborným katalógom, ktorý prevádzkuje Slovenská národná knižnica. Katalóg "Slovenská knižnica" je postavený na knižnično-informačnom systéme Virtua a v súčasnosti je do projektu aktívne zapojených 30 knižníc. 
Súborný katalóg periodík.
Prevádzkovateľom je Univerzitná knižnica v Bratislave, ktorá ho spravuje už od roku 1965. "Súborný katalóg periodík" je celoštátny a obsahuje bibliografické údaje o vyše 79 000 slovenských a zahraničných periodikách. Zapojených je doňho 520 inštitúcií. Od marca 2007 súborný katalóg funguje v systéme Virtua. 
Súborný katalóg zahraničných kníh.
Je klasický lístkový katalóg situovaný v Univerzitnej knižnici v Bratislave, známy pod názvom CEZL (celoštátna evidencia zahraničnej literatúry). Obsahuje vyše 3 milióny záznamov zahraničných kníh, ktoré od roku 1965 získali slovenské (do roku 2003) a české (do roku 1993) knižnice.
InfoGate.
Súborný katalóg InfoGate prevádzkuje súkromná spoločnosť SVOP, ktorá zároveň vyvíja knižnično-informačný systém Dawinci a Biblib. K januáru 2018 doňho bolo zapojených 38 knižníc využívajúcich systém Dawinci a iné knižnično-informačné systémy pôsobiace na Slovensku. 
Ďalšie súborné katalógy.
Na Slovensku možno nájsť aj rôzne menšie súborne katalógy, najčastejšie pre siete regionálnych knižníc, napríklad v Žilinskom, Trenčianskom alebo Banskobystrickom samosprávnom kraji. 
Národný súborný katalóg slovenských knižníc v ucelenej forme v súčasnosti nejestvuje. 

</doc>
<doc id="621747" url="https://sk.wikipedia.org/wiki?curid=621747" title="Fakulta baníctva, ekológie, riadenia a geotechnológií Technickej univerzity v Košiciach">
Fakulta baníctva, ekológie, riadenia a geotechnológií Technickej univerzity v Košiciach

Fakulta baníctva, ekológie, riadenia a geotechnológií Technickej univerzity v Košiciach (skr. FBERG) je jedna z fakúlt Technickej univerzity v Košiciach.
Vedenie fakulty.
Vedenie fakulty pozostáva z:
Zoznam pracovísk.
Ústavy fakulty.
Fakulta obsahuje nasledujúce ústavy:
Fakultné pracoviská.
Pracoviská fakulty sa delia na týchto päť častí:

</doc>
<doc id="621752" url="https://sk.wikipedia.org/wiki?curid=621752" title="Kvalifikácia na Majstrovstvá Európy UEFA vo futsale žien 2019">
Kvalifikácia na Majstrovstvá Európy UEFA vo futsale žien 2019

Kvalifikácia na Majstrovstvá Európy UEFA vo futsale žien 2019 bola kontinentálna kvalifikácia vo futsale žien, ktorú organizuje Európska futbalová únia (UEFA), o postup na Majstrovstvá Európy 2019. Zúčastnilo sa jej 23 európskych družstiev, ktoré súťažili o 4 postupové miesta na záverečný turnaj v 3 skupinách predkvalifikácie a 4 skupinách kvalifikácie. Prebiehala od 21. augusta do 15. septembra 2018.
Z predkvalifikácie postúpili víťazi skupín do hlavnej kvalifikácie a z hlavnej kvalifikácie postúpili víťazi kvalifikačných skupín na záverečný turnaj. 
Nasadenie do výkonnostných košov.
Kedže pre ženské tímy to bola premiérová súťaž, družstvá boli nasadené do výkonnostných košov podľa koeficientu mužských družstiev. Ten bol bol vypočítaný na základe dosiahnutých výsledkov v kvalifikáciach a záverečných turnajoch na MS 2016, ME 2016 a ME 2018.

</doc>
<doc id="621754" url="https://sk.wikipedia.org/wiki?curid=621754" title="Mária Kolíková">
Mária Kolíková

Mgr. Mária Kolíková (* 29. august 1974, Dunajská Streda) je slovenská právnička, politička a bývalá ministerka spravodlivosti Slovenskej republiky. V roku 2019 vstúpila do vznikajúcej strany bývalého prezidenta Andreja Kisku ZA ĽUDÍ a na ustanovujúcom sneme bola zvolená za členku predsedníctva. 8. septembra 2021 vystúpila z politickej strany ZA ĽUDÍ spolu s ďalšími 6 poslancami NR SR kvôli dlhodobým nezhodám s predsedníčkou strany Veronikou Remišovou. Fungujú pod platformou Za spravodlivé Slovensko, ktoré je členom poslaneckého klubu SaS (6 poslanci) a ministerského klubu SaS (Kolíková). V júni 2022 vstúpila do strany SaS. 13. septembra 2022 bola prijatá jej demisia, po ktorej odišla z ministerstva a vlády. Stala sa poslankyňou NR SR, kde pôsobí v poslaneckom klube SaS.
Život.
Mária Kolíková v roku 1999 absolvovala Právnickú fakultu Univerzity Komenského v Bratislave. Po absolvovaní do roku 2002 pracovala ako advokátska koncipientka, od roku 2003 je advokátka. V roku 2006 bola menovaná do funkcie riaditeľky Centra právnej pomoci. Od roku 2007 do júla 2010 pracovala v advokátskej kancelárii Mária Kolíková. Od júla 2012 do marca 2016 opäť pôsobila v advokácii, vo firme Kolíková &amp; Partners, s.r.o.
V rokoch 1998 až 2001 vyučovala na letných a jarných školách ľudských práv pre študentov práva, v roku 2001 založila a do roku 2005 vyučovala predmet Právna klinika pre komunity na Právnickej fakulte Trnavskej univerzity v Trnave. V rokoch 2007 až 2009 vyučovala na Katedre ústavného práva Právnickej fakulty Trnavskej univerzity v Trnave.
Činnosť v štátnej správe.
V roku 2006 ju ministerka spravodlivosti Lucia Žitňanská vymenovala za prvú riaditeľku novovzniknutého Centra právnej pomoci. V decembri 2006 ju minister spravodlivosti Štefan Harabin odvolal a zároveň rozhodol o okamžitom ukončení jej pracovného pomeru.
Štátnou tajomníčkou sa stala v júli 2010, vo funkcii zostala do marca 2012. V máji a júni 2012 bola externou poradkyňou Ministra spravodlivosti ČR pre oblasť reforiem v justícii. Následne sa vrátila do advokácie. Už počas pôsobenia v Radičovej vláde bola vnímaná ako pravá ruka ministerky Lucie Žitňanskej. V marci 2018 sa o nej hovorilo ako o možnej náhradníčke Lucie Žitňanskej v novej vláde. Ministrom spravodlivosti sa nakoniec stal Gábor Gál.
V auguste 2018 oznámila svoj odchod z ministerstva. Ako možná náhradníčka bola spomenutá Edita Pfundtner. Kolíková odchod odôvodnila aj únosom vietnamského občana, na ktorom sa mohol podieľať aj štát: "„Nemôžem sa tváriť, že som len odborník a nie som člen vlády. Som člen vlády, je to verejná funkcia, ktorá súvisí s politikou“", vyhlásila.
Politická kariéra.
Ministerka spravodlivosti.
V parlamentných voľbách vo februári 2020 kandidovala zo siedmeho miesta kandidátky strany Za ľudí. Získala 9 293 preferenčných hlasov a 8. miesto v strane. V rozhovore s Michalom Kovačičom pre Aktuality.sk na začiatku februára 2020 hovorila, že po parlamentných voľbách sa vidí na čele Ministerstva spravodlivosti Slovenskej republiky, kam sa aj dostala. Ako ministerka mala v pláne urobiť rozsiahlu reformu justície na Slovensku. Chcela preveriť majetky všetkých sudcov aj s rodinami, zrušiť niektoré súdy a na disciplinárne trestanie sudcov a prokurátorov zriadiť úplne nový súd. Počas jej funkcie sa jej niektoré kľúčové zmeny podarilo urobiť. Presadila efektívny zákon o zaisťovaní majetku, prešla jej novela ústavy, ktorá priniesla základy budúcich zmien v justícii, vrátane sprísnenia preverovania majetkových priznaní sudcov. Počas vládnej krízy 23. marca 2021 prijala prezidentka Zuzana Čaputová jej demisiu a funkciou ministerky spravodlivosti dočasne poverila Veroniku Remišovú. V čase, keď podávala demisiu, bola ministerkou spravodlivosti. Žiadnemu inému členovi vlády sa za taký čas nepodarilo presadiť toľko kľúčových zmien ako jej. Za najlepšiu členku vlády Igora Matoviča ju označili viacerí slovenskí ekonómovia aj prezidentka Zuzana Čaputová.
22. októbra 2021 Kolíková predstavila tretiu verziu takzvanej súdnej mapy.
13. septembra 2022 Kolíkovej demisia z postu ministra spravodlivosti, spolu s demisiami Branislava Gröhlinga, Ivana Korčoka a Richarda Sulíka, bola prijatá prezidentkou Zuzanou Čaputovou. Jej demisia, spolu s ostatnými demisiami ministrov za stranu SaS, bola vyvrcholenie druhej koaličnej krízy za volebné obdobie 20202024, ktorej výsledok bol úplný odchod SaS z koalície a z vlády Eduarda Hegera. Jej nástupcom sa stal Viliam Karas, ktorý bol poverený ministrom v ten istý deň, ako bola prijatá demisia Kolíkovej.

</doc>
<doc id="621755" url="https://sk.wikipedia.org/wiki?curid=621755" title="FC Petržalka akadémia">
FC Petržalka akadémia



</doc>
<doc id="621759" url="https://sk.wikipedia.org/wiki?curid=621759" title="Invázia vojsk Varšavskej zmluvy do Česko-Slovenska">
Invázia vojsk Varšavskej zmluvy do Česko-Slovenska



</doc>
<doc id="621760" url="https://sk.wikipedia.org/wiki?curid=621760" title="Invázia vojsk Varšavskej zmluvy do Československa">
Invázia vojsk Varšavskej zmluvy do Československa



</doc>
<doc id="621764" url="https://sk.wikipedia.org/wiki?curid=621764" title="Kormorán malý">
Kormorán malý

Kormorán malý alebo kormorán čiernozobý (lat. "Microcarbo pygmaeus", staršie "Phalacrocorax pygmeus") je veslonožec z čeľade kormoránovitých. Kormorán malý žije v centrálnej Palearktíde s najväčšou populáciu v delte Dunaja. Podľa Medzinárodnej únie na ochranu prírody a prírodných zdrojov kormorán malý patrí medzi najmenej ohrozené druhy, trend celkovej aj európskej populácie je stúpajúci.
Výskyt a stav na Slovensku.
Odhadovaný počet hniezdiacich párov v rokoch 19801999 bol 0 – 1, zimujúcich jedincov 0 – 60. Trendy neboli stanovené, nakoľko išlo o novohniezdiaci druh. Ekosozologický status v roku 1995 "I" - nezaradený. V roku 1998 "NE" – nehodnotený druh podľa uvedených kritérií z viacerých dôvodov. V roku 2001 "NE" - nehodnotený. Európsky ochranársky status "SPEC2" - druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
V rokoch 20082012 nebol hodnotený z dôvodu nedostatku údajov. V roku 2014 NA - (regionálne) nepríslušný. Kormorán malý je jeden z 15. nehodnotených druhov, z niektorého z nasledujúcich dôvodov: o ktorých pravidelnom hniezdení u nás existujú údaje z menej ako 10 posledných rokov, sú v štádiu rozširovania areálu, hniezdia alebo hniezdili u nás len sporadicky alebo ojedinele. Do hodnotenia v rokoch 20132018 sa už tento druh nedostal.
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021).

</doc>
<doc id="621765" url="https://sk.wikipedia.org/wiki?curid=621765" title="Microcarbo pygmeus">
Microcarbo pygmeus



</doc>
<doc id="621766" url="https://sk.wikipedia.org/wiki?curid=621766" title="Phalacrocorax pygmeus">
Phalacrocorax pygmeus



</doc>
<doc id="621767" url="https://sk.wikipedia.org/wiki?curid=621767" title="Kormorán čiernozobý">
Kormorán čiernozobý



</doc>
<doc id="621768" url="https://sk.wikipedia.org/wiki?curid=621768" title="Gumkáči">
Gumkáči

Gumkáči () je americký animovaný televízny seriál určený pre deti, ktorý bol vytvorený spoločnosťou Walt Disney v druhej polovici osemdesiatych rokov 20. storočia a na Slovensku bol vysielaný od roku 1992. Bolo natočených celkom 65 dielov, ktoré združovalo 95 epizód (30 dielov je zložených z dvoch epizód).
Obsah seriálu.
Hlavnými hrdinami tohto seriálu je šesť (neskôr sedem) humanoidných medveďov. Ďalej sa v seriáli objavujú prostomyseľní obrovia a zopár ďalších ľudských postáv. Séria sa odohráva vo svete, ktorý sa podobá stredovekej Európe. Gumkáči žijú v lese, v ktorom sa schovávajú pred ľuďmi, ktorí si myslia, že gumkáči už neexistujú a že príbehy o nich sú len rozprávky. O ich existencii vie okrem epizodických postáv len pár ľudí – knieža Igthorn, princezná Clara, kráľovské páža Kevin a starý otec Gregor.
Hlavným nepriateľom gumkáčov je vojvoda Igthorn, ktorý žije v Lotrounsku na hrade Lotrník spolu s obrami. Hlavným cieľom vojvodu Igthorna je dostať sa na hrad Dunwyn, kde so svojou rodinou a poddanými žije kráľ Medunie – Gregor. Na tom, že sa Igthornov cieľ zatiaľ nepodarilo vykonať, majú veľký podiel gumkáči a ich priatelia.
Gumidžús.
Tajný elixír vyrobený z gumibobúľ (v originále "Gummiberries"), po jeho užití gumkáči začnú skákať. Ľudia zas dostanú ohromnú silu. Účinok však trvá len 1 minútu a na ľudí pôsobí len raz za deň.
Epizódy.
30 dielov je rozdelených na dve samostatné epizódy (cca 10minutové), rozlíšené písmenami "A" a "B".

</doc>
<doc id="621769" url="https://sk.wikipedia.org/wiki?curid=621769" title="Mernícka pahorkatina">
Mernícka pahorkatina

Mernícka pahorkatina je geomorfologický podcelok Beskydského predhoria. Nachádza sa v strednej časti celku, približne medzi údoliami Tople na západe a Ondavky na východe.
Vymedzenie.
Podcelok zaberá strednú časť Beskydského predhoria a v rámci celku susedí na okraji údolia Ondavky s Humenským podolím, západným smerom v údolí Tople nadväzuje Hanušovská pahorkatina. Zo severu územie vymedzuje Ondavská vrchovina, južným smerom leží Východoslovenská pahorkatina s podcelkami Toplianska niva, Vranovská pahorkatina, Ondavská niva a Pozdišovský chrbát. Na juhozápadnom okraji vystupujú Vihorlatské vrchy s podcelkom Humenské vrchy.
Osídlenie.
Pahorkatinu pretínajú údolia riek Topľa a Ondava, v severojužnom smere do Východoslovenskej nížiny smerujú i ostatné menšie potoky. Popri nich je sústredené osídlenie, ktoré však predstavujú len malé obce s niekoľko sto obyvateľmi. 
Doprava.
Údoliami veľkých riek vedú hlavné cesty; západným okrajom vedie údolím Tople cesta I/18 (Prešov – Vranov nad Topľou) i železničná trať Prešov – Humenné, údolím Ondavy smeruje cesta I/15 z Vranova nad Topľou do Stropkova.

</doc>
<doc id="621771" url="https://sk.wikipedia.org/wiki?curid=621771" title="Simpsonovci – 30. séria">
Simpsonovci – 30. séria

Tridsiata séria amerického animovaného seriálu "Simpsonovci" je pokračovaním dvadsiatej deviatej sezóny tohto seriálu. Premiérovo je vysielaná na americkej televíznej stanici Fox od 30. septembra 2018.
Séria oslávila svoje tridsiate výročie 15-hodinovým maratónom na kanáli FXX, ktorý sa začal 9. decembra 2018.

</doc>
<doc id="621772" url="https://sk.wikipedia.org/wiki?curid=621772" title="Hanušovská pahorkatina">
Hanušovská pahorkatina

Hanušovská pahorkatina je geomorfologický podcelok Beskydského predhoria. Nachádza sa v západnej časti celku, juhozápadne od údolia Tople.
Vymedzenie.
Podcelok zaberá západnú časť Beskydského predhoria a v rámci celku susedí na východe s Merníckou pahorkatinou, západným smerom nadväzuje Záhradnianska brázda. Na severe územie vymedzuje Ondavská vrchovina, juhozápadným smerom vystupujú Slanské vrchy s podcelkom Šimonka a juhovýchodným smerom leží Východoslovenská pahorkatina s podcelkami Podslanská pahorkatina a Toplianska niva.
Osídlenie.
Pahorkatinu zo severovýchodu ohraničuje rieka Topľa, v údolí ktorej ležia najväčšie sídla i mesto Hanušovce nad Topľou. V údoliach potokov v severnej časti sú zväčša menšie obce s niekoľko sto obyvateľmi. 
Doprava.
Údolím Tople prechádza cesta I/18 (Prešov – Vranov nad Topľou) i železničná trať Prešov – Humenné. Západným okrajom územia vedie cesta I/21 do Svidníka.

</doc>
<doc id="621773" url="https://sk.wikipedia.org/wiki?curid=621773" title="Masterpiece">
Masterpiece

Masterpiece môže byť:

</doc>
<doc id="621774" url="https://sk.wikipedia.org/wiki?curid=621774" title="Simpsonovci – 29. séria">
Simpsonovci – 29. séria

Dvadsiata deviata séria amerického animovaného seriálu "Simpsonovci" je pokračovanie dvadsiatej ôsmej série tohto seriálu. Premiérovo bola vysielaná na americkej televíznej stanici Fox od 1. októbra 2017 do 20. mája 2018. Séria má celkom 21 dielov. 

</doc>
<doc id="621779" url="https://sk.wikipedia.org/wiki?curid=621779" title="Záhradnianska brázda">
Záhradnianska brázda

Záhradnianska brázda je geomorfologický podcelok Beskydského predhoria. Nachádza sa v západnej časti celku, severovýchodne od Prešova.
Vymedzenie.
Podcelok leží na západnom okraji Beskydského predhoria a v rámci celku susedí na východe s Hanušovskou pahorkatinou. Na severe územie vymedzuje Ondavská vrchovina, okrajovo i pohorie Čergov, západným smerom leží Spišsko-šarišské medzihorie s podcelkami Šarišské podolie a Stráže. V južnej časti susedí Toryská pahorkatina (podcelok Košickej kotliny) a Slanské vrchy s podcelkom Šimonka.
Osídlenie.
Územie Záhradnianskej brázdy je stredne husto osídlené, nevyskytuje sa tu žiadne mesto. V údoliach potokov sú zväčša menšie obce s niekoľko sto obyvateľmi.
Doprava.
Údolím Ladianky vedie cesta I/18 (Prešov – Vranov nad Topľou) i železničná trať Prešov – Humenné. Východným okrajom územia vedie cesta I/21 do Svidníka, strednou časťou vedie cesta i železnica do Bardejova.

</doc>
<doc id="621781" url="https://sk.wikipedia.org/wiki?curid=621781" title="Dinotopia (minisérie)">
Dinotopia (minisérie)

Dinotopia je štvorhodinová (tri epizódy) TV miniséria vyrobená v koprodukcii Walt Disney Television a Hallmark Entertainment. Je založená na fiktívnom svete Dinotopia, utópie, v ktorej spolužijú vnímajúce dinosaury a ľudia. Vytvoril ju americký autor James Gurney. Miniséria vychádza z detailov z Gurneyho dvoch prvých kníh o Dinotopii: "Dinotopia" a "Dinotopia: Svet pod". Hlavnými postavami sú dvaja americkí dospievajúci chlapci zo súčasnosti (na rozdiel od viktoriánskej éry stroskotancov v knihách — film tak stráca niektoré charakteristiky z pôvodnej knihy). Chlapci sa zrútili s lietadlom svojho otca do mora a dostali sa na ostrov Dinotopia, kde sa musia prispôsobiť novej spoločnosti. Príbeh filmu obsahuje odkazy na veľa postáv z knihy. Pôvodnú hudbu skomponoval Trevor Jones.
Obsah.
Pár dospievajúcich nevlastných bratov Karla a Davida Scottovcov, letí s ich otcom na jeho súkromnom lietadle, keď Karl preberá riadenie, a tak si jeho otec môže pospať. Po vlete do búrky má Karl problémy, čo spôsobuje, že Frank znovu preberá kontrolu, keď sa lietadlo rúti do oceánu. Frank zachraňuje synov, ale má problémy pri úteku z havarovaného lietadla, pretože sa mu jeho bezpečnostný pás nedarí uvoľniť. Karl a David sa vynoria na brehu veľkého neznámeho ostrova. Keď hľadajú pomoc, Karl a David stretnú muža menom Cyrus Crabb, ktorý ich dovedie k Mestu na vodopáde, hlavnému mestu Dinotopie, skrytej civilizácie, kde ľudské bytosti a dinosaury žijú pokojne vedľa seba. V skutočnosti, niektoré dinosaury, zvlášť neurotický, ale priateľský Troodon s názvom Zippo, majú ľudskú inteligenciu a hovoria perfektnou angličtinou. Medzi mnohými pravidlami v Dinotopii je uznesenie, že keď raz na ich ostrov príde niekto nový, on alebo ona už nikdy nemôže toto miesto opustiť. Kým sa Karl a David pripravujú na svoje nové miesta v neznámom prostredí, obaja chlapci si vytvoria silné puto s mladou Marion, ktorá je na pokraji, aby sa stala "matriarchou" Dinotopiánskej spoločnosti. Legenda tvrdí, že ich predkovia žili v podsvetí, ktoré bola osvetlené slnečnými kameňmi. Cyrus kradne artefakty a knihy, aby sa pokúsil nájsť spôsob, ako sa dostať preč z ostrova. Zippo nájde všetky ukradnuté predmety, ale Cyrus ho ovalí a vhodí ho do vodného kanála. Medzitým Karl nájde dinosaurie vajcia a ide sám na misiu. Slnečné kamene udržiavajú záhadnú ochranu, ktorá spôsobuje, že dinosaury nemôžu zaútočiť. David sa potrebuje naučiť ovládnuť svoj strach. Bohužiaľ, Dinotopia hrozí invázia zlých mäsožravcov, nehovoriac o neočakávaných ľudských darebákoch.

</doc>
<doc id="621782" url="https://sk.wikipedia.org/wiki?curid=621782" title="Dinotopia (miniseries)">
Dinotopia (miniseries)



</doc>
<doc id="621783" url="https://sk.wikipedia.org/wiki?curid=621783" title="Skaliar modrý">
Skaliar modrý

Skaliar modrý (iné názvy: drozd modrý, skalár modrý; lat. "Monticola solitarius") je druh z čeľade muchárovité. Obýva horské oblasti od Stredomoria, Afriky cez Strednú Áziu až po Japonsko. Podľa Medzinárodnej únie na ochranu prírody a prírodných zdrojov skaliar modrý patrí medzi najmenej ohrozené druhy, celková populácia je stabilná.
Výskyt a stav na Slovensku.
Skaliar modrý sa vzácne vyskytuje aj na Slovensku. Ekosozologický status v rokoch 1995, 1998 a 2001, 2014 žiadny. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh. 
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021).
Druh je zaradený do Bernského dohovoru (Príloha II).

</doc>
<doc id="621784" url="https://sk.wikipedia.org/wiki?curid=621784" title="Monticola solitarius">
Monticola solitarius



</doc>
<doc id="621785" url="https://sk.wikipedia.org/wiki?curid=621785" title="Drozd modrý">
Drozd modrý



</doc>
<doc id="621786" url="https://sk.wikipedia.org/wiki?curid=621786" title="Všetko čo mám rád (televízna relácia)">
Všetko čo mám rád (televízna relácia)



</doc>
<doc id="621787" url="https://sk.wikipedia.org/wiki?curid=621787" title="Snehárka vrchovská">
Snehárka vrchovská

Snehárka vrchovská alebo pinka snehová (lat. "Montifringilla nivalis") je druh z čeľade vrabcovité. Obýva horské oblasti v Európe a v Ázii a hniezdi v nadmorských výškach od - Podľa Medzinárodnej únie na ochranu prírody a prírodných zdrojov snehárka vrchovská patrí medzi najmenej ohrozené druhy, celková populácia je stabilná.
Výskyt a stav na Slovensku.
Snehárka vrchovská je na Slovensku veľmi vzácny zimný hosť. Ekosozologický status v roku 1995 "Im" - nezaradený migrant, resp. nehniezdič. V rokoch 1998, 2001 a 2014 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).
Druh je zaradený do Bernského dohovoru (Príloha II).

</doc>
<doc id="621788" url="https://sk.wikipedia.org/wiki?curid=621788" title="Montifringilla nivalis">
Montifringilla nivalis



</doc>
<doc id="621789" url="https://sk.wikipedia.org/wiki?curid=621789" title="Pinka snehová">
Pinka snehová



</doc>
<doc id="621790" url="https://sk.wikipedia.org/wiki?curid=621790" title="Majstrovstvá AFNA v netballe 2018">
Majstrovstvá AFNA v netballe 2018

Majstrovstvá AFNA v netballe 2018 bol v poradí 25. turnaj majstrovstiev AFNA, panamerického podujatia v netballe žien, ktoré organizuje Americká netballová federácia (Netball America, predtým AFNA). Konal sa v dňoch od 24. augusta2. septembra 2018 v Bridgetowne, na Barbadose, za účasti 8 tímov. Pôvodne sa na turnaji mali predstaviť aj ďalšie 3 družstvá: Antigua a Barbuda, Bermudy a Dominika. Barbados bol organizátorom amerického šampionátu tretíkrát, predtým hostil toto podujatie v rokoch 1991 a 2006. Zápasy sa odohrali v Garfield Sobers Gymnasium. Turnaj pozostával iba z jednej skupiny, v ktorej sa stretol každý s každým. Titul obhájilo , ktoré zvíťazilo vo všetkých stretnutiach.
Tento turnaj slúžil prioritne ako kvalifikácia panamerických družstiev na Majstrovstvá sveta 2019, ktoré organizuje Anglicko. Kvalifikovali sa na ne 2 najlepšie družstvá. Turnaja sa nezúčastnila , ktorá mala účasť na MS už dopredu zabezpečenú.
Účastníci.
Poznámka: Číslo v zátvorke udáva umiestnenie vo svetovom rebríčku INF k júlu 2018.

</doc>
<doc id="621791" url="https://sk.wikipedia.org/wiki?curid=621791" title="Herbst">
Herbst

Herbst:

</doc>
<doc id="621793" url="https://sk.wikipedia.org/wiki?curid=621793" title="Trasochvost horský">
Trasochvost horský

Trasochvost horský alebo trasochvost vrchovský (lat. "Motacilla cinerea") je malý sťahovavý vták z čeľade trasochvostovité. Hniezdi v Palearktíde, od severnej Afriky až po Japonsko. Podľa Medzinárodnej únie na ochranu prírody a prírodných zdrojov trasochvost horský patrí medzi najmenej ohrozené druhy, trend celkovej populácie je stabilný, v rokoch 19802013 bola európska populácia stabilná.
Výskyt a stav na Slovensku.
Trasochvost horský je žije od nadmorských výšok na celom území Slovenska až po alpínsky vegetačný stupeň pri vodných tokoch. Sťahovavý druh, vracia sa v marci, odlieta v septembri a v októbri.
Odhadovaný počet hniezdiacich párov je 10 000 - 20 000, zimujúcich jedincov 20 - 100. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.

</doc>
<doc id="621794" url="https://sk.wikipedia.org/wiki?curid=621794" title="Motacilla cinerea">
Motacilla cinerea



</doc>
<doc id="621795" url="https://sk.wikipedia.org/wiki?curid=621795" title="Trasochvost vrchovský">
Trasochvost vrchovský



</doc>
<doc id="621797" url="https://sk.wikipedia.org/wiki?curid=621797" title="Trasochvost žltohlavý">
Trasochvost žltohlavý

Trasochvost žltohlavý (lat. "Motacilla citreola") je malý sťahovavý vták z čeľade trasochvostovité. Obýva strednú Palearktídu v dvoch samostatných oblastiach. Podľa Medzinárodnej únie na ochranu prírody a prírodných zdrojov trasochvost žltohlavý patrí medzi najmenej ohrozené druhy, trend celkovej populácie je stúpajúci. Európska populácia narastá.
Výskyt a stav na Slovensku.
Trasochvost žltohlavý je na Slovensku vzácny jarný migrant (posledné potvrdené pozorovanie počas migrácie je z 25. apríla 2017, močiar Béter, Lučenec) a ojedinelý hniezdič na podmáčaných miestach pri riekach a rybníkoch. Pozorovania počas jarného ťahu pochádzajú z mesiacov apríl a máj, prvé hniezdenie bolo preukázané v roku 1997 pri obci Dvorec v Turčianskej kotline. 
Odhadovaný počet hniezdiacich párov je 0 - 2. Trendy neboli stanovené, nakoľko ide novohniezdiaci druh. Ekosozologický status v roku 1995 "Im" - nezaradený migrant, resp. nehniezdič. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. V roku 2014 NA - (regionálne) nepríslušný. Trasochvost žltohlavý je jeden z 15. nehodnotených druhov, z niektorého z nasledujúcich dôvodov: o ktorých pravidelnom hniezdení u nás existujú údaje z menej ako 10 posledných rokov, sú v štádiu rozširovania areálu, hniezdia alebo hniezdili u nás len sporadicky alebo ojedinele. . Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.

</doc>
<doc id="621798" url="https://sk.wikipedia.org/wiki?curid=621798" title="Motacilla citreola">
Motacilla citreola



</doc>
<doc id="621799" url="https://sk.wikipedia.org/wiki?curid=621799" title="Trasochvost žltý">
Trasochvost žltý

Trasochvost žltý (lat. "Motacilla flava") je malý sťahovavý vták z čeľade trasochvostovité. Obýva Palearktídu, severozápadnú Afriku a žije aj na Aljaške. Podľa Medzinárodnej únie na ochranu prírody a prírodných zdrojov trasochvost žltý patrí medzi najmenej ohrozené druhy, trend celkovej populácie je klesajúci, u Európskej populácii bol v rokoch 19802013 zaznamenaný mierny pokles. Podľa výsledkov paneurópskeho sčítania bežných druhov vtákov mal trend trasochvosta žltého v Európe za roky 1980 2017 mierny pokles.
Výskyt a stav na Slovensku.
Trasochvost žltý je sťahovavý, prilieta od polovice marca do polovice apríla, jesenná migrácia prebieha od polovice augusta a v septembri. Na Slovensku hniezdi v nižších nadmorských výškach do 
Odhadovaný počet hniezdiacich párov je 2 500 - 4 000. Veľkosť populácie i územie na ktorom sa vyskytuje vykazujú "mierny pokles" od 20 - 50%. Ekosozologický status v roku 1995 "R" - vzácny. V roku 1998 žiadny. V roku 2001 "LR" - menej ohrozený. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Trend početnosti trasochvosta žltého na Slovensku bol podľa sčítania bežných druhov vtákov v rokoch 2005 2009 neistý s pozitívnou tendenciou.

</doc>
<doc id="621800" url="https://sk.wikipedia.org/wiki?curid=621800" title="Motacilla flava">
Motacilla flava



</doc>
<doc id="621801" url="https://sk.wikipedia.org/wiki?curid=621801" title="Hvizdák malý">
Hvizdák malý

Hvizdák malý alebo hvizdák pásavohlavý ("Numenius phaeopus") je druh vtáka z čeľade slukovité ("Scolopacidae"). Obýva boreálne a subarktické pásmo Holarktídy. Podľa Medzinárodnej únie na ochranu prírody a prírodných zdrojov hvizdák malý patrí medzi najmenej ohrozené druhy, trend celkovej populácie je klesajúci, za 40 rokoch bol zaznamenaný na severoamerickom kontinente štatisticky významný pokles populácií až o 84.7% (na ploche asi 50% ich areálu rozšírenia na kontinente).
Výskyt a stav na Slovensku.
Hvizdák malý je pravidelný jarný a nepravidelný jesenný transmigrant.
Ekosozologický status v roku 1995 "Im" - nezaradený migrant, resp. nehniezdič. V rokoch 1998, 2001 a 2014 žiadny. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Ochrana.
Je zákonom chránený, spoločenská hodnota je 1840,00 € (Vyhláška MŽP č. 579/2008 Z.z.).

</doc>
<doc id="621802" url="https://sk.wikipedia.org/wiki?curid=621802" title="Numenius phaeopus">
Numenius phaeopus



</doc>
<doc id="621803" url="https://sk.wikipedia.org/wiki?curid=621803" title="Hvizdák pásavohlavý">
Hvizdák pásavohlavý



</doc>
<doc id="621805" url="https://sk.wikipedia.org/wiki?curid=621805" title="Kotlina Ľadového plesa">
Kotlina Ľadového plesa

Kotlina Ľadového plesa (, , ) je kotlina v hornej časti Zlomísk, nad jazerným prahom Ľadového plesa mengusovského, ohraničená juhozápadným vedľajším hrebeňom Západného železného štítu po Končistú a západným hrebeňom južného vrchola Končistej vo Vysokých Tatrách.
Topografia.
Dolina susedí:
Plesá.
Ľadové pleso mengusovské
Názov.
Názov kotline dalo Ľadové pleso mengusovské, ktoré leží v tieni okolitých štítov, je veľmi studené a býva do leta pokryté ľadom.

</doc>
<doc id="621806" url="https://sk.wikipedia.org/wiki?curid=621806" title="Hvizdák tenkozobý">
Hvizdák tenkozobý

Hvizdák tenkozobý ("Numenius tenuirostris") bol druh vtáka z čeľade slukovité ("Scolopacidae"). Vyhynutý druh, ktorého pravdepodobne posledné populácie boli v Západnej Sibíri pri riekach Irtyš a Ob. Podľa Medzinárodnej únie na ochranu prírody a prírodných zdrojov hvizdák tenkozobý patrí medzi vyhynuté druhy.
Výskyt a stav na Slovensku.
Hvizdák tenkozobý bol vzácny transmigrant, v 19. storočí bol pozorovaný 3 krát a to pri Šamoríne a pri Senných rybníkoch, posledné pozorovanie v 20. storočí pochádza tiež od Senných rybníkov z 25. septembra 1972.
Ekosozologický status v roku 1995 "Im" - nezaradený migrant, resp. nehniezdič. V rokoch 1998, 2001 a 2014 žiadny. Európsky ochranársky status "SPEC1" - druhy vyskytujúce sa v Európe, vyžadujúce celosvetovú ochranu ako globálne ohrozené, výskyt len počas ťahu. 
Ochrana.
Bol zákonom chránený, spoločenská hodnota bola 30 000 € (Vyhláška MŽP č. 170/2021).

</doc>
<doc id="621807" url="https://sk.wikipedia.org/wiki?curid=621807" title="Numenius tenuirostris">
Numenius tenuirostris



</doc>
<doc id="621809" url="https://sk.wikipedia.org/wiki?curid=621809" title="Belaňa tundrová">
Belaňa tundrová

Belaňa tundrová (iné názvy sova biela, sova tundrová alebo sova snežná; lat. "Bubo scandiacus", staršie "Nyctea scandiaca") je druh vtáka z čeľade sovovitých ("Strigidae"). Obýva Holarktídu. Podľa Medzinárodnej únie na ochranu prírody a prírodných zdrojov belaňa tundrová patrí medzi zraniteľné druhy, celková populácia klesá kvôli klimatickým zmenám, predpokladaný vývoj ďalších troch generácií je pokles o 3049 % a možno aj viac. V rokoch 19702014 došlo k poklesu populácie v Kanade a v USA o 64 %. 
Opis.
Belaňa tundrová meria 52 –  a váži 1 350 – 2 153 g. Je to veľká biela sova s okrúhlou hlavou a žltými očami. Bielu základnú farbu pokrývajú hnedé škvrny a vlnky. Vo všeobecnosti sú samce belšie a samice majú viac hnedých škvŕn. Samce majú priečne čiarky úzke, samice širšie. Šat mláďat je tmavý, sivohnedý. 
Hlas.
Belaňa tundrová sa ozýva štekavým „krow“, ktoré dopĺňa klokotavým „gogogogogogogogo“, samec má hlbšie tóny a samica vyššie. 
Výskyt a stav na Slovensku.
Veľmi vzácny zimný hosť. Odhadovaný počet zimujúcich jedincov 0 – 5. Ekosozologický status v roku 1995 "Im" – nezaradený migrant, resp. nehniezdič. V roku 1998, 2001 a 2014 žiadny. Európsky ochranársky status "SPEC3" – druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" – zraniteľný druh.
Ochrana.
Je zákonom chránená, spoločenská hodnota je 3 000 € (Vyhláška MŽP č. 170/2021).

</doc>
<doc id="621810" url="https://sk.wikipedia.org/wiki?curid=621810" title="Bubo scandiacus">
Bubo scandiacus



</doc>
<doc id="621811" url="https://sk.wikipedia.org/wiki?curid=621811" title="Sova biela">
Sova biela



</doc>
<doc id="621812" url="https://sk.wikipedia.org/wiki?curid=621812" title="Sova tundrová">
Sova tundrová



</doc>
<doc id="621813" url="https://sk.wikipedia.org/wiki?curid=621813" title="Sova snežná">
Sova snežná



</doc>
<doc id="621814" url="https://sk.wikipedia.org/wiki?curid=621814" title="Nyctea scandiaca">
Nyctea scandiaca



</doc>
<doc id="621817" url="https://sk.wikipedia.org/wiki?curid=621817" title="Všemohúci">
Všemohúci

Všemohúci () je americký komédiálno-dramatický seriál CBS založený na rovnomennom filme z roku 2011, ktorý sa v USA vysielal od 22. septembra 2015 do 26. apríla 2016. Na Slovensku mal seriál premiéru 12. septembra 2018 na Pluske.
Vysielanie.
Seriál mal v USA premiéru 22. septembra 2015 na stanici CBS. V Kanade sa seriál vysielal súčasne s americkou premiérou na stanici Global. V Brazílii sa serial vysielal od 1. októbra 2015 na stanici Space. V Austrálii mal seriál premiéru 11. októbra 2015 na stanici Network Ten. V Taliansku mal premiéru 3. januára 2016 na stanici Rai 2. V Spojenom kráľovstve a Írsku mal seriál premiéru 17. februára 2016 na stanici Sky One.

</doc>
<doc id="621818" url="https://sk.wikipedia.org/wiki?curid=621818" title="Kvetnica (dolina)">
Kvetnica (dolina)

Kvetnica (dávnejšie Záhradka), (, , ) je časť Velickej doliny nad Večným dažďom vo Vysokých Tatrách. Nachádza sa v nadmorskej výške 
Chránená príroda.
Vznikla po ústupe ľadovca, ktorý zanechal nad Velickým plesom morénový val. Veľké ľadovcové jazero sa časom zmenšilo na súčasné Kvetnicové pliesko. Po dávnom jazere zostali sedimenty bohaté na humus, na ktorom vznikla jedna z najbujnejších vysokohorských tatranských botanických lokalít. Prispieva k tomu dolinou pretekajúci Velický potok, ktorý sa na čele morény mení na Velický vodopád vtekajúci do Velického plesa. V okolí Kvetnicového plieska rastie kamzičník rakúsky (Doronicum austriacum), mačucha cesnačkovitá (Adenostyles alliariae), starček (Senecio nemorensis), kýchavica biela Lobelova (Veratrum lobelianum Bernh), iskerník platanolistý (Ranunculus platanifolius), prilbica tuhá pravá a iné.
Táto časť Velickej doliny je prírodnou rezerváciou, ktorá je chránená pre "Veľmi labilný geosystém v strednej časti Vysokých Tatier s pestrým a bohatým zastúpením glaciálnych (i akumulačných - vzácne sú ózy) foriem georeliéfu na kryštaliniku a s mimoriadne pestrou montánnou až subniválnou vysokohorskou vegetáciou a faunou." V dávnych časoch sa v doline pásol dobytok a ovce.
Názov.
Poukazuje na bohatú vegetáciu horských lúk tejto lokality.
Botanický prínos.
Prvý dolinu v roku 1644 spomína kežmarský prírodovedec Dávid Fröhlich pod názvom Würtzgarten – záhrada korenín. Kvetnica upútala pozornosť v švédskeho botanika Görana Wahlenberga.
Plesá.
Kvetnicové pliesko
Turistika.
Dolinou vedie zeleno značkovaný turistický chodník z Tatranskej Polianky cez Poľský hrebeň () na Lysú Poľanu. Do doliny vedie žlto značená trasa zo Starého Smokovca, na ktorú sa pripája modro značená trasa z Tatranských Zrubov. Spodnou časťou doliny vedie Tatranská magistrála z Hrebienka alebo od Popradského plesa.

</doc>
<doc id="621819" url="https://sk.wikipedia.org/wiki?curid=621819" title="Majstrovstvá Ázie a Pacifiku v tchoukballe 2018">
Majstrovstvá Ázie a Pacifiku v tchoukballe 2018

Majstrovstvá Ázie a Pacifiku v tchoukballe 2018 bol v poradí 8. turnaj majstrovstiev Ázie a Pacifiku v tchoukballe, ktoré organizuje Ázijsko-pacifická tchoukballová federácia (APTBF). Konal sa v dňoch od 6.8. júla 2018 v Singapure, za účasti rekordných 13 mužských a 10 ženských tímov. Nováčikmi turnaja boli mužské družstvá Kambodže a Srí Lanky a ženské družstvá Kambodže, Thajska a Vietnamu. Singapur organizoval ázijský šampionát druhýkrát, predtým hostil toto podujatie v roku 2010. Zápasy sa odohrali v Our Tampines Hub. Tituly obhájili obe družstvá Taiwanu.
Tento turnaj slúžil zároveň ako kvalifikácia ázijských družstiev na Majstrovstvá sveta 2019, ktoré organizuje Malajzia. Kvalifikovali sa na ne 4 najlepšie družstvá z mužskej kategórie.

</doc>
<doc id="621823" url="https://sk.wikipedia.org/wiki?curid=621823" title="Skaliarik púšťový">
Skaliarik púšťový

Skaliarik púšťový alebo skalárik púšťový (lat. "Oenanthe deserti") je malý vták z čeľade muchárovité. Obýva skalnaté a pieščité púštne oblasti Afriky a Ázie. Zaletuje aj do Európy, bol pozorovaný až na Škandinávskom polostrove. Podľa Medzinárodnej únie na ochranu prírody a prírodných zdrojov skaliarik púšťový patrí medzi najmenej ohrozené druhy, stavy celkovej populácie sú stabilné, v Európe má neznámy trend.
Výskyt a stav na Slovensku.
Prvé pozorovanie na Slovensku sa podarilo začiatkom novembra 2005 pri Piešťanoch. Novší záznam nie je ani v zozname vzácnych ornitologických pozorovaní podliehajúcich hláseniu Faunistickej komisii ani v zozname pozorovaní vzácnych a zriedkavých druhov vtákov. 
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="621824" url="https://sk.wikipedia.org/wiki?curid=621824" title="Oenanthe deserti">
Oenanthe deserti



</doc>
<doc id="621825" url="https://sk.wikipedia.org/wiki?curid=621825" title="Skalárik púšťový">
Skalárik púšťový



</doc>
<doc id="621826" url="https://sk.wikipedia.org/wiki?curid=621826" title="Skaliarik okrový">
Skaliarik okrový

Skaliarik okrový (iné názvy skaliarik belavý a skalárik okrový; lat. "Oenanthe hispanica") je malý vták z čeľade muchárovité. Obýva juhozápadnú Palearktídu. Podľa Medzinárodnej únie na ochranu prírody a prírodných zdrojov skaliarik okrový patrí medzi najmenej ohrozené druhy, trend celkovej populácie je klesajúci, stavy v Európe v rokoch 19802013 mierne poklesli.
Výskyt a stav na Slovensku.
Existuje zatiaľ jediné pozorovanie 2. mája 1997 od Stredy nad Bodrogom. Ekosozologický status v rokoch 1995, 1998, 2001 a 2014 žiadny. Európsky ochranársky status "SPEC2" - druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="621827" url="https://sk.wikipedia.org/wiki?curid=621827" title="Oenanthe hispanica">
Oenanthe hispanica



</doc>
<doc id="621828" url="https://sk.wikipedia.org/wiki?curid=621828" title="Skaliarik belavý">
Skaliarik belavý



</doc>
<doc id="621829" url="https://sk.wikipedia.org/wiki?curid=621829" title="Skalárik okrový">
Skalárik okrový



</doc>
<doc id="621830" url="https://sk.wikipedia.org/wiki?curid=621830" title="Panamerické majstrovstvá v tchoukballe 2018">
Panamerické majstrovstvá v tchoukballe 2018

Panamerické majstrovstvá v tchoukballe 2018 bol v poradí 4. turnaj panamerických majstrovstiev v tchoukballe, ktoré organizuje Panamerická tchoukballová federácia (PATF) v spolupráci s Medzinárodnou tchoukballovou federáciou (FITB). Konal sa v dňoch od 19.21. júla 2018 v Concordii, v provincii Entre Ríos, v Argentíne, za účasti 4 mužských a 5 ženských tímov. Okrem seniorských kategórií sa odohrali aj kategórie dorastencov do 12 a do 15 rokov a kategória veteránov nad 40 rokov. Zápasy sa odohrali v aréne Gimnasio Capuchinos. Titul v mužskej kategórii obhájila Brazília, ktorá vo finálovom stretnutí zvíťazila nad Uruguajom. U žien titul zasa obhájil Uruguaj po finálovej výhre nad Brazíliou.
Tento turnaj slúžil zároveň ako kvalifikácia panamerických družstiev na Majstrovstvá sveta 2019, ktoré organizuje Malajzia. Kvalifikovali sa na ne 4 najlepšie družstvá z mužskej kategórie. Kedže sa piate družstvo z turnaja odhlásilo, postúpili všetky zúčastnené družstvá.

</doc>
<doc id="621832" url="https://sk.wikipedia.org/wiki?curid=621832" title="Ďumbier (národná prírodná rezervácia)">
Ďumbier (národná prírodná rezervácia)

Ďumbier je národná prírodná rezervácia v správe štátnej ochrany prírody NAPANT.
Nachádza sa v katastrálnom území obce Liptovský Ján v okrese Liptovský Mikuláš v Žilinskom kraji. Územie bolo vyhlásené v roku 1973 na rozlohe 2043,76 ha. Ochranné pásmo nebolo určené. 
Rezervácia zahŕňa východné svahy Krakovej hole a Tanečnice, severné svahy Ďumbiera, vrch Štiavnicu a západné svahy Rovnej hole. Je súčasťou Národného parku Nízke Tatry. Chráneným územím prechádza modrá turistická značka vedúca z Liptovského Jána dolinou Štiavnica na Štefánikovu chatu.
Predmetom ochrany je: "Hlavný hrebeň a severné svahy nad závermi dolín Ludárová, Bystrá, Štiavnica s typickým glaciálnym reliéfom (kary, ľadové kotly) na prevažne žulovom podklade. Stanovištia horského, alpínskeho a subalpínskeho stupňa. Prevaha smreka nad bukom."

</doc>
<doc id="621835" url="https://sk.wikipedia.org/wiki?curid=621835" title="Michalovsko-košická pravoslávna eparchia">
Michalovsko-košická pravoslávna eparchia

Michalovsko-košická pravoslávna eparchia je jednou z dvoch eparchií Pravoslávnej cirkvi v českých krajinách a na Slovensku na území Slovenska (druhou je Prešovská eparchia). Na čele tejto eparchie stojí od roku 2007 vladyka Juraj michalovsko-košický arcibiskup.
Michalovsko-košická eparchia vznikla 28. júla 1950 po prešovskom sobore (v tom čase ako Michalovská eparchia), kedy sa oddelila od prešovskej eprachie a jej prvým eparchom sa stal bývalý gréckokatolícky kňaz Alexander Michalič. Eparchia bola oddelená pre potreby slovenských a maďarských veriacich. Dňa 19. februára 2009 na návrh vladyku Juraja bola eparchia premenovaná na súčasný názov.

</doc>
<doc id="621841" url="https://sk.wikipedia.org/wiki?curid=621841" title="Majstrovstvá Európy v tchoukballe 2018">
Majstrovstvá Európy v tchoukballe 2018

Majstrovstvá Európy v tchoukballe 2018 bol v poradí 8. turnaj majstrovstiev Európy v tchoukballe mužov a žien, ktoré organizuje Európska tchoukballová federácia (ETBF). Konal sa v dňoch od 2.5. augusta 2018 v Castellanze, v regióne Lombardsko, v Taliansku, za účasti 9 mužských a 9 ženských tímov. Taliansko bolo organizátorom európskeho šampionátu druhýkrát, keď predtým hostilo toto podujatie v roku 2003, v Rimini. Zápasy sa odohrali v 3 halách multišportovej arény Palaborsani di Castellanza s kapacitou hlavnej haly 1 650 divákov. Okrem seniorských kategórií sa od 27. do 30. júla uskutočnili aj turnaje v troch dorasteneckých kategóriách (U12, U15, U18). V oboch kategóriách získali tituly družstvá domáceho Talianska. V mužskej kategórii zvíťazili nad obhajcom prvenstva z , u žien zvíťazili rovnako nad držiteľom predchádzajúceho titulu zo .
Taliansko bolo vybrané za organizátora v hlasovaní FITB v septembri 2017, keď vyhralo pred ponukou Francúzska.
Tento turnaj zároveň slúžil ako kvalifikácia európskych družstiev na Majstrovstvá sveta 2019, ktoré organizuje Malajzia. Kvalifikovali sa na ne 4 najlepšie družstvá z mužskej kategórie.

</doc>
<doc id="621844" url="https://sk.wikipedia.org/wiki?curid=621844" title="Andrašík (priezvisko)">
Andrašík (priezvisko)



</doc>
<doc id="621845" url="https://sk.wikipedia.org/wiki?curid=621845" title="Bórik (priezvisko)">
Bórik (priezvisko)



</doc>
<doc id="621848" url="https://sk.wikipedia.org/wiki?curid=621848" title="Bitka pri Neuve Chapelle">
Bitka pri Neuve Chapelle

Bitka pri Neuve Chapelle bola bitka medzi vojakmi Britského impéria a Nemeckého cisárstva na západnom fronte 1. svetovej vojny. Odohrala sa pri francúzskej obci Neuve Chapelle na severovýchode krajiny medzi 10. až 13. marcom 1915 a išlo o vôbec prvú väčšiu samostatnú britskú ofenzívu v rámci vojny.
Hlavným cieľom bitky bolo prelomiť nemecké obranné línie v oblasti, čo by umožnilo neskorší útok na Lille. Prechádzalo jej zhruba polhodinové intenzívne bombardovanie nemeckých zákopov navádzané prieskumnými lietadlami. Zaujímavosťou je, že v priebehu tejto krátkej doby minuli Briti viac delostreleckej munície, než sa minulo počas celej Búrskej vojny starej len 13 rokov.
V prvej fáze bitky sa britským jednotkám podarilo zaskočiť nepripravených Nemcov a preraziť ich predné línie. Nemci sa dali rýchlo na ústup, čo však Briti nevyužili, pretože kvôli pomalej komunikácii medzi veliteľmi a frontovou líniou (rádiové spojenie bolo v tejto fáze vojny stále raritou) sa ich postup zastavil. Nemci tento čas využili na vykopanie nových zákopov a povolanie čerstvých posíl. 
12. marca chceli britskí vojaci pokračovať v útoku, no namiesto toho museli čeliť nemeckej protiofenzíve o sile približne 16 tisíc mužov. Tú sa za cenu vysokých strát na oboch stranách podarilo odraziť. Na druhý deň sa Briti pokúsili o ďalší útok, ktorý však bol po necelých dvoch hodinách odvolaný a namiesto neho padlo rozhodnutie zabezpečiť oblasť a pripraviť sa na neskoršie útoky ďalej na sever.
13. marec tak predstavoval koniec bitky. Jej význam spočíval predovšetkým vo zvýšení dôveryhodnosti britskej armády a jej schopnosti viesť samostatné ofenzívy v očiach Francúzov, najmä francúzskych dôstojníkov. Poukázala tiež na biedny stav komunikácie, ktorej pomalosť už nezodpovedala rýchlo sa meniacim podmienkam na bojiskách 1. svetovej vojny.

</doc>
<doc id="621850" url="https://sk.wikipedia.org/wiki?curid=621850" title="Znásilnenie Belgicka">
Znásilnenie Belgicka

Znásilnenie Belgicka () je zaužívané označenie pre vojnové zločiny spáchané nemeckými vojskami na civilistoch počas invázie a následnej okupácie Belgicka cez 1. svetovú vojnu.
Neutralita Belgicka bola garantovaná Londýnskou dohodou z roku 1839 podpísanou Spojeným kráľovstvom, Pruskom a ďalšími piatimi európskymi krajinami. Nemecký Schlieffenov plán spred vojny však rátal s obídením francúzskej armády sústredenej predovšetkým na východných hraniciach Francúzska práve cez neutrálne Belgicko, čím by neutralitu Belgicka narušil. Nemecký kancelár Theobald von Bethmann Hollweg zmluvu týždeň po vypuknutí vojny označil za „zdrap papiera“.
V ten istý deň sa začala nemecká invázia do Belgicka. Počas nej a počas následnej okupácie sa tam nemecké vojská dopustili množstva zdokumentovaných prípadov násilnosti na belgickom civilnom obyvateľstve a na jeho majetku. Zabitých bolo 6 000 ľudí, ďalších 17 700 zahynulo následkom väznenia, deportácií a trestov smrti. Len v roku 1914 bolo zničených 25 000 domovov a ďalších budov v 837 obciach po celej krajine. Pred nemeckou armádou sa dalo na útek 1,5 milióna Belgičanov, čo v tom čase predstavovalo celú pätinu populácie.
Tieto udalosti rýchlo využili krajiny Dohody vo svojej vojnovej propagande na účely náboru vojakov. Neskôr tiež poslúžili aj ako jedna zo zámienok pre vstup Spojených štátov do vojny práve na strane spojeneckých krajín.

</doc>
<doc id="621851" url="https://sk.wikipedia.org/wiki?curid=621851" title="Tyrtaios zo Sparty">
Tyrtaios zo Sparty

Tyrtaios () bol grécky lyrický (elegický) básnik v 7. storočí pred Kr.
Tyrtaios, iónsky elegický básnik zo 7. storočia ped Kr., bol možno pôvodne aténsky učiteľ (ale to je málo pravdepodobné, je tiež možné, že pochádzal z Milétu). Pred druhou messénskou vojnou (vypukla najskôr v polovici 7. stor. pred Kr.) žil v Sparte a povzbudzoval Sparťanov vojenskými piesňami v elegickom distichu, aby dobyli Messéniu, ktorá sa snažila zbaviť spartskej nadvlády. Alexandrijskí učenci na prelome 3. a 2. stor. pred Kr. rozdelili jeho básne do piatich kníh (papyrusových zvitkov). Písal pre Sparťanov a bol zakladateľom spartskej vojenskej poézie (zbásnil kódex vojenských a občianskych povinností Sparťanov). Tyrtaios zomrel okolo roku 637 pred Kr.
Z Tyrtaiovych diel sa do dnešných dní zachovalo len niekoľko fragmentov (necelých 200 veršov). V jeho elégiach sa striedal daktylsky hexameter (metrum epickej poézie) s pentametrom. Výraz "elegos" je možno odvodený od slova označujúceho "flautu", ktorá kedysi pravdepodobne doprevádzala prednes. Dĺžka týchto zachovaných fragmentov sa značne líši. Tri z týchto elegií sa nám zachovalo na papyrusoch (dva papyrusy zo staroegyptského mesta Oxyrhynchos "P. Oxy. 2824", "P. Oxy. 3316" a tretí papyrus "P. 11675" v "Hermopolise" (El-Ashmunein)) Ostatné texty sú známe z iných antických diel.
Tyrtaios, podobne ako Homér, píše o radosti víťazov a nešťastí porazených. Oslavuje hrdinskú smrť mladých bojovníkov v boji. Túto česť však, na rozdiel od Homéra, nedopraje iba bojovníkom - šľachticom, a zdôrazňuje, že môže byť dopriata každému. Udatní sú všetci občania Sparty, nie iba niektorí hrdinovia - už byť Sparťanom znamená patriť k elite. Vo svojej slávnej 9. elégii ide Tyrtaios ešte ďalej, keď píše, aby vydržali bojovať až do smrti, lebo cnosť (arété) muža nespočíva v dosiahnutých víťazstvách v zápase alebo behu, ani vo fyzickom vzhľade a sile, v literárnom talente, alebo v spoločenskom postavení, hoci by bol kráľom, ale vo vytrvalosti a zásluhách v boji.
&lt;Poem class = "odsadia" style = "font-style: italic"&gt;
"Zomrieť v prvých radoch je krásne, ak padne v boji
chrabrý, statočný muž, bojujúci za svoju vlasť.
Rodnú však opustiť obec a žírne domovské lány,
žobraním hľadať si chlieb najhoršie je zo všetkých bied ... "
&lt;/Poem&gt;
V tomto sa ukazuje vývoj od ideálu bojovníka - hrdinu v tradičnom podaní Homéra, k ideálu viac civilnému - k ideálu občana bojujúceho bok po boku s ostatnými občanmi v slávnej gréckej falange, k ideálu uzavretej občianskej spoločnosti gréckej polis. V tomto ohľade teda Tyrtaios nie je len hovorcom Sparty, ale všetkých gréckych mestských štátov.

</doc>
<doc id="621854" url="https://sk.wikipedia.org/wiki?curid=621854" title="Cesta II. triedy 580A (Slovensko)">
Cesta II. triedy 580A (Slovensko)

Cesta II. triedy číslo 580A ("II/580A") je cesta II. triedy na Slovensku v okrese Nové Zámky v Nitrianskom kraji. Jej dĺžka je len 110 m. Tvorí spojku do obce Podhájska.

</doc>
<doc id="621855" url="https://sk.wikipedia.org/wiki?curid=621855" title="Majstrovstvá Afriky v tchoukballe 2018">
Majstrovstvá Afriky v tchoukballe 2018

Majstrovstvá Afriky v tchoukballe 2018 bol v poradí 5. turnaj majstrovstiev Afriky v tchoukballe, ktoré organizuje Africká tchoukballová konfederácia (CAT). Konal sa v dňoch od 16.18. augusta 2018 v Kampale, v Ugande, za účasti 5 tímov. Nováčikom turnaja bolo družstvo Maurícia. Titul obhájil Kamerun, ktorý vo finálovom stretnutí zvíťazil nad Rwandou.
Tento turnaj zároveň slúžil ako kvalifikácia afrických družstiev na Majstrovstvá sveta 2019, ktoré organizuje Malajzia. Kvalifikovali sa na ne 3 najlepšie družstvá.
Účastníci.
Poznámka: Číslo v zátvorke udáva umiestnenie v medzinárodnom rebríčku FITB k januáru 2017.

</doc>
<doc id="621866" url="https://sk.wikipedia.org/wiki?curid=621866" title="Dolnovážska niva">
Dolnovážska niva

Dolnovážska niva je geomorfologický podcelok Podunajskej pahorkatiny. Tvorí pás územia medzi riekami Váh a Dudváh, medzi Novým Mestom nad Váhom a Sereďou. V povodí Dudváhu sa rozkladá Dudvážska mokraď, jediná geomorfologická časť územia.
Vymedzenie.
Podcelok leží v západnej časti Podunajskej pahorkatiny a susedí na severe s Trenčianskou kotlinou a Bielokarpatským podhorím (podcelky Považského podolia), západný okraj vymedzuje Trnavská pahorkatina a južným smerom sa tiahne Podunajská rovina. Na juhovýchode pokračuje Podunajská pahorkatina Nitrianskou pahorkatinou a východným smerom vytvára zreteľnú hranicu Inovecké predhorie (podcelok Považského Inovca).
Chránené územia.
Na území Dolnovážskej nivy leží niekoľko maloplošných chránených území:
Osídlenie.
Územie je stredne husto osídlené a ležia tu mestá Nové Mesto nad Váhom, Piešťany, Hlohovec a Sereď. Najmä na blízkych terasách sú archeologické náleziská pravekých a ranostredovekých osídlení, vrátane veľkomoravských dvorcov a hradísk.
Doprava.
Údoliami riek vedú dôležité komunikácie a Považie nie je výnimkou. Z juhozápadu vedie popri Váhu dôležitá medzinárodná cesta E 75 v trase diaľnice D1 (Bratislava – Trenčín – Žilina), v jej blízkosti vedie i cesta I/61 (Bratislava – Žilina) a železničná trať Bratislava – Žilina. Južnou časťou územia prechádza rýchlostná cesta R1 (Trnava – Nitra), v trase ktorej vedie E 58.

</doc>
<doc id="621869" url="https://sk.wikipedia.org/wiki?curid=621869" title="Pražská pravoslávna eparchia">
Pražská pravoslávna eparchia

Pražská pravoslávna eparchia je jedna z dvoch eparchií na území Česka (druhou je Olomoucko-brnianska eparchia) a zároveň je jednou z dvoch eparchií v rámci Pravoslávnej cirkvi v českých krajinách a na Slovensku, ktorej eparcha môže byť zároveň metropolitom, tou druhou je Prešovská eparchia. Na čele tejto eparchie stojí od roku 2015 Michal pražský arcibiskup.
História.
Súčasná eparchia je následníckou eparchiou Českej pravoslávnej eparchie, ktorá spadala pod jurisdikciu srbskej pravoslávnej cirkvi založenej v roku 1929. Jej členovia boli hlavne konvertiti z československej husitskej cirkvi a vedenie cirkvi prebral jej zakladateľ biskup Gorazd. Po jeho poprave nacistami bola eparchia ako aj celá cirkev v Československu zakázaná a prakticky zničená.
Eparchia bola obnovená až v roku 1945, kedy sa zároveň eparchia dostala pod jurisdikciu moskovského patriarchátu ako exarchát ruskej pravoslávnej cirkvi. V roku 1949 sa od nej oddelila Olomoucko-brnianska eparchia. Do roku 1992 boli pražskí biskupi zároveň metropolitami Pravoslávnej cirkvi v českých zemiach a na Slovensku, od roku 1992 môže byť metropolitom aj hlava Prešovskej eparchie.

</doc>
<doc id="621872" url="https://sk.wikipedia.org/wiki?curid=621872" title="Pat &amp; Mat">
Pat &amp; Mat

Pat &amp; Mat alebo Pat a Mat alebo ...A je to! je česko-slovenský a neskôr český animovaný televízny seriál o dvoch nezručných majstroch – Patovi a Matovi. Vytvorili ich režisér Lubomír Beneš a karikaturista Vladimír Jiránek. Prvé epizódy pôvodného seriálu s názvom "...A je to!" vznikli v pražskom Krátkom filme pre Slovenskú televíziu Bratislava. Ďalšie epizódy vznikali neskôr už pod názvom "Pat &amp; Mat" (respektíve "Pat a Mat"). Do roku 2020 bolo uvedených 130 epizód, ktoré boli predané viacerým televíznym staniciam vďaka nevyskytujúcim sa dialógom.
Výťah.
V každej epizóde sa Pat a Mat snažia vyriešiť nejaký problém. Používajú pri tom rôzne, obvykle nevhodné nástroje a postupy, čo vedie k ešte väčším problémom. Problém nakoniec dvojica vyrieši najneefektívnejším spôsobom.
"Pat" je oblečený do žltého trička, na hlave má modrú rádiovku. Vždy vymýšľa rôzne spôsoby a metódy práce (zvyčajne nevhodné), a preto sa väčšinou skončia katastrofou. Našťastie, ale nie je na to sám, vždy mu príde na pomoc jeho priateľ "Mat", ktorý nosí červené tričko a čiapku s brmbolcom. Pri ich spoločnom riešení obyčajného problému sa stáva vtipná príhoda.
Pat a Mat sú nerozluční priatelia a nikdy sa na seba nehnevajú ani vo chvíli, keď sa im práca nedarí. Vždy optimisticky naladení s novým elánom sa púšťajú do práce znovu a znovu.
Humor, ktorý je využitý v príbehoch, nie je samoúčelný. Je návodom k optimistickému prístupu k životu. Pat a Mat sa síce dostávajú do ťažkých situácií, ale nikdy sa nevzdávajú, pokiaľ sa problém nejakým nápaditým spôsobom nevyrieši. Pozitívne sú taktiež ich reakcie na chyby toho druhého – vždy iba zavrtia hlavou bez akýchkoľvek výčitiek.
K seriálu neodmysliteľne patrí aj jeho zvučka, ktorú zložil Petr Skoumal. Zvučka obsahuje iba ústrednú melódiu a zvuk fúkacej harmoniky.
História.
Dvojica Pat a Mat sa prvýkrát objavila 12. augusta 1976 v krátkom filme "Kuťáci" (Kutilovia), ktorý bol zároveň pilotnou epizódou seriálu.
Vzápätí na to sa v duchu normalizácie tieto postavičky stali predmetom kádrovania – autorom bolo vyčítané ich nedostatočné „socialistické uvedomenie“ a „zámerný“ výber farieb tričiek, ktoré mali ironizovať politický konflikt medzi ZSSR (červená) a ČĽR (žltá).
Preto sa produkcie televízneho seriálu s názvom "...A je to!" ujalo bratislavské štúdio Česko-slovenskej televízie, ktoré bolo vzdialenejšie od dosahu pražských cenzorov. Seriál sa však natáčal v pražskom Krátkom filme. Od druhej epizódy postavičky získali typické pokrývky hlavy a červené tričko Mata bolo zmenené na sivé.
V druhej polovici 80.rokoch vznikali ďalšie epizódy už pod novým názvom "Pat &amp; Mat" priamo pre Krátky film Praha. Pôvodne postavičky mená nemali. Pri hľadaní mien pre obe postavy sa výtvarník a režisér Lubomír Beneš inšpiroval želaním detí, s ktorými sa rozprával na besedách. Deti sa tak začali hrať s výrazmi ako „patlal a matlal“ (v češtine) alebo šachovými výrazmi pat a mat (tieto šachové pojmy pochádzajú z perzštiny – پات a مات). Svoje mená Pat a Mat dostali v roku 1989, spočiatku pre zahraničnú distribúciu Krátkeho filmu. Od tej doby sa podľa nich volá celý seriál. Bábky nešikovných domácich majstrov získali aj svoju definitívnu podobu:
Pôvodne seriál sa mal stať zábavou pre dospelých, ale stal sa populárnym aj u detí.
Keďže seriál bol vyrobený bez dialógov, mohol byť vysielaný po celom svete. Vysielal sa vo vtedajšom Česko-Slovensku, Švédsku, Sýrii, Iraku, Poľsko, vtedajšej Juhoslávii, Islande, Dánsku, Nemecku, Estónsku, Rakúsku, Švajčiarsku, Brazílii, Fínsku, Japonsku, Nórsku, Španielsku, Iráne, Maďarsku, Jordánsku, JAR, Južnej Kórey a v ďalších krajinách. V Holandsku boli postavy dabované hercami Kees Prinsom a Siem van Leeuwenom. V Austrálii bol seriál súčasťou Kaleidoscope – týždennej polhodinovej prehliadky animovaných krátkych filmov na stanici SBS.
V Švajčiarsku detské televízne programy v nemčine skupiny Schweizer Fernshen zakázali vysielanie niektorých epizód pre výskyt veľkého množstva násilia, ktoré považovali za príliš nebezpečné.
V roku 1990 Lubomír Beneš založil svoje vlastné štúdio animovaného filmu AIF Studio v Prahe a v Zürichu (marketing, predaj a financie). V ňom vyrobil 14 epizód a všetkých 49 epizód štúdio začalo distribuovať na medzinárodnom trhu.
50. epizóda "Karty" bola dokončená v roku 1998 niektorými členmi pôvodnej spoločnosti AIF Studio pripravovaná Lubomírom Benešom, ktorý začal s novým formátom seriálu. František Váša bol režisér, scenárista a animátor tejto epizódy. Epizóda "Karty" však vznikla po smrti Lubomíra Beneša bez súhlasu jeho dedičov. Kým táto neautorizovaná epizóda nebola v Česku nikdy odvysielaná ani zahrnutá na DVD, v zahraničí sa epizóda svojho uvedenia dočkala. Na rozdiel od predchádzajúcich epizód táto epizóda bola nafilmovaná vo , bola trošku dlhšia (trvala 11 minút), s meniacimi sa výrazmi tvárí a bola nadabovaná. Postavy nahovoril český herec David Nykl.
Pôvodný zámer bolo vyrobiť ďalšie epizódy novej série, možno tiež polhodinové epizódy a celovečerný film. Avšak tieto projekty neboli zrealizované ako dôsledok rozpadu vzťahov medzi autormi epizód a tímom manažmentu z pražského AIF Studia po smrti Lubomíra Beneša. Nakoniec štúdio vyhlásilo bankrot. Len málo záberov z 50.epizódy bolo uverejnených na webových stránkach spoločností AIF Studio a Pat &amp; Mat. Bývalý manažment vytvoril nové štúdio Animation People. Štúdio neskôr uvádzalo na internete krátke videá.
Marek Beneš, syn Lubomíra Beneša, založil vlastné štúdio – Patmat film. V rokoch 2002 až 2004 spoločnosť Ateliéry Bonton Zlín vyrobila ďalších 28 epizód, časť epizód pre nich pripravili štúdiá Anima a Patmat film. Tieto epizódy už vyrábali iní autori, čiastočne aj iní animátori. Prvých 19 epizód uvádzajú ako názov seriálu "Pat a Mat", ďalších deväť ako "Pat a Mat se vracejí" "(Pat a Mat sa vracajú)". V Českej televízii je všetkých týchto 28 epizód uvádzaných pod názvom "Pat a Mat se vrací" ("Pat a Mat sa vracajú").
Od roku 2009 vznikali ďalšie epizódy pod názvom "Pat a Mat na venkově" "(Pat a Mat na vidieku)", ktoré natáčalo štúdio Patmat film vo vysokom rozlíšení a formáte 16:9. Boli uverejňované najskôr na internete a až potom v televízii. 31. marca 2016 mal v českých kinách premiéru film "Pat &amp; Mat vo filme", ktorý vznikol spojením 10 dielov seriálu "Pat a Mat na venkově" "(Pat a Mat na vidieku)". V slovenských kinách mal tento film premiéru o týždeň neskôr – 7. apríla 2016. V roku 2018 vznikol podobným spôsobom aj film "Pat &amp; Mat: opäť v akcii". Film mal premiéru v českých kinách 7. júna 2018 a v slovenských o dva týždne neskôr – 21. júna 2018. Tento film vznikol spojením 9 epizód zo seriálu "Pat &amp; Mat nás baví" ("Pat &amp; Mat nás bavia").
Seriál bol vydaný aj na DVD. Na 9 diskoch je uvedených 85 epizód seriálu.
Je možné zakúpiť veľa hračiek pre deti s podobou tejto populárnej dvojice. Obľúbené sú taktiež hry – "Rozprávkové hranie s Patom a Matom" a ďalšie. Objavila sa tiež počítačová hra "Pat &amp; Mat".
Posledná kniha – Ivan Rössler: "Pat &amp; Mat ...A je to!", Praha: Fonia, 2012 bola tiež spracovaná ako audio CD so šiestimi príbehmi, ktoré nahovoril Pavel Zedníček.
Pat a Mat sa objavili tiež v reklamách – v Česku – napr. v kampani pre Českou podnikatelskou pojišťovnu. Objavili sa aj v zahraničí: Slovensko (losy Tipos, súťaž firmy Sedita), Poľsko (aukčný server tablica.pl), Slovinsko (obchod pre majstrov Merkur)...
Typické prvky seriálu.
V seriáli sa opakujú niektoré prvky, ktoré spolu dávajú svojrázny štýl celému seriálu.
Typické potrasenie si rúk.
Keď Pat a Mat dosiahnu úspech, potrasú si rukami a súčasne na to urobia rázne gesto s lakťom ohnutým do pravého uhla. Väčšinou toto gesto je vidieť ku koncu príbehu.
Prekvapivý zvrat k horšiemu namiesto dobrého konca.
V momente, keď po originálnych a väčšinou neefektívnych spôsobov prirodzene očakávame happy end, sa náhle dostaví prekvapivý zvrat k horšiemu. Príkladom je epizóda "Maľovanie", v ktorom po vybielení obývačky a následných úpravách rôznymi umeleckými motívmi kvôli zabudnutiu na kuracie mäso v rúre, je celá obývačka začiernená od dymu.
To platí najmä pre staré epizódy seriálu.
Optimistický prístup k problémom.
Pat a Mat aj v najzúfalejších a katastrofických chvíľach často nešikovne a neefektívne sa stále snažia situáciu vyriešiť. Na žiadnu sebahoršiu situáciu nereagujú zlosťou alebo smútkom. Ich najnegatívnejšou reakciou je výraz zamyslenej tváre alebo poťukanie po čele. To je však často gestom nového nápadu.
Nikdy sa na seba nehnevajú.
Postavy sa pri činnosti vždy pozorne sledujú a nikdy neprejavujú pochybnosti i pri zrejme chybných pokusoch toho druhého v riešení problému. Keď sa ukáže, že sa situácia skutočne namiesto vyriešenia zhoršila, nikdy sa nehnevajú, iba zavrtia hlavou. Aj to pôsobí ako konštatovanie neúspechu namiesto negatívneho hodnotenia úsilia toho druhého. Existujú však výnimky, keď sa na seba postavy hnevajú, napríklad v epizóde "Búdka" sa Mat na Pata nahnevá, lebo nepočkal na posunutie dosák, kvôli čomu rozrezal stôl. V epizóde "Hrnčiari" sa Mat nahneval na Pata pre jeho neúspešné nápady pri výrobe hrncov. Nakoniec sa obaja vždy rýchlo udobria.
Home media.
Česká televízia vysiela väčšinu epizód v rámci relácie "Večerníček", ale niektoré epizódy mali premiéru alebo sa vysielajú v rámci klasického programu. Typická dĺžka epizódy je približne 8 minút. V televízii sa seriál vysiela vždy v inom poradí, na DVD taktiež vydávané v rôznom poradí.
Vydanie na DVD.
Seriál bol už niekoľkokrát vydaný na DVD. Poradie epizód väčšinou nerešpektuje poradie vydania podľa dátumu vzniku.
Vydanie v papierovom obale.
Rovnako pomenované tituly majú rovnaký obsah ako pri prvom vydaní na DVD. Titulný obrázok je tiež rovnaký. Na Slovensku tieto DVD obsahujú logo novín Plus jeden deň, ktoré pripravili toto vydanie ako svoju prílohu. Titul "Pat &amp; Mat Speciál" vychádza po prvýkrát. Obsahuje však všetkých 10 epizód zo skoršieho nečíslovaného vydania "Pat &amp; Mat" a štyri predtým nevydané epizódy. Kolekcia od North Video iba zabalila DVD z príloh novín do balíčku.
Nové vydanie v krabičke.
Toto vydanie už má nové obrázky na obale a nové grafické prevedenie. Rovnako očíslované disky obsahujú rovnaké epizódy ako predtým (môžu byť však v inom poradí). Skorší titul "Pat &amp; Mat Speciál" bol rozdelený na dve DVD – "Pat &amp; Mat 7" a "Pat &amp; Mat 8". Vyšli aj tituly "Pat a Mat na venkově 9 (Pat a Mat na vidieku 9)", "Pat &amp; Mat ve filmu (Pat &amp; Mat vo filme)" a "Pat &amp; Mat na venkově (Pat &amp; Mat na vidieku)", kde sa mnohé epizódy opakujú.

</doc>
<doc id="621883" url="https://sk.wikipedia.org/wiki?curid=621883" title="Líbáš jako ďábel">
Líbáš jako ďábel

Líbáš jako ďábel je situačná komédia z roku 2012. Režisérka je Marie Poledňáková. Ide o komédiu plnú zvratov sústredenú v deji na výrazné charaktery štyroch postáv zrelého veku. V hlavných úlohách účinkujú Oldřich Kaiser, Jiří Bartoška, Eva Holubová a Kamila Magálová. Odohráva sa v obrazovo bohatých kulisách Orientu.
Dej.
Známy spisovateľ Karel je konečne z bytu preč a žije si svoj život záletníka, ale niečo v živote začína strácať. Bohunka, bývalá manželka Františka, trpí stále ťažšími depresiami z odchodu svojho manžela. Obaja sa chcú k svojim expartnerom vrátiť. 
František a Helena chcú mať pokoj a pohodu a preto odlietajú na zaslúženú dovolenku do Maroka. Ale ani v Afrike sa im problémy nevyhnú, ich bývalí partneri vycítia ako sa im znova vkradnúť do života. Až v Maroku milenci musia podstúpiť veľkú skúšku ich lásky.

</doc>
<doc id="621884" url="https://sk.wikipedia.org/wiki?curid=621884" title="The Writing's On The Wall">
The Writing's On The Wall

The Writing's on the Wall je druhé štúdiové album americkej dievčenskej skupiny Destiny's Child, vydané 27. júla 1999 spoločnosťou Columbia Records. Album vydali Missy Elliott, Kevin "She'kspere" Briggs, Rodney Jerkins, Eric Nealante Phillips a Beyoncé, na ktorom hosťovala Missy Elliott a R B trio Next. Album vydal štyri singly, vrátane hitov ktoré sa umiestnili na prvých pričkach ako "Bills, Bills, Bills" a "Say My Name". Toto je posledné album s pôvodnou zostavou skupiny. Skupina získala kontrolu nad písaním a tvorením vlastných skladieb, ktoré úzko spolupracovali s producentom Ericom Nealante Phillipsom a speváčky a skladateľky Xscape Kandi Burrussovou. "Bills, Bills, Bills" a "Bug a Boo" patria medzi prvé skladby napísané a produkované skupinou.
Album debutovalo na šiestom mieste v americkom Billboard 200, 14. augusta 1999, s prvým týždenným predajom 132.000 kusov a neskôr vyvrcholil na piatom mieste 6. mája 2000. Destiny´s Child získalo šesť nominácií Grammy za najlepšiu R&amp;B Performance by Duo or Group with Vocals (dvakrát), Najlepšia skladba R&amp;B (dvakrát), Album Roka a Pieseň Roka.
6. novembra 2001 bolo "The Writing´s on the Wall" certifikované spoločnosťou RIAA 8 × Platinum a v Spojených štátoch predávalo viac ako 6 miliónov kópií. Časopis Billboard zaradil album "The Writing on the Wall" na 39.mieste v Top 200 Albumov Dekády.

</doc>
<doc id="621885" url="https://sk.wikipedia.org/wiki?curid=621885" title="Matt LeBlanc">
Matt LeBlanc

Matthew Steven LeBlanc (* 25. júl 1967, Newton, Massachusetts, USA) je americký herec, televízny moderátor a komik. Celosvetovo známy sa stal vďaka postave Joeyho Tribbianiho v seriáli "Priatelia", pre ktorý bol trikrát nominovaný na cenu Emmy. Taktiež účinkoval v komediálnom seriáli "Epizódy" (2011-2017), za ktorý získal "Zlatý glóbus" a bol štyrikrát nominovaný na cenu Emmy. Od roku 2016 do roku 2018 moderoval seriál BBC "Top Gear" a od roku 2016 hrá v sitkome CBS "Man with a Plan".
Raný život.
LeBlanc sa narodil v meste Newton v americkom štáte Massachusetts. Jeho matka Patricia bola vedúca kancelárie a jeho otec, Paul LeBlanc, bol mechanik. Navštevoval Newton North High School, štúdium ukončil v roku 1985.
Vo veku 17 rokov sa presťahoval do New Yorku, aby začal kariéru modela.
Kariéra.
1987–1994: Ranná kariéra.
LeBlanc sa prvýkrát objavil v reklame na paradajkový kečup Heinz v roku 1987. V roku 1988 účinkoval v televíznom dramatickom seriáli "TV 101", ktorý mal len jednu sériu. V roku 1991 sa objavil v populárnom sitkome televízie Fox "Ženatý so záväzkami," kde hral Vinnieho Verducciho, syna jedného z kamarátov hlavnej postavy, Ala Bundu a priateľa Alovej dcéry, Kelly. Zahral si aj v dvoch krátkych spin-offoch seriálu "Ženatý so záväzkami;" "Top of the Heap" v roku 1991 a "Vinnie a Bobby" v roku 1992.
Objavil sa v dvoch hudobných klipoch Jona Boa Joviho „Miracle“ v roku 1990 a „Say It Isn't So“ v roku 2000. Objavil sa aj v pesničke Alanis Morissetteovej "Walk Away" v roku 1991, v posledných sekundách pesničky "Into the Great Wide Open" kapely Tom Petty and the Heartbreakers, kde si dáva robiť tetovanie a v pesničke Boba Segera "Night Moves" v roku 1994.
1994–2004: Prelomová rola Joeyho Tribbianiho.
LeBlanc zažiaril v roli Joeyho Tribbianiho v seriáli "Priatelia" a túto postavu hral12 rokov – 10 sérií v seriáli "Priatelia" a 2 série v spin-offe "Priateľov" "Joey". Sitkom sa stal hitom, vysielal sa 10 rokov vo štvrtok večer na NBC a LeBlanc sa spolu so svojimi hereckými kolegami stali celebritami.
Za účinkovanie v "Priateľoch" bol trikrát nominovaný na Primetime Emmy Award, trikrát na Zlatý Glóbus a raz na Screen Actors Guild Award. Počas vysielania seriálu sa objavil aj vo filmoch "Lookin' Italian" (1994), "Ed" (1996), "Stratení vo vesmíre" (1998), "Charlieho anjeli" (2000) a v jeho pokračovaní, "" (2003).
2006–2011: Prestávka.
Po zrušení seriálu "Joey" LeBlanc oznámil, že si dá ročnú hereckú prestávku, ktorá sa však neskôr zmenila na päťročnú. Jeho ďalšou rolou sa stala fiktívna postava samého seba v seriáli "Epizódy".
2011–súčasnosť: "Epizódy", "Top Gear" &amp; "Man with a Plan".
V roku 2011 sa LeBlanc začal objavovať v seriáli "Epizódy" a v roku 2012 za rolu v tomto seriáli získal Zlatý Glóbus za najlepší mužský herecký výkon v seriáli (komédia/muzikál) a bol štyrikrát nominovaný na Primetime Emmy Awards. Finálna, piata séria "Epizód" sa začala natáčať v roku 2016 a premiéru mala v roku 2017.
V roku 2012 sa LeBlanc objavil v druhej epizóde 18. série motoristickej relácie "Top Gear", kde stanovil najrýchlejší čas 1:42.1 v automobile Kia Cee'd, čím tesne (o 0,1 sekundy) porazil predošlého držiteľa rekordu Rowana Atkinsona. Objavil sa aj v 4. epizóde 19. série, aby pretekal na novej Kia Cee'd a pokoril svoj predošlý čas. Vo februári 2016 BBC oznámila, že LeBlanc bude jedným z nových moderátorov "Top Gear" a v septembri 2016 podpísal dvojročnú zmluvu na moderovanie tejto relácie. 31. mája 2018 sa potvrdilo, že LeBlanc sa po 3 rokoch rozhodol odísť z "Top Gear". Posledné séria s ním sa na obrazovkách objavila na jeseň 2018. LeBlanc komentoval svoj odchod s tým, že aj napriek tomu, že show je „veľká zábava,“ „časové záväzky a rozsiahle cestovanie ho oddeľujú od rodiny a priateľov viac, než mu je príjemné. Doplnil: „Je to nešťastné, ale z týchto dôvodov nebudem ďalej v relácii účinkovať, no navždy budem fanúšikom "Top Gear" a prajem tímu, aby úspešne pokračovali. Ďakujem za skvelú jazdu.“ 26. séria je posledná, v ktorej sa LeBlanc objavil.
Od roku 2016 hrá LeBlanc v sitkome CBS "Man with a Plan".
Osobný život.
Matt LeBlanc sa v máji 2003 oženil s americkou modelkou Melissou McKnightovou. McKnightová a LeBlanc sa spoznali v roku 1997 vďaka jej kamarátke Kelly Phillipsovej, manželke herca Lou Diamond Phillipsa. LeBlanc požiadal Melissu o ruku o rok neskôr. Ich dcéra Marina Pearl, ktorá sa narodila v roku 2004, začala ako 8 - mesačná trpieť záchvatmi. V čase, keď mala 2 roky, však stav, spôsobený formou kortikálnej dysplázie, ustúpil. Stal sa zároveň nevlastným otcom dvoch detí McKnightovej z prvého manželstva: Tylera (nar. 1991) a Jacqueline Esposito.
LeBlanc a McKnightová sa rozišli 1. januára 2006. V marci tohto roku podali žiadosť o rozvod, pričom ako dôvod uviedli nezlučiteľné rozdiely. Rozviedli sa 6. októbra 2006.
Po rozvode začal LeBlanc chodiť s herečkou Andrea Andersovou, s ktorou sa stretol pri natáčaní sitkomu "Joey". Pár sa rozdelil v januári 2015.
V marci 2018 LeBlanc potvrdil, že chodí s Aurorou Mulliganovou, producentkou "Top Gear".

</doc>
<doc id="621888" url="https://sk.wikipedia.org/wiki?curid=621888" title="Nitrianska niva">
Nitrianska niva

Nitrianska niva je geomorfologický podcelok Podunajskej pahorkatiny. Tvorí pás územia popri riekach Nitra, Bebrava a čiastočne i Radošinka a Nitrica.
Vymedzenie.
Nitrianska niva leží v strednej časti Podunajskej pahorkatiny a tvorí pás územia v povodí rieky Nitra a jej prítokov. Vedie od Bánoviec nad Bebravou a Partizánskeho cez Topoľčany a Nitru po severný okraj Nových Zámkov. V severnej polovici a na juhozápade je obklopená Nitrianskou pahorkatinou, južný okraj prechádza do Podunajskej roviny. Juhovýchodným smerom pokračuje Podunajská pahorkatina Hronskou pahorkatinou, Žitavskou nivou a Žitavskou pahorkatinou. V strednej časti v okolí Nitry susedí niva s pohorím Tribeč a jeho podcelkom Zobor, na severovýchode s podcelkom Rázdiel a v údolí Nitry susedí Oslianska kotlina (podcelok Hornonitrianskej kotliny). V údolí Nitrice sa Nitrianska niva dotýka Strážovských vrchov a jeho podcelku Nitrické vrchy.
Členenie.
Nitrianska niva sa delí na 3 geomorfologické časti:
Chránené územia.
Na území Nitrianskej pahorkatiny leží niekoľko maloplošných chránených území:
Osídlenie.
Najdôležitejšími mestskými sídlami v oblasti sú Nitra, Šurany, Topoľčany, Partizánske a Bánovce nad Bebravou. Najmä v južnej polovici sú na riečnych terasách archeologické náleziská pravekých a ranostredovekých osídlení, vrátane veľkomoravských dvorcov a hradísk. 
Doprava.
Dôležité komunikácie vedú najmä krajským mestom Nitra; od Trnavy na Zlaté Moravce vedie medzinárodná cesta E 58 v trase rýchlostnej cesty R1 a zo severu na juh vedie celým údolím rieky Nitra cesta I/64 (Prievidza – Nové Zámky). Na severe prechádza nivou cesta I/9 (Trenčín – Prievidza). Železničná doprava je zastúpená najmä regionálnymi traťami; zo západu na východ vedie trať Leopoldov – Kozárovce, Ponitrím potom trať do Prievidze s odbočkou do Trenčína.

</doc>
<doc id="621890" url="https://sk.wikipedia.org/wiki?curid=621890" title="Kostol svätých Cyrila a Metoda (Selce)">
Kostol svätých Cyrila a Metoda (Selce)

Kostol svätých Cyrila a Metoda sa nachádza na ulici Partizánskej v obci Selce pri Banskej Bystrici. Kostol je situovaný v srdci dediny a je obkolesený múrom. Kostol je doplnený o areál, ktorý vypĺňa malý panteón významných osobností, či už narodených v Selciach alebo tu pôsobiacich. Jedná sa o príklad jedného z najstarších sakrálnych objektov, ktorý je možno nájsť v okolí Banskej Bystrice.
História.
Obec.
Súčasný názov Selce pochádza z historických udalostí ako z prvej písomnej zmienke o Selciach. Prvý písomný spis je doložený z roku 1332 s názvom „Omnes Sancti de Zolli“ (Všetci svätí – patrocínium kostola). Súbežne bola postavená fara aj kostol zásluhou zvolenského župana Dônča.
Druhá správa má pôvod v prílohe „Výsadnej listiny“ zo dňa 1. novembra 1340 vydanej kráľom Karolom Robertom s názvom „Selcze“ a ďalšia z kráľovskej listiny z roku 1406 „Zelcze“.
Pôvodne dedina Selce sa rozprestierala na močaristom mieste. Podľa povesti sa Staré Selce prepadli pod zem. Súčasťou dávnych Seliec boli aj strážne veže na kopcoch nad dolinou a povyše Seliec sa nachádzal predhistorický hrad zvaný „Hrádok“.
Dňa 25. marca 1945 na kvetnú nedeľu bola obec oslobodená.
Pôvod.
Pôvodne bol kostol zasvätený Všetkým svätým, neskôr od roku 1886 bol presvätený ako kostol sv. Cyrila a Metoda. Jedná sa o katolícky kostol z prvej polovici štrnásteho storočia, ktorý bol neskôr zväčšený. Kostol sa už od vzniku stal farským centrom pre dediny tohto regiónu.
Kostol predstavuje najstaršiu historickú pamiatku v obci Selce. Kostol pochádza z prvej polovice trinásteho storočia 1222, dôkazom skorého pôvodu je pôvodný nápis v ňom.
Stará architektúra – ranogotický kostol bol datovaný už zo spomínanej prvej polovice trinásteho storočia. Pápež Ján XXII robil katalógy už v 14. storočí kedy ju už spomínajú ako farnosť všetkých svätých s murovaným kostolom a to predstavuje rok 1323. Pod v tatárskeho pádu do tohto roku okolo 1300 mohla vzniknúť základná architektúra kostola a odvtedy sa kostol nepohol.
Prvotná budova bola skonštruovaná z dreva, pričom o tristo rokov neskôr bolo vydané nariadenie, ktoré obsahovalo aby mala každá dolina kostol z kameňa. Kedy bola postavená loď kostola a v roku 1560 sa pristavila kaplnka. Za prítomnosti Františka Šujanského, vtedajšieho farára sa v roku 1894 postavila veža a loď kostola sa predĺžila o 9 metrov. Takúto podobu má dodnes.
História kostola.
Výnimočnosť tohto kostola spočíva v tom, že v roku 1863 sa v ňom ako na jedinom mieste na Slovensku konala svätá omša, za účasti biskupa Štefana Moyzesa, pri príležitosti osláv tisíceho výročia príchodu Konštantína a Metoda na územie Veľkej Moravy.
Netreba zabudnúť spomenúť, že v roku 1917 počas prvej svetovej vojny maďarskí vojaci odmontovali a odniesli 5 zvonov - vyhadzovali ich rozdrvené z veže. Jeden z nich vážil až 537 kg. Zvony sa dali za účelom výroby nových zbraní roztaviť a na veži zostal iba umieračik.
Nový zvon bol zakúpený 30. marca 1920. O pár rokov neskôr dňa 12. apríla 1927 nastal pre občanov pamätný deň, pretože začuli hlahol všetkých zvonov.
Za zmienku stojí aj pozoruhodná krádež dňa 6. novembra v roku 1918 bola z kostola ukradnutá monštrancia, ktorá bola zdobená drahými kameňmi a briliantami a zlatý kalich.
S blížiacim sa jubileom príchodu slovanských apoštolov na Veľkú Moravu sa vtedajší farár Július Plošic rozhodol umiestniť na hlavný oltár obraz sv. Cyrila a Metoda. V skutočnosti ale biskupský úrad v Banskej Bystrici nepovolil vyvesenie obrazu. Napokon ale po opakovanej žiadosti bola výmena dovolená. Obraz bol namaľovaný Banskobystrickým maliarom Júliusom Jonášom.
Architektúra.
Exteriér.
Kostol sa skladá z presbytéria, sakristie, lode, kaplnky], ktoré pochádzajú z gotického obdobia, a veže.
Kaplnka.
Na hornej časti kaplnky na jej hornej časti pilieru je gotickým písmom zachovaný letopočet 1516.
Portál do kaplnky je pôvodný s pôvodnou kamenárskou prácou kde že využitý lomený oblúk v dnešnej dobe je už ale natretý. Južná kaplnka je zaklenutá dvoma poliami sieťovej klenby.
Mariánsku kaplnku pravdepodobne pri neskoršej prestavbe lode (r. 1806) spojili s loďou dvoma širokými otvormi. Možno predpokladať, že pôvodne išlo o rodinnú (a pravdepodobne aj o miesto posledného odpočinku) miestnej šľachtickej rodiny Seleckovcov. Jej stavebníkom bol pravdepodobne Ján Selecký.
Portál.
Portál kostola predstavuje rannú gotiku.
Veža.
Veža kostola je hranolová s neogotickým exteriérom, ktorý korešponduje s autentickým exteriérom lode, pochádza až z roku 1894, kostol mal dovtedy len drevenú zvonicu. Pri výstavbe kostolnej veže preložili neskorogotický portál do obvodného múru sakristie.
Interiér.
V roku 1984 došlo v kostole k zmenám interiéru za účinkovania Dp. Jozefa Okkela – farára. Vtedy sa upravil kostol i fara čo predstavuje ich dnešnú podobu.
Severná sakristia.
Dnešná sakristia s plytkým polygonálnym záverom a malým pastofóriom v interiéri mohla byť prvotným azda provizórnym kostolom, ktorého vznik môžeme odkazovať do druhej polovice 13. storočia.
Klenba sakristie je valená - prechod medzi románskym a gotickým slohom kde svätyňa je polozaklenutá so štrbinovými oknami. Tvaroslovie klenby sa skladá z valcových prípor.
Rebrová architektúra svätyne je znakom rannej gotiky. Svätyňa má rannogotickú tabulu s nosnou lomenou klenbou a stĺpy ktoré pokračujú až dole k zemi kde je vidieť rebrovú architektúru svätyne.
Presbytérium.
Presbytérium kostola je zachované v pôvodnom stave o rozmeroch 6,65 m x 9,70 m a skladá sa z dvoch polí gotickej klenby. Rebrá klenby sú raz vyžľabené a opierajú sa o polvalcové prípory, ktoré dosadajú do jednoduchých hlavíc a siahajú až po úroveň dlažby. Vo východnej časti je vidieť ranogotické okno, ktoré je už v dnešnej dobe zamurované. V severnej stene presbytéria je pastofórium.
Loď.
Loď je dlhá 23 m pričom bola pôvodne zaklenutá piatimi poľami gotickej rebrovej klenby, avšak dnes sa tam nachádzajú pruské klenby z roku 1806.
Kaplnka Panny Márie.
Bočná kaplnka je už neskorogotická kde sa nachádza krásna sieťová klenba a všetky tri okná sú pôvodné s pôvodnou kružbou. Sieťová klenba je zo spodnej časti zvýraznená pôvodnými oblúkmi.
Niekedy na prelome 15. a 16. storočia pristavali k jednoľodovému kostolu neskorogotickú kaplnku Panny Márie, ktorá je zaklenutá dvoma poľami neskorogotickej sieťovej klenby.
Oltár Smrti Panny Márie.
Súčasťou kostola bola aj časť oltára s reliéfom „Smrti Panny Márie“, ktorý je gotický z roku 1516. Momentálne je uložená v KM v Banskej Bystrici. Ďalšou zaujímavosťou je krídlo oltára s maľbami „Bičovanie a nesenie kríža“ zo 17. storočia.
Hlavný oltár.
Oltár má novogotickú trojdielnu fiálovú architektúru s tromi nikami. V strednej nike je súsošie sv. Cyrila a Metoda.
Pamiatky.
Obraz sv. Cyrila a Metoda predstavuje obidvoch svätcov v úzkej závislosti od pomníka. Postavy v obraze sú výrazne monumentalizované.
V roku 1863 banskobystrický biskup Štefan Moyzes na tisíce výročie príchodu sv. Solúnskych bratov požehnal oltárny obraz sv. Cyrila a Metoda, čím sa selčiansky farský chrám stal prvým kostolom na Slovensku zasvätený naším vierozvestcom.
Zrekonštruovaný obraz sv. Cyrila a sv. Metoda, o obnovu ktorého sa postaral Th. Lic. František Bartoš - momentálny farár. Obraz predstavuje najnovšiu historickú pamiatku kostola.
Pamiatky, ktoré sú súčasťou kostola:
Zaujímavosti.
Pozornosť na seba strháva aj lipa pri kostole, zasadená v roku 1863. Bola zasadená pri udalosti spomínaných oslavách a patrí k pýcham obce. Pri kostole je umiestnený Morový stĺp, ktorý bola postavený po morovej epidémii.
Cyrilometodské oslavy v roku 1863 v Selciach.
Slovenskí národovci sa v roku 1863 snažili o dôstojný priebeh osláv „1000. rokov príchodu Cyrila a Metoda na Veľkú Moravu“, ktorí položili základy vzdelanosti a náboženstva. Vďaka hlboko zakorenenej cyrilometodejskej tradície vplyvom biskupa Št. Moyzesa sa Banská Bystrica a Selce stali najvhodnejším miestom na oslavy.
Dňa 31. mája 1863 sa konala v Selciach pri Banskej Bystrici oslava jubilea, ktorú možno považovať za jednu z najvýznamnejších osláv a najväčšou C-M manifestáciou za účasti biskupa Št. Moyzesa tisícročného výročia príchodu solúnskych bratov k našim slovanským predkom na celom Slovensku. Táto oslava patrila medzi prvú, ktorá sa potom konávala pravidelne na prvú nedeľu po 14. marci v Slovenskom kostole.
Farský kostol v Selciach je najstarším cyrilometodským kostolom na Slovensku. Pôvodne zasvätený kostol „Všetkých svätým“ sa touto veľkou slávnosťou pripojil k skromnému počtu kostolov zasvätených Cyrilovi a Metodovi i v minulom storočí.

</doc>
<doc id="621893" url="https://sk.wikipedia.org/wiki?curid=621893" title="PSG Zlín">
PSG Zlín



</doc>
<doc id="621894" url="https://sk.wikipedia.org/wiki?curid=621894" title="HC Vítkovice Steel">
HC Vítkovice Steel



</doc>
<doc id="621895" url="https://sk.wikipedia.org/wiki?curid=621895" title="Rachel Greenová">
Rachel Greenová

Rachel Karen Greenová () je fiktívna postava v americkom sitkome "Priatelia" a jedna zo šiestich hlavných postáv seriálu. Vytvorili ju tvorcovia seriálu David Crane a Marta Kauffmanová a stvárnila ju Jennifer Anistonová. Do maturity mala veľmi špicatý nos, ale kedže pochádzala z pomerne bohatej rodiny, išla na plastiku a upravila si ho do „ normálnej" podoby. Rachel sa objavila vo všetkých 236 epizódach seriálu od premiéry 22. septembra 1994 do finále seriálu 6. mája 2004. Prvýkrát sa objavila v 1. epizóde 1. série ako naivná nevesta, ktorá utiekla zo svojej svadby a presťahovala sa k svojej kamarátke zo strednej školy, Monike Gellerovej. Z rozmaznaného ockovho dievčatka sa stala úspešná obchodníčka vo svete módy. Počas druhej série seriálu začala chodiť s Monikiním bratom Rossom Gellerom, s ktorým mala komplikovaný vzťah počas celého seriálu. Spolu majú dcéru Emmu.
Postava Rachel bola pôvodne ponúknutá herečke Téa Leoniovej, ktorá bola prvou voľbou producentov, a neskôr Courteney Coxovej. Obidve odmietli, Leoniová totiž hrala v sitkome "The Naked Truth" a Coxová chcela hrať Rachelinu najlepšiu kamarátku Moniku. Rolu získala vtedy neznáma herečka Jennifer Anistonová, ktorá hrala v piatich krátkych sitkomov po tom, čo odmietla ponuku v americkej komediálnej televíznej šou "Saturday Night Live". Po získaní role a pred vysielaním "Priateľov" bola Anistonová v riziku nahradenia, pretože v rovnakom čase účinkovala v ďalšom sitkome, "Muddling Through", no tento sitkom bol zrušený, čo dovolilo Anistonovej zostať v "Priateľoch".
Názor kritikov na Rachel bol pozitívny počas celých 10 rokov vysielania seriálu, pričom web "The A.V. Club" pripisoval úspech v ranných fázach seriálu práve jej. Avšak niektoré dejové línie jej postavy boli kritizované, ako napríklad romantický vzťah s Joeym v desiatej sérii.
Postava Rachel je považovaná za Anistonovej prelomovú rolu, vďaka ktorej sa stala najpopulárnejšou spomedzi hlavného obsadenia seriálu a ktorá jej zabezpečila úspech vo filmovej kariére. Chválená za svoju postavu Rachel, Anistonová vyhrala cenu Emmy v kategórii Najlepšia herečka v komediálnom seriáli a Zlatý glóbus za najlepší ženský herecký výkon v seriáli (komédia/muzikál).
Rola.
Rachel debutovala v prvej epizóde "Priateľov", keď utiekla zo svojej svadby s Barrym Farberom. Nájde svoju najlepšiu kamarátku zo strednej školy Monicu Gellerovú (Courteney Coxová), keďže je jedinou osobou v meste, ktorú pozná, ktorá súhlasí s tým, že Rachel bude u nej nejakú dobu prebývať, kým si dá dokopy svoj život. Rachel sa spozná a spriatelí sa s jej najlepšími kamarátmi, Phoebe Buffatovou (Lisa Kudrowová), Joeym Tribbianim (Matt LeBlanc) a Chandlerom Bingom (Matthew Perry). Znovu sa tiež stretáva s Monikiním bratom Rossom Gellerom (David Schwimmer), ktorý bol do Rachel zamilovaný od čias strednej školy. Rachel, ktorá sa predtým spoliehala na peniaze svojich rodičov a jej jediným cieľom vydať sa za bohatého muža sa snaží pretvoriť samú seba na nezávislú mladú ženu tým, že začne pracovať ako čašníčka v kaviarni Central Perk, kde sa jej noví priatelia pravidelne stretávajú. V práci je síce príšerná, no zostane zamestnaná, pretože vedúci kaviarne Gunther je do nej zamilovaný.
Na konci 1. série Rachel zistí, že Ross je do nej zamilovaný a uvedomí si, že aj ona ho ľúbi. Keď mu to ide povedať zistí, že Ross práve začal chodiť so ženou, ktorá sa volá Julie (Lauren Tomová. No Ross si vyberie Rachel a ich vzťah trvá počas celej druhej série. Ich vzťah sa však zhorší ku koncu tretej série po tom, čo Rachel opustí svoju práce čašníčky v kaviarni a začne pracovať v oblasti módy. Zatiaľ čo Rachel je pohltená svojou novou prácou, Ross začne žiarliť kvôli jej kolegovi Markovi (Steven Eckholdt), čo vyvrcholí v hádku a Rachel povie, že by si mali dať na chvíľu od seba prestávku. Ross to pochopí ako rozchod a vyspí sa s inou ženou. Rachel sa s ním dá na ďalší deň dokopy no rozídu sa po tom, čo zistí o jeho nevere.
V nasledujúcich epizódach po rozchode sa Rachel a Ross nenávidia, no stále sa ľúbia. Počas dovolenky na pláži s priateľmi sa Rachel a Ross nakrátko dajú dokopy po tom, čo Ross ukončí vzťah s Bonnie (Christine Taylorová), no znovu sa rozídu kvôli nezhodám. Počas štvrtej série Rachel chodí so svojím klientom Joshuom (Tate Donovan), zatiaľ čo Ross chodí s neter Rachelinho šéfa Emily (Helen Baxendaleová), s ktorou sa zasnúbi. Na oplátku Rachel požiada Joshua o ruku, čím ho vystraší. Ross nepriamo prispeje k rozpadu jeho vzťahu s Emily, keď omylom vysloví Racheline meno počas skladania manželského sľubu. Ross sa nakoniec rozvedie s naštvanou Emily a vyberie si priateľstvo s Rachel.
Na konci piatej série sa Ross a Rachel, obaja opití zoberú počas dovolenky s priateľmi v Las Vegas. V šiestej sérii je ich žiadosť na anuláciu manželstva zrušená kvôli tomu, že Rachel ako dôvod uviedla neopodstatnené obvinenia voči Rossovi a tak sú nútení podať žiadosť o rozvod. V siedmej sérii má Ross s Rachel sex a Rachel otehotnie. Rachel porodí bábätko Emmu v ôsmej sérii, pričom meno Emma je darček od Moniky, keďže ona si toto meno pôvodne nechávala pre svoje vlastné dieťa. Rachel a Ross spolu bývajú v prvej polovici deviatej série. Na konci série však Joey povie o svojich pocitoch k Rachel a spolu sa pokúsia chodiť. V desiatej sérii sa však rozídu, lebo ich romantický vzťah rozrušuje Rossa a aj preto, že im to spolu nefunguje.
Rachel si nájde prácu vo Francúzsku, no je zmätená po tom, čo jej Ross povie, že ju stále miluje. Rachel sa nakoniec rozhodne zostať a obnoviť vzťah s Rossom, pričom vystúpi z lietadla v poslednej minúte.

</doc>
<doc id="621896" url="https://sk.wikipedia.org/wiki?curid=621896" title="Kaper (osoba)">
Kaper (osoba)

Kaper (holand.) alebo korzár (franc. "corsaire" z lat. "cursarius" t. j. "nájazdník", angl. "privateer") je inak súkromná osoba, ktorá dostala od svojej vlády oficiálne poverenie ku konaniu koristníckej činnosti na mori. Tá spočívala v prepadávaní obchodných lodí nepriateľskej mocnosti a ich zajatí. Svoju činnosť vykonávala vlastnou loďou a zisk z nej bol buď jej vlastníctvom, alebo sa o ňho delila dohodnutým spôsobom s vystavovateľom tzv. kaperského listu (franc. "lettre de marque"). Korisť podliehala potvrdeniu štátnym úradom, v Anglicku koristnému súdu (angl. "prize court"). Kaperské lode neboli považované za súčasť ozbrojených síl štátu. Kaperstvo vzniklo v 16. storočí a oficiálne bolo zakázané "Parížskou deklaráciou o námornom práve", ktorá bola prijatá v roku 1856 na mierovom kongrese v Paríži, ktorý sa konal po krymskej vojne. Slovom kaper alebo korzár je často označovaná tiež samotná loď.
Počas vojny korzári napadali obchodné lode a kolónie protivníka. Pri vzájomnom politickom napätí medzi štátmi niekedy pokračovali v činnosti aj v čase trvalého mieru. Hlavný rozdiel medzi pirátom a kaperom bol predpoklad, že svoju činnosť nekoná na základe finančnej motivácie, ale na základe vlastenectva, od toho sa potom odvodzoval právnický náhľad na túto problematiku, keď mali byť zajatí kaperi vnímaní ako vojnoví zajatci. To sa vo všeobecnosti nerobilo, ale lode neutrálnych štátov neboli napádané a tie potom kaperov nevnímali ako pirátov. Výnimkou z tohto pravidla bola loď s viacerými kaperskými certifikátmi z krajín, ktoré neboli vo vojenskej koalícii.

</doc>
<doc id="621900" url="https://sk.wikipedia.org/wiki?curid=621900" title="Svetový pohár vo vodnom póle žien 2018">
Svetový pohár vo vodnom póle žien 2018

Svetový pohár vo vodnom póle žien 2018 bol v poradí 17. turnaj svetového pohára vo vodnom póle žien, ktorý organizuje Medzinárodná plavecká federácia (FINA). Konal sa v meste Surguť, v autonómnom okruhu Chantyjsko-Mansijsko, v Rusku v dňoch od 4. do 9. septembra 2018, za účasti 8 tímov. Rusko bolo organizátorom ženského svetového pohára druhýkrát, predtým hostilo toto podujatie v roku 2014, v Chanty-Mansijsku. Zápasy sa odohrali v plaveckom centre "Olymp" s kapacitou 500 miest doplnenou o dovybudovanou tribúnou pre 250 miest. Titul obhájilo družstvo , ktoré vo finálovom zápase zvíťazilo nad domácim .
Nasadenie do výkonnostných košov.
Družstvá boli pred žrebovaním do skupín rozdelené do nasledovných výkonnostných košov:
Poznámka: Číslo v zátvorke udáva umiestnenie vo svetovom rebríčku FINA v roku 2017.

</doc>
<doc id="621902" url="https://sk.wikipedia.org/wiki?curid=621902" title="Kaper">
Kaper

Kaper môže byť:

</doc>
<doc id="621903" url="https://sk.wikipedia.org/wiki?curid=621903" title="James Howard Woods">
James Howard Woods



</doc>
<doc id="621906" url="https://sk.wikipedia.org/wiki?curid=621906" title="Phoebe Buffatová">
Phoebe Buffatová

Phoebe Buffatová-Hanniganová () je fiktívna postava v americkom sitkome "Priatelia" a jedna zo šiestich hlavných postáv seriálu. Vytvorili ju tvorcovia seriálu David Crane a Marta Kauffmanová a stvárnila ju Lisa Kudrowová. Phoebe sa objavila vo všetkých 236 epizódach seriálu od premiéry 22. septembra 1994 do finále seriálu 6. mája 2004. Je masérkou a hudobníčkou. Bola spolubývajúcou Moniky Gellerovej pred Rachel Greenovou. Spieva a hrá na gitare v kaviarni Central Perk. Počas deviatej série je Joeym predstavená Mikeovi Hanniganovi (ktorého hrá herec Paul Rudd) a začnú spolu chodiť. Neskôr sa zasnúbia a v desiatej série sa zoberú. Má dvojča Ursulu a mladšieho nevlastného brata Franka (jej otec ho mal s inou ženou) a dokáže rozprávať viacerými jazykmi, vrátane francúzštiny a taliančiny.
Za rolu Phoebe bola Kudrowová nominovaná na Zlatý Glóbus a vyhrala Primetime Emmy Award, Screen Actors Guild Award, Satellite Award a American Comedy Award.
Rola.
Phoebe je v pilotnej epizóde predstavená ako členka (najprv pätice) šestice priateľov, ktorá pozostáva zo susedov Joeyho (Matt LeBlanc) a Chandlera (Matthew Perry), predošlej spolubývajúcej Moniky (Courteney Coxová), Rachel Greenovej (Jennifer Anistonová) a Monikinho brata Rossa Gellera (David Schwimmer). Je hudobníčkou v kaviarni Central Perk, kde hrá na gitaru a spieva svoje vlastné pesničky. Počas prvej série má nespočetne veľa priateľov, vrátane Tonyho, fyzika Davida, ktorého hrá Hank Azaria a psychológa Rogera, ktorého hrá Fisher Stevens. V prvej sérii v epizóde „O dvojčatách v dvoch častiach“ je predstavené Phoebino dvojča, Ursula Pamela Buffatová, ktorej postava bola pôvodne vytvorená pre americký sitkom "Mad About You". Ursula pracuje ako čašníčka a hrá ju, rovnako ako Phoebe, Kudrowová. V epizóde „O faktore nechuti“ Phoebe pracuje pre Chandlera ako dočasná sekretárka.
Počas druhej série vyjde najavo, že Phoebe je vydatá za kanadského tanečníka na ľade, Duncana Sullivana, ktorý sa tvári, že je gay. Obaja sa dohodnú na rozvode po tom, čo si Duncan uvedomí, že je heterosexuál a chcú sa zobrať s inou ženou (epizóda „O Phoebinom manželovi“). Phoebe je v kaviarni na chvíľu nahradená profesionálnou speváčku Stephanie Schifferovou, ktorú hrá Chrissie Hyndeová. V rovnakej epizóde je tiež uvedená Phoebina pesnička „Smradľavá mačka“. „Smradľavú mačku“ potom objaví nahrávacie štúdio a Phoebe si zahrá vo fiktívnom hudobnom klipe, no jej hlas je nahradený inou speváčkou.
Vo všeobecnosti môže byť Phoebe charakterizovaná ako dobrosrdečná, no náladová osoba. Kvôli jej traumatizujúcemu detstvu si Phoebe vytvorila detskú naivitu, keď sa snažila chrániť pred démonmi a zlými silami zo sveta. Je vegetariánka a zanietená environmentalistka, no má nedostatočné skúseností s temnými stránkami života. V 2. sérii sa ukáže, že jej zosnulá matka Lily vždy vypínala filmy pred tým, čo sa stalo niečo traumatizujúce, vrátane smrti Bambiho matky. Taktiež jej nikdy nikto nepovedal pravdu o Santa Clausovi.
Phoebe má napätý vzťah so svojou sestrou Ursulou, s ktorou sa skoro nestretáva. Napriek početnému úsiliu, aby sa jej sestra Ursula (ktorá je o 1 minútu staršia ako Phoebe) starala o rodinné záležitosti a o veci, ktoré sa jej týkajú, ide Phoebe takmer vždy domov s prázdnymi rukami a o nič múdrejšia. Keď zistí, že Ursula hrá v porne pod jej menom, využije to na odplatu a nechá si peniaze, keďže sú adresované Phoebe Buffatovej.
Na rozčarovanie svojich priateľov (hlavne Rossa) Phoebe počas seriálu verí v metafyziku a iné povery. Je presvedčená, že cíti prítomnosť svojej mŕtvej matky v jej starom byte, cíti ducha svojej matky v stratenej mačke, číta z čajových listov a odmieta Darwinovu teóriu evolúcie ako „príliš jednoduchú.“
Podobne ako pri krátkotrvajúcom ľúbostnom trojuholníku Monica/Chandler/Richard, Phoebe sa v jednom momente počas seriálu prekrývali dve seriózne známosti. David (Hank Azaria) mal s Phoebe ľúbostný vzťah počas prvej série, ale zlomil jej srdce, keď sa rozhodol odísť do Minska na trojročný výskum. Počas seriálu sa ešte viackrát objavil snažiac sa dať dokopy s Phoebe a pobozkal ju, keď ich vyrušil Phoebin aktuálny priateľ Mike (Paul Rudd). Mike sa s Phoebe zoznámil v deviatej sérii, keď Joey zabudol, že mal nájsť Phoebe priateľa na dvojité rande a tak len zakričal na náhodného muža „Mike“ v kaviarni. Po romantickom vzťahu sa na chvíľu rozídu a Phoebe sa dá na chvíľu dokopy s Davidom v Barbados. Mike však porazí Davida a požiada Phoebe o ruku skôr, ako má David šancu. Aj keď najprv odmietne oboch, definitívne sa rozíde s Davidom a vydá sa za Mikea.
Vtipy a sarkazmus.
„Smradľavá mačka“.
Navracajúcim sa vtipom počas celého seriálu a jedna zo značiek Phoebe je jej pesnička „Smradľavá mačka,“ ktorú hrá v kaviarni Central Perk. Pesnička je o mačke, ktorá je vyvrhnutá zo spoločnosti kvôli svojmu smradľavému zápachu a nadúvaniu. Phoebe s ňou však sympatizuje, lebo sa dokáže stotožniť s tým, že je vyvrheľkou.
V epizóde „Ako sa Eddie prisťahoval“ objaví nahrávacie štúdio Phoebe a majú záujem urobiť hudobný klip. Po tom, čo zistí, že hlas použitý vo videoklipe patrí inej žene, s nápadom skončí, lebo cíti nespravodlivosť voči žene, ktorá nebude známa vďaka svojmu hlasu kvôli tomu, že nemá „správny výzor“.
V epizóde „O Pheobinej bývalej priateľke“ sa chce Phoebina bývalá spevácka partnerka Leslie dať s Phoebe znovu dokopy, no ich priateľstvo znovu nevyjde a Lesslie predá pesničku „Smradľavá mačka“ reklamnej agentúre. Phoebe učí pesničku Chrissie Hyndeovú, ktorá ju vydá vo svojom albume v roku 1999. 26. augusta 2015 Kudrowová vystúpila s pesničkou v duete s Taylor Swiftowou počas Swiftovej koncertu v Los Angeles.
Vek.
Jej vek sa počas seriálu menil. V epizóde „O prepadnutí“ je zrejmé, že Phoebe je staršia ako Ross, keďže keď ona mala 14 rokov, Ross mal 12. Táto epizóda ju urobila najstaršou v skupine. V epizóde „O medúze“ (4. séria) Phoebe vyhlási, že má 29, čiže sa narodila niekde v roku 1968. No v epizóde „O divokom fláme“ (4. séria) Ross vyhlási, že má 29 rokov, čo nie je v súlade s predtým zmieneným 2-ročným rozdielom. Podľa epizódy „O Frankovi juniorovi“ sa Phoebe narodila 16. februára, no v 9. sérii v epizóde „O narodeninovej večeri“ sú Phoebine narodeniny niekedy na začiatku novembra. V epizóde „O tom ako všetci mali 30“ Phoebe zistí, že sa narodila skôr, ako si myslela. Prišla dať sestre Uršule darček k narodeninám a Uršula jej povedala, že v jej rodnom liste stojí, že majú 31. Na Pheboeinu otázku, či nemá aj jej rodný list Uršula odpovedala, že ho predala.
„Regina Phalangeová“.
Phoebe príležitostne používa svoje alter ego Regina Phalangeová "(angl. Regina Phalange)". Prvá zmienka o Regine Phalange je počas 5. série na svadbe Rossa a Emily, kde Ross namiesto „Emily“ povie „Rachel.“ Phoebe sa hrá na „doktorku Phalangeovú,“ Rossovu psychologičku, a potvrdzuje, že mená sa môžu v jeho hlave pomiešať. Keď sa priatelia vyberú do Vegas, Phoebe sa predstaví krupiérovi ako Regina Phalangeová. V siedmej časti, na stretnutí s Rachelinou kamarátkou z vysokej školy, Melissou, Phoebe na Melissinu otázku, či bola v dievčenskom klube, Phoebe odpovedala, že sa s jedným takým klubom stretávala, kým členka Regina Phalangeová nezomrela na otravu alkoholom. Phoebe svoje falošné meno použila aj na ukázanie Chandlerovi a Monike, ako ľahko ľudia klamú o svojom mene v 4. epizóde 8. série. V epizóde „Ako Joey hovoril po francúzsky“ v desiatej sérii sa Phoebe snaží Joeyho ušetriť od poníženia, a tak sa predstaví ako „Régine Philange“ a vysvetľuje, že Joey hovorí iným prízvukom. Okamžite začne hovoriť po francúzsky a hovorí, že Joey je trochu retardovaný. Posledná zmienka v seriáli je, keď Rachel odlieta do Paríža a Phoebe jej povie, že niečo nie je v poriadku s "angl. left phalange" (v slovenčine "ľavá obruba", čo sa však nepodobá na Regina Phalangeová) (v češtine ľavá falánž), čím spôsobí, že celé lietadlo je evakuované.
Produkcia.
Phoebino tehotenstvo počas 4. série bolo vymyslené kvôli tomu, že Lisa Kudrowová bola naozaj tehotná.
Kasting.
Na kasting na Phoebe sa prihlásili aj Kathy Griffinová, Jane Lynchová a Megan Mullallyová. Lisa Kudrow vyhrala, lebo producentom sa páčila jej vracajúca sa rola Ursuly, čašníčky v seriáli "Mad About You". Postavy boli prepojené tým, že boli dvojičky. Producenti povedali, že mali radi kúsky Lisy v Ursule, ale potrebovali, aby bola postava Phoebe omnoho viac zábavná.

</doc>
<doc id="621907" url="https://sk.wikipedia.org/wiki?curid=621907" title="Vegas Golden Knights">
Vegas Golden Knights

Vegas Golden Knights je hokejový klub NHL sídliaci v Paradise v americkom štáte Nevada. Hrá v Pacifickej divízii Západnej konferencie.
História.
V roku 2016 sa rozhodla Národná hokejová liga vyhovieť žiadosti tímu o vstupe do NHL. 
Názov tímu obsahuje Knights, v preklade Rytieri, pretože v Las Vegas sídli oddiel Americkej vojenskej akadémie nazývaný Čierni rytieri, ale aj preto, lebo rytieri sú symbolom bojovnosti. Foley chcel nazvať jeho tím Black Knights, teda Čierni rytieri, no plány zlyhali po odvolaní sa spomínanej inštitúcie. Foley nechcel, aby sa mužstvo volalo Vegas Knights, pretože názov Knights už malo kanadské mužstvo London Knights. Golden, teda Zlatí, bolo pridané do názvu tímu, pretože ide o najvzácnejší kov, ale tiež preto, lebo Nevada je najproduktívnejším štátom v rámci zlata v USA. Z Las Vegas sa tak stalo len Vegas, pretože názov tímu pozostávajúci zo 4 slov by bol jednoducho príliš dlhý.
Mužstvo nemuselo budovať mládež na to, aby sa rozbehli. NHL vymyslela tzv. Expansion Draft, ktorý fungoval nasledovne: každé z 30 mužstiev NHL mohlo napísať zopár hráčov na listinu voľných hráčov. Vegas Golden Knights si neskôr volili z listiny svojich hráčov. Hneď v úvodnej sezóne podpísalo zmluvu s klubom 43 hráčov.
V doteraz jedinej sezóne v NHL Vegas excelovali, keď počas základnej časti premohli v tabuľke divízie všetkých 7 súperov a ovládli tak nielen divíziu, ale aj konferenciu. V play-off sa im podarilo ľahko prebojovať až do finále konferencie, kde zvíťazili. Vo finále o Stanley Cup dokonca najprv viedli, no napokon podľahli Capitals pri ich prvom ligovom titule 4-1 na zápasy.

</doc>
<doc id="621908" url="https://sk.wikipedia.org/wiki?curid=621908" title="Georg Gänswein">
Georg Gänswein

Georg Gänswein (* 30. júl 1956, Ühlingen-Birkendorf, Nemecko) je nemecký rímskokatolícky arcibiskup, apoštolský nuncius v Estónsku, Lotyšsku a Litve, titulárny arcibiskup sídla Urbs Salvia, emeritný prefekt Pápežského domu a v rokoch 20052022 osobný sekretár emeritného pápeža Benedikta XVI.
Dňa 19. decembra 1982 prijal diakonskú vysviacku a dňa 31. mája 1984 kňazskú vysviacku z rúk arcibiskupa Freiburgu im Breisgau Mons. Oskara Saiera. V roku 2000 mu pápež sv. Ján Pavol II. udelil titul "monsignor - Kaplán Jeho svätosti".
Od roku 2003 bol osobným sekretárom kardinála Josepha Ratzingera, prefekta Kongregácie pre náuku viery v Ríme a dekanom Kolégia kardinálov. Sekretárom naďalej zostal aj v roku 2005 po zvolení kardinála Ratzingera za pápeža Benedikta XVI. Po rezignácií pápeža Benedikta XVI. v roku 2013 sa obaja presťahovali do Kláštora Panny Márie, Matky Cirkvi vo Vatikáne, v ktorom Benedikt XVI. ako emeritný pápež žil až do svojej smrti 31. decembra 2022.
Benedikt XVI. ho dňa 7. decembra 2012 vymenoval za prefekta Pápežského domu vo Vatikáne a titulárneho arcibiskupa sídla Urbs Salvia.
Biskupskú vysviacku prijal na Slávnosť Zjavenia Pána dňa 6. januára 2013 v Bazilike sv. Petra vo Vatikáne. Vysvätil ho pápež Benedikt XVI. spolu so spolusvätiteľmi kardinálom Tarcisiom Bertone SDB, štátnym sekretárom Vatikánu a kardinálom Zenonom Grocholewskim, prefektom Kongregácie pre katolícku výchovu.
31. augusta 2013 ho pápež František potvrdil vo funkcii prefekta pápežského domu. 
Po smrti pápeža Benedikta XVI. sa presťahoval do svojej domovskej diecézy Freiburg, kde vyše roka pôsobil ako honorárny kanonik. 
Dňa 24. júna 2024 ho pápež František vymenoval za apoštolského nuncia v Litve, Estónsku a Lotyšsku.

</doc>
<doc id="621909" url="https://sk.wikipedia.org/wiki?curid=621909" title="Joey Tribbiani">
Joey Tribbiani

Joseph Francis Tribbiani, Jr. je fiktívna postava v americkom sitkome "Priatelia" a jeho spin-offe "Joey". Vytvorili ho tvorcovia seriálu David Crane, Marta Kauffmanová a Kevin S. Bright a stvárnil ho Matt LeBlanc. Joey sa objavil vo všetkých 236 epizódach seriálu "Priatelia" od premiéry 22. septembra 1994 do finále seriálu 6. mája 2004 a v 46. epizódach seriálu "Joey". Je neúspešný herec, ktorý žil v New Yorku so svojím spolubývajúcim Chandlerom Bingom. Mal aj pár ďalších spolubývajúcich po tom, čo sa Chandler presťahoval k Monike.
Joey pochádza z taliansko-americkej rodiny, v ktorej je 8 detí. Jeho otec Joseph Tribbiani, Sr. je potrubárom a jeho mama je Gloria. Joey má sedem sestier: Mary Therese, Mary Angela, Dina, Gina, Tina, Veronica a Cookie. Joey pochádza z Queensu a je katolík (hoci v 7. sérii v časti "O sesternici" má obriezku, pre ktorú má problém so získaním úlohy katolíka vo ľúbostnom filme).
Joey je vykreslený ako promiskuitný a hlúpy, ale dobrotivý, lojálny, starostlivý. Má rád jedlo a je zvodcom žien, ktorý má viac šťastia so ženami ako ktorákoľvek iná postava zo skupiny. Má aj detskú stránku – rád hrá videohry a stolný futbal, taktiež má rád sendviče a pizzu. Je veľkým fanúšikom seriálu Baywatch. Ako neúspešný herec si stále hľadá prácu. Nerád sa delí o jedlo a má problémy s ľahkou matematikou. Čo sa týka športu, Joey má v bejzbale rád Los Angeles Dodgers a New York Yankees, v basketbale Los Angeles Clippers and New York Knicks, vo futbale New York Giants a New York Jets a v ľadovom hokeji Detroit Red Wings a New York Rangers.
Jeho finančné zázemie je nestále. Väčšinu času si požičiava peniaze od priateľov, najmä od Chandlera. No len čo má nejakú príležitosť na lepšiu filmovú karieru zahrnie sa bohatstvom. Býva v luxusnom apartmáne, kupuje sebe aj priateľom šperky. Keď sa mu nedarí znova sa vracia do pôvodného podnájmu, privyrába si v menej platených prácach. A ľahkovážnosťou spojenou s nedopatrením si zadováži aj jachtu.
Rola.
Joey je členom Screen Actors Guild. Po tom, čo odmietol ísť v šlapajach svojho otca stať sa potrubárom, začal svoju hereckú kariéru robením práce na javisku. Počas pilotnej epizódy ho Monica a Chandler videli v produkcii Pinokia. Nejaký čas pred začiatkom seriálu hral Joey v pornofilme ako oblečený komparzista. Joey tiež spomenul hranie v hre s trollmi pred tým, čo dostal hlavnú rolu Sigmunda Freuda v muzikáli "Freud!", kde ho prvýkrát uvidela jeho agentka Estelle Leonardová. V tej istej epizóde mu ponúkla filmovú rolu Al Pacinovho zadku – nemú rolu, ktorú však neskôr stratil, lebo ju bral príliš seriózne. Monica a Chandler tiež raz diskutovali, že videli Joeyho vo verzii "Macbetha", v ktorej bol neschopný vysloviť väčšinu slov.
Joey sa stáva hercom/modelom, keď sa začne objavovať v printovej reklame pre NYC Free Clinic ako „Mario“, ktorý má pohlavne presnosnú chorobu. Tiež účinkuje v telenákupe ako Kevin na predmet nazvaný Mliečny majster 2000 (ang. Milk Master 2000), ktorý umožňuje ľahko nalievať mlieko z kartónov.
V druhej sérii Joey pokračuje vo svojej práci na javisku a objaví sa ako „Kráľ“ v zle hodnotenej (a nikdy nepomenovanej) hre. Recenzie v novinách opísali jeho účinkovanie takto: „Horší než dementná a nezrelá réžia bol už len výkon Josepha Tribbianiho v neuveriteľne stupídnom kráľovi.“ Druhá recenzia znela takto: „Musíme konštatovať, že Josephovi Tribbianimu sa v priemernej hre podarilo dosiahnuť absolútne dno.“ No o pár dní neskôr po zverejnení týchto recenzií dostane Joey prvú hlavnú rolu Drakea Ramoraya v telenovele "Dni nášho života". Najprv ide len na jednorázovú rolu taxikára, no dostane rolu Ramoraya tým, že sa vyspí s vedúcou kastingu. Počas hrania Ramoraya má aj malú rolu vo filme "Akty X: Vírusy v Manhattane" s Jean-Claudeom Van Dammeom.
O pár epizód neskôr si Joey spôsobí problémy, keď v rozhovore pre "Soap Opera Digest" povie, že si píše väčšinu svojich replík. Toto nahnevá scenáristov telenovy a tak postavu Ramoraya zabijú spadnutím do šachty výťahu. Joey toto nesie veľmi ťažko a prizná, že rola v "Dňoch nášho života" bola jedna z najlepších vecí, ktorá ho kedy stretla.
Na javisko sa vracia v tretej sérii hraním v hre s názvom "Boxing Day". Hra začína ako normálna dráma, no skončí unesením Joeyho postavy „Victora“ mimozemšťanmi z jeho bytu. V štvrtej sérii si zahrá malú jednoscénovú rolu ako policajt v scéne s Charltonom Hestonom.
Joey má neskôr vo svojej hereckej kariére trochu smolu. V piatej sérii je obsadený do nezávislého filmu "Shutter Speed", ktorého natáčanie sa však zruší ešte pred natáčaním v Las Vegas. Taktiež ho vyhodia z reklamy na Burger King. Zahrá si rolu v epizóde "Zákonu a poriadku", no jeho rola je vystrihnutá z finálnej verzie epizódy – Joeyho bolo „vidieť“ len ako zakrytú mŕtvolu.
V šiestej a siedmej sérii je obsadený do seriálu "Mac a CHEESE" ako Detektív 'Mac' Machiavelli. Chandler tento seriál nazve: „Nič také zlé som ešte nevidel... ...A to nielen v telke.“ Aj napriek tomu, že Joey mal od tohto seriálu veľké očakávania, seriál je v polovici prvej série zrušený.
V 7. sérii sa Joey zúčastní konkurzu na rolu Dr. Strikera Ramoraya, novej postavy v "Dňoch nášho života", ktorá je bratom Drake Ramoraya. Rolu však nedostane. Nakoniec sa však naňho usmeje šťastie a dostane späť rolu Dr. Drakea Ramoraya najprv ako postava v kóme a neskôr oživený pomocou transplantácie mozgu inej postavy Jessicy Lockhartovej (Susana Sarandonová). Za svoju postavu je dokonca nominovaný na cenu Najlepšia vracajúca sa postava. V tej istej sérii nahradí Sarandonovú ako Dr. Drake Jessica Ramoray. Neskôr v sérii začne Joey účinkovať ako vojak Tony vo filme s tematikou Prvej svetovej vojny spolu s hercom nominovaným na Oscara Richardom Crosbym (Gary Oldman).
Joey je dočasne zamestnaný v Central Perku ako čašník. Keďže nevie dostať žiadnu prácu, Gunther mu ponúkne podávanie kávy. Pred priateľmi sa svojú novú prácu snaží najprv skryť, no oni na to prídu. Prácu nemá rád, no vďaka jeho povahe čoskoro nájde cestu ako využiť jeho postavenie na stretávanie atraktívnych žien a dávanie im jedla zadarmo. Gunther mu to však rýchlo zakáže. Joey svoju prácu neberie veľmi seriózne a veľa svojho pracovného času strávi rozprávaním sa s kamarátmi. Nakoniec je z práce vyhodený po tom, čo zavrie kaviareň uprostred dňa, aby mohol ísť na konkurz, zatiaľ čo Gunther je preč. Rachel neskôr presvedčí Gunthera, aby dal Joeymu prácu späť, no vďaka novým pracovným ponukám sa Joey prestane objavovať. Jeho absenciu si skoro nikto nevšimne. V neskoršej epizóde si Joey uvedomí, že zabudol Guntherovi povedať, že z práce odišiel, na čo mu Gunther odpovie, že by ho aj tak vyhodil.
Joey bol tiež darcom spermií v lekárskom experimente, na konci ktorého mu nemocnica dala 700 dolárov. Toto bolo spomenuté, keď Monica išla do spermatickej banky. Joey na svoje zdesenie zistí, že jeho spermie nie sú veľmi populárne.
Niektoré z ďalších Joeyho prác bolo predávanie vianočných stromčekov, obliekanie sa za Santa Clausa a vianočného elfa, robenie prehliadok v American Museum of Natural History, kde pracuje Ross, ponúkanie vzoriek parmufov zákazníkom v obchodnom dome a ako rímsky bojovník v Caesar's Palace v Las Vegas.
Pracoval aj v reštaurácii „Alessandro's“, kde bola Monica hlavnou šéfkuchárkou pod prezývkou „Dragon“. Monica ho prijala len preto to, aby ho vyhodila a tým zastrašila ostatných kolegov, ktorí nemali voči Monice žiadny rešpekt. Dostal však veľa sprepitného a odstúpil od dohody, no potom si uvedomil, aké je jeho vyhodenie pre Monicu dôležité. Na druhý deň bol vyhodený.
Jednu epizódy pracoval aj u Chandlera, no k práci sa správal ako k ďalšej hereckej role, v ktorej je „Joseph, úpravca dát“. Pre svoju „postavu“ si vytvoril si celý príbeh. Po čase začalo Chandlera iritovať, len čo sa v práci objavil Joey. Nakoniec odišiel po tom, čo sa Chandler pretvaroval, že spal s Joeyho „vymyslenou ženou“.
Keď si Monica a Chandler pred svojou svadbou priznali, že majú problém nájsť niekoho, kto by ich zosobášil, Joey sa na túto úlohu dobrovoľne prihlásil a cez internet si vybavil povolenie na sobášenie ľudí. Zachoval si ho až do desiatej série, kedy zosobášil aj Phoebe a Mikea.
Osobnosť.
Joey je charakterizovaný ako ľahko rozmýšľajúci, no priateľský sukničkár, ktorý miluje jedlo. Obzvlášť má rád sendvič s mäsovými guličkami. Keď mu bola položená otázka, či by sa radšej vzdal jedla alebo sexu, mal problém sa rozhodnúť. Nakoniec vykríkol: „Chem baby aj chlieb!“ V epizóde „O jazde v policajnom aute“ sa zdalo, že sa snaží zachrániť Rossa pred údajným výstrelom, no nakoniec vysvitlo, že sa snažil zachrániť svoj mäsovo-guličkový sendvič. Tiež miluje „Joeyho špeciál“ – dve pizze. Jeho nenásytnosť je viditeľná aj v epizóde „O adopčnej matke“, keď na druhý deň odmietne zavolať Sarah. Keď sa ho Phoebe spýta prečo, Joey vysvetlí, že Sarah na ich rande porušila jeho zlaté prikázanie – nedelenie sa o jedlo. Phobe Joyeho donúti ísť so Sarah von znovu a povie mu, aby si v prípade núdze objednal hranolčeky. Joey to urobí, no Sarah chce veľmi ochutnať z jeho morských plodov. Ako sa Sarach načahuje a Joey uhýba tanierom, tanier spadne zo stolu. Takto Joey vysvetlí, prečo „Joey sa o jedlo nikdy nedelí“. No veci sa zmenia, keď si Joey chce dať z jej čokoládovej torty. Keďže on sa s ňou o jedlo nedelí, ani ona sa s ním deliť nebude. Keď jej zazvoní telefón, varuje ho, aby sa torty nedotýkal. Keď však príde, jej torta je preč a Joey má čokoládu všade okolo úst. V pokoji pritom prizná, že „ho to vôbec nemrzí.“
Keďže Joey je jedák, čo sa týka jedla, dokáže zjesť enormné množstvo. Hrdný na svoju rodinnú schopnosť veľa jesť („Možno nie sme veľkí myslitelia alebo vládcovia sveta, nečítame veľa ani rýchlo nebeháme. Ale žrúti sme dobrí!“), prijme Monikinu výzvu zjesť celú pečenú morku. V 9. epizóde 8. série Monica nechce piecť celú morku na večeru sviatku Vďakyvzdania, pretože Rachel je tehotná, Chandler odmieta jesť jedlo tohto sviatku kvôli traumám z detstva, Phoebe je vegetariánka a hosť Will (Brad Pitt) je na diéte. Joeyho láska k tradíciam sviatku Vďakyvzdania presvedčí Monicu len pod podmienkou, že Joey zje celú 8-kilogramovú morku na jedno posedenie. Keď Monica vidí, že Joey sa trápi, povie mu, že iba žartovala. No Joey vytrvá a s malou pomocou Phoebiných tehotenských nohavíc nezje len celú morku, ale zostane mu ešte miesto aj na dezert. Podobná situácia nastane v 5. epizóde 9. série, kedy Joey zostane sám na večeri v reštaurácii po nevydarenej Phoebinej oslave a je nútený zjesť všetkých 6 jedál sám. Po dojedení však má ešte miesto na narodeninovú tortu.
Joey je veľmi promiskuitný a často sa spolieha na svoju baliacu frázu  „Ako sa máš?“. Pravidelne spáva s atraktívnymi ženami, no nikdy sa nedostane do seriózneho vzťahu – Chandlerovi na rozlúčke so slobodou povedal, že považuje manželstvo za depresívne a obmedzujúce. Spáva tiež s rôznymi stážistkami a komparzistkami zo šou, v ktorých pracuje. Sexuálne aktívny bol veľmi dlho: rozopol podprsenku 16-ročnému dievčaťu keď mal 9 rokov, spal so svojou učiteľkou v 7. triede a mal „divoké jarné prázdniny“, keď mal 13. V epizóde „Joeyho interview“ sa vyspal s reportérkou (ktorú hrala Sasha Alexanderová) preto, aby to, čo povedal, že má život a nepozerá telenovely, nebolo publikované v "Soap Opera Digest".
Aj napriek jeho promiskuitnej povahe je starostlivý, čo sa týka jeho vzťahov k sestrám. Aj keď sa nezdá, že by mal problém so svojím životným štýlom, opakovane sa uisťuje, že jeho sestry nepôjdu rovnakou cestou. Keď v 11. epizóde 3. série zistí, že sa opitý Chandler vyspal s jeho sestrou Mary Angelou, snaží sa ich dať dokopy. Neskôr v 10. epizóde 8. série sa snaží donútiť svoju sestru Dinu k manželstvu so svojím neštastným priateľom po tom, čo zistí, že je s ním tehotná. Oni však povedia, že ho chcú vychovať samostatne. Joey povie, že bábätko „isteže bude mať strýka Joeyho“.
Joey je starostlivá a dobrosrdečná osoba. Ponúkol Rachel bývanie u neho, keď sa hádala s Rossom, finančne podporil Monicu a Chandlera a pomohol Phoebe nájsť si novú prácu, keď bola nezamestnaná. Bol ochotný oženiť sa s Phoebe a Rachel pri rôznych príležitostiach po zistení, že sú tehotné. Joey je tiež fyzicky najsilnejší z celej skupiny, pretože dokázal ľahko tlačiť Rossa cez gauč jednou rukou a raz ponúkol Rossovi a Chandlerovi, že s nimi pôjde do Central Perku, aby ich dvaja šikanátori nechali na pokoji.
Je fanúšikom Stephena Kinga. "Žiarenie" prečítal niekoľkokrát, ako aj filmové spracovanie jedného z Kingových románov, "Cujo". Po tom, čo ho Rachel požiada, aby si prečítal "Malé ženy", aby ich mohol porovnať so "Žiarením", sa stane fanúšikom aj tejto knihy. Joey raz krátko spomenul, že Al Pacino je jeho idol. Vo svojej izbe má aj plagát z Al Pacinovho filmu "Zjazvená tvár" (1983) a ten istý plagát sa nachádza aj v jeho dome v spin-offe "Priateľov" "Joey". Joey, Ross a Chandler sú veľkými fanúšikmi "Smrtonostnej pasce".
Za celý seriál sa sťahoval štyrikrát. Prvýkrát sa sťahoval do svojho nového bytu preč od Chandlera po tom, čo dostal rolu Dr. Drake Ramoraya v "Dňoch nášho žitia". Kvôli strate roly sa však čoskoro vrátil. Potom sa spolu s Chandlerom presťahovali do Monikinho bytu po jeho vyhratí v hre v epizóde „O embryách“.
Vzťahy.
Chandler Bing.
Keď si Chandler vyberal spolubývajúceho a Joey prišiel na rozhovor, pôvodne si myslel, že Chandler je gej. Chandlerov sused, Pán Heckles, však klamal pôvodne vybratému spolubývajúcemu, čo spôsobilo, že Chandler si musel vybrať druhú voľbu, ktorou bol Joey. Počas prvých dní krátko cítil príťažlivosť k Monice. To však ustúpilo a Chandler a Joey sa rýchlo stali najlepšími kamarátmi. Joeyho ľahkovážny životný štýl si vybudoval vďaka Chandlerovi. Neskôr si do bytu kúpili kuriatko a kačku. S Chandlerom sú najlepší priatelia, hoci sa často hnevajú, ale aj tak sa majú veľmi radi. Keď sa Joey presťahoval do vätčšieho bytu, obidvom sa to zdalo hrozné. Nakoniec sa Joey nasťahoval späť k Chandlerovi, ktorý sa ale presťahoval do bytu oproti za svojou priateľkou Monicou.
Ross Geller.
Zatiaľ čo Joey je najlepší kamarát s Chandlerom, Ross je jeho druhý najlepší (aj keď párkrát ho označil za najlepšieho). Počas turbulentných časov, kedy Chandler pobozkal Joeyho priateľku, Joey prestal Chandlera považovať za najlepšieho priateľa a nahradil ho Rossom. Toto však trvalo len dovtedy, dokým Chandler strávil sviatok Vďakyvzdania zavretý v škatuli preto, aby mu ukázal jeho ľútosť a ospravedlinil sa mu. Odvtedy boli Joey a Chandler znova najlepší priatelia.
Okrem toho Joey a Ross raz zaspali na Rossovej pohovke po pozeraní "Smrtonostnej pasce" celú noc. Joeymu sa toto páčilo, čo je vidieť, keď sa snaží Rossa donútiť k ďalším zdriemnutiam. Po prehováraní Joeym ho raz Ross pobozkal, aby si mohol Joey nacvičiť bozkávanie mužov kvôli konkurzu. Neskôr však zistil, že Joey už na konkurze bol a že rolu nedostal.
Hlavným vývojom ich vzťahu bolo, keď sa Joey zamiloval do Rachel, Rossovej ex-priateľky a a mamy jeho dcéry. Toto spôsobilo veľkú roztržku, no Ross to nechal tak, keď videl, že Joey je skutočne do Rachel zamilovaný. Ross v podstate hovoril, že s tým nie je v pohode, ale chce byť. Po tom, čo Joey a Rachel zistili, že im to nebude fungovať a rozišli sa, všetko sa vrátilo do starých koľají. Počas finále seriálu dokonca Joey posmeloval Rossa, aby išiel za Rachel na letisko.
Monica Gellerová.
Joey a Monica sú blízki priatelia, ktorí často vtipkujú. Joey dovolil Monice, aby ho prijala a potom vyhodila, aby svojim zamestancom dokázala, že nie je rohožka. Keď Joey zistil, že Monica a Chandler sú vo vzťahu, súhlasil s udržaním tajomstva až do momentu, kedy to pár povie skupine. V epizóde, kde vidí, ako sú si Monica a Chandler blízki, sníva o Monice a ňom v rovnakom svetle. Keď Monica a Chandler robili svadobnú fotku, Chandler sa nemohol usmievať. V oznámení v novinách sa objavila fotka Moniky a Joeyho.
Joey mal vždy rád vzťahy s Monicou, Rachel a Phoebe. LeBlanc raz špekuloval, že Joey v nich pravdepodobne videl viac sestry, ako to, že by s nimi chodil.
Podľa komentára pilotnej epizódy na DVD, Joey a Monica boli pôvodne zamýšľaní ako hlavný ľúbostný vzťah seriálu, až kým ich nenahradil vzťah Rossa a Rachel. V epizóde „O výpadku elektriny“ Phoebe Joeymu povedala, že Monica je doňho zamilovaná. Táto myšlienka bola znovu spomenutá v 7. sérii, keď sa ukázalo, že Monica chcela v Londýne pôvodne ísť po Joeym, nie Chandlerovi, lebo chcela niečo nezmyselné. Nikdy nečakala, že nájde Chandlera a zaľúbi sa doňho. Koncept, ako by manželstvo Joeyho a Moniky vyzeralo, bol predstavený Phoebe a pozostával z toho, že by Monica piekla pre tučného Joeyho celý čas.
Phoebe Buffatová.
Phoebe je Joeyho najlepšia kamarátka, čo sa týka ženského pohlavia. Vyzerá to tak, že si dobre rozumejú. Sú jedinými členmi skupiny, ktorí nemajú vysokoškolské vzdelanie. Občas im to trochu nemyslí. Joey je Phobein najlepší kamarát; každý mesiac sa spolu stretávajú, aby sa rozprávali o ostatných členoch ich skupiny. Obidvaja ukazujú voči sebe jemnosť. V epizóde „O pretekárskej posteli“ je implicitné, že Phoebe počuje Joeyho myšlienky. V epizóde „O jazde v policajnom aute“ Phoebe vysvetľuje: „Ale keď príde revolúcia, budem vás musieť všetkých pozabíjať. Teba nie, Joey.“ Keď Joey aj Phoebe vedeli o vzťahu Monicy a Chandlera, dohodli sa, že keď chcú byť Monica a Chandler spolu a taja im to, tak sa od nich oddelia, a zoberú so sebou aj Rachel.
Keď bola náhradnou matkou pre trojičky svojho brata a zrazu túžila po mäse, Joey sa ponúkol, že nebude jesť žiadne mäso, pokým sa trojičky nenarodia. Keď bola Phoebe smutná po tom, čo oslávila tridsiatku, a ešte nemala perfektný bozk, Joey ju pobozkal, a tak si mohla prečiarknuť jeden bod na svojom zozname (tiež povedal, že je z jednej šestnáctiny Portugalec, keď povedala, že nestretla žiadnych Portugalcov).
Joey nebol do Phoebe nikdy zamilovaný. Krátko chodil s jej dvojčaťom Ursulou, čo rozčúlilo Phoebe. S Ursulou sa rozišiel, aby zachoval svoje priateľstvo s Phoebe.
Keď sa Joey od zákazníka v Central Perku dozvedel, že Phoebe je pornoherečka, odmietol si pozrieť jej filmy aj keď ostatní štyria sa rozhodli opačne. Po zistení, že vo filme v skutočnosti hrá Ursula, však prejavil záujem.
Keď si Joey myslel, že Phoebe je tehotná, požiadal ju o ruku povedajúc, že svet je príliš strašidelný pre slobodnú matku. Tento návrh je spravený absolútne bez romatického záujmu. Phoebe povie áno a akceptuje prsteň, no Monica Joeymu povie, že v skutočnosti je tehotná Rachel. Joey tak požiada o ruku Rachel a musí zobrať neochotnej Phoebe prsteň.
Phoebe tiež Joeyho zoznamuje s jej kamarátmi. Na dvojitom rande ju Joey predstaví Mikeovi (Paul Rudd), ktorého si nakoniec vezme.
Rachel Greenová.
Po Rachelinom prehováraní si Joey prečíta "Malé ženy", zatiaľ čo Rachel číta "Žiarenie". Rachel zistí, že hocikedy, keď sa Joey začne báť počas čítania, dá knihu do mrazničky. Na konci epizóde sa Joey bojí, že jedna postava zomrie, a tak sa Rachel spýta: „Nedáme knihu do mrazničky?“ Ich blízke priateľstvo pokračuje, keď požiar zničí Rachelin a Phoebin byt. Rachel sa k Joeymu presťahuje a zostane tam, aj keď sa byt zrekonštruje.
V polovici 8. série idú Joey a Rachel na rande, a tak má Rachel ešte jednu noc zábavy pred tým, čo začne byť príliš zrejmé, že je tehotná. Zažijú spolu skvelý čas a neskôr, bez vedomia Rachel, sa do nej Joey zaľúbi. Svoje city však nijako neprejavuje, lebo je príliš loajálny k Rossovi a má pocit, že by ho týmto zradil. Po Rossovom zistení však Joeyho povzbudí, aby sa s ňou porozprával. Joey jej povie o svojich pocitoch, no ona ich neopätuje a veci medzi nimi sú chvíľu trápne.
V 9. sérii začne Rachel pocitovať city k Joeymu, no bojí sa, že on už viac necíti tak, ako predtým, hlavne keď začne chodiť s Charlie. Keď sa partia vyberie do Barbados kvôli Rossovej práci, Joey sa dozvie o Racheliných pocitoch, a aj keď najprv povie, že sa nič nemôže stať, svoj názor zmení po tom, čo uvidí Charlie a Rossa bozkávať sa, a tak sa s Rachel vráti na jej izbu. Ich vzťah pár epizód pokračuje a dostanú aj Rossove povolenie po uvedomení si, že od ich rozchodu už uplynulo šesť rokov. Počas prvej spoločnej noci si však Joey and Rachel uvedomia, že sú tak blízki priatelia, že ich vzťah nebude fungovať. Rachel inštinktívne dáva Joeymu facku, keď sa jej snaží dotknúť a zistí, že nedokáže akceptovať fakt, že Joey sa jej dotýka. Po Chandlerovej zmienke o tom, ako bolo pre nich s Monicou prirozdené prejsť z kamarátstva do ľúbostného vzťahu, Joey a Rachel si uvedomia, že nie sú na rovnakej ceste a vrátia sa k priateľstvu. Na konci, keď Chandler a Monica oznámia, že sa sťahujú do domu, Joey im dá darček v podobe kuriatka a kačky, ktoré sa volajú Chick Jr. a Duck Jr. . Zvieratá zostanú u Joeyho v byte, ale podľa všetkého boli presunuté do útulku po Joeyho presune do Los Anegeles. Krátko po presťahovaní Chandlera a Moniky sa Joey presťahoval do Los Angeles, aby sa mohol sústrediť na svoju hereckú kariéru.
"Joey".
Po finálnej sérii "Priateľov" v roku 2004 sa Joey Tribbiani stal hlavnou postavu seriálu "Joey", spin-offu "Priateľov", v ktorom sa presťahoval do Los Angeles kvôli hereckej kariére. Jeho sestra Gina Tribbianiová a jej syn Michael boli ďalšími hlavnými postavami seriálu.

</doc>
<doc id="621910" url="https://sk.wikipedia.org/wiki?curid=621910" title="Kostimulácia">
Kostimulácia

Kostimulácia je proces, ktorý sa vyskytuje pri aktivácii imunitného systému. Prebieha pri aktivácii T-lymfocytov a je nevyhnutný pre vývoj špecifickej imunitnej odpovedi. Ide o antigén nešpecifický signál, bez ktorého nedôjde k správnej aktivácii imunitnej odpovede .
T-bunka.
Na to aby T-bunky boli plne aktívne a funkčné potrebujú 2 signály. Prvý signál, ktorý dostanú je antigén špecifický. Pri tomto dochádza k pomerne dlhej interakcii T-bunky a antigén prezentujúcej bunky (APC) prostredníctvom mnohých T-bunkových receptorov (TCR) a MHC peptidových komplexov. . Pri druhom signále začnú T-lymfocyty s príslušnou špecifitou proliferovať . 
Molekuly zahrnuté v kostimulácii sú pomerne dobre preskúmané (Obr. 1). Medzi najlepšie preštudované patria molekuly B7-2 (CD86) na APC a CD28 na T-bunke. Interakcia medzi týmito molekulami vedie k stimulácii T-bunky. Ak dôjde k naviazaniu CTLA-4 molekuly na aktivovanej T-bunke na B7-1 (CD80) na APC dôjde k inhibícii imunitnej odpovede, čo je dôležité pre ukončenie imunitnej odpovede keď už nie je potrebná. Ďalšie molekuly zahrnuté v kostimulácii sú ICOS a ICOS-L, ktoré riadia skôr polarizáciu T-lymfocytov. OX40 a OX40L významná úloha v imunite a tolerancii. Existujú rôzne rodiny kostimulačných molekúl . 
B-bunka.
B-bunky rozpoznávajú antigén rôznymi spôsobmi. Prvý spôsob je rozpoznanie cez B-bunkové receptory (BCR). B-bunka dokáže prezentovať antigén cez MHC II molekuly. Ďalší signál pochádza od T-bunky. Pri tejto interakcii dochádza k naviazaniu molekúl CD40 na B-bunke a CD40L na T-bunke. Tento signál je potrebný na prežitie a proliferáciu B-bunky.Kostimulácia môže prebiehať aj prostredníctvom komplementových receptorov. Komplex, ktorý vznikne pri tomto procese ja nazýva koreceptorový komplex a zvyšuje senzitivitu voči antigénu, čo v tomto prípade sú väčšinou mikróby.
Využitie v terapii.
Blokácia kostimulačných signálov sa dá využiť aj v klinickej praxi. Príkladom je Belatacept, čo je selektívny blokátor kostimulácie, ktorý sa využíva ako prevencia rejekcie orgánu pri transplantácii obličky . Ďalšia možnosť je Abatacept, čo je proteín, ktorý selektívne moduluje aktiváciu naivných T-buniek, čo ovplyvňuje imunitnú odpoveď a má vplyv na skorý vývoj reumatickej artritídy .

</doc>
<doc id="621911" url="https://sk.wikipedia.org/wiki?curid=621911" title="Chandler Bing">
Chandler Bing

Chandler Muriel Bing je fiktívna postava v americkom sitkome "Priatelia" a jedna zo šiestich hlavných postáv seriálu. Vytvorili ho tvorcovia seriálu David Crane a Marta Kauffman a stvárnil ho Matthew Perry. Chandler sa objavil vo všetkých 236 epizódach seriálu od premiéry 22. septembra 1994 až do finále seriálu 6. mája 2004.
Život.
Narodil sa 8. januára 1968 Nore Bingovej (Morgan Fairchildová), spisovateľke, a Charlesovi Bingovi (Kathleen Turnerová). Jeho otec bol gej, ktorý podstúpil operáciu na zmenu pohlavia a stal sa hviezdou v šou „Viva Las Gay-gas“ v Las Vegas. Chandler je jedináčik. Chandlerovi rodičia mu ich rozvod oznámili počas večere sviatku Vďakyvzdania, keď mal 9 rokov, čo zapríčinilo, že v dospelosti tento sviatok nechcel oslavovať. V 1. sérii sa spomína, že chodil na chlapčenskú strednú školu.
Chandlerovi najlepší kamaráti sú Ross Geller a Joey Tribbiani, Ross bol jeho spolubývajúcim na univerzite. Počas ich štúdia boli spolu v kapele s názvom "Nie, ale áno". Joeyho spoznal, keď si hľadal spolubývajúceho. S Monicou Gellerovou, Rossovou sestru a jej kamarátkou Rachel Greenovou sa zoznámil počas sviatku Vďakyvzdania doma u Gellerovcov. Chandler bol zároveň prvý, kto vedel o Rossovej láske k Rachel. Presťahoval sa do New Yorku a býval cez chodbu oproti Monike a vďaka nej spoznal Phoebe Buffatovú. Chandler má zmysel pre humor a je známy svojím sarkazmom. Sarkazmus používa aj ako obranný mechanizmus, ktorý si vytvoril po tom, čo sa jeho rodičia rozviedli, kým bol dieťa. Mal problémy so vzťahmi, no neskôr si zobral Moniku, s ktorou si v 10. sérii adoptovali dvojičky.
Osobnosť.
Chandler pracoval ako šéf štatistickej analýzy a rekonfigurácie údajov, ale svoju prácu nenávidel. V 9. sérii z práce odišiel a Monica mu pomohla s novou kariérou v reklame.
Ross a Chandler boli najlepšími kamarátmi z univerzitných čias, spoločne študovali na Columbia University. Boli spolu v kapele, mali podobne divné účesy a módne štýly. Štúdium ukončili v roku 1991.
Predtým, ako sa Chandler presťahoval k Monice, býval so svojím najlepším kamarátom Joeym. Chandlerov a Joeyho byt je pre seriál dôležitý, keďže je to jedno z miest, kde sa skupinka priateľov stretáva. Spolu si vytvorili blízke a trvalé priateľstvo a dostali sa do mnohých humorných situácií.
Keď Chandler prvýkrát uvažoval nad Joeym ako spolubývajúcim, nezačali úplne najlepšie. Joey totiž povedal: „A neboj sa. Som v pohode, čo sa týka homosexuality,“ (Joey si myslel, že Chandler je gej). Keď Joey prišiel vyplniť formulár, Chandler mal už aj tak vybraného spolubývajúceho – módneho fotografa so sestrou pornoherečkou. No po tom, čo nepríjemný sused, pán Heckles (Larry Hankin), povie fotografovi, že je Chandlerov nový spolubývajúci, fotograf odíde. Toto donúti Chandlera, aby dal Joeymu kľúče a nakoniec zistia, že toho majú veľa spoločného, ako napríklad záľubu v pozeraní "Pobrežnej hliadky" a pivo. Chandler počas seriálu Joyeho podporuje, napríklad platením nájomného, kupovaním jedla a dokonca dávaním peňazí Joeymu na jeho rande. Joey sa potom snaží splatiť Chandlerovi dlhy tým, že mu ponúkne exkluzívny lístok na premiéru jeho nového filmu. Chandler však počas filmu zaspí. Joey potom nalieha, že mu chce splatiť všetky dlhy do posledného centu, až kým si uvedomí, koľko veľa mu dlží.
Chandler sa s Rachel najprv nemali veľmi radi, no stali sa dobrými priateľmi. V epizóde „O poblúdených tvarohových tortách“ spolu ukradnú a rozdelia si tvarohovú tortu, ktorá pôvodne patrila ich susedovi z nižšieho poschodia. Rachel, ktorá pracuje pre Ralph Lauren, tiež Chandlerovi pomohla s vybratím svadobného obleku. Rachel mu tiež dohodila svoju šéfku Joannu (Alison LaPlacaová). Rachel a Chandler nemali nikdy romantický vzťah, okrem dvoch výnimiek, keď bol Chandler na vysokej a Rachel na strednej. Chandler na večierku videl, ako sa Ross bozkáva z dievčaťom, ktoré sa mu páčilo, tak za odplatu pobozkal Rachel, o ktorej vedel, že sa Rossovi páči a rok pred plánovanou Rachelinou svadbou s Barrym Rachel Chandlera pobozkala.
Chandler a Phoebe sú dobrí kamaráti. Niekedy sú blázniví a spoločne sa zabávajú. V epizóde „O metaforickom tuneli“ sa Phoebe a Chandler hrali na schovávačku. Hrali aj hry, ako napríklad vymýšľanie mien superhrdinov alebo sklápanie kresiel pri hre na kovbojov. Na konci jednej epizódy, v ktorej bol Chandler smutný po rozchode s Janice (Maggie Wheelerová), spolu spievali duet piesne „Endless Love“. V epizóde „O tom, ako všetci vedia, že vedia“ sa ho Phoebe snaží okabátiť, že ju priťahuje, no Monica mu povie, že Phoebe ho vidí očarujúco v „bezpohlavnej“ súvislosti. Phoebe je tiež základným dôvodom, prečo Chandler v epizóde „O probléme s palcom“ prestane fajčiť. Z bytu odchádza po tom, čo mu Phoebe ponúkne 7 000 dolárov za to, že už nikdy nebude fajčiť (aj keď dohodu potom porušil).
Chandler má oddelený vzťah so svojimi rodičmi. Trpí strachom zo záväzkov, čo je spôsobené jeho detstvom, kedy nemal ani potuchy, ako normálne manželstvo vyzerá. Vie byť nervózny a extrémne defenzívny, s humorom ako obranným štítom. Chandler sa tiež pozerá na všetko, čo sa týka rozvodu jeho rodičov, v negatívnom svetle, hlavne na sviatok Vďakyvzdania. Obaja Chandlerovi rodičia sú veľmi promiskuitní. Párkrát spomenul, že ich dokonca pristihol pri sexuálnom akte. Väčšina z týchto pristihnutí sa týkala jeho otca s inými mužmi. Okrem iného povedal, že bol ako sedemročný svedkom orgií a že keď vyrastal, bol tanečníkom v pozadí počas otcovho prevedenia "It's Raining Men". Jeho mama Nora je svetovo známa spisovateľka erotických románov.
Chandler začať fajčiť, keď mal 9 rokov a jeho rodičia oznámili rozvod. Prvýkrát je ho vidieť fajčiť v prvej sérii, kde ho jeho priatelia karhajú za prerušenie jeho trojročnej prestávky. Počas seriálu sa mu darí svoju túžbu držať pod kontrolou, no niekoľkokrát sa mu nepodarí odolať pokušeniu a dá si jednu cigaretu alebo si len potiahne od niekoho iného. Jeho jediný návrat k fajčeniu nastal počas 9. série, keď pracuje 4 dni v týždni v Oklahome. Vtedy vyfajčí 3 krabičky za 3 dni, pretože všetci jeho kolegovia si zapaľujú počas stretnutí. Potom však prisľúbi Monike, že už nikdy nebude fajčiť a od tohto momentu ho už v seriáli nebolo vidieť fajčiť.
Jeho stredné meno „Muriel“ bolo odhalené v epizóde „Rachel ide na rande“, keď si jeho kolega myslel, že sa volá Toby.

</doc>
<doc id="621912" url="https://sk.wikipedia.org/wiki?curid=621912" title="Ross Geller">
Ross Geller

Ross Eustace Geller, Ph.D. je fiktívna postava v americkom sitkome "Priatelia" a jedna zo šiestich hlavných postáv seriálu. Vytvorili ho tvorcovia seriálu David Crane a Marta Kauffmanová a stvárnil ho David Schwimmer. Ross sa objavil vo všetkých 236 epizódach seriálu od premiéry 22. septembra 1994 do finále seriálu 6. mája 2004. Ross je starší brat Moniky Gellerovej a je považovaný za najmúdrejšieho spomedzi šestice priateľov. Pracuje ako paleontológ a neskôr sa stal aj profesorom na New York University. Počas seriálu si z neho ostatní členovia skupiny uťahujú kvôli jeho nevydareným manželstvám: s Carol Willickovou, lesbou, ktorá je tiež matkou jeho syna, Bena; Emily Walthamovou, ktorá sa s ním rozviedla po tom, čo Ross omylom povedal Racheline meno namiesto jej počas hovorenia manželského sľubu; a Rachel, s ktorou sa zobral v Las Vegas, keď boli opití. Potom, čo spolu s Rachel strávili jednu noc, Rachel otehotnela a majú spoločne dcéru Emmu, ktorá sa narodila na konci ôsmej série. Tvorcovia seriálu s Davidom Schwimmerom spolupracovali už predtým, a tak ho mali v mysli, keď písali jeho postavu. Bol zároveň prvým obsadeným hercom.
Osobnosť.
Ross je paleontológ a má Ph.D. z Columbia University. Súčasťou jeho postavy sú je jeho náklonnosť k Rachel Greenovej, do ktorej sa prvýkrát zaľúbil na strednej škole.
Narodil sa 18. októbra 1967, vyrastal v Long Island a je starším bratom Moniky Gellerovej. Ross a Monica sú Židia, pričom u Rossa je to zreteľnejšie pozorovať, keďže napríklad učil jeho syna Bena o viere. Ross je v prvej epizóde čerstvo nezadaný po rozvode s jeho manželkou Carol, ktorá si uvedomila, že je lesba. Neskôr začne chodiť s Rachel, no skončí to rozchodom. Ross si potom zoberie Emily, no ich manželstvo nevydrží dlho. V Las Vegas si zoberie Rachel, keď sú opití, a to vyústi v ďalší rozvod. Za celý seriál sa Ross rozviedol trikrát.
Spolu s Monicou sú veľmi súťaživí. Keď boli deti, každý Deň Vďakyzdania hrali americký futbal, aby vyhrali Gellerov pohár. Táto rodinná súťaž však skončila po šiestom ročníku po tom, čo Monica „omylom“ zlomila Rossovi nos. Súrodenci si vymysleli svoj vlastný tanec, s ktorým vystupovali aj v televíznom programe pri príležitosti Nového roka. Počas detstva Monika nenávidela Rossa, pretože sa oňho ich rodičia zaujímali viac ako o ňu a pretože bol prvým dieťaťom. No ako vyrástli, začala ho mať viac rada a stali sa blízkymi, aj keď ich súťaživosť bola viditeľná v epizóde „O americkom futbale.“
Ross sa často dostáva do konfliktu s blízkou kamarátkou Phoebe Buffatovou. Jeho racionálnosť a Phoebina excentrickosť viedla ku konfliktu o evolúcii, gravitácii a o tom, či sa Phoebina mama prevtelila do mačky. Neskôr bolo tiež odhalené, že Phoebe Rossa okradla, keď boli tínedžeri. Boli spolubývajúcimi počas niekoľkých týždňov, keď požiar prinútil Phoebe, aby sa presťahovala do bytu Chandlera a Moniky a Phoebe chcela dať čerstvo zasnúbenému páru trochu súkromia. V epizóde „O pohľade späť“ sa začali bozkávať, keď boli sami v bare, no táto chvíľka rýchlo skončila po tom, čo Ross neustále búchal svojou hlavou do lampy. Phoebe tiež viackrát pomohla Rossovi, aby si uvedomil, že miluje Rachel, a že patria k sebe.
Chandler je Rossov najlepší kamarát z univerzity. Počas nej boli spolu v kapele "Nie, ale áno" a Ross taktiež obvinil Chandlera, keď bol prichytený, ako fajčí marihuanu. Chandler sa po svadbe s Monikou stáva Rossovým švagrom. Aj keď sú najlepší priatelia, Rossove správanie niekedy Chandlerovi prekáža.
Ross je priateľ s Rachel Greenovou, do ktorej je záľúbený už od čias strednej školy, no nikdy jej o tom nepovedal a nakoniec sa na ňu snažil zabudnúť. No jeho pocity sa vrátia počas prvej epizódy seriálu. Stanú sa blízkymi a viackrát sa rozídu a dajú znovu dokopy. Vo finále seriálu mu Rachel povie, že pre ňu znamená viac ako ktorýkoľvek člen skupiny a nakoniec skončia spolu.
Ross je tiež blízky kamarát Joeyho Tribbianiho, ktorému pomáha s prípravou na filmové a herecké konkurzy. Raz Joeyho pobozkal preto, aby mu pomohol precvičiť si rolu geja, no potom zistil, že Joey už na konkurze bol a rolu nedostal. Joey a Ross sa chvíľu snažili vyhnať Chandlera z ich skupiny po tom, čo ich ignoroval. Spolu raz zaspali na gauči po pozeraní filmu "Smrtonosná pasca". Smerom k finále seriálu sú Joey a Ross zobrazení ako blízki kamaráti, ktorí sa stretávajú a chodia von po tom, čo sa Chandler ožení.
Ross sa často snaží nájsť to najlepšie u svojich kamarátov v ťažkých situáciách. V 2. sérii povzbudzuje Joeyho, aby išiel na konkurz do programu "Iný svet" po tom, čo ho vyhodia z "Dni nášho života", aj keď Joeyho odmieta 2-riadkovú repliku vedľajšej postavy. V 7. sérii kúpi Phoebe bicykel jej snov a pomôže jej naučiť sa jazdiť na bicykli, aj keď Phoebe sa toho najprv obáva. Keď zistí, že je Joey zaľúbený do Rachel, povie mu, aby to neskrýval a povedal jej o tom, aj keď má trochu problém s tým, že by boli Rachel a Joey spolu. Ross je veľmi milý a láskyplný muž, ktorý sa vždy pozerá na každého najlepšie záujmy a je najviac zrelý oproti iným členom skupiny aj napriek jeho egu, výbuchom hnevu a paranoji.
Má dve deti. Jedným z nich je jeho syn Ben, ktorého má s Carol a ktorý sa narodil na konci prvej série. Ross sa strieda v opatere Bena so svojou bývalou manželkou Carol a jej ženou Susan.
Ben sa celkovo objavil v 16 epizódach. Ako nemluvňa ho počas 1. a 2. série hral Michael Gunderson, od 3. do 5. série ho hrali bratia Charles Thomas Allen a John Christopher Allen a od 6. série do 8. série ho hral Cole Sprouse.
Rossova dcéra Emma Geller-Green, ktorú má s Rachel, sa narodila na konci 8. série. Racheline tehotenstvo bolo odhalené na konci 7. série. Počatie Emmy bolo výsledok jednej noci, čo bolo neskôr ozrejmené v epizóde „O videokazete.“
Ross tvrdí, že zahodil kariéru basketbalistu, aby sa stal paleontológom, a tvrdí, že mu ukradli nápad na "Jurský park" a "Smrtonostnú pascu". Zaujímal sa tiež o hudbu, keď trávil hodiny hraním na klávesy v pivnici v ich dome na Long Island.
Ross mal prvých sériách seriálu domáce zvieratko – opicu malpu kapucínsku, ktorá sa volala „Marcel“. Potom musel Marcela poslať preč kvôli „ puberte" do zoo v San Diegu, skadiaľ ho potom ukradli a začal hrať v reklamách a filmoch.
Vzťahy.
Počas seriálu Ross chodil so značným počtom žien, pričom sa trikrát oženil a trikrát rozviedol. Jeho oženenie sa a následné rozvedenie sa stalo bežiacim vtipom seriálu.
Julie "(hrá Lauren Tomová)" – bývalá spolužiačka na vysokej škole. Prvýkrát sa objavila vo finálnej scéne 1. série po tom, čo sa Ross vrátil z archeologických vykopávok v Číne. Počas 2. série spolu chodili, no rozišli sa po tom, čo Ross zistil, že Rachel ho tiež ľúbi a rozhodol sa, že chce byť s Rachel.
Bonnie "(hrá Christine Taylorová)" – predstavená Rossovi Phoebe. Atraktívna mladá žena, ktorá si nestrihá vlasy. Ich vzťah bol prevažne o sexe a za ich rozchod môže Rachel. Tá totiž povedala Bonnie, aby si znovu ostrihala vlasy, čo spôsobilo, že sa s ňou Ross rozišiel. Neskôr bolo odhalené, že Rachel mala záujem dať sa s Rossom znovu dokopy.
Mona "(hrá Bonnie Somervilleová)" – Ross sa s Monou spoznal na svadbe Moniky a Chandlera. Rozišla sa s ním po tom, čo zistila, že Rossova spolubývajúca Rachel Greenová s ním bola tehotná. Ross bol paranoidný, keď Mona chcela poslať ich spoločné vianočné pohľadnice a z paniky jej dal kľúče od jeho bytu. Mona tiež ešte nebola úplne v štádiu, aby Rossovi povedala „Milujem ťa“.
Chloe – Rossov jediný vzťah s Chloe bola jedna noc počas prestávky s Rachel, čo sa stalo prekážkou, aby sa znovu dali dokopy. Aj keď sa objavila len v dvoch epizódach 3. série, vytvorila základ legendárnej vety „vtedy sme spolu nechodili,“ ktorá sa stala bežiacim vtipom až do konca seriálu. 
Janice – Ross chodil s Janice iba chvíľu v 5. sérii. Skupina priateľov z toho nebola nadšená a Phoebe povedala, že by mali veĺmi vlasaté deti. Ross s ňou strávil veĺa času rozprávaním sa o jeho dvoch rozchodoch. Rozišla sa s ním kvôli jeho neustálemu sťažovaniu sa.
Elizabeth Stevensová – pekná, 20-ročná študentka na škole, kde Ross učí prvý rok. Obaja vynaložia značné úsilie na udržanie ich vzťahu pred školou v tajnosti, pretože by bol Ross vyhodený za chodenie so študentkou. Dokonca sa snaží sadnúť si s Elizabethininým otcom Paulom (Bruce Willis), ktorý sa mu vyhráža, že ho nahlási univerzite. Rossovi sa ho nakoniec podarí vydierať tým, že by prezradil Paulov trápny tanec pred zrkadlom. Aj keď už Elizabethin otec nie je viac problém, Ross sa rozhodne vzťah ukončiť, lebo v ňom nevidí žiadnu budúcnosť a Elizabeth je podľa neho ešte vekovo nezrelá.
Charlie Wheelerová "(hrá Aish Tylerová)" – Ross ju spoznal v epizóde „O seriálovej párty.“ Je, rovnako ako Ross, paleontologička, ktorá práve prišla do Rossovho oddelenia. Najprv chodí s Joeym, no po ich rozchode sa utiahne k Rossovi, pretože s ním má viac vecí spoločných. Nakoniec sa uzmieri so svojím ex-priateľom a rozíde sa s Rossom.
Cheryl – veľmi atraktívna žena, s ktorou Ross chodil len krátko. Rozhodne sa, že s ňou chce nadviazať vzťah, no prekáža mu jej neskutočne špinavý byt. Napriek tomu, že jej byt je celý špinavý, plný odpadkov a zamorený všetkými druhmi škodcov, prekáža jej „podivná vôňa“ Rossového bytu. Ross sa s ňou rozíde po snažení sa vyspania s ňou na špinavej pohovke. Neskôr sa u nej zastaví Monica s ponukou upratania jej bytu, lebo „nemôže spať“ po tom, čo jej o tom Ross povedal.
Jill Greenová "(hrá Reese Witherspoonová)" –  Rachelina sestra. Jill prišla do New Yorku po tom, čo ju tam poslal jej otec, aby si zobrala príklad z Rachelinej samostatnosti. S Rossom chodila len preto, aby to Rachel nebolo príjemné.
Rachel Greenová.
Rachel je Rossovým najvýznamnejším vzťahom počas celého seriálu. Prvýkrát sa stretli na strednej škole cez jeho sestru Monicu, ktorej najlepšia kamarátka bola práve Rachel. Vybudoval si k nej neopätovanú lásku, no nikdy svoje pocity neprejavil. Po skončení univerzity si zobral Carol, ktorú spoznal na univerzite. Zdalo sa, že svoje pocity k Rachel odsunul nabok až do momentu, kedy ju znovu stretol v pilotnej epizóde.
Počas väčšiny trvania seriálu sa dávali dokopy a znovu rozchádzali.
Na konci 1. série musí ísť Ross do Číny kvôli svojej práci a tak sa spýta Chandlera, či by nemohol dať jeho darček Rachel počas jej narodenín. Chandler Rachel darček odovzdá, no jemne sa preriekne a z toho vyplynie, že Ross miluje Rachel. To spôsobí, že Rachel začne panikáriť a pozerať sa na neho v inom svetle. Po tom, čo sa Ross vráti z Číny, ho Rachel čaká na letisku, aby mu povedala, že ho má rada, no uvidí ho s Julie. V epizóde „O tom, ako sa to Ross dozvie“ počas 2. série sa opitá Rachel počas rande s mužom cez telefón prizná Rossovi, že je doňho zaľúbená, ale že sa z toho už dostala. Ross si správu vypočuje nasledujúci deň v Monikinom byte, pričom ho Rachel žiada, aby si nevypočul svoj odkazovač. V tej istej epizóde sa vášnivo pobozkajú pri dverách Central Perku. Ross sa neskôr rozíde s Julie, no Rachel sa rozhodne, že s ním nechce byť po zistení, že Ross si na naliehanie Chandlera urobil zoznam plusov a mínusov medzi ňou a Julie.
Chodiť začnú až od 15. epizódy 2. série po tom, čo je v predošlej epizóde „O videu“ odhalené, že aj keď už Ross bol na vysokej škole, súhlasil, že zoberie Rachel na večierok ako garde, keďže jej priateľ sa nedostavil. Bol však nakoniec sklamaný, lebo jej priateľ prišiel a všetci odišli na večierok. Rachel Rossa po tomto odhalení legendárne pobozká. Po roku si však na večeri pri príležitosti výročia jedného roku ich vzťahu dajú prestávku. V tú noc Ross podvedie Rachel, čím ukončí ich vzťah. Na konci 3. série sa dajú dokopy no hneď na začiatku 4. série sa znovu rozídu. V niektorých ďalších epizódach je vidieť, že sa stále ľúbia, ako napríklad keď Ross zruší vystupovanie v Discovery channel preto, aby bol s Rachel, keď si zlomila rebro, alebo keď Rachel odletí to Londýna pred Rossovou svadbou s Emily preto, aby mu povedala, že ho stále miluje, lebo si myslí, že je to lepšie ako nepovedať to.
Ross a Rachel sa opití zoberú v Las Vegas, no toto manželstvo skončí rozvodom po neúspešnom pokuse o anuláciu.
Na konci 8. série sa im spolu narodí dcéra Emma Geller-Greenová, čo je výsledok ich jednej spoločne strávenej noci.
Vo finále série, keď sa Rachel rozhodne presťahovať do Paríža kvôli novej pracovnej ponuke, Ross na letisku povie Rachel, že ju miluje a prosí ju, aby neodišla. Rachel spočiatku nereaguje na jeho pocity, ale tesne pred odletom lietadla si uvedomí, že aj ona ho miluje a vystúpi z lietadla. Vyznajú si lásku a dohodnú sa, že už budú spolu navždy. Ross a Rachel sa krátko po finále série zobrali (zmienka v spin-offe "Joey").
Carol Willicková.
Carol (v druhej epizóde prvej série hrala Anita Baroneová, potom Jane Sibbettová) je Rossova prvá manželka a matka jeho syna Bena. V prvej epizóde sa Carol práve presťahovala z ich bytu po tom, čo priznala svoju homosexualitu, k žene s meno Susan Bunchová, ktorú si neskôr zobrala.
Na začiatku však mali s Rossom veľmi vášnivý vzťah. Ross si po rozchode s Carol udržal pomerne zdravý vzťah a obaja sa rozhodli vychovávať Bena na striedačku. Neskrýva však svoje pohŕdanie Susan, pretože verí, že ona zničila ich manželstvo. Ross chvíľu rozmýšľal, že by sa dal s Carol znovu dokopy. Dokonca sa pobozkali v sushi reštaurácii, no Carol ujasnila, že sa nemôže vzdať svojich pocitov a vybrala si Susan.
Nedostatok Carolinej lásky k Rossovi je vyzdvihnutý v epizóde „O pohľade späť“ (6. séria). V epizóde je ukázané, aké by to bolo, keby sa Ross a Carol nikdy nerozviedli. Bolo ukázané, že s Carol mesiace nemali sex. Carol je veľmi potešená, keď Ross navrhne, že by mali trojku s inou ženou. Keďže táto žena je Susan, ktorú Carol stretla „tak ako v reálnom živote“ v posilňovni, skončí to tak, že hlavne ony dve majú sex bez Rossa. Počas toho, ako Ross vysvetľuje Joeymu, že sa cítil ako piate koleso na voze a bol taký znudený, že si urobil sendvič, si uvedomí, že jeho žena je stále lesba.
Emily Walthamová.
Počas 4. série sa Ross spozná a zamiluje do Emily Walthamovej "(hrá Helen Baxendaleová)", britky, s ktorou sa spoznal vďaka Rachel. Ross sa spontánne spýta Emily, či by sa k nemu nepresťahovala. Vyvrcholí to k požiadanu o ruku a svadbu plánujú v Londýne, vrátane pozvania Rachel.
Počas obradu uvidí Ross Rachel a pošmykne sa mu jazyk a namiesto Emilininho mena povie počas skladania manžlského sľubu Rachel. Emily zúri a odíde so svojej vlastne svadby. Potom sa rozhodne, že mu odpustí, no na letisku uvidí Rossa s Rachel, ako idú spolu nastúpiť do lietadla. Znovu utečie a Ross, ktorý ju nasleduje, ju stratí. Rachel zostane sama v lietadle. Emily neskôr konfrontuje Rossa, aby prestal volať a otravovať jej blízkych, no počas telefonátu si uvedomí, že ho miluje. Dá mu teda ultimátum: alebo skončí priateľstvo s Rachel, alebo sa s ním rozvedie. Rachel nebude tušiť že Ross sa s ňou možno chce prestať stýkať a nevedomky ho presvedčí, aby s ňou prerušil kontakt. Deň pred Emilyným príchodom do New Yorku sa Ross s Rachel a ostatnými dohodnú, že si dajú poslednú večeru všetci spolu. Keď však Emily zavolá a dozvie sa že Ross bol s Rachel, rozvedú sa.
Prijatie.
Ross Geller sa stal známou postavou v pop kultúre, hlavne kvôli jeho vzťahu s Rachel Greenovou, jeho nervozite a jeho láske k dinosaurom.
V roku 2015 hra s názvom Ross &amp; Rachel debutovala na Edinburgh Fringe Festival.
V októbri 2016 bol Ross Geller zvolený za „najlepšiu postavu Priateľov“ v medzinárodnej ankete organizovanej Comedy Central počas 6 týždňov „FriendsFest“ na televíznej stanici.

</doc>
<doc id="621913" url="https://sk.wikipedia.org/wiki?curid=621913" title="Monica Gellerová">
Monica Gellerová

Monica Elaine Gellerová () je fiktívna postava v americkom sitkome "Priatelia" a jedna zo šiestich hlavných postáv seriálu. Vytvorili ju tvorcovia seriálu David Crane a Marta Kauffmanová a stvárnila ju Courteney Coxová. Monica sa objavila vo všetkých 236 epizódach seriálu od premiéry 22. septembra 1994 do finále seriálu 6. mája 2004. Monica je známa pre svoju chorobnú čistotnosť, súťaživosť a obsendantno-kompulzívny charakter. Je mladšou sestrou Rossa Gellera a najlepšou kamarátkou Rachel Greenovej, ktorá sa k nej nasťahuje po úteku zo svojej svadby. Spolu bývajú pár rokov, až kým Monica nezačne chodiť s dlhoročným kamarátom a susedom Chandlerom Bingom, ktorý sa chce presťahovať k Monice, za ktorého sa neskôr vydá. Keďže sa im nedarí mať deti, adoptujú si dvojičky a presťahujú sa z bytu do domu na predmestí.
Tvorcovia najprv chceli do role Moniky obsadiť komičku Janeane Garofalovú. Coxová dostala pôvodne ponuku na Rachel, no odmietla ju, lebo chcela hrať Rachelinu najlepšiu kamarátku Monicu. A tak hrala Rachel nakoniec Jennifer Anistonová a Coxová dostala rolu Moniky. Predtým ako sa "Priatelia" začali vysielať, charakteristika Moniky bola medzi scenáristami silne debatovaná, hlavne kvôli tomu, že mala spať s mužom na prvom rande počas pilotného dielu. Kauffmanová obhajovala Moniku a argumentovala riaditeľovi NBC Donovi Ohlmeyerovi, že to spraví Monicu príliš promiskuitnou. Napokon sa epizóda vysielala bez zmeny po tom, čo urobili anketu v publiku a ktorej výsledok bol v prospech pôvodnej dejovej línie. Monica mala v mladosti problémy s obezitou, tažkostí s romantickými vzťahmi a komplikovaný vzťah s matkou, čo sa stalo populárnou súčasťou jej postavy.
Rola.
Pracovitá kuchárka Monica je predstavená v pilotnej epizóde ako jedna z pätice blízkych priateľov žijúcich v New Yorku. Členmi pätice sú okrem nej jej starší brat Ross (David Schwimmer), susedia Joey (Matt LeBlanc) a Chandler (Matthew Perry) a bývalá spolubývajúca Phoebe (Lisa Kudrowová). Po tom, čo ju vyhľadá jej najlepšia kamarátka zo strednej školy Rachel (Jennfier Anistonová), ktorá utiekla zo svojej svadby, Monica jej dovolí bývať u nej, kým si zorganizuje svoj život.
Monica začne chodiť s Dr. Richardom Burkeom (Tom Selleck), starším mužom po rozvode, ktorý je zároveň najlepší kamarát jej otca a je od nej starší o 21 rokov. Spolu sa však dohodnú, že ukončia ich dlhotrvajúci vzťah po tom, čo vyjde najavo, že Richard nechce mať deti, zatiaľ čo Monica chce mať jedného dňa svoju vlastnú rodinu. Počas Rossovej druhej svadby v Londýne sa vyspí s Chandlerom. Vec, ktorá mala byť pôvodne príležitostná a jednorazová sa opakuje a Monica a Chandler si nakoniec vybudujú vzťah. Snažia sa ho však skryť pred priateľmi čo najdlhšie, ako to bude možné. Po odhalení ich vzťahu priateľom, ktorí sú tým nadšení, sa Monica a Chandler zoberú.
Po niekoľkých neúspešných pokusoch o svoje vlastné dieťa sa obaja dozvedia, že sú neplodní a napokon sa dohodnú na adopcii dieťaťa, ktoré sa má narodiť slobodnej matke Erice (Anna Farisová). Dvojica je prekvapená, keď Erica porodí dvojičky a pomenujú chlapca Jack po Monikinom otcovi a dievčatko Erica po jej biologickej matke.
Vývoj.
Koncepcia a písanie.
Tvorcovia seriálu David Crane a Marta Kauffmanová pôvodne predstavili "Priateľov" vtedajšiemu riaditeľovi NBC Warrenovi Littlefieldovi ako seriál, ktorý je o „tom špeciálnom čase vo vašom živote, kedy sú vaši priatelia vašou rodinou.“ Inšpirovaní vlastnými skúsenosťami zo žitia v New Yorku, tvorcovia sa pri písaní postáv voľne inšpirovali svojimi vlastnými priateľmi a rodinou; Monica je založená na Kauffmanovej. Jonathan Bernstein z "The Daily Telegraph" označil Monicu na základe pozorovania za „napätého zabijaka zábavy“. Keď sa "Priatelia" začali vysielať, väčšina prvých epizód sa točila okolo Moniky, s ktorou bola každá z hlavných postáv nejako spojená. Medzi hlavnými postavami bol jej brat, najlepšia kamarátka, predošlá spolubývajúca a dvaja susedia socializujúci sa v jej byte.
V pilotnej epizóde je Monica vykoľajená po tom, čo sa na rande vyspí s Paulom. Ten ju totiž dostal do postele, pričom jej klamal o svojom sexuálnom živote. Tvrdil totiž, že s nikým nespal už dva roky, po tom, čo ho opustila žena. Monica potom zistila, že nebola prvou, ktorú takto Paul napálil. Exekutíva v NBC sa najprv obávala, že diváci budú na Monikinu rolu reagovať nepriaznivo. Urobili anketu medzi divákmi v štúdiu, pričom sa pýtali, či spanie s niekým na prvom rande urobí Monikinu postavu príliš promiskuitnú. Don Ohlmeyer, vtedajší riaditeľ divízie západného pobrežia NBC, bol obzvlášť neústupný voči svojmu postoju k Monikinej roli v pilotnej epizóde, ktorú označil za „bežný sex“ a vytvoril predpojatý dotazník, v ktorom sa pýtal členov publika, či si myslia, že Monica je štetka. Kauffmanová pripomenula, že Ohlmeyer výslovne povedal, že Monica si zaslúžila byť podvedená. Týmto tvrdením sa scenáristka cítila byť urazená a odmietajúla Ohlmeyera ako mizogýna. Nakoniec sa však veci vyvinuli v prospech Moniky – divákom sa napriek všetkému postava Moniky páčila a epizóda sa odvysielala nezmenená.
V začiatkoch seriálu bol Monikin byt stanovený ako jeden z dvoch hlavných lokácií. V pilotnej epizóde bolo na dverách bytu číslo 5, ktoré však bolo zmenené na 20, po tom, čo tvorcovia ujasnili, že Monica býva na vyššom poschodí. Epizóda „O tom, ako nebol nikto pripravený“ v tretej sérii sa celá odohrávala v Monikinom byte, pretože rozpočet seriálu nebol dostatočne veľký na zabezpečenie ďalších scén alebo hosťujúcich celebrít. Počas finále seriálu Phoebe potvrdila, že každá postava bývala vo svojom živote aspoň raz v Monikinom byte.
Vzťah s Chandlerom Bingom.
Andrew Harrison z amerického magazínu "The New Republic" verí, že tvorcovia nechali úmyselne rozísť sa hocijakú postavu, ktorá sa blížila k hranici života meniaceho vzťahu, pretože priatelia mali nakoniec aj tak zostať s ostatnými priateľmi. Pretože Joey a Monica boli na začiatku koncipovaný ako dve najviac atraktívne postavy, Crane a Kauffmanová ich pôvodne zamýšľali ako hlavný párik seriálu, ešte pred ich nahradením Rossom a Rachel. Nápad zavrhli po obsadení Matta LeBlanca do role Joeyho. Ten totiž svoju postavu poňal viac ako „veľký brat“, čo sa týka vzťahu jeho a Coxovej postavy. Podľa Allisona Piwowarskiho z Bustle by vzťah medzi Monicou a Joeym značne zmenil trajektóriu vývinu celého seriálu a mal by na postavy život-meniace efekty. Keď Martin Gitlin robil súhrn postavy Moniky v seriáli, vo svojej knihe "The Greatest Sitcoms of All Time" uviedol, že kým jej priatelia „boli len na to, aby čo najviac vyťažili zo svojich spoločenských životov,“ Monica sa „snažila nechať ostatných v rade,“ zatiaľ čo hľadala „toho pravého,“ ktorým sa prekvapivo stal jej blízky priateľ Chandler. Pár rokov predtým, ako Monikin a Chandlerov vzťah začal, Coxová raz v jednom rozhovore zažartovala, že pokiaľ bude mať jej postava niekedy sex s nejakou inou hlavnou postavou, pravdepodobne to bude Chandler. Crane a Kauffmanová nikdy nezamýšľali dať Monicu a Chandlera dokopy, no svoj názor zmenili po uvedomení si, že diváci sa „zamilovali“ do predstavy o Monike a Chandlerovi ako o páre. Robert Bianco z "USA Today" okomentoval, že „ich aféra prišla nečakane a tak nečakane ako prišla mala aj odísť, no diváci si ich rýchlo obľúbili.“ Nápad na ich vzťah však prišiel omnoho skôr, keď si scenáristi Scott Silveri a Shana Godlberg-Meehanová všimli chémiu medzi nimi v epizóde „O tom, ako Rachel pochopila“, kde vtedy nezamestnaná Monica tvárila ako Chandlerova osobná trénerka. Silveriho návrh bol zo začiatku vetovaný ostatnými scenáristami, ktorí mali pocit, že je ešte príliš skoro na uvedenie ďalšieho hlavného páru "Priateľov". V tom čase sa totiž nedávno dali dokopy Rossa a Rachel. Po rozpade Rossovho a Rachelinho vzťahu v 3. sérii mali scenáristi pocit, že je správny čas na oficiálne uvedenie Moniky a Chandlera ako páru a že "Priatelia" „sa jednoducho nemôžu spoliehať na tento vzťah Rossa a Rachel“. Tiež sa domnievali, že Monica a Chandler im dajú zábavnú príležitosť objaviť úplne nové dejové línie.
Silveri a Goldberg-Meehanová zamýšľali udržať Monikin a Chandlerov vzťah v „nízkej miere“, aby ich rozlíšili od verejného vzťahu Rossa a Rachel. Aby zistili, ako by diváci reagovali na aféru Moniky a Chandlera v Londýne na Emilinej a Rossovej svadbe, scéna, v ktorej nahá Monica náhle vylezie spod periny Chandlerovej hotelovej postele, bola natočená pred tromi rôznymi testovacími skupinami divákov 9 mesiacov pred natáčaním. Každá zo skupín na prekvapenie reagovala nadšene. Napriek dobrému prijatiu medzi divákmi, Silveri a Goldberg-Meehanová si boli najprv neistí, či majú ich vzťah rozvíjať ešte ďalej a pokračovali s opatrnosťou tým, že Monica a Chandler spočiatku udržiavali svoj vzťah v tajnosti. Coxová a Perry sa najprv tiež obávali, no nakoniec akceptovali Monicu a Chandlera ako pár. Vzťah postáv bol nakoniec odhalený v epizóde „O tom ako všetci vedia že vedia“. Aj keď všetci priatelia súhlasia s ich vzťahom, Monikini rodičia sú najprv rozhorčení kvôli nedorozumeniu z minulosti, v ktorom figuroval aj Chandler.
Bianco pozoroval, že „pri väčšine seriálov by bolo spájanie dvoch hlavných postáv ako Moniky a Chandlera aktom zúfalstva“. Napriek tomu, „v "Priateľoch" to bol zásah génia, ktorý urobil obe postavy viac atraktívnejšie, zatiaľ čo poskytol potrebný odklon od hlavnej úlohy seriálu: Zachovanie romantickej rovnováhy medzi Rossom a Rachel.“ Monikin a Chandlerov vzťah je protikladom voči Rossovmu a Rachelinmu, pretože zostal „zdravý a silný do konca seriálu“, zatiaľ čo ostatné vzťahy boli prerušované. Autor "Encyclopedia of Television" Horace Newcomb si myslí, že Monikine city pre Chandlera sú zodpovedné za vyliečenie Chandlerovho strachu zo záväzkov. Redaktor magazínu "Slate" Ruth Graham pozoroval, že „Chandler je zobrazený ako seboupohŕdajúci stroskotanec vo vzťahu k ženám, až kým sa nechytí Moniky na konci 4. série“. Medičasom, Silveri si myslí, že seriál bežal tak dlho vďaka vzťahu Moniky a Chandlera. Vysvetľuje: „Ak by stredobodom "Priateľov" zostal Ross a Rachel, videli by ste oveľa kratší seriál.“ Vzťah Moniky a Chandlera sa považuje za dôvod predĺženia seriálu o približne tri roky. Crane a Kauffmanová mali vždy v úmysle dať Monike a Chandlerovi dieťa. Keď prišiel čas na napísanie finále seriálu, nápad adopcie novonarodených dvojčat prišiel v poslednej minúte jednoducho „pre zábavu“. Narodenie dvojčat bolo hlavnou dejovou líniou vo finále. Pomenované boli Jack a Erica, po Monikinom otcovi a biologickej matke. Rozdiel medzi jednotlivými narodeniami sú 3 minúty a 46 sekúnd. Aj keď nečakané objavenie sa Monikiných a Chandlerových dvojčat bolo všeobecne dobre prijaté, kritici sa pozastavili nad faktom, že dvojčatá boli zobrané domov z nemocnice v rovnaký deň, v aký sa narodili.
Kasting.
Monicu hrá americká herečka Courteney Coxová. Prvotným výberom tvorcov Cranea a Kauffmanovej bola herečka Janeane Garofalová, podľa ktorej rolu pôvodne písali. Páčil sa im jej „ostrejší a nahnevanejší“ hlas. Garofalová všan nakoniec rolu odmietla. Rola bola tiež ponúknutá herečke Jami Gertzovej, ktorá rolu odmietla, zatiaľ čo Leah Reminiová sa zúčastnila konkurzov predtým, ako bola obsadená ako Carrie Heffernanová v sitkome Dvaja z Queensu v roku 1998. Reminiová sa však napokon objavila v jednej epizóde "Priateľov" ako hosťujúca hviezda. Pred obsadením v "Priateľoch" bola Coxová známa vďaka účinkovaniu v hudobnom videu Bruca Springsteena „Dancing in the Dark“, v televízii pre svoju rolu Lauren Millerovej v sitkome "Family Ties" a v komediálnom filme "" v roli Melissy Robinsonovej"." Po účinkovaní v sitkome "Seinfeld" ako Meryl, priateľka hlavnej postavy Jerryho Seinfelda, Coxovej producenti ponúkli rolu Monikinej rozmaznanej kamarátky Rachel, pretože Coxová mala „radostnú, pozitívnu energiu“, čo bolo rozhodne proti vízii Moniky, ktorú vtedy mali. Kvôli pocitu, že nebola dostatočne „zvláštna“ na stvárnenie Rachel, lobovala Coxová za rolu Moniky, aj vďaka tomu, že ju charakter postavy priťahoval pre svoju „silnú“ osobnosť. Tvorcovia sa však obávali, že by nebola dostatočne „húževnatá“. Ponuku na rolu dostala vtedy Jennifer Anistonová, po boku ktorej Coxová nakoniec hrala. Medzičasom bola silným konkurentom aj herečka Nancy McKeonová. Littlefieldovi sa páčili obe herečky a tak nechal finálne rozhodnutie na Cranea a Kauffmanovú. Nakoniec rolu vyhrala Coxová, lebo si tvorcovia počaj jej konkurzu všimli „niečo nové“. Kauffmanová povedala, že Coxová „priniesla celú kopu ďalších farieb“. Anistonová nakoniec dostala rolu Rachel.
Každý člen hlavného obsadenia "Priateľov" mal nejakú predošlú skúsenosť so sitkomami. Predtým, ako bola Coxová obsadená v "Priateľoch", sa jej narastajúci úspech zakladal hlavne na jej výzore. Steve Weinstein z "Los Angeles Times" si myslí, že Monica bola Coxovej prvou rolou, ktorá sa zakladala na jej hereckých schopnostiach ako komediálnej herečky a nie na kráse, ako tomu bolo v sitkomoch ako napríklad "Ace Ventura: Zvierací detektív". Coxová je presvedčená, že sa svoju rolu vďačí svojej krátkej role v sitkome "The Trouble with Larry", ktorú považuje za prvýkrát, kedy hrala postavu, ktorá bola „vtipná“. Po skončení sitkomu získala teda akési odporúčanie pre "Priateľov". Keď mali "Priatelia" premiéru, Coxová sa stala najznámejšiou členkou obsadenia seriálu spomedzi skupiny mladých, relatívne neznámych hercov, a teda bola kritikmi aj publikom prijatá ako hviezda seriálu, aj keď Crane a Kauffmanovej snahy boli "Priateľov" promovať ako ansámbel komédiu. Podľa herečky Lisy Kudrowovej, ktorá hrala Phoebe, je Coxová zodpovedná za návrh, aby celé obsadenie pracovalo spolu ako tím. Ako najviac skúsená herečka v tom čase Coxová radila svojim kolegom a kolegyniam, aby zostali otvorení voči nápadom ostatných, poznámkam a návrhom, pričom im dala oprávnenie povedať jej, „ak by som mohla urobiť hocičo zábavnejšie“. Pôvodne bola Coxová najviac platená z celého obsadenia. Preferujúc rovnaké zaobchádzanie so všetkými, všetci z obsadenia vyjednávali o rovnakých honorároch, žiadajúc Warner Bros. akceptovať ich žiadosť 100 000 dolárov za epizódu v tretej sérii, čo bolo zvýšenie z ich originálnych platov v inauguračnej sérii, kedy to bolo 22 000 dolárov za epizódu. V jednom momente dokonca herci zašli až tak ďaleko, že chceli bojkotovať svoj vlastný seriál, ak by ich požiadavky boli zamietnuté, dočasne odmietajúc obnoviť svoje expirujúce zmluvy. Štúdio napokon žiadostiam vyhovelo a do desiatej série zarábali herci 1 milión dolárov za epizódu, čo spravilo z Coxovej, Anistonovej a Kudrowovej najlepšie platené televízne herečky všetkých čias.
V čase obsadenia mala Coxová 30 rokov, čím bola druhou najstaršou z šestice hlavných predstaviteľov. Na začiatku finálnej desiatej série mala 39 rokov. Aj napriek tomu, že sú hlavné postavy zobrazené ako nadšení kávičkári, ktorí väčšinu svojho voľného času trávia v kaviarni, Coxová kávu nepije a počas hrania v seriálu sa iba tvárila. Kauffmanová zastáva názor, že Coxovej vlastná čistotnosť sa veľmi podobá na jej postavu; počas natáčania seriálu upratovala šatne svojich hereckých kolegýň. Coxová ma so svojou postavou a sebou rovnakú aj materskú povahu. Herečka si užívala hranie Moniky, pretože mala možnosť „preniesť svoju vlastnú osobnosť do nej, čo som nikdy predtým nemala možnosť urobiť.“ V istom momente však Coxová začala ľutovať, že súhlasila s rolou Moniky namiesto Rachel, zväčša kvôli nedostatku silných dejových línií, ako mali napríklad Ross a Rachel. Preto bola rada, keď sa jej postava dala dohromady s Chandlerom, vďaka čomu sa zlepšili aj dejové línie.
Coxová si zobrala herca Davida Arquetta v roku 1999 počas prestávky medzi piatou a šiestou sériou, čím si zmenila svoje meno na Courteney Cox Arquette. Úvodná znelka prvej epizódy šiestej série „O tom, čo prišlo po Vegas“ obsahuje interný vtip, kedy bolo Coxovej nové priezvisko „Arquette“ pridané k priezviskám všetkých mien obsadenia a štábu. Epizóda je venovaná Coxovej a Arquettovi: „Pre Courtneney a Davida, ktorí sa zobrali.“ Predtým, ako si Coxovú zobral, sa Arquette objavil v jednej epizóde "Priateľov" ako Phoebin objekt lásky. Počas 10. série Coxová otehotnela a v tom istom čase prechádzala so svojím televíznym manželom cez proces adopcie. Podobne ako Monica a Chandler, aj Coxová s Arquettom mali problém s otehotnením. Aj napriek tomu, že Kudrowovej tehotnosť v skutočnom živote bola zahrnutá v seriáli, to isté nemohlo byť urobené pre Coxovú, keďže seriál dlhodobo zobrazoval Moniku ako ženu, ktorá má problém otehotnieť. Štáb sa teda rozhodol jej tehotenstvo zakryť používaním väčšieho oblečenia. Aj napriek snahe zo strany štábu však diváci v niektorých momentoch tehotenstvo zachytili.
Charakteristika.
Závislosť a neuróza.
Na začiatku prvej série má Monica 25 rokov. Rita Loiaconová z "SheKnows Media" sa o Monice vyjadrila, že je najlepšie realizovanou postavou vďaka jej „spôsobom, ktoré sú perfektne rozvinuté. Podobne ako iné sitkomy so silnými ženskými rolami, ktoré boli populárne v osemdesiatych a deväťdesiatych rokoch 20. storočia, má Monica silný materinský inštinkt stálym „prízvukovaním túžby po materstve“. Ako „neoficiálna matka brlohu“ skupiny zastáva Monica rolu kvočky a je tak často vnímaná ako člen s najvyššou úrovňou sexteta. Ken Parish Perkinsová z "Chicago Tribune" ju označila ako najuzemnenejšiu postavu. Jill O'Rourke z "Crushable" ju vníma „lepidlo, ktoré držalo skupinu pohromade“. Ken Tucker z "Entertainment Weekly" si myslí, že Monica slúžila „ako pevné centrum v kruhu šialených kamarátov“ vďaka svojej „radostnej“ povahe v kombinácii s faktom, že má stabilnú prácu a vyzerá, že má najsilnejší zdravý rozum. John J. O'Connor pre "The New York Times" píše, že Monica prezentuje „najsilnejšie puto s realitou“ ako najrealistickejši zobrazená postava sitkomu. James Tison z "Bustle" súhlasí, že Monica je najlepšie vypovedaná postava seriálu. Robert Bianco z "Pittsburgh Post-Gazette" referujúc k Monice ako k „hlave priateľov“ ju popisuje ako rozumnú, vysvetľujúc, že ona aj jej brat Ross reprezentujú „relatívne stabilné centrá, okolo ktorých rotujú ostatní priatelia“. Emily Nussbaumová z "Natural Living Today" popisujúc ju ako „veľmi kompetentú“ prirovnala Monicu k rozprávkovej postave Snehulienky kvôli jej skúsenostiam s domácnosťou, na ktoré sa môže ostatných päť postáv silne spoľahnúť. Využíva tu podobnosť vzťahu medzi Snehulienkou a siedmimi trpaslíkmi.
Zatiaľ čo Ayn Bernosová z "Though Catalog" ju identifikovala ako „s príznakom... organizátora“, Kelsey Millerová z "Refinery29" zhrnula Monikinu osobnosť ako zábavnú, podráždenú, milujúcu a súťaživú. Monica, ktorá je rada vo vedení, je známa ako „čistotná šialenkyňa“, posadnutá čistotnosťou a udržovaním svojho bytu v dokonalosti. Známa je tiež svojou neurózou, extrémnym obsendantno-kompulzívnym správaním a súťaživosťou vo svojej povahe. Osobnostné rysy sú prehnané kvôli humoru a zábave. Scenáristi nevyužili plný potenciál Monikinej neurózy na účely zábavy až do prvej epizódy sviatku Vďakyvzdania. Monica je tiež najhlasnejšiou spomedzi priateľov. Autorka Cheryl St. Johnová vo svojej knihe "Writing With Emotion, Tension, and Conflict: Techniques for Crafting an Expressive and Compelling Novel" napísala, že Monica prezentuje vlastnosti zvyčajne asociované s perfekcionizmom a panovačnosťou. James Tison z "Bustle" napísal, že Monikina čistotnosť a panovačnosť z nej často robila „tú chromú“ medzi jej priateľmi, aj keď „dokázala, že pravidlá a zodpovednosť sú niekedy dôležité“. Napriek tomu Steve Weinstein z "Los Angeles Times" poznamenal, že Monikine správanie má tendenciu byť v rozpore s jej obrazom „slečny perfektnej“. Vysvetľuje, že postava si „často robí blázna zo samej seba“ a okrem toho, že je „tak neúprosne úhľadná, že jej výrazy tváre diskomfortu pri pohľade na jednu zo svojich kamarátok, ako robí neporiadok, sú dostatočné na to, aby vyvolali úprimný smiech“. Aj keď ju niektoré zvyky a maniere robia silnou kandidátkou na osobu s obsendantno-kompulzívnou poruchou, považujú sa za „zvláštne a zábavné“ a jej kamaráti ich alebo ignorujú alebo si z nich robia žarty.
Kauffmanová ako tvorkyňa a scenáristka seriálu potvrdila, že Monikina extrémne organizovaná osobnosť je založená na nej. Vysvetľuje: „Mám v sebe veľa z Moniky, čo sa týka nutnosti mať všetko v istom smere.“ Píšuc o vývoji Monikinej osobnosti v "USA Today", Robert Bianco pozoroval, že postava sa postupne vyvíja zo „starostlivej, opatrovateľskej postavy matky ... do ľahko odľahčenéj benevolentnej panovníčky“.
Rodina a detstvo; kariéra a ľúbostný život.
Monica má komplikovaný vzťah s jej rodičmi Jackom (Elliot Gould) a Judy Gellerovcami (Christina Picklesová), viac však so svojou mamou. "Entertainment Weekly" ich vzťah okomentovalo ako „úctu berúci“. Fakticky však mala väčšina hlavných postáv "Priateľov" so svojimi rodičmi „napäté vzťahy“. Opisujúc Judy ako „hyperkritickú“, Judy si užíva neustále kritizovanie vzhľadu svojej dcéry, jej kariéry a ľúbostného života, zatiaľ čo k svojmu synovi sa správa oveľa milšie. Chelsea Mizeová z "Bustle" napísala, že Monikine a Rossove „bláznivé spôsoby sa stali oveľa viac pochopiteľnými po... ich videní s rodičmi“. Autor "Encyclopedia of Television Shows, 1925 through 2010" Vincent Terrance si myslí, že Monikina súťaživosť má korene vo vyrastaní s Rossom ako bratom, s ktorým často súťažila ako dieťa. Kriti Tulsianiová z "IBNLive" popísala Monikin a Rossov vzťah ako „zmes lásky a súrodeneckej žiarlivosti s nutkaní dráždiť sa navzájom do najhlbšieho jadra existencie“, v ktorom si Ross robí žarty z váhy svojej sestry a Monica si ho doberá kvôli jeho nevydareným manželstvám. Čo sa týka etnika, Crane potvrdil, že Monica a Ross sú poloviční Židia. Ich otec je Žid a matka má nežidovský európsky pôvod. "Television's Changing Image of American Jews" však Moniku opísal ako „maskovaného“ Žida, vysvetľujúc, že „múdry, vtipný a neistý Ross vyzerá byť viac židovský“ ako Monica, ktorú autor odmietol ako niečo podobné čínskej bábike, čo sa týka výzoru a správania. Vo svojej knihe "Encyclopedia of American Jewish History, Volume 1" autor Stephen Harlan Norwood súhlasí, že oproti mužským Židom v seriáli boli Monikine židovské „znaky“ virtuálne odstránené.
Rachel a Monica sú veľmi rozdielne, aj keď zostali najlepšími kamarátkami od strednej školy. Aj keď majú obidve postavy podobné ekonomické pozadie, vyrástli na „dvoch rôznych koncoch sociálneho rebríčka strednej školy“. Rachel bola populárna roztlieskavačka a Monica „bojovala s telesnými problémami kvôli bytiu dieťaťom a tínedžerom s nadváhou“. Sabienna Bowmanová z "This Was TV" pozorovala, že „Monikine problémy ju nakoniec zanechali sebavedomejšiou ako Rachel a viac pripravenou na dospelosť.“ Monica mala nadšenie pre varenie od svojho detstva od momentu, kedy dostala svoju prvú detskú mikrovlnku Easy-Bake Oven. Jej postava mala počas seriálu viacero zamestatní týkajúcich sa varenia, pričom varila v piatich rôznych reštauráciach. Tento trend je podobný ako jej neustále menenie priateľov v hľadaní „perfektnej zhody“. Michael Hogan z "The Guardian" si myslí, že „súťaživá, perfekcionistická, obsendantno-kompulzívna nátura spôsobila, že bola dokonale vhodná pre kariéru šéfkuchárky“. Jej vášeň k pečeniu a jedlu však zodpovedná za jej extrémnu nadváhu počas detstva, strednej školy a univerzity. Uťahovanie si z objemnej Moniky je často používaný pri spomienkach postavy počas seriálu. Nadváha bola prvýkrát odhalená v druhej sérii v epizóde „O videu“. Okrem nadváhy je Monica zobrazená s nízkou sebeúctou, častým sa prejedaním a neustálou potrebou priťahovať na seba pozornosť. Počas univerzity bola Monica tak zahanbená, keď si Chandler, ktorý sa jej vtedy páčil, robil žarty z jej výzoru, že schudla. Autorka "Media and the Rhetoric of Body Perfection: Cosmetic Surgery, Weight Loss and Beauty in Popular Culture" Dr. Deborah Harris-Mooreová si myslí, že Monikina tendencia vyvinúť sa v organizátora má pôvod v jej problémoch z detstva s naberaním váhy, vysvetľujúc, že postava jedla nadmieru, aby „sa vyrovnala so svojimi emóciami“.
Vďaka svojej silne vôli má tendeciu prejavovať vynikajúcu vytrvalosť, pokiaľ ide o to, čo očakáva od svojich vzťahov, zamestaní a života vo všeobecnosti. Často sa odmieta uspokojiť s niečím, čo je menej, ako to, čo ju uspokojuje. Na začiatkoch seriálu si Monica vytvorí reputáciu pre svoje nešťastie a narážanie na nešťastné okolnosti v prípade randenia, romantických vzťahov a jej ľúbostného života. "Nick at Nite" si robil žarty, že postava „rada zachováva veci upratané vo svojom dome a svojom ľúbostnom živote, aj keď je to ťažšie“. Tento motív je často používaný na zábavné odľahčenie deja, keďže jej priatelia jej často pomáhali vyberať jej nové rande a priateľov. Vo svojej recenzii seriálu David Hiltbrand z "People" opísal postavu ako „neštastnú v láske, spoluzávislú“, zatiaľ čo Ken Parish Perkinsová z "Chicago Tribune" si všimla, že Monica „minie, keď mieri na Toho správneho“. Podľa Mike D'Avria zo "Splitsider" sa Monica „nikdy nevyhla skoku do vreca s náhodnými mužmi, ako aj ľudmi, s ktorými pracovala – medzi nimi napríklad maturant, stará láska zo strednej školy a alkoholik. Coxová opísala Moniku ako pojašenú, nahnevanú a sarkastickú, hovoriac o nej ako o sexuálne najviac aktívnej postave seriálu.
Spomedzi ženských postáv "Priateľov" trvalo stanovenie Monikinu štýlu najdlhšie. "InStyle" napísal, že Monikina kombinácia krátkeho, zvlneného účesu a tmavého rúžu evokovala „verziu deväťdesiatych rokov na štyridsiate roky“. Ashley Hoffmanová zo "Styleite" si myslí, že postava sa spočiatku „obliekala ako turista, ktorý sa snaží vypadať ako newyorčan“. So skriňou zloženou takmer s rovnakým počtom šiat a nohavíc, Monikin zmysel pre módu bol, podobne ako Rachelin a Phoebin, „trochu normcore a trochu corporate-casual“.
Prijatie kritikov.
Štyri mesiace pred premiérou "Priatelia" neprešli interným výskumom NBC, v ktorom bola ako možný faktor uvedená nesympatickosť hlavných postáv. Aj keď správa uznala Monicu ako jedinú postavu, ktorú testovacie publikum označilo pozitívne, NBC pripustila, že postavu identifikovali ako „veľmi pod žiadúcou úrovňou na vedenie“. V retrospektíve si Andrew Harruson z "The New Republic" myslí, že aj keď boli Monica a jej priatelia „povrchní, egocentrickí a spočiatku nároční na obľúbenie ... vo svojom solipizme a neúroze odrážali svet okolo seba ... oveľa viac presne ako akýkoľvek obyčajný rodinný sitkom“ nakoniec „vytvárajúc kávou voňajúci kokón, do ktorého chceli vstúpiť milióny.“ Recenzie sa postupne zlepšovali. Skorá kritika "Priateľov" označila Monicu za hviezdu seriálu: „Monica sa objavila ako príťažlivá, atraktívna, sebavedomá a motivovaná – vodkyňa skupiny.“ Zatiaľ čo mužom pripadala Monica atraktívne, ženy ocenili jej zmysel pre humor.
Keď mali "Priatelia" premiéru v septembri 1994, kritici Monicu vnímali ako hlavnú postavu seriálu; Ken Tucker z "Entertainment Weekly" toto pripisuje faktu, že Coxová bola vtedy najznámejšiou herečkou z obsadenia. Herečka dostávala veľké množstvo pozitivných recenzií za svoje hranie. Tony Scott z "Variety" komentoval, že celé obsadenie sa „javí vynaliezavo a ukazujú elegantné sitkomové zručnosti ... hlavne Coxová“. David Zurawik z "The Baltimore Sun" jej hranie označil za „ohromné“. John Kiesewetter Z "The Cincinnati Enquirer" ocenil Coxovej schopnosť „priniesť verbálnu aj fyzickú komédiu“. Sophie Miskiwová z "Contactmusic.com" pochválila Coxovú za predstavovanie Moniky s „roztomilou neurózou“. Ako postavu, "Lifetime" opísal Monicu ako „neurotickú, no stále roztomilú“. Emma Lordová z "Bustle" napísala: „Neviem si predstaviť, prečo by niekto nechcel byť Monikou Gellerovou,“ opisujúc ju ako „múdru“ a „rozumnú“. Priznávajúc si, že Monica „pravdepodobne nie je naša najobľúbenejšia postava,“ TalkTalk postavu opísal ako „úžasne neurotickú“. "Nick at Nite" ju ohodnotili tak, že je „tak roztomilá, ako je neurotická“ napriek jej panovačnej osobnosti. Howard Rosenberg z "Los Angeles Times" bol naklonený k celému obsadeniu, hlavnej ku Coxovej a jej postave, ktorú opísal ako „silnú“ a „roztomilú a vtipnú“. Píšuci tiež pre "Los Angeles Times", Glenn Whipp opísal herečkinu schopnosť časovania humoru ako „dokonalú“ a že „prinisela Monikine neistoty spôsobom, že zmenila sebaodsudzovanie na formu umenia“. Jenna Mullinsová z "E!" označila Coxovú za „fantastickú komediálnu herečku“. Alec Harvey z "The Birmingham News" popísal Moniku ako „veľmi, veľmi zábavnú“ postavu. Kayla Upadhyayaová z "The Michigan Daily" ocenila fakt, že „Coxová do Moniky priniesla momenty úpriminosti a vážnosti“. Napriek tomu "The Washington Post" označil Coxovej hranie za „degradujúce“, zatiaľ čo Mike Ryan zo "ScreenCrush" ohodnotil Monicu ako „celkom normálnu, no nudnú postavu“.
V roku 1999 bola Coxová nominovaná na ocenenie "American Comedy Award for Funniest Supporting Female Performer in a TV Series". Aj keď bola nepretržovane chválená za svoj výkon, Coxová nikdy nevyhrala Emmy Award za svoju rolu v "Priateľoch" počas celej doby vysielania seriálu, aj keď každý z jej piatich hereckých kolegov túto cenu získal. Coxová priznala, že pre viaceré nominácie pre Anistonovú a Kudrowovú „mala tažké časy nebrať to ... osobne“ uznávajúc, že ju ignorovanie „ranilo“. Veľa médii zaraďuje Coxovú do zoznamu niekoľkých úspešných televíznych hercov a herečiek, ktorí podľa nich mali vyhrať Emmy Award. Zlyhanie Academy of Television Arts &amp; Sciences uznať Coxovú viedlo Jennu Mullinsovú z "E!" k otázke, „či má Hollywood niečo proti oceneniu fantastickej komediálnej herečky akou je Coxová“. V roku 2014 "SheKnows Media" publikovalo článok vysvetľujúci päť dôvodov autorky Rity Loiaconovej, prečo si myslí, že Monica je „najlepšou postavou "Priateľov"“, citujúc jej čistotnosť, otvorenosť a rolu „srdca skupiny“. Loiaconová povedala, že Monica „nemala len jeden definujúci aspekt; mala ich veľa a všetky boli rovnako podarené. Nespomínajúc jej ambície a zraniteľnosti, ktoré vyústili do jedného z najdojímavejších a srdcervúcich momentov seriálu.“ Dodatočne Loiaconová odsúdila fakt, že Coxová nikdy nevyhrala Emmy Award za svoj výkon a označila to za „absolútne zločinecké“. V roku 2015 napísal "HitFix" podobný článok s názvom „5 dôvodov, prečo je Monica Geller najlepšou priateľkou "Priateľov"“ pri príležitosti Coxovej päťdesiatych prvých narodenín. "The Birmingham News" označil v článku nasledovné epizódy za Monikine najlepšie: „Premiéra“, „O dvojčatách v dvoch častiach II“, „O videu“, „O Chandlerovi v debne“, „O embryách“, „O všetkých vďakyvzdaniach“, „O tom ako všetci vedia že vedia“, „O poslednej noci“, „O zásnubách“, „O monikinej a chandlerovej svadbe“, „Posledná epizóda“. Coxová za svoju najlepšiu epizódu považuje „O embryách“. Medzičasom označil "BDCwire" za najlepšie epizódy postavy tieto: „O tom, ako Ross a Monika tancovali“, „O zlacnených svadobných šatách“, „O Monikinych čižmách“, „O medúze“ a „O tom ako Monica spievala“.
Napriek pozitívnemu ohlasu ku Coxovej a jej postave boli niektoré aspekty Monikinej charakteristiky kritizované. Epizóda druhej série „O tom ako doktor Remoreto umrel“ priniesla kontroverziu kvôli jednej zo svojich dejových línii, ktorý sa točí okolo hádky Moniky a Rachel, ktorá z nich vyhrá posledný kondóm v ich byte na to, aby mala sex so svojím príslušným priateľom, Richardom a Rossom. Autorka Lynn M. vo svojej knihe "Narratives, Health, and Healing: Communication Theory, Research, and Practice" dej obraňovala argumentujúc, že propaguje bezpečný sex. Rachel nakoniec vyhrá kondóm v hre papier, kameň, nožnice, čím núti Moniku abstinovať na jednu noc. Monikine obézne alter ego „Tučná Monica“ bolo často obviňované z bytia ofenzívneho stereotypu ženy s nadváhou využívanom na zábavu. Aj keď indetifikujúc predošle obéznu postavu ako „štandartný televízny tróp“, Bim Adewunmiová z "New Statesman" napísala, že Tučná Monica „vždy udrela na divnú nôtu“ aj napriek snahám seriálu „určiť pevnú a uspokojivú minulosť postavy“. Megan Kirbyová z "xoJane" rozoberala otázku, aký negatívny dopad mohli mať seriálové vtipy o nadváhe na divákov s nadváhou: „Čo to znamená pre dievčatá ako ja, ktoré nikdy nebudú chudé? Sme odsúdené na bočné roly a stereotypy v našich životoch? Samozrejme, že toto nie je pravda. Niekedy ale rozmýšľam, temne a tajne: Tučné dievča sa nestane protagonistkou.“ Emma Tarverová z "Feminspire" si uvedomila, že Tučná Monica „ma ako dieťa doviedla k tomu, že som si myslela, že nie som hodná lásky, že si zo mňa bude moja rodina a moji priatelia neustále robiť srandu kvôli mojej váhe a nikdy by som som nemala flirtovať, pretože by som znechutila každého muža, na ktorého som sa pozrela.“ Kelsey Millerová z "Refinery29" však Tučnú Monicu prijala pozitívne ako „dôkaz toho, že môžem prekonať moju nechutnú plnosť a byť tiež braná ako roztomilá“. Napriek týmto sťažnostiam sa Tučná Monica ukázala veľmi populárna medzi divákmi, vďaka čomu scenáristi urobili až štyri epizódy s pohľadom do minulosti (tzv. flashbackové epizódy) s Tučnou Monicou. Aj keď sa fyzicky vyskytuje len v štyroch epizódach, odkazy na Tučnú Monicu sú približne v polovici všetkých epizód seriálu a odvtedy bola dostatočne populárna na to, aby sa z nej stal internetový mém.

</doc>
<doc id="621918" url="https://sk.wikipedia.org/wiki?curid=621918" title="Monica Elaine Gellerová">
Monica Elaine Gellerová



</doc>
<doc id="621919" url="https://sk.wikipedia.org/wiki?curid=621919" title="Monica Geller">
Monica Geller



</doc>
<doc id="621920" url="https://sk.wikipedia.org/wiki?curid=621920" title="Monica Elaine Geller">
Monica Elaine Geller



</doc>
<doc id="621921" url="https://sk.wikipedia.org/wiki?curid=621921" title="Rachel Karen Green">
Rachel Karen Green



</doc>
<doc id="621922" url="https://sk.wikipedia.org/wiki?curid=621922" title="Rachel Green">
Rachel Green



</doc>
<doc id="621923" url="https://sk.wikipedia.org/wiki?curid=621923" title="Phoebe Buffatová-Hanniganová">
Phoebe Buffatová-Hanniganová



</doc>
<doc id="621924" url="https://sk.wikipedia.org/wiki?curid=621924" title="Phoebe Buffay-Hannigan">
Phoebe Buffay-Hannigan



</doc>
<doc id="621925" url="https://sk.wikipedia.org/wiki?curid=621925" title="Jennifer Joanna Aniston">
Jennifer Joanna Aniston



</doc>
<doc id="621926" url="https://sk.wikipedia.org/wiki?curid=621926" title="Jennifer Joanna Anistonová">
Jennifer Joanna Anistonová



</doc>
<doc id="621927" url="https://sk.wikipedia.org/wiki?curid=621927" title="Courteney Bassová Coxová">
Courteney Bassová Coxová



</doc>
<doc id="621931" url="https://sk.wikipedia.org/wiki?curid=621931" title="Žibrica">
Žibrica

Žibrica môže byť:

</doc>
<doc id="621934" url="https://sk.wikipedia.org/wiki?curid=621934" title="Oppo">
Oppo

Oppo Electronics Corporation (po čínsky: 广东 欧珀 移动 通信 有限公司, pchin: Guǎngdōng ōupò yídòng Tongxin yǒuxiàn gōngsī), krátko Oppo, je čínsky výrobca spotrebnej elektroniky založený v roku 2001 so sídlom v meste Dongguan. Oppo mal piaty najväčší podiel na svetovom trhu mobilných telefónov po výrobkoch Samsung, Apple, Huawei a Xiaomi v roku 2017.

</doc>
<doc id="621935" url="https://sk.wikipedia.org/wiki?curid=621935" title="Proxima Centauri b">
Proxima Centauri b

Proxima Centauri b (iné názvy: Proxima b, Alpha Centauri Cb) je extrasolárna planéta obiehajúca v obývateľnej zóne červeného trpaslíka Proxima Centauri, ktorá je najbližšou hviezdou k Slnku a súčasť trojhviezdneho systému. je vzdialená asi 4,2 svetelných rokov (1,3 parsekov, 40 triliónov km) od Zeme v súhvezdí Kentaur. Je to najbližšie objavená extrasolárna planéta k slnečnej sústave.
Proxima Centauri b obieha okolo svojej hviezdy vo vzdialenosti zhruba 0,05 AU s dobou obehu cca 11,2 pozemských dní. Jej odhadovaná hmotnosť je 1,3 krát väčšia ako zemská. Jej planetárna obývateľnosť nebola zistená, ale je nepravdepodobná, pretože planéta je vystavená hviezdnemu vetru s tlakom viac ako 2000 krát väčším ako na Zemi zo slnečného vetra.
Objav planéty oznámila European Southern Observatory v auguste 2016. Planétu objavili pomocou metódy radiálnej rýchlosti, keď periodický Dopplerov jav posúva spektrálnu čiaru svetla domovskej hviezdy. Podľa týchto výsledkov sa radiálna rýchlosť domovskej hviezdy relatívne k Zemi mení s amplitúdou približne 2 metre za sekundu. Podľa Guillema Anglada-Escudého, dáva vzdialenosť k Zemi príležitosť na robotické preskúmanie planéty s projektom Starshot alebo prinajmenšom „v nadchádzajúcich storočiach“.
Bez známeho uhlu sklonu dráhy je presná hmotnosť Proxima Centauri b neznáma. Ak je jej dráha na úplnom okraji, tak má hmotnosť 1,27 (+0,19, −0,17) hmotnosti Zeme. Štatisticky je 90 % šanca, že planéta má hmotnosť menej ako 8,1 (+1,2, −1,0) hmotnosti Zeme.

</doc>
<doc id="621936" url="https://sk.wikipedia.org/wiki?curid=621936" title="Proxima b">
Proxima b



</doc>
<doc id="621937" url="https://sk.wikipedia.org/wiki?curid=621937" title="Alpha Centauri Cb">
Alpha Centauri Cb



</doc>
<doc id="621940" url="https://sk.wikipedia.org/wiki?curid=621940" title="Ahmosov papyrus">
Ahmosov papyrus



</doc>
<doc id="621941" url="https://sk.wikipedia.org/wiki?curid=621941" title="Messénske vojny">
Messénske vojny

Messénske vojny boli ozbrojené konflikty v starovekom Grécku, ktoré spočiatku viedla Sparta s cieľom podmaniť si Messéniu, a neskôr jej obyvateľstvo za svoje oslobodenie.
Podľa antickej tradície zviedli Sparťania s Messénčanmi už v rannom (archaickom) období dve dlhé vojny. Prvá messénska vojna sa udiala najpravdepodobnejšie v druhej polovici 8. storočia pred Kr. Messénčania sa vraj za vojenskej pomoci Arkádie, Argu a Sikyónu spartskému náporu dlho bránili, ale Sparťania, ktorí obdržali vojenskú pomoc od Korintu, však nakoniec zvíťazili a územie Messénie (zrejme len jej centrálnu planinu) začlenili k spartskému štátu. Roľnícke obyvateľstvo usadené v údolí rieky Pamisos sa dostalo do postavenia heilótov a ostatní sa stali perioikmi (boli to prevažne potomkovia pôvodného achajského obyvateľstva v priľahlom území Messénie).
Približne v polovici 7. storočia pred Kr. vypukla druhá messénska vojna. Ohlasom jej priebehu sú verše básnika Tyrtaia, v ktorých vyzýva Sparťanov k boju proti Messénčanom, ktorí sa snažili zbaviť spartskej nadvlády. Hlavná tiaž v týchto bojoch spočívala na ťažkoodencoch. Sparťania odpor Messénčanov zlomili až po ťažkých bojoch a podmanili si celé ich územie.
V 60. rokoch 5. storočia pred Kr. vypuklo v Sparte povstanie heilótov, ktorého hlavné ťažisko bolo na území Messénie. Toto povstanie býva preto označované ako tretia messénska vojna. Aj tentokrát Sparťania zvíťazili. Messénia získala samostatnosť až o storočie neskôr (60. roky 4. storočia pred Kr.) v dobe tébskej hegemónie v Grécku.

</doc>
<doc id="621948" url="https://sk.wikipedia.org/wiki?curid=621948" title="James Byron Dean">
James Byron Dean



</doc>
<doc id="621949" url="https://sk.wikipedia.org/wiki?curid=621949" title="Svetový pohár vo vodnom póle mužov 2018">
Svetový pohár vo vodnom póle mužov 2018

Svetový pohár vo vodnom póle mužov 2018 bol v poradí 16. turnaj svetového pohára vo vodnom póle mužov, ktoré organizuje Medzinárodná plavecká federácia (FINA). Konal sa v Berlíne, v Nemecku v dňoch od 11. do 16. septembra 2018, za účasti 8 tímov. Nováčikom podujatia bolo družstvo Japonska. Nemecko organizovalo mužský svetový pohár tretíkrát, predtým hostilo toto podujatie v rokoch 1985 (v Duisburgu) a 1989 (v Západnom Berlíne). Zápasy sa odohrali v Schwimm- und Sprunghalle im Europasportpark s kapacitou 4 000 miest. Titul získalo , ktoré vo finálovom zápase zvíťazilo nad .
Tento turnaj zároveň slúžil ako jedno z kvalifikačných podujatí na Majstrovstvá sveta 2019, ktoré organizuje Čína. Kvalifikovali sa na ne 4 najlepšie družstvá.
Nasadenie do výkonnostných košov.
Družstvá sa pred žrebovaním do skupín rozdelili do nasledovných výkonnostných košov:
Poznámka: Číslo v zátvorke udáva umiestnenie vo svetovom rebríčku FINA v roku 2017.

</doc>
<doc id="621953" url="https://sk.wikipedia.org/wiki?curid=621953" title="Nedokončená pyramída v Abúsíre">
Nedokončená pyramída v Abúsíre



</doc>
<doc id="621954" url="https://sk.wikipedia.org/wiki?curid=621954" title="Pyramída Lepsius XXVI">
Pyramída Lepsius XXVI



</doc>
<doc id="621955" url="https://sk.wikipedia.org/wiki?curid=621955" title="Chloralhydrát">
Chloralhydrát

Chloralhydrát je organická zlúčenina so sedatívnymi a hypnotickými účinkami. Je to bezfarebná pevná látka. Okrem svojich farmaceutických účinkov je to takisto užitočná laboratórna chemikália. Z hľadiska jej štruktúry sa jedná o geminálny diol a zlúčeninu odvodenú od chloralu. Prvýkrát ju pripravil v roku 1832 nemecký chemik Justus von Liebig v meste Gießen pomocou chlorácie etanolu. Sedatívne účinky tejto látky boli prvýkrát opísané v roku 1869, po čom sa kvôli svojej jednoduchej príprave začal často používať.&lt;br&gt;
Spolu s chloroformom sa môže vo veľmi malých množstvách vyskytovať aj v pitnej vode, kde vzniká ako nechcený produkt pri chlorovaní vody, ktorá obsahuje organické nečistoty. V pitnej vode boli jeho najvyššie hladiny namerané okolo 100 mikrogramov na liter, ale bežne jeho koncentrácia nepresahuje 10 mikrogramov na liter. Priemerne sú jeho koncentrácie vyššie v povrchovej vode než v podzemnej.
Využitie.
Hypnotikum a sedatívum.
Dnes sa chloralhydrát používa na krátkodobú liečbu nespavosti a ako sedatívum pred drobnými zdravotnými zákrokmi. Na začiatku 20. storočia ho však po ich vynajdení vytlačili z trhu barbituráty a neskôr následne benzodiazepíny. Vo veterinárstve sa používal ako celkové anestetikum, každopádne kvôli jeho vedľajším účinkom nie je vhodný ani na anestéziu ani eutanáziu drobných zvierat. Dnes sa okrem iného používa ako sedatívum pred EEG vyšetreniami, pretože je to jedno z mála sedatív, ktoré nepotláča epileptiformé výboje.
Organická syntéza.
Chloralhydrát sa dá použiť na prípravu rôznych iných organických zlúčenín. Pri destilácii s kyselinou sírovou vzniká chloral, pretože kyselina sírová z neho odštiepi vodu.
Takisto sa používa na prípravu izatínu. Pri takejto reakcii chloralhydrát reaguje s anilínom a hydroxylamínom. Produkt tejto reakcie sa následne za prítomnosti kyseliny sírovej cyklizuje na izatín.
Botanika.
V botanike sa chloralhydrát využíva na prípravu Melzerovho činidla, ktoré sa využíva na identifikáciu určitých druhov húb.
Toxicita a bezpečnosť.
Dlhodobé vystavenie sa výparom chloralhydrátu je nebezpečné. Pri testovaní bolo zistené, že polovica testovaného súboru umierala po 4 hodinách nepretržitého vystavenia výparov chloralhydrátu v koncentrácii 440 mg/m3. Dlhodobé užívanie sa spája s toleranciou voči účinkom chloralhydrátu, vzniku závislosti a možnými komplikáciámi z dlhodobého užívania ako napríklad: bolesti brucha, vyrážky a ťažké poškodenie pečene, obličiek či srdca.&lt;br&gt;
Predávkovanie sa prejavuje nasledujúcimi príznakmi: zmätenosť, nevoľnosť a zvracanie, spomalené a nepravidelné dýchanie, srdcové arytmie, kŕče a kóma.&lt;br&gt;
Pri podozrení na otravu chloralhydrátom sa môže zmerať jeho koncentrácia alebo koncentrácia jeho metabolitov v krvi.
Liečbu otravy je možné uľahčiť pomocou dialýzy krvi.
Farmakologický mechanizmus.
Po vstupe do tela sa chloralhydrát premieňa na trichlóretanol, čo je jeho farmakologicky aktívny metabolit. Vo farmakologických dávkach nastupuje jeho účinok do 20 až 60 minút. Jeho účinok je založený na aktivácii GABA receptorov, čím je svojou farmakodynamikou podobný barbiturátom a benzodiazepínom. Je návykový a po jeho vysadení môžu nastať abstinenčné príznaky podobné ostatným GABAergickým liekom. Takisto môže zosilniť účinky rôznych antikoagulantov. Je tiež dokázané, že je mierne mutagénny in vitro aj in vivo.
Syntéza.
Cl3CCHO + H2O = Cl3CCH(OH)2&lt;br&gt;
4 Cl2 + C2H5OH + H2O → Cl3CCH(OH)2 + 5 HCl&lt;br&gt;
Pri tejto reakcii je však potrebné kyslé prostredie pretože pri zásaditom pH, prebieha haloformová reakcia a vzniknutý chloralhydrát sa hydrolýzou okamžite mení na chloroform.

</doc>
<doc id="621960" url="https://sk.wikipedia.org/wiki?curid=621960" title="Fúzatka trstinová">
Fúzatka trstinová

Fúzatka trstinová (iné názvy: sýkorka fúzatá, fúzatka trsťová; lat. "Panurus biarmicus") je kozmopolitný druh z čeľade fúzatkovité. Obýva južnú časť Palearktídy. Podľa Medzinárodnej únie na ochranu prírody a prírodných zdrojov fúzatka trstinová patrí medzi najmenej ohrozené druhy, celková populácia má neznámy, kolísavý trend. 
Výskyt a stav na Slovensku.
Odhadovaný počet hniezdiacich párov je 150 - 400, zimujúcich jedincov 500 - 1500. Veľkosť populácie vykazuje "výrazný nárast" viac ako o 50%, druh je "fluktuujúci". Veľkosť územia, na ktorom sa vyskytuje, vykazuje "mierny nárast" o 20 do 50%. Ekosozologický status v roku 1995 "V" - zraniteľný. V roku 1998 "LR:nt" - menej ohrozený druh, "nt" - takmer ohrozený taxón. V roku 2001 "LR" - menej ohrozený. V roku 2014 "NT* D1" - takmer ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Ochrana.
Je zákonom chránená, spoločenská hodnota je 2000 € (Vyhláška MŽP č. 170/2021).

</doc>
<doc id="621961" url="https://sk.wikipedia.org/wiki?curid=621961" title="Panurus biarmicus">
Panurus biarmicus



</doc>
<doc id="621962" url="https://sk.wikipedia.org/wiki?curid=621962" title="Sýkorka fúzatá">
Sýkorka fúzatá



</doc>
<doc id="621963" url="https://sk.wikipedia.org/wiki?curid=621963" title="Fúzatka trsťová">
Fúzatka trsťová



</doc>
<doc id="621964" url="https://sk.wikipedia.org/wiki?curid=621964" title="Chronická obličková choroba">
Chronická obličková choroba

Chronická obličková choroba (tiež Chronické ochorenie obličiek, skratka CHOCH, často používaná aj CKD - angl. Chronic Kidney Disease) je charakterizovaná postupnou stratou funkcie obličiek - zlyhaním obličiek v dôsledku ich ochorenia - glomerulonefritídy, tubulointersticiálnej nefritídy, alebo poškodenia obličiek pri inom ochorení - artériovej hypertenzii, diabetes mellitus, systémovom ochorení spojiva atď. K  poškodeniu obličiek dochádza často dlhodobo bez zjavných symptómov, ktoré by chorému spôsobili závažné zdravotné problémy. 
Epidemiológia.
Chronická obličková choroba  predstavuje významný zdravotnícky problém. Jej výskyt stúpa, podľa National Kidney Foundation sa odhaduje na 9 až 13 %. V niektorých krajinách prevažuje ako dôsledok zápalových ochorení obličiek, vo vyspelých krajinách sa často vyskytuje v súvislosti s tzv. civilizačnými chorobami, najmä cukrovkou a srdcovocievnymi chorobami. Väčšina chorých sa nachádza v prvých troch štádiách, ktoré sú často nediagnostikované a môžu prejsť až do chronického zlyhania obličiek. Pacienti s konečným zlyhaním obličiek tvoria len nepatrnú časť populácie (0,1 %), ich liečba je však veľmi nákladná.
Diagnostika.
Chronická obličková choroba  nie je samostatná diagnóza. V skorých štádiach spravidla prebieha bezpríznakovo, v pokročilých štádiach sa prejavuje ako zlyhanie obličiek. Vzhľadom na jej závažnosť je účelné cielene ju vyhľadávať u ohrozených pacientov, liečebným režimom spomaliť jej zhoršovanie, čím sa dá predísť alebo oddialiť konečné zlyhanie obličiek. Rizikoví sú jedinci s artériovou hypertenziou a inými srdcovocievnymi chorobami, cukrovkou a inými systémovými ochoreniami, starší, ako 60 rokov, s ochorením obličiek u pokrvných príbuzných, po opakovaných infekciach močových ciest a dlhodobo vystavení účinkom látok, o ktorých je známe, že poškodzujú obličky (napríklad olovo alebo niektoré lieky proti bolesti).
Príznaky sú málo špecifické a vyskytujú sa až v čase, kedy sú funkcie obličiek významne zhoršené. Pacienti bývajú slabí, nevýkonní, mávajú bolesti hlavy. Niekedy sa zistí zvýšenie krvného tlaku, ak trpia výraznejšou anémiou, sú bledí, koža sa stáva suchou, neskôr vznikajú opuchy a krvné podliatiny. Zmeny množstva a vzhľadu moča sú málokedy nápadným príznakom. Hlavným príznakom pri vyšetreniach krvi je zvýšená koncentrácia produktov metabolizmu dusíkatých látok, kreatinínu a močoviny (urey). Anémia je dôsledkom poruchy tvorby hormónu erytropoetínu, môžu sa zistiť abnormálne koncentrácie vápnika a fosforu v dôsledku poruchy tvorby hormónu kalcitonínu, prípadne aj zmeny štruktúry kostí pri rőngenovom vyšetrení.Spravidla sa zistí vylučovanie bielkovín močom. Ďalšie vyšetrenia sa potom zameriavajú na zistenie príčiny chronickej obličkovej choroby: podrobné vyšetrenie moča - mikroskopické vyšetrenie močového sedimentu, množstvo a druhy bielkoviny v moči, obsah minerálov, krvi - zisťuje sa zápalová aktivita - C-reaktívny proteín, indikátory poškodenia iných orgánov, infekčných a autoimunitných ochorení, ultrasonografické vyšetrenie obličiek a močových ciest a ďalšie. Ďalšie príznaky v pokročilom štádiu zlyhania obličiek sú väčšinou zhodné s príznakmi akútneho poškodenia obličiek.
Chronická obličková choroba je definovaná prítomnosťou aspoň jedneho z nasledujucich príznakov v trvaní viac, ako 3 mesiace:
1. štrukturálne alebo funkčne abnormality obličiek, zistené pomocou ultrasonografie (USG), vyšetrenim moču alebo  laboratórnymi vyšetreniami:
2. glomerulárna filtrácia nižšia, ako 1,5 ml/s a prítomnosť artériovej hypertenzie
3. glomerulárna filtrácia nižšia, ako 1,0 ml/s bez ohľadu na hodnoty krvného tlaku
Glomerulárna filtrácia je množstvo tzv. primárneho moča, vytvoreného v obličkách za sekundu. Obsahuje prebytok vody, ktorej väčšina sa v obličkových kanálikoch vráti do krvi. Nedá sa priamo merať, ale je možné vypočítať ju s dostatočnou presnosťou na základe koncentrácie kreatinínu v krvi (kreatinín je produkt metabolizmu bielkovín, vylučovaný do moča). Najčastejšie sa používa rovnica podľa Cockrofta - Gaulta, výsledok sa označuje ako odhad glomerulárnej filtrácie (estinated GF - eGF).
Albuminúria je množstvo krvnej bielkoviny albumínu, ktorá sa vylučuje do moča (zdravé obličky neprepúšťajú do moča prakticky nijaký albumín).
Klasifikácia.
Štádia chronickej choroby obličiek (CKD) na základe hodnoty glomerulárnej filtrácie (GF) podľa KDIGO 2012:
Kategórie albumínúrie u chronickej choroby obličiek (CKD)  podľa KDIGO 2012
V klasifikácii KDIGO sa teda na označenie štádia CKD kombinujú kategórie GF a albumínúrie, napr. G1A1, G3aA2 a pod.
Individuálna rizikovosť pacienta sa určí podľa tabuľky:
Hodnotenie individuálneho rizika pre pacienta sa okrem kombinácie kategórie GF a albuminúrie zakladá aj na prítomnosti ďalších rizikových faktorov, ktoré sú uvedené vyššie.
Liečba.
Liečba včasných štádii CKD spomaľuje progresiu do zlyhania obličiek aj redukuje výskyt komplikácii, ktoré sú následkom straty funkcie obličiek. Základom je liečba vyvolávajúceho ochorenia. Všeobecne sa odporúča úprava životného štýlu, zníženie množstva soli v potrave, podľa potreby aj obmedzenie príjmu bielkovín, dôsledná kontrola a liečba zvýšeného krvného tlaku a prípadne zvýšených koncentrácii lipidov v krvi. Tiež je potrebná liečba málokrvnosti a porúch metabolizmu vápnika a fosfátov, ktoré sú dôsledkom zníženej produkcie hormónov erytropoetínu a kalcitonínu v dôsledku poškodenia obličiek, v prípade nutnosti aj ich náhrada syntetickými analógmi. 
Pacienti v konečnom štádiu zlyhania obličiek sú odkázaní na liečbu hemodialýzou, peritoneálnou dialýzou alebo transplantáciu obličiek.

</doc>
<doc id="621965" url="https://sk.wikipedia.org/wiki?curid=621965" title="Vitamíny">
Vitamíny



</doc>
<doc id="621966" url="https://sk.wikipedia.org/wiki?curid=621966" title="Subtrópy">
Subtrópy



</doc>
<doc id="621967" url="https://sk.wikipedia.org/wiki?curid=621967" title="Alkylová skupina">
Alkylová skupina

Alkylová skupina alebo len alkyl je uhľovodíkový zvyšok, jednoväzbový radikál vznikajúci odštiepením vodíka od jedného z uhľovodíkov. Jeho všeobecný vzorec je CnH2n+1. Pokiaľ vznikol z cyklického uhľovodíka, nazýva sa cykloalkyl. Cykloalkylové skupiny majú všeobecný vzorec CnHn-1. Alkyly sa zvyčajne nevyskytujú osamotene, ale ako súčasť iného uhľovodíkového reťazca. Najjednoduchší alkyl sa nazýva metyl (CH3–) a je odvodený od metánu. V štruktúrnych vzorcoch sa ako všeobecné označenie pre alkyly používa písmeno R.
Alkylová skupina označuje nearomatické uhľovodíkové zvyšky. Aromatické uhľovodíkové skupiny sa potom označujú ako arylová skupina.
Názvoslovie.
Názov alkylu je odvodený od uhľovodíka, z ktorého vznikol, pričom jeho koncovka -án sa mení na -yl. Napríklad: metán - metyl, cyklopropán - cyklopropyl, izobután - izobutyl, a tak ďalej. Pokiaľ bol vodík odštiepený z uhlíka, ktorého číslo v očíslovanom reťazci nebolo 1, tak sa k názvu prídava ešte lokant, napríklad prop-2-yl má vodíkový atóm odštiepený z druhého uhlíka v reťazci. Pre podobné prípady u krátkych reťazcov často existujú triviálne názvy (napríklad prop-2-yl sa nazýva i izopropyl).
Pokiaľ sa od daného uhľovodíka odštiepi viac než jeden vodík, ponecháva sa pôvodný názov uhľovodíka (napr. bután) a pridáva sa k nemu číselná predpona podľa toho, koľko vodíkov sa odštiepilo, a za ňu koncovka -yl (napr. butándiyl pokiaľ sa odštiepili 2 vodíky, butántriyl pokiaľ sa odštiepili 3 vodíky, a tak ďalej). Medzi názov uhľovodíka a číselnú predponu môžeme takisto umiestniť číselný lokant pre upresnenie (napríklad: bután-1,4-diyl, pokiaľ sa vodíky odštiepili z 1. a 4. uhlíku).
Tabuľka názvov predpon odvodených od prvých dvanástich alkánov:
Alkylové katióny, anióny a radikály.
Aj keď sú alkyly väčšinou súčasťou inej zlúčeniny, môžu sa vyskytnúť aj samostatne. Samostatné alkyly sa môžu vyskytovať ako
Väčšina alkylových voľných radikálov kvôli svojej vysokej reaktivite rýchlo zaniká, niektoré sú však pomerne stabilné. Karbokatióny sa zvyčajne pripravujú pomocou superkyselín, karbanióny pomocou silných zásad a radikály alkylov zvyčajne pomocou fotochemických reakcií.

</doc>
<doc id="621968" url="https://sk.wikipedia.org/wiki?curid=621968" title="Canoe polo na Ázijských hrách 2018">
Canoe polo na Ázijských hrách 2018

Canoe pólo na Ázijských hrách 2018 bol canoepólový turnaj v rámci multišportového podujatia Ázijských hier 2018. Išlo o demonštračný šport, preto sa z neho medaily nezapočítavali do medailovej tabuľky krajín. Konal sa v Palembangu, v Indonézii v dňoch od 27. do 29. augusta 2018, za účasti 8 mužských a 7 ženských tímov. Canoepolový turnaj mal na hrách premiéru a s ambíciou dostať sa na Ázijské hry 2022 v Chang-čou už ako oficiálny šport. Zápasy sa odohrali v Jakabaring Sport City Swimming Pool s kapacitou 1 000 divákov.
V mužskej kategórii získalo titul , ktoré vo finálovom stretnutí zvíťazilo nad . U žien získal titul , ktorý vo finále vyhral nad .

</doc>
<doc id="621970" url="https://sk.wikipedia.org/wiki?curid=621970" title="Pastier ružový">
Pastier ružový

Pastier ružový alebo škorec ružový (lat. "Pastor roseus") je spevavec a patrí do čeľadi škorcovité. Obýva centrálnu Palearktídu. Podľa Medzinárodnej únie na ochranu prírody a prírodných zdrojov pastier ružový patrí medzi najmenej ohrozené druhy, trend celkovej populácie nie je známy, pretože nie je isté, ako vplývajú zmeny biotopu na veľkosť populácie. V Európe je trend kolísavý.
Výskyt a stav na Slovensku.
Posledných 20 rokov 20. storočia sa vzácne zatúlali v jarnom období aj na Slovensko, invázie boli v rokoch 1984, 1994 a 1995.
Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 NA - (regionálne) nepríslušný. Európsky ochranársky status nezaradený "SPEC". Stupeň ohrozenia S - vyhovujúci ochranársky status.
Ochrana.
Je zákonom chránený, spoločenská hodnota je 1000 € (Vyhláška MŽP č. 170/2021).

</doc>
<doc id="621971" url="https://sk.wikipedia.org/wiki?curid=621971" title="Pastor roseus">
Pastor roseus



</doc>
<doc id="621972" url="https://sk.wikipedia.org/wiki?curid=621972" title="Škorec ružový">
Škorec ružový



</doc>
<doc id="621976" url="https://sk.wikipedia.org/wiki?curid=621976" title="Žitavská pahorkatina">
Žitavská pahorkatina

Žitavská pahorkatina je geomorfologický podcelok Podunajskej pahorkatiny. Tvorí ju územie medzi riekami Žitava a Nitra, zo severu ju ohraničuje Tribeč a Pohronský Inovec.
Vymedzenie.
Podcelok leží v strednej časti Podunajskej pahorkatiny a vytvára trojuholník územia, ktorý sa dá približne vymedziť mestami Nitra, Zlaté Moravce a obcou Maňa. Na západe ju ohraničuje Nitrianska niva, na juhovýchode Žitavská niva, severovýchodný okraj vymedzuje Pohronský Inovec a jeho podcelky Veľký Inovec a Lehotská planina. Severný a severozápadný okraj tvorí pohorie Tribeč a jeho podcelky Rázdiel, Veľký Tribeč, Jelenec a Zobor.
Chránené územia.
Na území Žitavskej pahorkatiny leží maloplošné chránené územie Klasovský park a Topoľčiansky park.
Osídlenie.
Najvýznamnejšími mestskými sídlami v oblasti sú Nitra a Zlaté Moravce, v oblasti však leží niekoľko významných archeologických nálezísk pravekých a ranostredovekých osídlení, vrátane veľkomoravských dvorcov a hradísk. Medzi architektonické unikáty patrí predrománsky Kostolík svätého Juraja v Kostoľanoch pod Tribečom a vinohradnícky zaujímavé okolie Topoľčianok s kaštieľom a cenným zámockým parkom.
Doprava.
Severnou časťou pahorkatiny vedie z krajského mesta Nitra na Zlaté Moravce medzinárodná cesta E 58 v trase rýchlostnej cesty R1 a tiež cesta I/65 (Nitra – Žiar nad Hronom). Centrálnou časťou pahorkatiny vedie cesta I/51 (Nitra – Levice). Železničná doprava je zastúpená regionálnymi traťami Leopoldov – Kozárovce a Nové Zámky – Zlaté Moravce.

</doc>
<doc id="621977" url="https://sk.wikipedia.org/wiki?curid=621977" title="Kyselina difluóroctová">
Kyselina difluóroctová

Kyselina difluóroctová je organická zlúčenina, ktorá patrí medzi halogénkarboxylové kyseliny, to je derivát kyseliny octovej, v ktorej metylovej skupine sú dva atómy vodíka nahradené fluorovými atómami. V roztokoch vytvára difluoroctánové katióny. Kyselina difluóroctová sa dá použiť k priamej difluórmetylácii, väzieb medzi vodíkom a uhlíkom.

</doc>
<doc id="621978" url="https://sk.wikipedia.org/wiki?curid=621978" title="Kuter (loď)">
Kuter (loď)

Kuter (anglicky: "cutter") je názov používaný pre menšie až stredne veľké lode s rôznymi účelmi, na prepravu osôb, menšieho nákladu, rybársky kuter, kuter pobrežnej stráže apod. Tieto lode sa používali väčšinou iba pre plavbu v blízkosti pobrežia alebo na dolnom toku veľkých riek, pre plavbu na otvorenom mori neboli vhodné. V dnešnej dobe bývajú tieto lode poháňané spaľovacím motorom, v minulosti boli poháňané parným strojom alebo to boli plachetnice poháňané silou vetra. Názov plavidla pochádza z anglického slovesa "to cut (rezať)" a teda znamená že "reže" vlny.
Vývoj kutra.
Tento typ plavidla bol vyvinutý v anglickom prostredí približne v polovici 18. storočia ako malé jednosťažňové plavidlo určené pre plavbu na mori. Tento pôvodný kuter mal aj rahnové plachty a nazýva sa "námorný kuter". Mohutnosť oplachtenia zvyšoval dlhý čeleň, uložený takmer vodorovne.
Vo vojnovom námorníctve bol vyžívaný na kuriérske účely a tiež ako hliadkové plavidlo najmä v pobrežných vodách. Kutre boli tiež využívané ako člny na veľkých vojnových lodiach (hlavne v období napoleonských vojen). 
Pôvodne vzhľadom na veľkosť lode komplikované oplachtenie bolo v priebehu času zjednodušené pre ľahšie ovládanie. Zmizli rahnové plachty a kutre z obdobia konca 19. storočia disponovali "oplachtením škunerového typu". V porovnaní s inými loďami podobnej veľkosti mal kuter kýl, hlbší ponor a previsnutú kormu. 
Po zjednodušení oplachtenia bol obľúbený pre svoje plavebné a manévrovacie schopnosti a veľkú plochu oplachtenia, ktorá však bola ľahko ovládateľná. Vďaka týmto vlastnostiam bolo mnoho rybárskych lodí vybavených oplachtením podľa vzoru kutra a kuter samotný bol využívaný na mnohé účely, ako napríklad rybárska, športová, colná či nákladná loď. Kuter bol tiež využívaný aj po prechode na parný a motorový pohon.
Ako kuter dnes označujeme niektoré druhy jácht, ktoré majú jeden sťažeň a viac ako jednu kosatku. Oplachtené kutre sú dodnes využívané na účely výcviku.

</doc>
<doc id="621982" url="https://sk.wikipedia.org/wiki?curid=621982" title="Žitavská niva">
Žitavská niva

Žitavská niva je geomorfologický podcelok Podunajskej pahorkatiny. Tvorí ju územie v blízkosti rieky Žitava.
Vymedzenie.
Podcelok leží východne od centrálnej časti Podunajskej pahorkatiny a vytvára pás územia popri rieke Žitava. Na severe a severozápade ju ohraničuje Nitrianska pahorkatina, v južnej časti nadväzuje Nitrianska niva. Juhovýchodným smerom pokračuje Podunajská pahorkatina podcelkom Hronská pahorkatina a na severovýchode na krátkom úseku susedí Veľký Inovec, podcelok Považského Inovca.
Chránené územia.
Na území Žitavskej nivy ležia maloplošné chránené územia:
Doprava.
Severojužným smerom vedie nivou cesta II/511 (Topoľčianky – Dvory nad Žitavou), v severnej časti ju križuje medzinárodná cesta E 58 v trase rýchlostnej cesty R1 a tiež cesta I/65 (Nitra – Žiar nad Hronom). V južnej časti vedie cesta I/51 (Nitra – Levice). Nivou vedie železničná trať Nové Zámky – Zlaté Moravce, ktorú v severnej časti križuje trať Leopoldov – Kozárovce.

</doc>
<doc id="621988" url="https://sk.wikipedia.org/wiki?curid=621988" title="Racing Point">
Racing Point

Racing Point F1 Team, je bývalý tím Formuly 1 so sídlim v Silverstone v Spojenom kráľovstve. Tím vznikol vo februári 2019 potom, čo konzorcium podnikateľov na čele s Lawrencom Strollom, otcom jazdca Formuly 1 Lanca Strolla, kúpilo majetok vtedajšieho tímu Sahara Force India F1 Team. Keďže počas sezóny nebolo možné zmeniť názov šasi Force India a zároveň s ním pretekať, nový konštruktér si ponechal rovnaký názov, teda Force India. Tím odjazdil svoje prvé preteky počas Veľkej ceny Belgicka 2018, avšak pod názvom tímu Racing Point Force India. Tím sa pre sezónu 2021 premenoval na Aston Martin.
História.
Vznik tímu.
Pôvod tímu siaha do čias tímu Jordan Grand Prix, ktorý pretekal v F1 od roku 1991. Počas svojho dlhoročného pôsobenia tím Jordan získal v roku 1999 štyri víťazstvá a tretie miesto v majstrovstvách o pohár konštruktérov. Tím mal však finančné problémy a začiatkom roka 2005 Eddie Jordan tím predal skupine Midland.
Tím Midland F1 Racing pôsobil v F1 dva roky, no nebol úspešný a majiteľ Alex Shnaider ho následne predal Spykeru počas roka 2006.
Tím Spyker F1 získal body v roku 2007 a krátko viedol preteky Veľkej ceny Európy 2007, no opäť sa dostal do finančných problémov a bol predaný indickému podnikateľovi Vijayovi Mallyovi a Michielovi Molovi. Tí odkúpili tím Skyper za 88 miliónov Eur a premenovali ho na Force India F1.
Počas júla 2018 bol tím uvalený do nútenej správy. Majetok tímu kúpilo konzorcium investorov zo spoločnosti Racing Point UK Ltd., na čele s Lawrencom Strollom. Tak vznikol nový konštruktér, ktorý vstúpil do F1 od Veľkej ceny Belgicka 2018. Pôvodný tím Force India prišiel o všetky získané body v pohári konštruktérov, pričom jazdcom boli body ponechané.
Racing point vo Formule 1.
2019.
Sezóna 2019 bola prvým plnohodnotným rokom tímu Racing Point po odkúpení Force India. Monopost nesúci označenie RP19 poháňal motor Mercedes-AMG F1 M10 EQ Power+.
Jazdeckú zostavu tvorili Sergio Pérez a Lance Stroll, syn majiteľa tímu Lawrencea Strolla.
Racing Point začal sezónu s cieľom stabilizovať svoje financie a postupne vyvíjať monopost. RP19 nepatril medzi najrýchlejšie, no tím dokázal pravidelne bodovať, najmä vďaka konzistentným výkonom Péreza. Najlepší výsledok tím dosiahol na Veľkej cene Azerbajdžanu, kde Pérez obsadil 6. miesto. 
Sezóna 2019 bola pre Racing Point rokom konsolidácie. Tím sa zameral najmä na vybudovanie stabilného technického zázemia a prípravu na rok 2020.
2020.
V roku 2020 predstavil tím monopost Racing Point RP20, ktorý bol technicky veľmi podobný víťaznému autu Mercedesu W10 z roku 2019. To viedlo k prezývke „ružový Mercedes“. Jazdeckú dvojicu na začiatku sezóny tvorili opäť Sergio Pérez a Lance Stroll. V priebehu sezóny Péreza krátkodobo nahradil Nico Hülkenberg, keďže Pérez mal pozitívny test na COVID-19.
Kontroverzia s brzdovými kanálmi.
V priebehu sezóny podali viaceré tímy, najmä Renault, protest proti dizajnu Racing Pointu, konkrétne voči brzdovým kanálom. FIA rozhodla, že Racing Point použil dizajn Mercedesu, čo bolo proti pravidlám. Tím dostal pokutu 400 000 € a odpočet 15 bodov v Pohári konštruktérov. 
Sergio Pérez získal prvé víťazstvo tímu (aj svoje osobné prvé) na Veľkej cene Sáchiru 2020. Lance Stroll dosiahol pole position na VC Turecka a skončil tretí na VC Talianska v Monze.
Sezóna 2020 bola najúspešnejšou v histórii Racing Pointu. Tím získal svoje prvé víťazstvo vo Formule 1 a pravidelne dosahoval pódiové priečky.

</doc>
<doc id="621990" url="https://sk.wikipedia.org/wiki?curid=621990" title="Majstrovstvá sveta vo volejbale mužov 2018">
Majstrovstvá sveta vo volejbale mužov 2018

Majstrovstvá sveta vo volejbale mužov 2018 bol v poradí 19. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 9.30. septembra v deviatich mestách Talianska a Bulharska: Rím, Assago, Bari, Bologna, Florencia, Turín, Sofia, Ruse a Varna, za účasti 24 tímov. Nováčikom turnaja bolo družstvo Slovinska. Prvýkrát tak turnaj majstrovstiev sveta spoluhostili dve krajiny. Taliansko organizovalo mužský svetový šampionát tretíkrát, keď predtým hostilo toto podujatie v rokoch 1978 a 2010; Bulharsko zasa organizovalo toto podujatie v roku 1970. Titul obhájilo , ktoré vo finálovom stretnutí zvíťazilo nad .
FIVB pridelila Taliansku a Bulharsku právo hostiť MS 2018 vo švajčiarskom Lausanne 9. decembra 2015. O dva roky neskôr sa rozhodlo aj o deviatich organizátorských mestách so záverečnými zápasmi v Turíne.
Nasadenie do výkonnostných košov.
FIVB nasadila pred žrebovaním do skupín, ktoré sa uskutočnilo 30. novembra 2017, družstvá do nasledujúcich výkonnostných košov, v ktorých zohľadnila organizátorské družstvá a umiestnenie vo svetovom rebríčku:
Poznámka: Číslo v zátvorke udáva umiestnenie vo svetovom rebríčku FIVB k 7. júlu 2017.
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
2. fáza.
Skupina E.
&lt;br&gt;
Skupina F.
&lt;br&gt;
Skupina G.
&lt;br&gt;
Skupina H.
&lt;br&gt;
3. fáza.
Skupina I.
&lt;br&gt;
Skupina J.
&lt;br&gt;
Play-off.
&lt;br&gt;

</doc>
<doc id="621996" url="https://sk.wikipedia.org/wiki?curid=621996" title="Asketik">
Asketik



</doc>
<doc id="621998" url="https://sk.wikipedia.org/wiki?curid=621998" title="Česi na Slovensku">
Česi na Slovensku

Česi na území Slovenska sú národnostná menšina žijúca rozptýlene po celom území Slovenska (koncentrujú sa najmä do veľkých miest a okresov susediacich s Českom). Národnostnou menšinou sa stali až po zániku Česko-Slovenska v roku 1993. Až do toho času predstavovali jeden z dvoch štátotvorných národov spoločného štátu.
Podľa sčítania obyvateľov v roku 2011 sa k nej prihlásilo 30 367 obyvateľov, čo predstavovalo 0,56 % celkovej populácie. Český materinský jazyk podľa tohto sčítania uviedlo 35 216 obyvateľov ("0,65 %"), používanie českého jazyka v domácnosti preferuje 17 148 obyvateľov ("0,32 %") a na verejnosti ho v tom čase používalo 18 747 obyvateľov ("0,35 %"). 
História.
Prvá veľká migračná vlna smerujúca z územia Čiech na územie dnešného Slovenska súvisela s náboženským prenasledovaním českých protestantov zo strany silne pro-katolíckych Habsburgovcov. Prví exulanti prichádzali už po stavovskom povstaní proti Ferdinandovi I. v roku 1547. Hlavná vlna nastala až po bitke na Bielej hore v roku 1620. Podľa dobových prameňov sa počet exulantov odhaduje až na 4 tisíc osôb. Usádzali sa najmä v obciach Trenčianskej a Nitrianskej župy. Boli medzi nimi najmä roľníci a remeselníci, ale i kňazi, lekári, učitelia a úradníci, ktorí, výrazne prispeli k rozvoju kultúrneho života na našom území. Táto migrácia pokračovala až do začiatku 18. storočia. 
Zmenené hospodársko-politické podmienky na konci 19. storočia spôsobili, že česká politická reprezentácia podporovala usídľovanie Čechov na území dnešného Slovenska. Uhorská vláda sa sťahovaniu Čechov bránila, neudeľovala im uhorské občianstvo a obmedzovala ich účasť na podnikaní i v slobodných povolaniach. Napriek tomu na konci 19. storočia prichádzali českí odborníci do vznikajúcich priemyselných centier orientovaných predovšetkým na textilný, drevársky, papierenský a sklársky priemysel. Pri sčítaní v roku 1910 uviedlo na území dnešného Slovenska český materinský jazyk 7 947 obyvateľov. 
Obce s najvyšším počtom Čechov (1910).
Výrazná zmena nastala po roku 1918, kedy vznikla Československá republika. Na územie Slovenska vo veľkom prichádzali príslušníci českej inteligencie, ktorí smerovali do oblasti štátnej správy, súdnictva, armády, pôšt, zdravotníctva, železnice, polície a školstva. Oproti roku 1910, kedy sa k českému materinskému jazyku prihlásilo 7 947 obyvateľov, sa ich počet zvýšil až na 120 926 "(3,63 % z celkového počtu obyvateľov Slovenska)" osôb českej národnosti pri sčítaní v roku 1930. Okrem mestského prostredia ("v Bratislave v roku 1930 žilo vyše 25 tisíc Čechov)" bolo významné ich usídľovanie na prevažne maďarsky hovoriacom území južného Slovenska. V rámci pozemkovej reformy bolo na južnom pohraničí Slovenska (najmä Žitnom ostrove) založených 57 kolónií ("Hviezdoslavov, Miloslavov, Bellova Ves a iné"), v ktorých tvorilo české a moravské obyvateľstvo 23 % ("najvýznamnejšie zastúpenie mali Česi napríklad v obci Hviezdoslavov, kde tvorili väčšinu obyvateľstva a v kolóniách Nové Osady (časť obce Veľké Úľany), kde bolo zo 45 rodín - 31 rodín z Čiech a Moravy a vo Veľkom Harčáši (časť Komárna), kde boli zo 6 rodín - 4 české a moravské"). Zvyšok kolonistov tvorili Slováci zo severnejších častí Slovenska a dolnozemskí Slováci. 
Nástup fašizmu v Európe ovplyvnil aj osudy Čechov na Slovensku. Po Viedenskej arbitráži 1938 dochádza k strate južného Slovenska, v dôsledku čoho sa znížil aj počet Čechov žijúcich na Slovensku. Krajinský súpis z 31. 12. 1938 uvádza na Slovensku už len 77 488 osôb českej národnosti, z ktorých väčšina nemala na Slovensku domovské právo. Po vzniku Slovenskej republiky 1939 sa situácia Čechov na Slovensku ešte zhoršila, v roku 1943 bolo na Slovensku už len 31 451 Čechov. Prevažná časť českého obyvateľstva bola nútená územia Slovenska opustiť. 
Posledná vlna migrácie Čechov na Slovensko nastala po skončení 2. svetovej vojny, najmä však po roku 1948. Migračný pohyb smeroval hlavne do oblasti priemyslu a armády. V súčasnosti sa české obyvateľstvo sústreďuje predovšetkým do krajských (Bratislava, Košice, Trenčín Žilina, Banská Bystrica) a okresných miest susediacich s Českom (Skalica, Považská Bystrica, Nové Mesto nad Váhom). Percentuálne najvyšší počet, a to vyše 17 % (rok 2001) dosahujú v obci Macov v okrese Dunajská Streda. Tu sa jedná predovšetkým o potomkov českých kolonistov, ktorí v medzivojnovom období osídľovali maďarsky hovoriace oblasti Žitného ostrova. 

</doc>
<doc id="621999" url="https://sk.wikipedia.org/wiki?curid=621999" title="Juraj I. (Grécko)">
Juraj I. (Grécko)

Juraj I. (* 24. december 1845, Kodaň, Dánsko† 18. marec 1913, Solún, Grécko) bol v rokoch 1863 - 1913 grécky kráľ.
Bol ustanovený gréckym kráľom za participácie troch veľmocí - Spojeného kráľovstva, Francúzska a Ruska po zvrhnutí kráľa Ota I. pri vojenskom puči a následnej občianskej vojne. Napriek počiatočným rozpakom sa stal populárnym a obľúbeným panovníkom.
Bol prvým panovníkom novej gréckej kráľovskej dynastie. Jeho päťdesiatročná vláda (najdlhšia v modernej histórii Grécka) je charakterizovaná početnými územnými ziskami a dôležitou rolou v medzinárodnej politike pred prvou svetovou vojnou, mal vplyv na formovanie novodobej gréckej demokracie zavedením ústavy. Dva týždne pred päťdesiatým výročím svojej intronizácie, počas Balkánskych vojen, bol zavraždený; na rozdiel od jeho dlhého panovania jeho nástupcovia vládli v obdobiach krátkych a neistých.
Životopis.
Bol druhým synom dánskeho kráľa Kristiána IX. a Lujzy Hesensko-kasselskej. Keď v roku 1862 vtedajší grécky kráľ Oto I. po vypuknutí povstania musel opustiť Grécko, hľadal grécky parlament nového panovníka. Ponuku gréckeho trónu odmietol rad princov z európskych panovníckych domov, neskôr sa Gréci obrátili aj na syna (v tej dobe budúceho) dánskeho kráľa Kristiána IX. - na Viliama, princa von Schleswig-Holstein-Sonderburg-Glücksburg. Ani Viliam, ani jeho otec nejavili záujem, úradujúci dánsky kráľ Frederik VII. (Viliamov starý otec) ich však prinútil ponuku prijať (údajne na svojho syna burácal: „Ak mu to neprikážeš, tak Ťa zastrelím!“). Čas ukázal, že išlo o voľbu šťastnú nielen pre Viliama, ale predovšetkým pre Grécko.
Vláda.
V roku 1863 rozpačitý osemnásťročný princ odišiel do Atén, aby sa ujal vlády ako Juraj I. (stal sa kráľom prv ako jeho otec v Dánsku). Nový kráľ získal skromné kráľovstvo so sto tisíc obyvateľmi žijúcimi v nesmiernej chudobe. Bieda bola taká veľká, že sa Francúzsko, Spojené kráľovstvo a Rusko zložili a požičali mu peniaze na držanie dvora.
Juraj, ktorého heslom bolo "„mojou silou je láska môjho ľudu“", sa nedal odradiť a určil si nemalý cieľ: urobiť z Grécka vzorové kráľovstvo. Príjemný, charizmatický kráľ viedol prostý život v paláci v Aténach. Prostota bola hlavnou životnou zásadou kráľa, ktorý sa rád prechádzal v admirálskej uniforme po okolí, alebo uliciach hlavného mesta. Bdelý, ale aj pokojný panovník často cestoval po Európe, aby tu hájil záujmy svojej krajiny. Bol ostatne úzko spriaznený (buď on sám, alebo jeho manželka) s väčšinou vládnucich európskych dynastií: jeho sestra Alexandra bola britskou kráľovnou ako manželka Eduarda VII., sám bol bratom dánskeho kráľa Frederika VIII. a jeho sestra Dagmar bola ruskou cárovnou ako manželka Alexandra III. (manžel súčasnej britskej kráľovnej Alžbety II., princ Philip, je jeho vnukom.) Tieto dobré vzťahy s veľmocami, predovšetkým však s Britániou, mu umožnili dosiahnuť významné územné zisky. Napríklad získal kontrolu nad ostrovmi v Egejskom mori vďaka zásahu veľmocí, podobne v dôsledku rusko-tureckej vojny získal oblasť Olympu. Dosiahol významné úspechy aj v iných oblastiach, ako napr. stavba Korintského prieplavu a usporiadanie olympijských hier v Aténach roku 1896, ktoré sa konali na novopostavenom štadióne (olympiáda sa vrátila do Atén až o viac ako sto rokov neskôr, v roku 2004).
O čo liberálnejší bol v riadení štátu, o to väčší despota bol v rodinnom živote - nikto z rodiny napríklad nesmel opustiť Atény bez jeho dovolenia.
Atentát a smrť.
Ráno dňa 18. marca 1913 vyšiel z domu svojho syna, sprevádzaný iba jedným dôstojníkom, aby sa ako obvykle vrátil pešo, prechádzkou do kráľovského paláca. Tam ho postrelil anarchista Alexandros Schinas. Zomrel dvanásť dní pred päťdesiatym výročím svojho nástupu na trón, v čase, keď plánoval stiahnuť sa z verejného života a chystal sa k abdikácii v prospech svojho syna Konštantína.
Manželstvo a potomkovia.
Po niekoľkých rokoch mládeneckého života sa v roku 1867 oženil s ruskou veľkokňažnou Oľgou Konštantínovnou (* 1851† 1926), neterou ruského cára Alexandra III. Pár mal osem detí:

</doc>
<doc id="622000" url="https://sk.wikipedia.org/wiki?curid=622000" title="Európska tchoukballová federácia">
Európska tchoukballová federácia

Európska tchoukballová federácia (), skr. ETBF, je európska športová organizácia, ktorá zastrešuje európsky tchoukball. Vznikla v roku 2014 vo švajčiarskom meste Neuchâtel. Na jej čele stojí od roku 2014 Talian Chiara Volonte. V roku 2018 združovala 13 národných tchoukballových federácií. ETBF sa stala treťou kontinentálnou federáciou (po APTBF a CAT) a spolu s ďalšími je členom Medzinárodnej tchoukballovej federácie (FITB). Najvyšším a jediným zákonodárnym organóm federácie je Valné zhromaždenie ETBF.
História.
ETBF vznikla v 29. marca 2014 na základe dohody európskych členov Medzinárodnej tchoukballovej federácie vo švajčiarskom Neuchâteli. Na stretnutí sa navrhli aj členovia Výkonného výboru, ktorí boli neskôr aj riadne odhlasovaní. Už v tom istom roku prebrala nová federácia organizačné povinnosti pri konaní európskeho kontinentálneho turnaja národných družstievMajstrovstiev Európy 2014 v nemeckom meste Radevormwald. 
Medzi siedmich zakladajúcich členov ETBF patrili: Česko, Francúzsko, Nemecko, Rakúsko, Spojené kráľovstvo, Švajčiarsko a Taliansko. 

</doc>
<doc id="622016" url="https://sk.wikipedia.org/wiki?curid=622016" title="Astrid Švédska">
Astrid Švédska

Astrid Švédska (* 17. november 1905, Štokholm, Švédsko† 29. august 1935, Küssnacht, Švajčiarsko) z dynastie Bernadotte bola ako manželka Leopolda III. belgickou kráľovnou.
Životopis.
Narodila sa ako tretia, najmladšia, dcéra zo štyroch detí princa Karola, syna kráľa Oskara II., a jeho manželky, dánskej princeznej Ingeborg, dcéry Frederika VIII. Jej sestra Marta sa vydala za nórskeho korunného princa Olafa V.
Manželstvo a potomkovia.
4. novembra 1926 sa v Štokholme vydala za belgického následníka trónu a neskoršieho kráľa Leopolda III. (* 1901† 1983), najstaršieho syna kráľa Alberta I. a Alžbety Gabriely Bavorskej. Z ich šťastného manželstva vzišli tri deti:
Tragická smrť.
Dňa 29. augusta 1935 stratil kráľ Leopold na kľukatej ceste v blízkosti Villy na brehoch Lucernského jazera vo Švajčiarsku vládu nad svojím vozidlom a ten sa zrútil niekoľko metrov z prudkého svahu vodného koryta. Kráľovná, ktorá bola v očakávaní štvrtého potomka, bola pri nehode vymrštená z vozidla proti jednému zo stromov. Skonala v náručí manžela na ťažké poranenia.
Pri pohrebe v kráľovskej hrobke Kostola milosrdnej Panny v Laekene, mestskej časti Bruselu bola jej hlava v obväzoch. Leopold zakázal v záujme ich troch detí, aby sa o Astrid len prehovorilo a nechal jej komnatu nedotknutú a ochraňoval skalu postriekanú jej krvou.
Mesto Küssnacht venovalo Leopoldovi pozemok na ktorom sa nehoda odohrala. Panovník tam dal vybudovať Astridinu kaplnku ako jej pomník.
Bývalé belgické kasárne "Camp Astrid" nesú jej meno.

</doc>
<doc id="622017" url="https://sk.wikipedia.org/wiki?curid=622017" title="Otrava etylénglykolom">
Otrava etylénglykolom

Otrava etylénglykolom je otrava spôsobená požitím etylénglykolu. Prvotné príznaky otravy sa prejavujú ako opitosť, zvracanie, nevoľnosť a bolesť brucha. Neskôr môže dôjsť k poruche vedomia a kŕčom. Môže takisto viesť k dlhodobému poškodeniu obličiek a mozgu. Kvôli jeho vysokej toxicite môže viesť aj vypitie malého množstva k otrave a následne smrti.
V domácnosti sa s etylénglykolom môžeme najčastejšie stretnúť ako so súčasťou nemrznúcich chladiacich kvapalín do automobilov. Kvôli svojej sladkej chuti sa môže byť (najmä malými deťmi) požitý omylom a preto sa do niektorých značiek chladiacich kvapalín pridáva, kvôli svojej odpornej horkej chuti denatónium benzoát. Takisto môže byť požitý pri pokuse o samovraždu.
Pri jeho metabolizme vzniká kyselina glykolová a následne kyselina šťaveľová, ktorá spôsobuje väčšinu toxických účinkov. Otrava etylénglykolom je pravdepodobná diagnóza pokiaľ sa v moči nachádzajú kryštály šťaveľanu vápenatého a pri prekyslení organizmu. Diagnóza sa dá potvrdiť zmeraním hladiny etylénglykolu v krvi, mnohé nemocnice však nedokážu takúto skúšku vykonať.
Následne je po stabilizovaní otrávenej osoby čo najskôr potrebné začať liečbu. Ako protijed sa podáva liek fomepizol (ten však nieje na Slovensku dostupný) alebo etanol. Okrem toho môže liečbe napomôcť aj hydrogénuhličitan sodný, tiamín a horčík. Pri poškodení orgánov alebo pri veľkom prekyslení tela aj dialýza krvi.
Príznaky a priebeh otravy.
Vo všeobecnosti by sa dali príznaky otravy etylénglykolom rozdeliť do 3 štádií, ktoré závisia od času po tom ako etylénglykol vstúpil do tela. Nie u každej otrávenej osoby sa však musia vyskytnúť všetky 3 štádiá.
Liečba.
Stabilizácia.
Stabilizácia pacienta je pri liečbe otravy etylénglykolom veľmi dôležitá. Niekedy sa pri otrave vykonáva výplach žalúdka, jeho účinnosť je však v tejto situácii otázna a preto sa už dnes pri tejto otrave rutinne nevykonáva. Takisto nieje účinná ani liečba živočísnym uhlím, pretože to nieje schopné adsorbovať dioly. Preto sa podáva iba v prípade, že okrem etylénglykolu došlo k otrave aj inou látkou. Pacientom u ktorých sa prejavuje prekyslenie by sa mal podať hydrogénuhličitan sodný na vyrovnanie pH. V prípade kŕčov je potrebné podať antikonvulzíva ako napríklad benzodiazepíny. Pri podávaní hydrogénuhličitanu sodného treba však byť opatrný pretože môže zhoršiť hypokalcémiu. V prípade hypokalcémie sa môže podávať vápnik, ten však môže zvýšiť zrážanie kryštálov šťaveľanu vápenatého, ktoré môžu poškodiť tkanivo. Pri pacientoch s ťažkou otravou v kritickom stave je takisto niekedy potrebná intubácia a podpora dýchania.
Protijedy.
Po stabilizovaní postihnutej osoby je potrebné podať protijed, ktorého účelom je zabrániť metabolizmu etylénglykolu. Na toto sa používa etanol alebo fomepizol.
Etanol zabraňuje metabolizmu etylénglykolu kvôli svojej vyššej afinite pre alkoholdehydrogenázu (približne 100-krát väčšia než etylénglykol). Aj keď sa po podaní etanolu zabráni tvorbe toxických metabolitov v tele sa ešte stále nachádza etylénglykol. Po čase sa vylúči v moči, ale medzi tým je potrebné liečiť prekyslenie organizmu a depresiu CNS spôsobenú etylénglykolom. Väčšinou sa vnútrožilovo podáva liekopisný 5% až 10% etanol s 5% dextrózy, ale takisto sa môže podať aj ústne vo forme silného destilátu ako napríklad vodka, whisky alebo džin.
Fomepizol je inhibítor alkoholdehydrogenázy, podobne ako etanol (aj keď iným mechanizmom) zabraňuje tvorbe toxických metabolitov etylénglykolu. Aj keď sú vedlajšie účinky na telo na rozdiel od etanolu minimálne jeho hlavnou nevýhodou je jeho vysoká cena. Priemerná cena v USA za 1 gram je približne 1000 amerických dolárov, čo znamená, že liečba otravy etylénglykolom by stála približne okolo 3500 až 4000 amerických dolárov. K liečbe môže takisto dopomôcť tiamín a pyridoxín, pretože môžu zabrániť v tvorbe kyseliny šťaveľovej. Účinnosť týchto látok je však založená iba na teoretických pozorovaniach a ich použitie pri liečbe podporuje iba obmedzené množstvo dôkazov. Pomôcť však môžu najmä ľuďom, ktorý majú nedostatok týchto látok, ako napríklad podviživeným či alkoholikom.
Dialýza krvi.
K podaniu protijedu sa môže dodatočne vykonať aj dialýza krvi. Tá sa vykonáva aby sa z krvi odstránil ako etylénglykol tak aj jeho metabolity. Väčšinou sa vykonáva na pacientoch s vážnou metabolickou acidózou (pokiaľ je krvné pH nižsie 7,3), zlyhávajúcimi obličkami, nerovnováhou krvných minerálov alebo pokiaľ sa stav pacienta zhoršuje aj napriek liečbe. Pretože dialýza krvi z nej odstraňuje aj protijedy je potrebné ich znovu podávať. Pokiaľ je dialýza krvi nedostupná alebo ju nie je možné vykonať odporúča sa peritoneálna dialýza, aj keď tá nieje až tak efektívna.
Prognóza a následky.
Liečbu je potrebné začať čo najskôr po požití aby bola účinná, čím skôr sa liečba začne tým sa zvyšuje šanca na prežitie. Pokiaľ začnú zlyhávať obličky prognóza je nepriaznivá. Všeobcne však pokiaľ je pacientovi poskytnutá dostatočná liečba a prežije predpokladá sa úplné zotavenie. Pacienti u ktorých sa vyskytnú vážne nervové príznaky môžu mať dlhodobé následky, aj keď v niektorých prípadoch sa ich stav zlepší. Najzávažnejšia dlhodobá komplikácia je poškodenie obličiek. Vyskytli sa prípady ťažkých otráv kedy zostali obličky doživotne poškodené čo vyžadovalo dlhodobú dialýzu alebo transplantáciu obličiek.

</doc>
<doc id="622019" url="https://sk.wikipedia.org/wiki?curid=622019" title="Manažér programov">
Manažér programov



</doc>
<doc id="622021" url="https://sk.wikipedia.org/wiki?curid=622021" title="Hronská niva">
Hronská niva

Hronská niva je geomorfologický podcelok Podunajskej pahorkatiny. Tvorí ju územie v blízkosti rieky Hron, medzi Tlmačmi a Štúrovom. Východný okraj strednej časti zaberá geomorfologická časť Sikenická mokraď.
Vymedzenie.
Podcelok sa nachádza vo východnej časti Podunajskej pahorkatiny a zaberá pás územia popri rieke Hron, južne od mesta Tlmače. Na severe ju ohraničujú Štiavnické vrchy s podcelkami Hodrušská hornatina a Kozmálovské vŕšky, západným smerom leží rozsiahla Hronská pahorkatina. Juhovýchodný okraj v blízkosti ústia lemuje pohorie Burda a východným smerom pokračuje krajinný celok Ipeľskou pahorkatinou.
Chránené územia.
Na území Hronskej nivy ležia maloplošné chránené územia:
Doprava.
Severojužným smerom vedie nivou cesta I/76 (Tlmače – Štúrovo), ktorú pri Leviciach križuje cesta I/51 (Nitra – Hontianske Nemce) a pri Šarovciach cesta I/75 (Nové Zámky – Lučenec). V južnej časti vedie cesta I/63 (Komárno – Ostrihom). Severnou časťou územia vedie železničná trať Nové Zámky – Zvolen, na ktorú nadväzuje trať Štúrovo – Levice. V stanici Čata ústí tiež trať zo Zvolena.

</doc>
<doc id="622022" url="https://sk.wikipedia.org/wiki?curid=622022" title="Čenkovská niva">
Čenkovská niva

Čenkovská niva je geomorfologický podcelok Podunajskej pahorkatiny. Tvorí ju územie v blízkosti rieky Dunaj, medzi Močou a Štúrovom. Južný okraj ohraničuje rieka a štátna hranica s Maďarskom.
Vymedzenie.
Podcelok sa nachádza v juhovýchodnej časti Podunajskej pahorkatiny a zaberá pás územia popri rieke Dunaj. Na území Slovenska susedí len s Hronskou pahorkatinou.
Chránené územia.
Na území Čenkovskej nivy ležia maloplošné chránené územia:
Doprava.
Južným okrajom vedie nivou cesta I/63 (Komárno – Štúrovo). 

</doc>
<doc id="622023" url="https://sk.wikipedia.org/wiki?curid=622023" title="Satanovo sedlo">
Satanovo sedlo

Satanovo sedlo (, ) je sedlo vo Vysokých Tatrách na Slovensku. 
Polohopis.
Nachádza sa v rázsoche Hrebeňa bášt odbočujúcej z hlavného tatranského hrebeňa medzi vrcholmi Satan () na juhu a Diablovinou () na severe. Východné svahy spadajú do Mengusovskej doliny a západné do Mlynickej doliny. Sedlo prechádza skalným oknom vytvoreným spadnutým žulovým pilierom na úzku rozsadlinu.
Prvé známe výstupy.
Prvý evidovaný výstup vykonali turista Jan G. Pawlikowski a horský vodca Maciej Sieczka okolo roku 1880 pri svojom prvovýstupe na Satan. Takmer isto tadiaľto ale prešli už skôr hľadači kryštálov a drahých kameňov, prípadne lovci kamzíkov. Prvý zimný výstup na Satanovo sedlo patrí dvojici Oskar E. Meyer a Meyerová 28. marca 1913. 
Prvý tadiaľto prešiel Ferencz Barzca 23. júla 1913.

</doc>
<doc id="622025" url="https://sk.wikipedia.org/wiki?curid=622025" title="Breslava">
Breslava

Breslava môže byť:

</doc>
<doc id="622026" url="https://sk.wikipedia.org/wiki?curid=622026" title="Hron (rozlišovacia stránka)">
Hron (rozlišovacia stránka)

Hron môže byť:

</doc>
<doc id="622027" url="https://sk.wikipedia.org/wiki?curid=622027" title="Rudava">
Rudava

Rudava môže byť:

</doc>
<doc id="622028" url="https://sk.wikipedia.org/wiki?curid=622028" title="Chloral">
Chloral

Chloral (takisto aj trichlóracetaldehyd a trichlóretanal) je organická zlúčenina. Z hľadiska štruktúry sa jedná o aldehyd. Je to bezfarebná olejovitá kvapalina, ktorá sa dá miešať z mnohými inými rozpúšťadlami. Pri zmiešaní s vodou vzniká chloralhydrát.
Výroba.
Priemyselne sa vyrába pomocou chlorácie acetaldehydu alebo etanolu. Ako katalyzátor sa pri tejto reakcii zvykne používať chlorid antimonitý&lt;br&gt;
H3CCHO + 3 Cl2 + H2O → Cl3CCH(OH)2 + 3 HCl&lt;br&gt;
4 Cl2 + C2H5OH + H2O → Cl3CCH(OH)2 + 5 HCl&lt;br&gt;
Kedže týmito reakciami vzniká chloralhydrát nie chloral je potrebné ho ešte dehydratovať, čo sa robí pomocou koncentrovanej kyseliny sírovej. Predtým sa však ešte musí vzniknutý chloralhydrát oddeliť od zmesi reakčných produktov pomocou destilácie. Po jeho oddestilovaní sa zmieša s kyselinou sírovou, ktorá z neho odštiepi vodu a tá sa dá od takto vzniknutého chloralu oddeliť spolu s kyselinou sírovou ako ťažšia vrstva. Oddelený chloral sa následne dá oddeliť frakčnou destiláciou.&lt;br&gt;
Cl3CCH(OH)2 → Cl3CCHO + H2O
Reakcie.
Cl3CCHO + H2O → Cl3CCH(OH)2&lt;br&gt;
Cl3CCHO + 2 C6H5Cl → Cl3CCH(C6H4Cl)2 + H2O&lt;br&gt;
Túto reakciu prvýkrát popísal v roku 1874 rakúsky chemik Othmar Zeidler. Okrem toho sa z chloralhydrátu takisto vyrába herbicíd metoxychlór.&lt;br&gt;
Cl3CCHO + NaOH → Cl3CH + HCOONa&lt;br&gt;
Bezpečnosť.
Chloral a chloralhydrát majú také isté fyziologické účinky, pretože chloral po vstupe do tela okamžite hydratuje a vzniká chloralhydrát. Aj keď ani jedna z týchto látok nepredstavuje v malých množstvách nebezpečentvo, bolo zistené, že LC50 pre štvorhodinové vystavenie sa výparom je 440 mg/m3.

</doc>
<doc id="622032" url="https://sk.wikipedia.org/wiki?curid=622032" title="Ipeľská niva">
Ipeľská niva

Ipeľská niva je geomorfologický podcelok Podunajskej pahorkatiny. Tvorí ju územie v blízkosti rieky Ipeľ a Štiavnica, medzi mestami Šahy a Štúrovo.
Vymedzenie.
Podcelok sa nachádza na juhovýchodnom okraji Podunajskej pahorkatiny a zaberá pás územia popri rieke Ipeľ a dolného toku Štiavnice. Juhovýchodný a východný okraj vymedzuje štátna hranica s Maďarskom, zväčša vedúca korytom Ipľa. Severovýchodným smerom nadväzuje na krátkom úseku Ipeľská kotlina (podcelok Juhoslovenskej kotliny) a Bzovícka pahorkatina (podcelok Krupinskej planiny). Západným smerom pokračuje krajinný celok Ipeľskou pahorkatinou.
Doprava.
Severojužným smerom vedie východným okrajom nivy európska cesta 77 (Zvolen – Budapešť) v trase cesty I/66 (Zvolen – Šahy), ktorú pri Horných Semerovciach križuje cesta I/75 (Nitra – Hontianske Nemce). V blízkosti Ipľa vedie z Demandíc do Štúrova cesta II/564, no tiež železničná trať Zvolen – Čata.

</doc>
<doc id="622035" url="https://sk.wikipedia.org/wiki?curid=622035" title="Reflexológia">
Reflexológia

Reflexológia môže byť:

</doc>
<doc id="622036" url="https://sk.wikipedia.org/wiki?curid=622036" title="Africká kvalifikácia na Majstrovstvá sveta vo volejbale mužov 2018">
Africká kvalifikácia na Majstrovstvá sveta vo volejbale mužov 2018

Africká kvalifikácia na Majstrovstvá sveta vo volejbale mužov 2018 bola africká kontinentálna kvalifikácia vo volejbale mužov, ktorú organizuje Africká volejbalová konfederácia (CAVB), pre postup na MS 2018. Prebiehala od 20. mája do 29. októbra 2017 a zúčastnilo sa jej 20 družstiev (pričom ďalších 14 sa pred jej začatím odhlásilo), ktoré súťažili o 3 postupové miesta na záverečný turnaj MS v Taliansku a Bulharsku. 
Nasadenie družstiev a systém kvalifikácie.
Kvalifikácia pozostávala z 2 kôl: prvého a finálového kola. Pôvodne plánované 3 skupiny finálového kola, z ktorých víťazi mali postúpiť na na MS, boli kvôli nezáujmu hostiteľov skupín zrušené a nahradené turnajom Majstrovstiev Afriky 2017. CAVB nasadila v 1. kole družstvá podľa zemepisnej polohy krajín do jednotlivých zón CAVB, z ktorých 10 družstiev postúpilo na africký finálový turnaj.
Poznámky: 
Výsledky.
1. kolo.
Zóna 1.
&lt;br&gt;
Zóna 2.
Turnaj sa neorganizoval, a sa odhlásili z kvalifikácie.
Zóna 3.
&lt;br&gt;
Zóna 4.
&lt;br&gt;
Zóna 5.
&lt;br&gt;
Zóna 6.
&lt;br&gt;
Finálové kolo.
Finálové kolo tvoril turnaj Majstrovstiev Afriky 2017:

</doc>
<doc id="622048" url="https://sk.wikipedia.org/wiki?curid=622048" title="Bolívijské národné futsalové družstvo žien">
Bolívijské národné futsalové družstvo žien

Bolívijské národné futsalové družstvo žien je národné družstvo žien, ktoré reprezentuje Bolíviu v medzinárodných futsalových súťažiach a priateľských zápasoch. Funguje pod záštitou "Federación Boliviana de Fútbol" (FBF). Prvý medzinárodný zápas absolvovalo v roku 2009. Jeho najlepším výsledkom je bronzová medaila na Juhoamerických hrách v roku 2018.
Vrcholné podujatia.
Bolívijské družstvo sa predstavilo na 2 turnajoch juhoamerických majstrovstiev, prvýkrát v roku 2009. Na turnaji konanom v Brazílii zvíťazilo v zápase s a obsadilo konečné 6. miesto. O 8 rokov neskôr, v roku 2017 v Uruguaji, bodovalo v dvoch zápasoch. Zo základnej skupine však nepostúpilo a prehralo aj v zápase o 7. miesto s .
V roku 2018 sa zúčastnilo prvého futsalového turnaja na Juhoamerických hrách, ktoré organizovalo bolívijské mesto Cochabamba. Po výhrach nad a v jedinej hranej skupine obsadilo v tabuľke 3. mesto a získalo tak bronzové medaily.

</doc>
<doc id="622049" url="https://sk.wikipedia.org/wiki?curid=622049" title="Hronská pahorkatina">
Hronská pahorkatina

Hronská pahorkatina je geomorfologický podcelok Podunajskej pahorkatiny. Zaberá územie medzi riekami Žitava, Hron a Dunaj. 
Vymedzenie.
Podcelok sa nachádza východne od centrálnej časti Podunajskej pahorkatiny. Na severe Hronskú pahorkatinu ohraničujú Štiavnické vrchy s podcelkami Kozmálovské vŕšky a Hodrušská hornatina a pohorie Pohronský Inovec s podcelkom Veľký Inovec. Západným smerom leží Žitavská a Nitrianska niva, v juhozápadnej časti Podunajská rovina. Južnú hranicu vymedzuje rieka Dunaj so štátnou hranicou, v strednej časti sa nachádza Čenkovská niva. Východným smerom pokračuje Podunajská pahorkatina Hronskou nivou.
Delenie.
Krajinný podcelok sa delí na 7 častí:
Chránené územia.
Na území Hronskej pahorkatiny ležia maloplošné chránené územia:
Doprava.
Južným okrajom územia vedie cesta I/63 (Komárno – Štúrovo), strednou časťou cesta I/75 (Nové Zámky – Lučenec) a I/51 (Nitra – Hontianske Nemce) a severným okrajom i I/65 (Nitra – Nová Baňa) a európska cesta 58 v trase rýchlostnej cesty R1. Železničnú dopravu zastupujú trate Bratislava – Štúrovo, Nové Zámky – Zvolen, Štúrovo – Levice a Leopoldov – Kozárovce.

</doc>
<doc id="622051" url="https://sk.wikipedia.org/wiki?curid=622051" title="Rybničná sústava Senné-Iňačovce">
Rybničná sústava Senné-Iňačovce



</doc>
<doc id="622055" url="https://sk.wikipedia.org/wiki?curid=622055" title="Škriekavec zlovestný">
Škriekavec zlovestný

Škriekavec zlovestný alebo sojka zlovestná () je spevavec z čeľade krkavcovitých. Obýva boreálne ihličnatý les palearktídy od Nórska na východ v Sibíri. Južná hranica jeho areálu rozšírenia sa posúva na sever. Podľa Medzinárodnej únie na ochranu prírody a prírodných zdrojov škriekavec zlovestný patrí medzi najmenej ohrozené druhy, trend celkovej populácie je klesajúci, najmä na južnej hranici svojho rozšírenia. Stavy v Európe sú stabilné.
Výskyt a stav na Slovensku.
Do strednej Európy sa zatúla veľmi vzácne. Zo Slovenska poznáme údaj z 19. storočia a dve pozorovania z 20. storočia. Pozorovanie 6. januára 1990 v pohorí Veľká Fatra bolo uznané Faunistickou komisiou. V zozname vzácnych ornitologických pozorovaní podliehajúcich hláseniu Faunistickej komisii ani v zozname vzácnych a zriedkavých druhov vtákov databázového systému Birding Slovakia nie sú žiadne novšie záznamy
Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 žiadny. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="622056" url="https://sk.wikipedia.org/wiki?curid=622056" title="Perisoreus infaustus">
Perisoreus infaustus



</doc>
<doc id="622057" url="https://sk.wikipedia.org/wiki?curid=622057" title="Sojka zlovestná">
Sojka zlovestná



</doc>
<doc id="622058" url="https://sk.wikipedia.org/wiki?curid=622058" title="Kormorán chochlatý">
Kormorán chochlatý

Kormorán chochlatý (lat. "Gulosus aristotelis", staršie "Phalacrocorax aristotelis") je veslonožec z čeľade kormoránovitých.Obýva morské pobrežie západnej palearktídy. Podľa Medzinárodnej únie na ochranu prírody a prírodných zdrojov kormorán chochlatý patrí medzi najmenej ohrozené druhy, trend celkovej populácie je klesajúci, európska populácia klesla o 25% za obdobie troch generácií (26,4 roka).
Výskyt a stav na Slovensku.
Do roku 1999 bolo známe len jediné pozorovanie z 8. februára 1998 na rieke Dunaj v Bratislave. V roku 2000 bol opäť videný jeden dospelý kormorán chochlatý v Bratislave 22. decembra. Dňa 11. marca 2003 bol pravdepodobne ten istý jedinec zaznamenaný na dvoch miestach, aj na Váhu aj na Dunaji. Žiadne novšie pozorovania nie sú ani v zozname vzácnych ornitologických pozorovaní podliehajúcich hláseniu Slovenskej faunistickej komisii
 ani v zozname vzácnych a zriedkavých druhov vtákov databázového systému Birding Slovakia.
Odhadovaný počet zimujúcich jedincov 0 – 1. Ekosozologický status v rokoch 1995, 1998, 2001 V roku 2014 žiadny. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" – vyhovujúci ochranársky status.

</doc>
<doc id="622059" url="https://sk.wikipedia.org/wiki?curid=622059" title="Phalacrocorax aristotelis">
Phalacrocorax aristotelis



</doc>
<doc id="622061" url="https://sk.wikipedia.org/wiki?curid=622061" title="Značkový jazyk">
Značkový jazyk



</doc>
<doc id="622066" url="https://sk.wikipedia.org/wiki?curid=622066" title="Vissarión Trapezuntský">
Vissarión Trapezuntský



</doc>
<doc id="622067" url="https://sk.wikipedia.org/wiki?curid=622067" title="Bessarion Trapezuntský">
Bessarion Trapezuntský



</doc>
<doc id="622068" url="https://sk.wikipedia.org/wiki?curid=622068" title="Vissarión">
Vissarión



</doc>
<doc id="622069" url="https://sk.wikipedia.org/wiki?curid=622069" title="Chymské rybníky">
Chymské rybníky



</doc>
<doc id="622070" url="https://sk.wikipedia.org/wiki?curid=622070" title="Lyskonoh ploskozobý">
Lyskonoh ploskozobý

Lyskonoh ploskozobý () je druh vtáka z čeľade slukovité ("Scolopacidae"). Hniezdi v holarktíde. Podľa Medzinárodnej únie na ochranu prírody a prírodných zdrojov lyskonoh ploskozobý patrí medzi najmenej ohrozené druhy, trend celkovej ako aj európskej populácie nie je známy, výskumom v severnej Amerike bol zistený za posledných 40 rokov štatisticky nevýznamný nárast, výskumná oblasť bola menšia ako 50% areálu tamojšieho rozšírenia druhu.
Výskyt a stav na Slovensku.
Lyskonoh ploskozobý je na Slovensku vzácnym zatúlancom. V 20. storočí bol pozorovaný len na východnom Slovensku, dvakrát na Senianskych rybníkoch, v oboch prípadoch v mesiaci september v rokoch 1980 a 1987 a raz na Chymských rybníkoch 21. júla 1996. V 21. storočí bol pozorovaný aj v iných častiach Slovenska. Na Sĺňave boli pozorované dva dospelé jedince 26. októbra 2002. V októbri 2010 bol pozorovaný mladý jedinec na mokrých poliach pri obci Gáň. Nezvyčajný nález uhynutého jedinca na prednej maske automobilu v okrese Poprad bol doložený v novembri v roku 2011. Posledné známe pozorovania sú z roku 2013, kedy bol pozorovaný jeden jedinec v auguste na lokalite Červeň (Breznička) a takisto jeden jedinec začiatkom septembra pri Trnovci nad Váhom na lokalite odkalisko Amerika. 
Ekosozologický status v roku 1995 "Im" - nezaradený migrant, resp. nehniezdič. V rokoch 1998, 2001 a 2014 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.

</doc>
<doc id="622071" url="https://sk.wikipedia.org/wiki?curid=622071" title="Phalaropus fulicarius">
Phalaropus fulicarius



</doc>
<doc id="622072" url="https://sk.wikipedia.org/wiki?curid=622072" title="Lyskonoh úzkozobý">
Lyskonoh úzkozobý

Lyskonoh úzkozobý () je druh vtáka z čeľade slukovité (Scolopacidae). Hniezdi v holarktíde. Podľa Medzinárodnej únie na ochranu prírody a prírodných zdrojov Lyskonoh úzkozobý patrí medzi najmenej ohrozené druhy, trend celkovej populácie je klesajúci, stavy v Európe sú stabilné.
Výskyt a stav na Slovensku.
Lyskonoh úzkozobý patrí na Slovensku k pravidelným a nehojným migrantom.
Ekosozologický status v roku 1995 "Im" - nezaradený migrant, resp. nehniezdič. V rokoch 1998, 2001 a 2014 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.

</doc>
<doc id="622073" url="https://sk.wikipedia.org/wiki?curid=622073" title="Phalaropus lobatus">
Phalaropus lobatus



</doc>
<doc id="622074" url="https://sk.wikipedia.org/wiki?curid=622074" title="Kuter">
Kuter

Kuter môže byť:

</doc>
<doc id="622078" url="https://sk.wikipedia.org/wiki?curid=622078" title="Plethon">
Plethon



</doc>
<doc id="622080" url="https://sk.wikipedia.org/wiki?curid=622080" title="Geórgios Gemistós Pléton">
Geórgios Gemistós Pléton



</doc>
<doc id="622081" url="https://sk.wikipedia.org/wiki?curid=622081" title="Pléton">
Pléton



</doc>
<doc id="622084" url="https://sk.wikipedia.org/wiki?curid=622084" title="Dragutin Gavrilović">
Dragutin Gavrilović

Dragutin Gavrilović (* 25. máj 1882 – † 19. júl 1945) bol významný srbský a neskôr juhoslovanský vojenský dôstojník.
Životopis.
Gavrilović sa narodil v srbskom Čačaku v roku 1882. Po vyštudovaní vojenskej akadémie v roku 1901 až do 2. svetovej vojny slúžil v každom vojenskom konflikte, ktorého sa srbská armáda zúčastnila.
Preslávil sa predovšetkým svojimi činmi počas dramatického obliehania Belehradu rakúsko-uhorskou a nemeckou armádou v októbri 1915 v rámci 1. svetovej vojny. V Belehrade bola vtedy ponechaná malá časť srbskej armády, aby zdržala postupujúcich nepriateľov a umožnila bezpečný ústup Srbov ďalej na juh. 7. októbra, v prvý deň obliehania, velil Gavrilović, vtedy v pozícii majora, na sútoku Sávy a Dunaja 2. práporu 10. pluku srbskej armády spolu s oddielom belehradských žandárov a dobrovoľníkov zo Sriemu.
V skorých ranných hodinách začali rakúsko-uhorské jednotky útok naprieč oboma riekami, sériou srbských protiútokov však boli za cenu veľkých strát na oboch stranách zastavení na brehu Dunaja. Napriek tomu sa však situácia obkľúčených Srbov zásluhou obrovskej početnej prevahy protivníka každou hodinou zhoršovala. Za miesto svojho posledného odporu si zvolili priestor blízko miestnej kaviarne a kvetinárstva, odkiaľ si srbskí vojaci brali kvety a pripínali si ich na svoje plášte a zbrane, chystajúc sa na istú smrť. Gavrilović, pripravujúci zvyšky zdecimovaných vojakov na posledný útok, im adresoval tieto slová:
 "Hrdinovia!"
 "Presne o pätnástej hodine bude nepriateľ rozdrvený vašim silným útokom, zničený vašimi bombami a bajonetmi. Česť Belehradu, nášho hlavného mesta, nesmie byť poškvrnená."
 "Vojaci! Hrdinovia!"
 "Vrchné velenie vymazalo náš pluk zo svojich záznamov. Náš pluk bol obetovaný za česť Belehradu a vlasti. Už sa viac nemusíte báť o svoje životy, tie sú už minulosťou."
 "A preto, vpred za slávu! Za kráľa a za vlasť! Nech žije kráľ! Nech žije Belehrad!"
Zúfalý útok, ktorý nasledoval, zlyhal v snahe zničiť predsunuté rakúsko-uhorské postavenie a sám Gavrilović v ňom bol ťažko ranený. Tento a mnoho podobných činov hrdinstva a sebaobetovania srbských vojakov a civilistov počas bitky si však vyslúžili hlboký rešpekt inváznych jednotiek, ktoré samé v snahe o dobytie mesta prišli o približne 10 tisíc mužov. Nemecký veliteľ August von Mackensen dal v meste vztýčiť pamätník na počesť zanietených obrancov, ktorý s vytesanými slovami „Tu odpočívajú srbskí hrdinovia“ v nemčine i srbčine dodnes stojí v Belehrade.
Gavrilović bol neskôr ocenený najvyšším srbským vojenským ocenením, "Orden Karađorđeve zvezde", francúzskym "Croix de Guerre" a mnohými ďalšími.
Počas 2. svetovej vojny bol už ako plukovník Juhoslovanskej kráľovskej armády zajatý vojskami Osi počas invázie do Juhoslávie. Vojnu tak prežil v zajateckom tábore, z ktorého sa neskôr vrátil do Juhoslávie, už pod kontrolou Titovych partizánov. Zomrel v Belehrade v roku 1945. Na jeho počesť sú po ňom pomenované ulice v mnohých srbských mestách, okrem samotného Belehradu i v Niši, Čačaku či Užiciach.

</doc>
<doc id="622088" url="https://sk.wikipedia.org/wiki?curid=622088" title="Fortnite Battle Royale">
Fortnite Battle Royale

Fortnite Battle Royale je bezplatná počítačová hra vytvorená a uvedená spoločnosťou Epic Games. V septembri 2017 (konkrétne 26. septembra) bola vydaná pre systémy Microsoft Windows, MacOS, PlayStation 4 a Xbox One, pre iOS v apríli 2018, pre Nintendo Switch v júni 2018 a verzia pre Android vyšla v auguste 2018. Je podobná inej hre od Epicu: , z ktorej prebrala pomerne zásadný prvok; hráči môžu rozložiť väčšinu objektov v hre a získať tak materiály, ktoré môžu v rámci svojej stratégie použiť na vybudovanie opevnení. Hra umožňuje obmedzené prepojenie medzi platformami.
Myšlienka na Fortnite Battle Royale vznikla po vydaní podobnej hry PlayerUnknown Battlegrounds (PUBG), ktorá zaznamenala v roku 2017 rekordné počty hráčov. Vďaka jej komerčnému úspechu sa Epic Games rozhodli vytvoriť niečo podobné. Od júla 2018 sa v hre objavilo viac ako 125 miliónov hráčov a odhaduje sa, že jej autori získali viac ako 1 miliardu amerických dolárov v mikrotransakciách. Fortnite: Battle Royale sa stala kultúrnym fenoménom. 
Fortnite sa ako celok vyvíja po sezónach.
Súdy a žaloby.
V januári 2018 spoločnosť Bluehole PUBG Corp., juhokórejská spoločnosť stojaca za PlayerUnknown Battlegrounds (PUBG), podala žalobu proti Epic Games kvôli kopírovaniu ich hry a používateľského rozhrania. Podľa spoločnosti Korea Times sa očakávalo, že Bluehole má malú šancu na úspech, pretože by bolo ťažké určiť orginalitu. Spoločnosť PUBG Corp žalobu v júni 2018 z nezverejnených dôvodov stiahla.
V máji 2018 spoločnosť Epic Games podala žalobu na Thomasa Hannaha po tom, čo zverejnil informácie týkajúce sa 4.sezóny. 
Popularita tanečných emotov Fortnite, ktoré si vypožičiavajú z tanečných pohybov v populárnej kultúre, viedli tvorcov týchto tancov k tomu, aby vyjadrili obavy v súvislosti s týmito krokmi, ktoré predáva Epic, hoci takéto tanečné pohyby nemôžu byť chránené autorskými právami.
Medzi nimi patrí rapper 2 Milly v súvislosti s jeho "Milly Rock" a herec Donald Faison v súvislosti s tanečným pohybom, ktorý použil na televíznej scére Scrubs. 2 Milly začala podnikať žalobu proti spoločnosti Epic s porušovaním autorských práv v rámci tanečného emotu založeného na "Milly Rock", ako aj uplatňovaním nárokov na ochranu osobnostných práv podľa kalifornského práva.

</doc>
<doc id="622089" url="https://sk.wikipedia.org/wiki?curid=622089" title="Roháčka (geomorfologický podcelok)">
Roháčka (geomorfologický podcelok)

Roháčka je geomorfologický podcelok Čiernej hory. Najvyšší vrch podcelku je rovnomenný vrch, dosahujúci výšku 
Polohopis.
Podcelok leží v severnej časti Čiernej hory a v rámci pohoria ho na juhovýchode od susedných Bujanovských vrchov oddeľuje údolie Bystrej. Na východe a severe susedí Šarišská vrchovina, severozápadne leží Branisko a jeho podcelok Sľubica a Hornádske podolie, patriace do Hornádskej kotliny. Juhozápadným smerom ležia Volovské vrchy s podcelkom Hnilecké vrchy.
Doprava.
Západným okrajom územia vedie v údolí Hornádu cesta II/547 (Krompachy – Margecany – Košice), juhovýchodný okraj vymedzuje cesta II/546 (Margecany – Prešov). Západným okrajom podcelku vedie železničná trať Žilina – Košice.
Turizmus.
Z Kluknavy do Klenova vedie modro značkovaná turistická trasa cez najvyšší vrch Roháčka, na ktorý sa v sedle pod týmto vrcholom pripája žltá značka z Margecian.

</doc>
<doc id="622097" url="https://sk.wikipedia.org/wiki?curid=622097" title="Bujanovské vrchy">
Bujanovské vrchy

Bujanovské vrchy sú geomorfologický podcelok Čiernej hory. Najvyšší vrch podcelku je Suchý vrch, dosahujúci výšku .
Polohopis.
Podcelok leží na severe centrálnej časti Čiernej hory a v rámci pohoria susedí na severozápade s Roháčkou, na juhovýchode s podcelkami Pokryvy a Sopotnické vrchy. Na severovýchode susedí Šarišská vrchovina, západným smerom nadväzujú Volovské vrchy s podcelkami Hnilecké vrchy a Kojšovská hoľa.
Ochrana prírody.
V Bujanovských vrchoch ležia maloplošné chránené územia Margecianska línia a Bujanovská dubina.
Doprava.
Západným okrajom územia vedie cesta II/547 (Krompachy – Margecany – Košice), severovýchodný okraj vymedzuje cesta II/546 (Margecany – Prešov). Centrálnou časťou masívu vedie Bujanovským tunelom železničná trať Žilina – Košice.
Turizmus.
Z Klenova k železničnej zastávke Ružín vedie modro značkovaná turistická trasa. Významnú úlohu pre rozvoj turizmu zohráva vodná nádrž Ružín.

</doc>
<doc id="622100" url="https://sk.wikipedia.org/wiki?curid=622100" title="Kolibiarik horský">
Kolibiarik horský

Kolibiarik horský (iné názvy: kolibkárik horský, kolibkárik vrchovský; lat. "Phylloscopus bonelli") je malý druh spevavca z čeľade penicovité ("Sylviidae"). Európsky druh, hniezdi v svetlých, suchých lesoch s dobrým podrastom. Podľa Medzinárodnej únie na ochranu prírody a prírodných zdrojov kolibiarik horský patrí medzi najmenej ohrozené druhy, celková populácia je stabilná, stavy v Európe v rokoch 19892013 boli taktiež stabilné. 
Výskyt a stav na Slovensku.
Kolibiarik horský sa len náhodne zatúla na Slovensko. Existujú 3 výskyty schválené faunistickou komisiou z 20. storočia a to v rokoch 1934, 1952 a 1954. V 21. storočí bolo akceptované pozorovanie z roku 2009. 
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="622101" url="https://sk.wikipedia.org/wiki?curid=622101" title="Phylloscopus bonelli">
Phylloscopus bonelli



</doc>
<doc id="622102" url="https://sk.wikipedia.org/wiki?curid=622102" title="Kolibkárik horský">
Kolibkárik horský



</doc>
<doc id="622103" url="https://sk.wikipedia.org/wiki?curid=622103" title="Kolibkárik vrchovský">
Kolibkárik vrchovský



</doc>
<doc id="622104" url="https://sk.wikipedia.org/wiki?curid=622104" title="Sopotnické vrchy">
Sopotnické vrchy

Sopotnické vrchy sú geomorfologický podcelok Čiernej hory. Najvyšší vrch podcelku je Somár, dosahujúci výšku 
Polohopis.
Podcelok leží na východe centrálnej časti Čiernej hory a v rámci pohoria susedí na západe s Bujanovskými vrchmi, na juhozápade s podcelkom Pokryvy a južným smerom nadväzuje Hornádske predhorie. Na východe susedí Košická kotlina s podcelkom Toryská pahorkatina a severne leží Šarišská vrchovina.
Ochrana prírody.
V Sopotníckych vrchoch leží maloplošné chránené územie, národná prírodná rezervácia Humenec.
Doprava.
Južným okrajom územia vedie údolím Hornádu železničná trať Žilina – Košice.
Turizmus.
Najvýznamnejšou z turistických trás v tejto časti pohoria je červeno značkovaná Cesta hrdinov SNP, na ktorú sa pripájajú viaceré miestne turistické trasy.

</doc>
<doc id="622107" url="https://sk.wikipedia.org/wiki?curid=622107" title="Abrornis inornata">
Abrornis inornata



</doc>
<doc id="622108" url="https://sk.wikipedia.org/wiki?curid=622108" title="Kolibiarik králikovitý">
Kolibiarik králikovitý

Kolibiarik králikovitý (iné názvy kolibkárik králikovitý alebo kolibiarik Pallasov; lat. "Abrornis proregulus" synonymum "Phylloscopus proregulus") je malý druh spevavca z čeľade penicovité ("Sylviidae"). Podľa Medzinárodnej únie na ochranu prírody a prírodných zdrojov kolibiarik králikovitý patrí medzi najmenej ohrozené druhy, celková populácia je stabilná.
Výskyt a stav na Slovensku.
Kolibiarik králikovitý sa pravidelne zatúla na jeseň do severozápadnej Európy, do strednej Európy výnimočne. Na Slovensku bol zaznamenaný dvakrát, prvýkrát bol zistený 16. októbra v roku 2002. Druhé pozorovanie je z novembra 2009.
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="622109" url="https://sk.wikipedia.org/wiki?curid=622109" title="Abrornis proregulus">
Abrornis proregulus



</doc>
<doc id="622110" url="https://sk.wikipedia.org/wiki?curid=622110" title="Phylloscopus proregulus">
Phylloscopus proregulus



</doc>
<doc id="622111" url="https://sk.wikipedia.org/wiki?curid=622111" title="Kolibkárik králikovitý">
Kolibkárik králikovitý



</doc>
<doc id="622112" url="https://sk.wikipedia.org/wiki?curid=622112" title="Kolibiarik Pallasov">
Kolibiarik Pallasov



</doc>
<doc id="622114" url="https://sk.wikipedia.org/wiki?curid=622114" title="Kolibiarik sivozelený">
Kolibiarik sivozelený

Kolibiarik sivozelený (iné názvy kolibkárik zelený alebo kolibiarik zelený; lat. "Seicercus trochiloides" synonymum "Phylloscopus trochiloides") je malý druh spevavca z čeľade penicovité ("Sylviidae"). Hniezdi na Sibíri, v 20. storočí sa začal šíriť na západ do Európy a od 70-tych rokov aj do strednej Európy. Podľa Medzinárodnej únie na ochranu prírody a prírodných zdrojov kolibiarik sivozelený patrí medzi najmenej ohrozené druhy, trend celkovej populácie je stúpajúci, stavy v Európe sú stabilné.
Výskyt a stav na Slovensku.
Kolibiarik sivozelený bol prvýkrát na Slovensku zaznamenaný v júni 1979, postupne pribúdali ďalšie pozorovania najmä z hornatej oblasti severného Slovenska a hniezdenie bolo doložená v roku 1994. Záznamy naďalej pribúdajú. V roku 2001, 2014,2015, 2017 aj 2018.
Odhadovaný počet hniezdiacich párov je 10 - 100. Trendy neboli stanovené, nakoľko ide novohniezdiaci druh. Ekosozologický status v roku 1995 "I" - nezaradený. V roku 1998 "DD" - druh, o ktorom sú údaje nedostatočné. V roku 2001 "DD" - údajovo nedostatočný. V roku 2014 "EN B2a; D" - silne ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránený, spoločenská hodnota je 1000 € (Vyhláška MŽP č. 170/2021).

</doc>
<doc id="622115" url="https://sk.wikipedia.org/wiki?curid=622115" title="Seicercus trochiloides">
Seicercus trochiloides



</doc>
<doc id="622116" url="https://sk.wikipedia.org/wiki?curid=622116" title="Phylloscopus trochiloides">
Phylloscopus trochiloides



</doc>
<doc id="622117" url="https://sk.wikipedia.org/wiki?curid=622117" title="Kolibkárik zelený">
Kolibkárik zelený



</doc>
<doc id="622118" url="https://sk.wikipedia.org/wiki?curid=622118" title="Kolibiarik zelený">
Kolibiarik zelený



</doc>
<doc id="622119" url="https://sk.wikipedia.org/wiki?curid=622119" title="Kolibiarik dlhochvostý">
Kolibiarik dlhochvostý

Kolibiarik dlhochvostý (iné názvy: kolibiarik Schwarzov, kolibiar dlhochvostý, kolibkárik dlhochvostý, kolibkárik Schwarzov; lat. "Phylloscopus schwarzi") je malý druh spevavca z čeľade penicovité ("Sylviidae").
Výskyt a stav na Slovensku.
Kolibiarik dlhochvostý bol prvýkrát zistený na Slovensku začiatkom októbra v roku 2016, pozorovanie bolo schválené faunistickou komisiou.
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="622120" url="https://sk.wikipedia.org/wiki?curid=622120" title="Phylloscopus schwarzi">
Phylloscopus schwarzi



</doc>
<doc id="622121" url="https://sk.wikipedia.org/wiki?curid=622121" title="Kolibiarik Schwarzov">
Kolibiarik Schwarzov



</doc>
<doc id="622122" url="https://sk.wikipedia.org/wiki?curid=622122" title="Kolibiar dlhochvostý">
Kolibiar dlhochvostý



</doc>
<doc id="622123" url="https://sk.wikipedia.org/wiki?curid=622123" title="Kolibkárik dlhochvostý">
Kolibkárik dlhochvostý



</doc>
<doc id="622124" url="https://sk.wikipedia.org/wiki?curid=622124" title="Kolibkárik Schwarzov">
Kolibkárik Schwarzov



</doc>
<doc id="622129" url="https://sk.wikipedia.org/wiki?curid=622129" title="EMtest">
EMtest

EMtest, a. s. je slovenská technologická spoločnosť, ktorá bola založená v roku 1990 v Žiline a v roku 2005 sa stala akciovou spoločnosťou. Hlavným zameraním tejto spoločnosti je inovácia dopravných systémov, ktoré zjednodušujú potreby dopravcov a ich pasažierov, zvyšovať bezpečnosť v dopravných vozidlách prostredníctvom kamier a iných zabezpečovacích funkcií. 
Spoločnosť vyrába pokladne do autobusov, systémy s bezkontaktnými kartami, automaty na cestovné lístky, lcd a led panely, centrálne jednotky a iné. Okrem hardvéru vytvára aj softvérové aplikácie a systémy, ktoré sú určené pre cestujúcich, ale aj pre dopravné spoločnosti.
História spoločnosti.
1990-1994: Založenie a vývoj.
EMtest založil Ladislav Heglas starší v marci 1990 na podnet nedostatočnej inovácie v dopravných systémoch. V rokoch 1991 - 1994 postupne začala výroba softvérových informačných systémov a spoločnosť vytvorila vlastný softvérový systém pre dopravu, neskôr doplnený o elektronické zariadenia z interného vývoja a produkcie. Firma sa postupne rozrástla z jedného na šesťdesiat vývojárov.
Od založenia spoločnosti bolo cieľom, aby produkované systémy boli s čo najvyššou pridanou hodnotou a s vysokou mierou inovácie. Výsledkom bolo spustenie jedného z prvých platobných systémov vo verejnej doprave na báze bezkontaktnej čipovej karty na svete. Spoločnosť nepretržite rástla a získavala si pozíciu na domácom aj zahraničnom trhu. Týmto spôsobom sa podarilo vybudovať z malej slovenskej "garážovej" firmy spoločnosť, ktorá dnes zamestnáva viac ako 200 ľudí a stala sa významnou spoločnosťou v celosvetovom meradle. V Európe sa nachádzajú partnerské spoločnosti v Poľsku, Dánsku, Nemecku, na Strednom východe, v Rumunsku, Bulharsku a Chorvátsku. 
1994-2005: Zmeny a výroba.
Firma prešla mnohými zmenami a rozšíreniami. Vďaka silnému postaveniu na trhu v rámci dopravných systémov sa spoločnosti darilo a v roku 2005 mohla vstúpiť na trh ako akciová spoločnosť.
Aktivity spoločnosti EMtest sa rozdelili na niekoľko základných produktových rád: EMware - výroba elektronických zariadení a hardvéru, EMlines - informačné systémy, EMcard - emitovaná platobná platforma. 
2005-súčasnosť: Budovanie spoločnosti a stratégia.
Spoločnosť si buduje silnú vývojovú základňu pre oblasť návrhu elektronických zariadení a softvérových systémov. Vďaka tejto koncepcii je spoločnosť schopná vyvinúť komplexný systém od návrhu mechanickej konštrukcie vrátane návrhov foriem na plastové odliatky, cez návrh schém, plošných spojov, osadenia a oživenia elektronických komponentov, až po realizáciu finálneho elektronického zariadenia.
Softvéroví špecialisti zabezpečujú implementáciu operačných systémov do vyvinutých elektronických zariadení a následne vývoj aplikácii v prostredí OS Linux pre koncového používateľa s použitím najmodernejších technológií s bežným alebo internetovým rozhraním. Vývojoví pracovníci spoločnosti vyvinuli originálne zariadenia schopné konkurencie v celosvetovom meradle.
Spoločnosť EMTEST sa pravidelne zúčastňuje na odborných seminároch, výstavách (Výstava InnoTrans je orientovaná na komplexné dopravné systémy - od vlakov, cez autobusy, železničnú infraštruktúru, interiéry dopravných prostriedkov, či stavbu tunelov.) a konferenciách v oblasti elektronického vývoja, riešenia dopravných systémov a iných odborných podujatí súvisiacich s činnosťou spoločnosti, konaných v rôznych krajinách. Od roku 2006 je spoločnosť členom medzinárodnej organizácie UITP, celosvetovo združujúcej spoločnosti pôsobiace vo verejnej doprave. 
Študenti a udalosti.
Spoločnosť ponúka stáže pre študentov, ktorí pôsobia v informačných, technologických a elektrotechnických oboroch. Cieľom týchto programov pre študentov je zvyšovanie vedomostí o technológiách, o inováciách nielen v doprave. Zapojila sa do IAESTE (International Association for the Exchange of Students for Technical Experience), ktorá umožňuje vykonávať stáž pre zahraničných študentov.
Priama spolupráca s Univerzitou v Žiline umožňuje študentom vykonávať prax a zároveň získavať potrebné skúsenosti. Zúčastňujú sa na školských podujatiach, ktoré škola organizuje, aby zvyšovali povedomie o svojich činnostiach a produktoch. Dávajú možnosť študentom ich zamestnať alebo praxovať u nich. 
Produkty.
Produktová rada EMware.
Výroba elektronických zariadení a hardvéru
I. Generácia.
Elektronická produkcia začala v roku 1994 vývojom a výrobou špecializovanej elektronickej pokladne pre platbu cestovného v prímestskej autobusovej doprave, ktorá sa začala inštalovať do autobusov na Slovensku. Pokladňa si prešla zmenou a do vozidiel pre MHD bola vyvinutá, narozdiel od prímestskej, bez vlastnej tlačiarne, mala však možnosť pripájania ďalších rozhraní ako boli čítačky čipových kariet a iné. 
Pre prímestskú a mestskú dopravu sa začal v roku 1994 vytvárať systém na báze bezkontaktných čipových kariet MIFARE. Spoločnosť ich tak začala ako jediná ponúkať v strednej Európe a prekročili aj hranice EÚ.
EM305RP bolo prvé čítacie zariadenie bezkontaktných čipových kariet vyvinuté firmou EMtest v roku 1994, ktoré bolo určené pre mestskú dopravu. 
Neskôr bolo modernizované a do systému bol doplnený mincový automat.
II. Generácia.
Neskôr bola elektronická pokladňa zmodernizovaná s možnosťou platby cestovného prostredníctvom bezkontaktných čipových kariet. Zmodernizovaná bola aj pokladňa určená pre mestskú dopravu. Do čítačiek čipových kariet bol doplnený aj zvukový výstup, ktorý zabezpečoval akustické potvrdenie.
V zariadeniach z druhej generácie boli nahradené pamäte Eprom Flash pamäťou a pamäťovú kartu nahradil opto prenos. Táto zmena umožnila automatický prenos dát medzi vozidlom a obslužným PC na určených vyčítavacích miestach. Modernizáciou sa zvýšili niektoré funkcie ako napríklad rýchlosť tlače lístka. 
S druhou generáciou prišla aj nová pokladňa určená na predaj, plnenie elektronickej peňaženky a predaj časových lístkov je priamo pripojiteľný k PC cez rozhranie RS232. Novým prvkom v tomto systéme bola kontrolná čítačka, ktorá slúžila pre priebežnú stálu informáciu pre cestujúcich na kontrolu platnosti karty, stavu v elektronickej peňaženke a overenie správnosti resp. platnosti zakúpeného časového lístka.
III. Generácia.
Tretia generácia zariadení zohľadňuje dlhoročné skúsenosti a pripomienky zákazníkov. Prebehla výmena procesorov za nový a rýchlejší Intel PXA 255 s operačným systémom. Sú pridané aj grafické displeje, ktoré sú monochromatické, farebné STN, TFT s možnosťou dotykovej obrazovky. 
Okrem displejov boli vylepšené možnosti konektivity a vyrobený hardvér získal možnosť komunikovať cez ethernet, WiFi, Bluetooth a zostalo pripojenie pomocou GSM/GPRS. Bol implementovaný aj modul GPS.
Zariadenia boli rozšírené o nové sloty CF a PCMCIA.
Grafický displej poskytuje vodičovi jasné a prehľadné informácie. Informácie zobrazuje aj čítačka čipových kariet, rovnako na displejoch. Našla uplatnenie aj obsluha pokladne formou Menu, ktorá uľahčuje orientáciu v jednotlivých voľbách. Zariadenie slúžia pre mestskú aj prímestskú dopravu. Cestovný lístok si berie sám cestujúci.
Informačné tabule.
EMware navrhuje a vyrába informačné vonkajšie a vnútorné tabule pre zobrazovanie textových a grafických informácií. Tabule sú umiestňované v interiéri alebo exteriéri. Tie sú charakteristické širokou škálou zobrazovacích efektov a funkcií, možnosťou bezdrôtového spojenia, regulovateľnosťou LED diód a odolnosťou voči poveternostných podmienkam.
Tabule sú ovládané prostredníctvom palubného počítača. Softvér WINADO umožňuje definovať širokú škálu možného zobrazenia údajov na paneli. Automatizácia informačného systému vo vozidle je podporená systémom GPS, ktorý zaisťuje distribúciu informácií na správnom mieste. Pri prevádzke panelov v grafickom režime je možná tvorba vlastných textov. Samozrejmosťou je výber z mnohých fontov písma a ikon.
Produktová rada EMlines.
EMline ako komplexný dopravný systém je koncipovaný ako otvorené riešenie pre všetky typy verejnej dopravy s rôznym tokom cestujúcich. Možnosti nasadenia systému sú v oblasti regionálnej, mestskej i železničnej dopravy. EMlines je moderným komplexným riešením, ktoré predstavuje svetovú špičku. 
S inštaláciami systému pre verejnú dopravu je možné stretnúť sa vo viacerých krajinách, pričom za domovskú krajinu sa predsa považuje Slovensko. 
Produktami EMlines sú:
Prepájajú zariadenia do jedného celku, ktoré spracovávajú dáta prevádzky a generujú štatistické a manažérske správy používané pre riadenie a plánovanie výkonov verejnej dopravy, prevádzky, vodičov, vozidiel a cestovného poriadku. 
Zaznamenávajú polohy, vozidla, odchýlky od plánu a iné.
Sú založené na báze čipových kariet. 
Softvérové riešenia pre automaty, ktoré pracujú v non-stop prevádzke, je možná platba mincami, papierovými bankovými, čipovými a platobnými kartami. 
Informácie o reálnom príchode vozidla pre cestujúcich, informačné tabule na zástavkách a autobusových staniciach. 
Produktová rada EMcard.
Je to systém založený na emitovaní kariet, na báze otvorenej platobnej platformy, ktorý umožňuje výber cestovného vo verejnej doprave, prepojenie viacerých subjektov ako sú podniky verejnej dopravy, vysoké školy, centra správy dát, dochádzkové a prístupové systémy: využívané v malých, stredných a veľkých podnikoch, ubytovacích zariadeniach, univerzitách, systém mestskej a regionálnej karty, vernostné karty pre komerčné subjekty.
Školy a univerzity.
Spoločnosť EMTEST sa spolupodieľa na vytvorení jednotného systému kariet pre univerzity a školy fungujúceho v rámci Slovenska, pričom ide o unikátne riešenie v celej Európskej únii, ktoré môže slúžiť ako vzor pre implementáciu v iných krajinách. 
Identifikačná karta študenta neslúži len ako preukaz identity pre žiakov a učiteľov, ale bola už od okamihu nasadenia multifunkčná s viacerými internými a hlavne externými funkcionalitami. Na pôde školy v rámci projektu Bezpečná škola karty ponúkajú riešenia kontrolovaného vstupu do budovy školy, resp. do učební, na internáty. Ďalej zabezpečujú evidenciu dochádzky, zabezpečenie priestorov pred krádežami, slúžia ako elektronický stravovací systém, resp. knižničný informačný systém. 
Externe sa karta využíva ako dopravná karta v dopravných podnikoch v autobusovej prímestskej doprave, v MHD aj v železničnej doprave. 
Vďaka úspešnej implementácii systému na univerzitách sa spoločnosti EMTEST podarilo odstrániť potvrdzovanie nároku na zľavu v papierovej forme, čo okrem iného prinieslo odstránenie tradičných návalov na pred-predajné miesta v dopravných podnikoch na začiatku školského roka.
Významné projekty.
Európska únia
Mimo EÚ

</doc>
<doc id="622130" url="https://sk.wikipedia.org/wiki?curid=622130" title="Fašistické Taliansko">
Fašistické Taliansko



</doc>
<doc id="622131" url="https://sk.wikipedia.org/wiki?curid=622131" title="Alvinella pompejana">
Alvinella pompejana

Alvinella pompejana je druh hlbokomorského mnohoštetinavca. Je to extrémofil žijúci v hydrotermálnych prieduchoch v Pacifiku. Bol objavený na začiatku 80. rokov 20. storočia francúzskymi morskými biológmi.
Je dlhý asi 13 cm. Žijú na ňom episymbiontické baktérie z triedy "Epsilonproteobacteria", ktoré vytvárajú na jeho povrchu ochranný biofilm v tvare bielych chĺpkov. Kolónie baktérií ho izolujú a kŕmia sa, v symbióze, z vylučovaného cukrového slizu. Vytvára husté kolónie na povrchu termálnych čiernych fajčiarov. Žije v trubkovitých útvaroch na ich svahoch. Teploty okolia sa pohybujú od 29 °C do 84 °C. "A. pompejana" tak patrí medzi najviac teplotne tolerantné a eurytermné organizmy na Zemi (za potravou opúšťa úkryt aj do 10 °C vody).

</doc>
<doc id="622132" url="https://sk.wikipedia.org/wiki?curid=622132" title="Karlova (Praha)">
Karlova (Praha)

Karlova ulice (slovensky "Karolova ulica)" je ulica v Prahe v Starom Meste. Ulica sa kľukatí medzi Malým a Křižovnickým námestím. Je vedená východno-západným smerom. Z východu na ňu nadväzujú z ľavej strany ulice Jilská, Jalovcová, Husova, Liliiová a Smetanovo nábrežie, z pravej strany Husova, Seminářská a Křižovnicka ulica. Na Křižovnickom námestí pokračuje Karlovým mostom na Malú Stranu, kde na ňu nadväzuje ulica Mostecká. Karlova ulica je určená len pre peších. Je to jedna z najfrekventovanejších peších trás v meste, pretože spája Staromestské námestie s Karlovým mostom. Nesie meno po Karolovi IV. Je súčasťou tzv. "Kráľovskej cesty".

</doc>
<doc id="622133" url="https://sk.wikipedia.org/wiki?curid=622133" title="Halogénkarboxylová kyselina">
Halogénkarboxylová kyselina

Halogénkarboxylová kyselina je karboxylovou kyselinou, ktorá má v reťazci funkčnej skupiny nahradený atóm vodíka atómom halogénu. Patrí preto medzi substitučné deriváty.
Vlastnosti.
Väčšina z nich sú kryštalické látky, dobre rozpustné vo vode alebo v liehu. Majú leptavé účinky, sú toxické a veľmi reaktívne.
Sila halogénkarboxylových kyselín je vzhľadom k zápornému indukčnému efektu halogénu, je vyššia ako východiskovej kyseliny. Vplyv substituenta, s rastúcou vzdialenosťou od karboxylovej skupiny klesá. Sila rastie s rastúcim počtom naviazaných halogénov.
 CClH2-CH2-CH2-COOH &lt; CH3-CHCl-CH2-COOH &lt; CH3-CH2-CHCl-COOH
 CH3-COOH &lt; CH2Cl-COOH &lt; CHCl2-COOH &lt; CCl3-COOH

</doc>
<doc id="622134" url="https://sk.wikipedia.org/wiki?curid=622134" title="Extrémofil">
Extrémofil

Extrémofil (z ' znamenajúci „extrém“ a zo ' () znamenajúci „láska“) je organizmus, ktorý prežíva vo fyzických a geochemických extrémnych podmienkach škodlivých pre väčšinu života na Zemi. V kontraste, ozganizmy, ktoré žijú v priemerných podmienkach sa nazývajú mezofily alebo neutrofily.
Charakteristika.
V 80. a 90. rokoch 20. storočia zistili biológovia, že mikrobiálny život je veľmi flexibilný a má schopnosť prežiť aj v extrémnych podmienkach (nikách, ktoré sú kyslé, alebo výnimočné horúce), ktoré sú úplne neobývateľné pre komplexné organizmy. Niektorí vedci sa domnievajú, že život na Zemi začal pri geotermálnych prieduchoch hlboko pod povrchom oceánu.
Podľa astrofyzika Steinna Sigurdssona, existujú životaschopné endospóry staré 40 miliónov rokov, a je známe, že sú odolné voči žiareniu. Niektoré baktérie sa našli v chladnom a tmavom prostredí antarktického jazera 800 metrov pod ľadom a v Mariánskej priekope, najhlbšom mieste v oceáne. Niektorým mikroorganizmom sa darí vnútri hornín do hĺbky 580 metrov pod morským dnom a 2,6 km pod morom na severozápadnom pobreží USA. Podľa jedného z výskumníkom sa mikróby nachádzajú všade, sú extrémne prispôsobivé na podmienky a prežijú všade. Kľúčom k ich adaptácii je zloženie ich aminokyselín, ovplyvňujúce ich skladanie bielkovín v konkrétnych podmienkach.

</doc>
<doc id="622142" url="https://sk.wikipedia.org/wiki?curid=622142" title="Lando Norris">
Lando Norris

Lando Norris (* 13. november 1999, Bristol, Spojené kráľovstvo) je britský automobilový pretekár a majster sveta Formuly 1, ktorý aktuálne jazdí za tím McLaren. V roku 2015 zvíťazil na majstrovstvách sveta formuly MSA, v roku 2016 na pretekoch Toyota Racing Series, Eurocup Formula Renault 2.0 a Formula Renault 2.0 Northern European Cup. V tom roku získal aj ocenenie McLaren Autosport BRDC Award. Vyhral európsky šampionát FIA Formule 3 2017. Bol členom programu mladých vodičov McLaren. V sezóne 2025 získal svoj prvý titul majstra sveta.
Osobný život.
Lando Norris sa narodil v Bristole. Jeho otec Adam Norris je investičný manažér penzijných fondov, jeden z najbohatších ľudí Bristolu a 501. najbohatšia osoba v krajine. Jeho matka Cisca (rod. Wauman) pochádza z flámskeho regiónu Belgicka. Je druhé najstaršie dieťa po boku troch súrodencov, dvoma mladšími setrami Flo a Cisca a starším bratom Oliverom, ktorý sa tiež venoval súťažne kartingu. Norris drží britské a belgické občianstvo a hovorí trošku flámskou holandčinou.
Norris študoval na Millfieldskej škole v Street, Somerset, ktorú opustil bez toho, aby absolvoval maturitnú skúšku. Študoval fyziku a matematiku u svojho osobného učiteľa. Jeho rodina sa tiež presťahovala do Glastonbury, aby mu umožnili navštevovať školu na dennej báze a pritom pokračovať v závodnej kariéry. 
Inšpiroval ho Valentino Rossi. Podporuje futbalový tím Bristol City FC.
V nedeľu 11. júla sa Norris zúčastnil incidentu po futbalovom finále Taliansko- Anglicko počas Euro 2020, počas ktorého mu boli ukradnuté hodiny za 47 000 eur. McLaren Racing vydal po incidente vyhlásenie, v ktorom uviedol, že „tím podporuje Landa“ a že vzhľadom na policajne vyšetrovanie nemôžu ďalej komentovať.
Norris potvrdil 30. novembra, že sa pred sezónou 2022 presťahuje z Wokingu neďaleko sídla tímu McLaren do Monaka, pričom ako kľúčový dôvod svojho presťahovania do „daňového raja“ uviedol finančné dôvody.
Juniorská kariéra.
Potom, ako sa Norris pôvodne začal zaujímať o motocyklové preteky, presunul svoju pozornosť z dvoch kolies na štyri potom, ako ho jeho otec a jeho brat odviedli na miestnu motokárovú dráhu sledovať kolo Super1 národných motokárových majstrovstiev. Pretekársku kariéru odštartoval ako sedemročný, keď si na svojom prvom národnom podujatí pripísal pole position. V roku 2013 Norris zvíťazil na majstrovstvách sveta motokár v Bahrajne, WSK Euro Series a európskych CIK-FIA a CIK-FIA tituloch Supercup. V nasledujúcom roku zvíťazil na majstrovstvách sveta CIK-FIA KF s Ricky Flynn Motosport, čím sa stal najmladším víťazom svetového šampionátu v motokárach. 
V roku 2014 Norris debutoval na juniorskom šampionáte Ginetta podpornou sériou pre BTCC, kde skončil celkovo tretí a vo svojom prvom ročníku z motokár získal Rookie Cup. Pre rok 2015 Norris sa upísal Carlin Motosportu v novozaloženej sérii MSA Formula. Norris vyhral sériu s ôsmimi víťazstvami, desiatimi pole position a 14 pódiami. Príležitostne vystúpil aj na šampionáte ADAC Formula 4 a na talianskom šampionáte Formuly 4 s Mücke Motorsport, kde zaznamenal ešte viac úspechov, keď získal v prvom menovanom 6 pódií z ôsmych štartov a v druhom jediné pódium.
Pre rok 2016 bolo oznámené, že Norris bude jazdiť za M2 Competition v Toyota Racing Series na Novom Zélande. Norris dosiahol počas celej sezóny šesť víťazstiev vrátane Veľkej ceny Nového Zélandu a na prvý pokus vyhral šampionát. Norris sa zúčastnil série Formula Renault 2.0 Eurocup a Formula Renault 2.0 NEC jazdiac za Josef Kaufmann Racing, v ktorých skončil prvý v oboch sériách. Rovnako sa pustil aj do sezóny na britskom šampionáte BRDC Formule 3 s Carlinom, kde skončil 8., pričom sa neocitol na všetkých pretekov. Zúčastnil sa tiež na poslednom kole európskych šampionátov Formuly 3 a Veľkej ceny Macaa s Carlinom, v ktorom skončil jedenásty.
Norris pretekal s Carlinom na plný úväzok na európskom šampionáte Formuly 3 v roku 2017. Titul získal v prvom z troch pretekov vo finále Hockenheimringu a pred vicemajstrom Joelom Erikssonom skončil o 53 bodov.
Pretekal aj za Carlin na šampionáte FIA Formule 2 2018 a priblížil sa k zisku titulu, ale nakoniec skončil na druhom mieste za kolegom britom Georgom Russellom. 
Formula 1.
Na začiatku roku 2017 bol Norris podpísaný ako juniorský pilot McLarenu. Neskôr toho roku testoval McLaren v rámci plánovaného testu v polovici sezóny. V druhom testovacom dni na Hungaroringu zajazdil druhé najrýchlejšie kolo. Na konci roku 2017 sa Norris stal oficiálnym testovacím a rezervným jazdcom McLarenu pre sezónu 2018. Zúčastnil sa svojho prvého oficiálneho tréningu na Veľkej cene Belgicka. V súťaži zajazdil 26 kôl a z 20 jazdcov skončil na 18. mieste, čím prekonal aj najlepší čas druhého McLarenu, ktorý riadil Stoffel Vandoorne.
2019.
Norris dostal zmluvu s McLarenom na rok 2019 a jeho tímovým kolegom sa stal Carlos Sainz mladší. Pri svojich debutových pretekoch v Austrálii sa kvalifikoval na 8. mieste a preteky dokončil na 12. mieste. Na ďalších pretekoch v Bahrajne sa prebojoval až na 6. miesta, čím získal svoje prvé body. VC Číny bola prvou z Norrisových odchodov v sezóne, po škodách spôsobených kolíziou v prvom kole. Jeho ďalší odchod nastal o dva preteky neskôr v Španielsku po kolízii s Lancom Strollom. Po 8. mieste v ďalších pretekoch v Azerbajdžane utrpel Norris ďalší odchod v Kanade po tom, čo jeho automobil utrpel zlyhanie odpruženia spôsobujúc požiar bŕzd.
Norris bol na ceste vo Francúzsku aby skončil na 7. mieste ale problémy s hydraulikou spôsobili, že klesol na 10. miesto. Nakoniec bol ale klasifikovaný na 9. mieste po penalizácii Daniela Ricciarda. Nasledovalo 6. miesto v Rakúsku. V Nemecku bol Norris nútený štartovať zozadu kvôli trestu za motor a po strate výkonu z pretekov odstúpil. Ďalšie bodové umiestnenie dosiahol v Maďarsku, štartoval na 7. mieste a skončil na 9. mieste. Na Veľkej cene Belgicka sa v počiatočných fázach pretekov prebojoval z 11. na 5. miesto. Ale v poslednom kole stratil výkon a tak bol klasifikovaný na 11. mieste mimo bodovacej tabuľky.
Nasledovali tri po sebe preteky s bodmi. V Japonsku išiel Norris na začiatku pretekov na 5. mieste predtým, ako sa s ním zrazil Alexander Albon počas pokusu o predbiehanie. Jeho tempo zostalo po zvyšok závodu z dôvodu výsledného poškodenia podlahy nestále a nakoniec skončil na 11. mieste. Na ďalších pretekoch v Mexiku, keď zastavil v boxoch na 7. miesta, bolo koleso namontované nesprávne a po opustení boxov Norris zastavil a jeho mechanici ho zatlačili späť do boxov. V boxoch strávil takmer dve minúty a nakoniec v priebehu pretekov odstúpil, keď zaostal za ostatnými jazdcami. Sezónu ukončil tromi po sebe nasledujúcimi bodmi.
Norris ukončil svoju debutovú sezónu vo Formule 1 na 11. mieste šampionátu so ziskom 49 bodov. Tým výrazne zaostávalo za tímovým kolegom Sainzom, ale Norris v priebehu sezóny prekonal v kvalifikácii Sainza 11: 10. Počas svojho debutu Norris podpísal viacročný kontrakt, čim zostal u McLarenom v sezóne 2020 a sezóne 2021.
2020.
Na úvodných pretekoch v Rakúsku sa Norris kvalifikoval na 4. mieste, ale bol povýšený na 3. miesto po treste pre Lewisa Hamiltona, čo bola jeho najvyššia pozícia v kariére a najvyššia pre McLaren od Veľkej ceny Rakúska 2016. V pretekoch dostal Hamilton po zrážke s Albonom päťsekundový trest a tak aby bol Norris klasifikovaný na stupňoch víťazov, musel skončiť do piatich sekúnd od Hamiltona. Prekročil čiaru na 4. mieste, ale bol povýšený na 3. miesto po dosiahnutí najrýchlejšieho kola a dobehom 4,802 sekúnd za Hamiltonom. Toto poznačilo Norrisové prvé pódium vo Formule 1 a jeho prvé najrýchlejšie kolo, ktoré vyšlo v poslednom kole pretekov. To zaznamenalo Landa Norrisa ako tretieho najmladšieho pilota, ktorý stál na stupňoch víťazov v histórii Formuly 1.
Na Veľkej cene Štajerska sa Norris kvalifikoval ako šiesty, ale po incidente vo voľnom tréningu mu bol udelený trest straty troch miest. V posledných dvoch kolách závodu predbehol tri autá (Daniel Ricciardo, Lance Stroll a Sergio Pérez), a tak skončil piaty pričom si udržal tretie miesto v poradí jazdcov.
Norris skončil Veľkú cenu Talianska na štvrtej pozícii, o dve priečky za tímovým kolegom Sainzom. Norris potom dokončil nasledujúcu Veľkú cenu Toskánska na 6. mieste. Potom ale nasledovali Veľké ceny Ruska a Eifelu, kde nezískal žiaden bod.
Počas Veľkej ceny Portugalska došlo ku kolízii s Lancom Strollom, ktorý Norrisa prinútil ísť cez obrubník a poškodiť predné krídlo a to spolu s druhou zastávkou v boxoch kvôli defektu zapríčinilo, že skončil na 13. mieste. V nadväznosti na to, Norris čelil kritike za svoje poznámky, že Stroll „sa z ničoho nepoučí“, a za bagatelizovanie úspechu Lewis Hamilton, čo opísal to ako „pre mňa to nič neznamená“. Následne sa Norris ospravedlnil za svoje komentáre k Strollovi a taktiež sa osobne ospravedlnil Hamiltonovi s tým, že jeho komentáre boli „neopatrné“ a že „[neprejavil] úctu, ktorú by som mal mať k určitým ľuďom“.. Po troch pretekoch bez skórovania skončil Norris na Veľkej cene Emilia Romagna ôsmy po náročných pretekoch na závodnej dráhe s niekoľkými príležitosťami na predbiehanie.
Na mokrej Veľkej cene Turecka mal Norris to, čo nazval „najhorším štartom v kariére všetkých“,  keď štartoval zo 14. miesta na štartovom rošte po penalizácii straty piatich miest. S najrýchlejším kolom skončil ôsmy. Na Veľkej cene Bahrajnu skončil štvrtý a získal dôležité body v boji o tretie miesto v Majstrovstvách sveta konštruktérov. Na Veľkej cene Sakhiru skončil Norris na 10. mieste po neuspokojivej kvalifikácii, ktorá viedla k rozhodnutiu nasadiť nový motor, čo malo za následok penalizáciu, ktorá ho postavila na zadné priečky. Po kvalifikácii štvrtého miesta na Veľkej cene Abú Zabí, 0,25sekund za pole position, Norris dokončil preteky na piatom mieste. Jeho tímový kolega Sainz skončil na šiestom mieste čo umožnilo McLarenu skončiť na treťom mieste v Majstrovstvách konštruktérov.
2021.
Norris zostal v McLarene aj v sezóne 2021, pričom sa stal partnerom Daniela Ricciarda, keď Sainz opustil tím.
Norris sa kvalifikoval ako siedmy na úvodnú Veľkú cenu Bahrajnu a preteky dokončil ako štvrtý. V nasledujúcich pretekoch, Veľkej cene Emilia Romagna, bol kvalifikačný čas, ktorý by ho umiestnil na tretie miesto, vymazaný pre prekročenie limitov trate a do pretekov štartoval ako siedmy. Norris sa držal na priebežnom druhom mieste, kým ho predbehol Lewis Hamilton, pričom do konca zostávali tri kolá. Skončil tretí a získal svoje druhé pódium vo Formule 1. Na Veľkej Cene Monaka štartoval Norris z piateho miesta avšak ťažil z neúspechu Charlesa Leclerca na štarte pretekov a odchodu Valtteriho Bottasa, a tak získal ďalšie umiestnenie na stupňoch víťazov. Norris dostal trest na štartovom rošte a štartoval ako deviaty na Veľkej cene Azerbajdžanu za to, že nevstúpil do boxov počas červenej vlajky v kvalifikácii, čo je sankcia, ktorú kritizoval ako „neférovú“. Preteky ukončil na piatom meste, k čomu mu dopomohli havárie a chyby jazdcov vpredu.
Norris znovu odštartoval na svojej najvyššie pozícii na štartovnom rošte počas Veľkej ceny Štajerska ako tretí po tom, čo Bottas dostal trest na štartovom rošte. Tretie preteky za sebou skončil piaty. Na nasledujúcej víkendovej Veľkej cene Rakúska si túto kvalifikačnú pozíciu vylepšil, keď získal druhé miesto po dosiahnutí času 0,048 sekundy za Maxom Verstappenom, ktorý držal pole position. Norris dostal počas pretekov penalizáciu po tom, čo vystrčil Sergia Péreza z trate. Preteky dokončil na treťom mieste a získal svoje tretie pódium v ​​sezóne. V piatkovej kvalifikácii Veľkej ceny Británie zajazdil šiesty najrýchlejší čas, potom skončil piaty v kvalifikácii šprintu nového formátu a štvrtý vo Veľkej cene. Tento výsledok ho posunul na tretie miesto v šampionáte jazdcov.
Norris sa kvalifikoval ako šiesty na Veľkú cenu Maďarska. V prvej zákrute si prilepšil na tretie miesto, ale zozadu ho trafil Bottas, čo spôsobilo jeho zrážku s Verstappenom. Norris odstúpil z pretekov o dve kolá neskôr pre veľké poškodenie. Na Veľkej cene Talianska skončil Norris štvrtý v kvalifikáčnom šprinte, čím sa stal tretím na štartovom rošte pretekov, keďže Bottas dostal trest za motor. Norris skončil v pretekoch na druhom mieste za tímovým kolegom Ricciardom, čím získal svoje štvrté pódium v ​​sezóne a zabezpečil McLarenu prvé umiestnenie 1-2 od Veľkej ceny Kanady v roku 2010. Norris získal svoju prvú pole position vo Formule 1 v meniacich sa poveternostných podmienkach v kvalifikácii na Veľkú cenu Ruska. V prvom kole stratil vedenie pre Carlosa Sainza no v 13. kole ho opäť získal. Norris pokračoval vo vedení pretekov s Lewisom Hamiltonom tesne za ním, až kým v záverečných kolách nezačalo pršať. Norris sa rozhodol zostať vonku na pneumatikách do suchého počasia, zatiaľ čo Hamilton sa zastavil v boxoch pre prechodné pneumatiky. Dážď sa čoskoro zhoršil, čo umožnilo Hamiltonovi predbiehať a prinútilo Norrisa odísť prezuť na taktiež prechodné pneumatiky. Norris skončil siedmy a zaznamenal najrýchlejšie kolo pretekov. Po týchto pretekoch Norris nedokázal dokončiť žiadne zo zostávajúcich siedmich pretekov sezóny na vyššej pozícii ako na siedmej, hoci v každom z nich dokázal získať body. Sezónu ukončil na šiestom mieste v tabuľke, keď prehral s bývalým tímovým kolegom Sainzom len o 4,5 bodu.
2022.
Vo februári 2022 Norris podpísal predĺženie zmluvy s McLarenom, vďaka čomu bude s tímom minimálne do roku 2025. Norris absolvoval všetky tri dni oficiálnych predsezónnych testov v Bahrajne po tom, čo bol Ricciardo pozitívny na COVID-19 a nemohol sa zúčastniť..
Na novej Veľkej cene Miami Norris povolal safety car na trať, potom čo sa jeho McLaren MCL36 zrazil s AlphaTauri Pierra Gaslyho. 
V máji 2022, napriek tomu, že trpel angínou, Norris skončil šiesty vo Veľkej cene Monaka a zaistil si i najrýchlejšie kolo pretekov.
2023.
Norris zostal v McLarene aj v roku 2023, kde pretekal s novým tímovým kolegom šampiónom Formuly 2 z roku 2021 Oscarom Piastrim, ktorý nahradil Daniela Ricciarda. 
Sezóna 2023 bola pre Landa Norrisa a tím McLaren ako jazda na horskej dráhe. Úvod roka bol náročný – monopost MCL60 nebol konkurencieschopný a Norris s kolegom Oscarom Piastrim bojovali skôr o body než o pódium. McLaren však počas roka priniesol výrazné vylepšenia, ktoré úplne zmenili priebeh sezóny.
Od letnej prestávky sa McLaren stal pravidelným účastníkom bojov v TOP 3. Norris sa postupne dostával čoraz bližšie k víťazstvám a celkovo získal 7 pódiových umiestnení, čo bol jeho osobný rekord. Aj keď sa mu nepodarilo vyhrať žiadne preteky, ukázal obrovskú konzistentnosť a schopnosť vyťažiť maximum z auta.
V celkovom poradí skončil na 6. mieste, čo bol jeho najlepší výsledok od vstupu do Formuly 1 v roku 2019. Pre McLaren to bol zároveň signál, že tím sa môže opäť zaradiť medzi špičku.
2024.
Rok 2024 sa zapísal do Norrisovej kariéry ako prelomový. McLaren vstúpil do sezóny s veľmi silným monopostom a Norris to okamžite pretavil do výsledkov. Hneď na začiatku roka získal niekoľko pódií a v priebehu sezóny sa dočkal aj svojho vysnívaného prvého víťazstva – na Veľkej cene Miami.
To bol len začiatok. Počas roka pridal ďalšie tri triumfy – v Holandsku (Zandvoort), Singapure a Abu Dhabí. Spolu tak vyhral 4 veľké ceny, čo z neho spravilo jedného z najúspešnejších jazdcov sezóny.
Okrem víťazstiev zaujal aj svojou rýchlosťou v kvalifikáciách, kde získal 8 pole positions – viac než ktorýkoľvek iný jazdec okrem Maxa Verstappena. Norris sa udržal v boji o titul až do posledných pretekov, no napokon skončil 2. v celkovom hodnotení, za Verstappenom.
2025.
Sezóna Landa Norrisa vo Formule 1 v roku 2025 bola prelomová a skončila sa jeho prvým majstrovským titulom. Norris počas celého roka potvrdzoval konzistentnú rýchlosť a silnú formu McLarenu, pričom si pripísal viacero výrazných víťazstievmedzi najdôležitejšie patrilo víťazstvo na úvod sezóny v Austrálii, kde v náročných podmienkach zdolal Maxa Verstappena, a takisto aj dominantný triumf v Monaku po štarte z pole position. Neskôr v sezóne pridal veľmi cenné víťazstvo v Mexico City, ktoré ho udržalo v boji o titul až do posledných podujatí.
Jeho cesta však nebola bez problémov. V priebehu roka čelil obdobiam bez víťazstva i rastúcej konkurencii zo strany tímového kolegu Oscara Piastriho. Do toho prišla technická porucha, ktorá ho pripravila o dôležité body, a napokon aj diskvalifikácia z Veľkej ceny Las Vegas pre technické porušenie týkajúce sa podlahovej dosky monopostu. Tento incident výrazne znížil jeho dovtedajší bodový náskok a celkové napätie v šampionáte ešte zvýšil. Situáciu skomplikovali aj niektoré strategické chyby McLarenu, napríklad počas Veľkej ceny Kataru, kde prišiel o šancu predčasne rozhodnúť majstrovský boj.
Napriek všetkým prekážkam dokázal Norris psychicky ustáť tlak sezóny, ktorá sa prelínala medzi momentmi dominancie a sklamania. Rozhodujúci bol jeho výkon v závere roka, najmä v posledných pretekoch sezóny v Abú Zabí, kde tretie miesto stačilo na zisk titulu. Verstappen síce vyhral samotnú veľkú cenu, no Norris si udržal dostatočný náskok a stal sa majstrom sveta s dvomi bodmi k dobru. Týmto triumfom sa zapísal do histórie ako prvý jazdec McLarenu s titulom po sedemnástich rokoch a jedenásty britský majster sveta v dejinách Formuly 1.
Norrisova sezóna 2025 tak predstavuje vrchol jeho doterajšej kariérykombináciu rýchlosti, konzistencie, odolnosti a schopnosti zvládnuť tlak najvyššej úrovne motoristického športu.
Ostatné podniky.
Norris získal 12 000 dolárov pre Fond solidarity COVID-19 na podporu Svetovej zdravotníckej organizácie počas online prenosu na Twitchi. V roku 2020 založil Team Quadrant, tím esportov, ktorý sa zameriava aj na tvorbu videí a oblečenia.
Norris v rozhovore pre televíziu uviedol, že bojoval so svojim duševným zdravím a trpel depresiami pri svojom nástupe do Formuly 1 v roku 2019. Tieto problémy mu pomohol vyriešiť McLaren spolu s ich partnerom Mind (charitatívna organizácia pre duševné zdravie).
V septembri 2021, Norris oznámil založenie jeho vlastného motokárového tímu LN Racing Kart. Bolo oznámené, že OTK Kart Group bude vyrábať motokáry, zatiaľ čo Ricky Flynn Motorsport - ktorý pomohol Norrisovi "dosiahnuť dobré veci a pomohol mi naučiť sa toľko o pretekaní" - bude viesť prevádzku. Norris dúfa, že s týmto projektom pomôže ďalšej generácii závodných jazdcov.
Pretekárske výsledky.
Prehľad.
† Ako hosťujúci jazdec, nemal nárok na body.
FIA European Formula 3 Championship.
† Jazdec nedokončil preteky, ale bol klasifikovaný, pretože absolvoval viac ako 90% vzdialenosti pretekov.
‡ Ako hosťujúci jazdec, nemal nárok na body.

</doc>
<doc id="622143" url="https://sk.wikipedia.org/wiki?curid=622143" title="Evgenij Pavlovič Voljanský">
Evgenij Pavlovič Voljanský



</doc>
<doc id="622144" url="https://sk.wikipedia.org/wiki?curid=622144" title="Plnoplachetnica">
Plnoplachetnica

Plnoplachetnica (angl. "full-rigged ship") je pojem označujúci lode s troma alebo viacerými sťažňami, pričom na každom sťažni je priečne oplachtenie. Takéto oplachtenie sa nazýva plné rahnové oplachtenie.
Medzi plnoplachetnice patria: východoindické lode (indiamany), vojnové šalupy, fregaty, radové lode a klipre. Naopak, barky, barkentíny, karavely, škunery, brigy a iné plachetnice takéto oplachtenie nemajú. V minulosti sa plnoplachetnica niekedy označovala iba ako "loď" (angl. "ship").
Sťažne.
Sťažne plnoplachetnice, od provy po kormu, sú:
Ak má plnoplachetnica štyri alebo päť sťažňov, môžu sa nazývať napríklad: predný, prvý hlavný, druhý hlavný, (tretí hlavný,) a krížový/zadný. Až do nedávnej minulosti bola postavená iba jedna päťsťažňová plnoplachetnica (pruský "Preussen"). V roku 2000 bola spustená na vodu druhá päťsťažňová plnoplachetnica ("Royal Clipper"). Už štvrtý sťažeň je pre plnoplachetnice pomerne zriedkavý. Lode, ktoré majú päť a viac sťažňov obvykle nie sú plnoplachetnice (napríklad škunery) a v extrémnychprípadoch môžu ich sťažne byť namiesto pomenovania očíslované.
Ak sú sťažne z dreva, každý sťažeň sa skladá z troch alebo viacerých kusov. Sú to (v poradí zdola nahor):
Na plnoplachetniciach s oceľovými sťažňami sú príslušné časti sťažňov pomenované po tradičných drevených častiach.
Plachty.
Najnižšia a zvyčajne najväčšia plachta na sťažni je dolná plachta, a je označovaná jednoducho podľa názvu sťažňa: predná, hlavná a krížová/zadná plachta. Plnoplachetnice však zvyčajne nemali na krížovom sťažni dolnú (rahnovú) plachtu. Namiesto toho bola najnižšou plachtou na krížovom sťažni zvyčajne pozdĺžna plachta— pôvodne latinská plachta a neskôr vratiplachta. Cross-jackové rahno (z angličtiny) bolo najnižšie rahno na krížovom sťažni lode. Na rozdiel od príslušných rahien na prednom a hlavnom sťažni zvyčajne nebolo prispôsobené na zavesenie plachty: jeho účelom bolo iba pripevnenie spodného okraja košovej plachty. V zriedkavých prípadoch keď na cross-jackovom rahne bola pripevnená plachta sa táto plachta nazývala skôr "cross-jacková" ako "zadná dolná".
Nad dolnou plachtou sú zaradom:
Rozdelenie plachty na hornú a dolnú bolo záležitosťou praktickosti, keďže nerozdelené plachty boli väčšie, a sa teda aj viac náročne ovládali. Väčšie plachty si vyžadovali zamestnávať a platiť väčšiu posádku. Navyše, veľké rozmery niektorých lodí od konca 19. storočia znamenali, že ich zodpovedajúco veľké plachty by bolo nemožné ovládať keby neboli rozdelené.
Medzi predným sťažňom a čeleňom sú napnuté kosatky.
Stehové plachty môžu byť napnuté medzi akýmikoľvek dvoma susediacimi sťažňami alebo medzi predným sťažňom a čeleňom. Sú pomenované podľa sťažňa z ktorého sú vytiahnuté, takže napríklad stehová plachta ktorej horný roh je pripevnený nad krížovou brámovou plachtou sa nazýva" krížová brámová stehová plachta".
V slabom vetre mohli byť jednej alebo oboch stranách akejkoľvek rahnovej plachty (okrem kráľovských, oblohových a mesačných) napnuté závetrové plachty. Sú pomenované podľa príslušnej plachty a strany lode na ktorej sú napnuté, napríklad "hlavná brámová pravobočná (pravá) závetrová plachta". Pod čeleňom môže byť tiež napnutá čeleňová plachta/blinda (alebo dve). 
Na krížovom sťažni je jedna alebo (zriedkavo) dve vratiplachty. Ak sú dve, nazývajú sa "horná" a "dolná vratiplachta". Nad vratiplachtou môže byť napnutá vrcholová plachta.

</doc>
<doc id="622145" url="https://sk.wikipedia.org/wiki?curid=622145" title="Alexander Nógrádi">
Alexander Nógrádi

Alexander Nógrádi (, tiež Alexander Nogrády, * 14. máj 1894, Fiľakovo – † 1. január 1971, Budapešť, Maďarsko) bol maďarský politik z Maďarskej socialistickej robotníckej strány, MSZMP "(Magyar Szocialista Munkáspárt)", generál Maďarskej ľudovej armády "(Magyar Néphadsereg)" a, okrem iného, partizánsky veliteľ, účastník SNP.
Zúčastnil sa španielskej občianskej vojny, bojoval na strane ozbrojeného odporu proti generálovi Francovi. Po skončení občianskej vojny 1. apríla 1939 išiel najprv do Francúzska, odkiaľ po invázii nemeckého Wehrmachtu odcestoval do Moskvy, kde pracoval pre Komunistickú internacionálu a maďarskojazyčnú rozhlasovú stanicu "Kossuth Rádió". Od júna 1944 bol veliteľom maďarskej sekcie na Ukrajinskom štábe partizánskeho hnutia v Kyjeve. Od 29. augusta 1944 bol účastníkom Slovenského národného povstania.

</doc>
<doc id="622146" url="https://sk.wikipedia.org/wiki?curid=622146" title="Alexander Nogrády">
Alexander Nogrády



</doc>
<doc id="622147" url="https://sk.wikipedia.org/wiki?curid=622147" title="Sándor Nógrádi">
Sándor Nógrádi



</doc>
<doc id="622149" url="https://sk.wikipedia.org/wiki?curid=622149" title="Pruský jazyk">
Pruský jazyk



</doc>
<doc id="622152" url="https://sk.wikipedia.org/wiki?curid=622152" title="Emil Gallo">
Emil Gallo

Emil Gallo (* 1. máj 1924, Kraľovany – † 1971, Bratislava) bol vyučený inštalatér. Známym sa stal vďaka póze na fotografii Ladislava Bielika, na ktorej sa v roku 1968 postavil okupačnému tanku s odhalenou hruďou.
Biografia.
Z rodnej obce sa presťahoval do Bratislavy na Sokolskú ulicu. Žil životom obyčajného občana. Pracoval ako inštalatér a spolu s manželkou mali štyri deti. Po tragickej smrti manželky v roku 1963 sa o deti musel starať celkom sám. Tri roky po vpáde vojsk Varšavskej zmluvy do Česko-Slovenska, v roku 1971, spáchal samovraždu. Svetoznámym, aj keď bezmenným, sa stal pod názvom “"Muž s odhalenou hruďou pred okupačným tankom"“. Jeho totožnosť bola zistená až v roku 1991. Fotografia bola zaradená do výstavnej kolekcie World Press Photo − 1968. Neskôr snímku vybrali do najrenomovanejších súborov najlepších fotografií 20. storočia. 

</doc>
<doc id="622153" url="https://sk.wikipedia.org/wiki?curid=622153" title="Pokryvy">
Pokryvy

Pokryvy sú geomorfologický podcelok Čiernej hory. Maximum podcelku dosahuje vrchol s rovnomenným názvom Pokryvy, ktorý má 
Polohopis.
Podcelok zaberá juhozápad centrálnej časti Čiernej hory a v rámci pohoria susedí na juhovýchode Hornádske predhorie, severovýchodným smerom sa rozkladajú Sopotnické vrchy a na severozápade nadväzujú Bujanovské vrchy. Západne ležia Volovské vrchy s podcelkom Kojšovská hoľa.
Ochrana prírody.
V tejto časti pohoria ležia maloplošné chránené územia:
Doprava.
Západným okrajom územia vedie cesta II/547 (Krompachy – Margecany – Košice). Severným a východným okrajom vedie železničná trať Žilina – Košice.
Turizmus.
Centrálnou časťou územia vedie červeno značkovaná Cesta hrdinov SNP, na ktorú sa pripája sieť lokálnych trás z okolitých obcí. Významnú úlohu pre rozvoj turizmu zohráva vodná nádrž Ružín a Kysacký hrad.

</doc>
<doc id="622154" url="https://sk.wikipedia.org/wiki?curid=622154" title="Hornádske predhorie">
Hornádske predhorie

Hornádske predhorie je geomorfologický podcelok Čiernej hory. Zaberá širšie okolie údolia Hornádu medzi Kysakom a Košicami.
Polohopis.
Podcelok zaberá južnú časť Čiernej hory a v rámci pohoria susedí na severe so Sopotníckymi vrchmi a Pokryvmi. Západne ležia Volovské vrchy s podcelkom Kojšovská hoľa, na juhu a východe nadväzuje Košická kotlina s podcelkami Medzevská pahorkatina, Košická rovina a Toryská pahorkatina.
Ochrana prírody.
V tejto časti pohoria leží maloplošné chránené územie Kavečianska stráň.
Doprava.
Západným okrajom územia vedie cesta II/547 (Krompachy – Margecany – Košice). Centrálnou časťou údolím Hornádu vedie železničná trať Žilina – Košice, na ktorú sa v stanici Kysak pripája trať do Prešova.
Turizmus.
Centrálnou časťou územia vedie červeno značkovaná Cesta hrdinov SNP, no na území podcelku je niekoľko ďalších značených chodníkov. Turisticky atraktívna pre obyvateľov i návštevníkov Košíc je najmä Zoologická záhrada a vrch Hradová s vyhliadkovou vežou a pozostatkami Košického hradu.

</doc>
<doc id="622158" url="https://sk.wikipedia.org/wiki?curid=622158" title="Majstrovstvá Južnej Ameriky v basketbale žien 2018">
Majstrovstvá Južnej Ameriky v basketbale žien 2018

Majstrovstvá Južnej Ameriky v basketbale žien 2018 bol v poradí 36. turnaj majstrovstiev Južnej Ameriky v basketbale žien, ktoré organizuje Juhoamerická basketbalová konfederácia (CONSUBASQUET). Konal sa v meste Tunja, v departmente Boyacá, v Kolumbii v dňoch od 30. augusta do 4. septembra 2018, za účasti 8 tímov. Kolumbia bola organizátorom juhoamerického šampionátu žien piatykrát, predtým hostila toto podujatie v rokoch 1967, 1984, 1991 a 2005. Zápasy sa odohrali v aréne Coliseo Cubierto San Antonio s kapacitou 2 500 divákov. Na turnaji zvíťazila , ktorá vo finálovom stretnutí vyhrala nad obhajcom prvenstva a predchádzajúcim 16-násobným víťazom tohoto turnaja v rade z . Argentína získala juhoamerický titul po 72 rokoch.
Tieto majstrovstvá zároveň slúžili ako kvalifikácia juhoamerických družstiev na Majstrovstvá Ameriky 2019. Kvalifikovali sa na ne 4 najlepšie družstvá.
Účastníci a nasadenie do výkonnostných košov.
Družstvá boli pred žrebovaním skupín nasadené do nasledovných výkonnostných košov:
Poznámka: Číslo v zátvorke udáva umiestnenie vo svetovom rebríčku FIBA k augustu 2017.

</doc>
<doc id="622162" url="https://sk.wikipedia.org/wiki?curid=622162" title="2019 v hudbe">
2019 v hudbe

Tento článok obsahuje výpis významných udalostí v hudbe v roku 2019.

</doc>
<doc id="622163" url="https://sk.wikipedia.org/wiki?curid=622163" title="Majstrovstvá sveta v basketbale žien 2018">
Majstrovstvá sveta v basketbale žien 2018

Majstrovstvá sveta v basketbale žien 2018 bol v poradí 18. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v mestách San Cristóbal de La Laguna a Santa Cruz de Tenerife, na Kanárskych ostrovoch, v Španielsku v dňoch od 22. do 30. septembra 2018, za účasti 16 tímov. Nováčikmi turnaja boli až 3 družstvá: Belgicko, Lotyšsko a Portoriko. Španielsko organizovalo svetový šampionát žien prvýkrát, ale predtým už hostilo mužský šampionát v rokoch 1986 a 2014. Titul tretíkrát v rade zísaklo družstvo , ktoré vo finálovom stretnutí zvíťazilo nad .
Turnaj zároveň slúžil ako jedno z kvalifikačných podujatí na basketbalový turnaj Letných olympijských hier 2020. Kvalifikovalo sa naň iba víťazné družstvo.
Organizátor.
Do hlasovania, ktoré započalo v októbri 2014, o organizátora turnaja MS sa zapojili kandidatúry 2 krajínŠpanielska a Izraela. V decembri 2014 FIBA rozhodla hlasovaním o udelení práva dať organizovať MS 2018 Španielsku. Hlasovanie dopadlo pomerom hlasov pre Španielsko. Zápasy sa odohrali iba v dvoch arénach: Pabellón Insular Santiago Martín a Pabellón Municipal de Deportes Quico Cabrera.
Kvalifikácia.
Kvalifikačný kľúč:
Nasadenie do výkonnostných košov.
FIBA nasadila pred žrebovaním skupín, ktoré sa uskutočnilo 6. februára 2018, družstvá do nasledovných výkonnostných košov, v ktorom zohľadnila v 1. koši umiestnenie vo svetovom rebríčku a v ostatných košoch geografické zadelenie a výkonnostné kritéria:
Poznámka: Číslo v zátvorke udáva umiestnenie vo svetovom rebríčku FIBA v auguste 2017.

</doc>
<doc id="622169" url="https://sk.wikipedia.org/wiki?curid=622169" title="Ploská hora">
Ploská hora

Ploská hora je územie európskeho významu v správe štátnej ochrany prírody Správa CHKO Dunajské luhy. 
Nachádza sa v katastrálnych územiach obcí Bajtava a Leľa v okrese Nové Zámky v Nitrianskom kraji. Územie bolo vyhlásené výnosom MŽP SR č.3/2004-5.1 v roku 2004 na rozlohe 26,52 ha, ktorým sa vydáva národný zoznam území európskeho významu.
Predmetom ochrany sú biotopy:
Fauna.
Z plazov tu žije jašterica krátkohlavá (Lacerta agilis) , z bezstavovcov je zaujímavý výskyt druhu európskeho významu priadkovec trnkový (Eriogaster catax) uvedený v Projekte ochrany územia z roku 2012.

</doc>
<doc id="622170" url="https://sk.wikipedia.org/wiki?curid=622170" title="Zádielska planina">
Zádielska planina

Zádielska planina je geomorfologický podcelok Slovenského krasu. Nachádza sa v jeho východnej časti.
Polohopis.
Podcelok zaberá východnú časť Slovenského krasu a v rámci krajinného celku susedí na východe s Jasovskou planinou, oddelenou hlbokou dolinou Hájskeho potoka, západným smerom je Zádielskou tiesňavou oddelená planina Horný vrch a na juhu sa rozkladá Turnianska kotlina. Na juhovýchode leží Košická rovina, podcelok Košickej kotliny. Severným smerom nadväzujú Volovské vrchy s podcelkom Pipitka.
Chránené územia.
Územie patrí do Národného parku Slovenský kras a z maloplošných chránených území tu leží národná prírodná rezervácia Zádielska tiesňava a Turniansky hradný vrch.
Turizmus.
Turisticky atraktívne územie má vybudovanú sieť turistických chodníkov, ktoré vedú tak okrajovými roklinami, ako aj planinou. V Zádielskej doline je významné rázcestie, kde sa stretáva 6 značených chodníkov. Okrem prírodných zaujímavostí je turistickým lákadlom i zrúcanina Turnianskeho hradu.
Doprava.
Južným okrajom územia vedie európska cesta 58 v koridore cesty I/16 (Rožňava – Košice). Z nej sú ľahko dostupné obce Zádiel, Turňa nad Bodvou i Háj, tvoriace východiská pre návštevníkov tejto časti Slovenského krasu.

</doc>
<doc id="622171" url="https://sk.wikipedia.org/wiki?curid=622171" title="Skrol">
Skrol

Skrol je český avantgardný post-industriálny súbor, niekedy tiež označovaný ako "martial industriálny", aktívny od roku 1995. Pre jeho tvorbu je typické špecifické prepojení súdobej klasickej hudby s industriálnými a dark-ambientnými technikami.
Diskografia.
Albumy :
10´´ :
Minialbumy :
Kompilácie : 
Video / DVD :

</doc>
<doc id="622172" url="https://sk.wikipedia.org/wiki?curid=622172" title="Plešivská planina">
Plešivská planina

Plešivská planina je geomorfologický podcelok Slovenského krasu. Nachádza sa v jeho severozápadnej časti, medzi údoliami riek Štítnik, Slaná a Honský potok.
Polohopis.
Podcelok leží v severnej polovici centrálnej časti Slovenského krasu, západne od mesta Rožňava. Na východe susedí s Rožňavskou kotlinou, severným smerom nadväzuje Revúcka vrchovina s podcelkami Turecká a Hrádok. Západným smerom pokračuje krajinný celok Koniarskou planinou a južným smerom Silickou planinou, medzi nimi sa na juhovýchode územia krajmo dotýka Rimavská kotlina, podcelok Juhoslovenskej kotliny.
Chránené územia.
Územie patrí do Národného parku Slovenský kras a z maloplošných chránených území tu leží prírodná rezervácia Gerlašské skaly a národná prírodná pamiatka Diviačia priepasť.
Turizmus.
Aj táto časť Slovenského krasu má vybudovanú sieť turistických chodníkov, ktoré vedú planinou. Najväčšia hustota trás je v severnej časti, v blízkosti PR Gerlašské skaly, kde sa stretávajú i chodníky, vedúce z južnej časti planiny.
Doprava.
Južným okrajom územia vedie európska cesta 58 v koridore cesty I/16 (Lučenec – Košice), ako aj železničná trať Zvolen – Košice. Na ne nadväzujú komunikácie, vedúce západným okrajom územia, a to cesta II/587 (Plešivec – Štítnik) a železničná trať Plešivec – Slavošovce. Severným okrajom vedie cesta II/526 (Štítnik – Rožňava).

</doc>
<doc id="622175" url="https://sk.wikipedia.org/wiki?curid=622175" title="Koniarska planina">
Koniarska planina

Koniarska planina je geomorfologický podcelok Slovenského krasu. Nachádza sa v jeho západnej časti a najvyšší vrch Veterník dosahuje 
Polohopis.
Podcelok leží v západnej časti Slovenského krasu, medzi údoliami riek Štítnik a Muráň. Na severe leží Revúcka vrchovina s podcelkom Hrádok, na severozápade nadväzuje krajinný celok Jelšavským krasom. Západným smerom krajina klesá do Rimavskej kotliny, podcelku Juhoslovenskej kotliny a východným smerom pokračuje Slovenský kras podcelkami Silická a Plešivská planina.
Chránené územia.
Územie patrí do Národného parku Slovenský kras, príp. do jeho ochranného pásma a z maloplošných chránených území tu leží národná prírodná rezervácia Pod Strážnym hrebeňom.
Turizmus.
Táto časť Slovenského krasu je turisticky menej navštevovanou časťou pohoria a planinou vedie len jeden značený turistický chodník z Plešivca do sedla Hrádok. Nad Plešivcom sa nachádza i jediné maloplošné chránené územie, NPR Pod Strážnym hrebeňom.
Doprava.
V blízkosti južného okraja územia vedie európska cesta 58 v koridore cesty I/16 (Lučenec – Košice), ako aj železničná trať Zvolen – Košice. Na ne nadväzujú východným okrajom územia vedúca cesta II/587 (Plešivec – Štítnik) a železničná trať Plešivec – Slavošovce. Čiastočne západným okrajom vedie cesta II/532 i železničná trať Plešivec – Muráň, smerujúce do Revúcej.

</doc>
<doc id="622177" url="https://sk.wikipedia.org/wiki?curid=622177" title="Wacken Open Air">
Wacken Open Air

Wacken Open Air (skrátene W: O: A ) je letný open-air heavymetalový festival. Koná sa každoročne v obci Wacken v spolkovej krajine Šlezvicko-Holštajnsko v severnom Nemecku, 80 kilometrov severozápadne od Hamburgu.
Festival sa prvýkrát konal v roku 1990 ako malá akcia s približne 800 návštevníkmi a šiestimi miestnymi nemeckými kapelami. W:O:A sa zvyčajne koná začiatkom augusta a trvá štyri dni. V súčasnosti sa považuje za najväčší heavymetalový festival. V roku 2022 sa festivalu zúčastnilo 100 000 ľudí: 83 400 fanúšikov, plus 16 600 členov personálu a hudobníkov. Ročníky 2020 a 2021 sa nekonali z dôvodu pandémie ochorenia COVID-19.
Festival sa tradične končí v prvú augustovú nedeľu a o polnoci nasledujúci pondelok sa začínajú predávať vstupenky na nasledujúci rok. Nemožno nespomenúť fakt, že od roku 2007 býva pravidelne vypredaný. Ročník 2023 sa vypredal za rekordných 5 hodín.
Cena vstupenky za všetky štyri dni, vrátane stanovania na týždeň, bola v roku 2022 pevne stanovená na sumu 239 €; ročník 2023 stojí už 299 €. V roku 2022 na ôsmich pódiách vystúpilo 195 kapiel.
Medzinárodnú význačnosť festivalu dokazujú v posledných rokoch zahraniční účastníci, ktorí tvoria až 30% všetkých návštevníkov; až 10% je z neeurópskych krajín. Celkovo tu možno stretnúť návštevníkov z 30-40 rôznych krajín z celého sveta. Veľa metalistov precestuje polovicu sveta len preto, aby mohli stáť pred pódiami, ktoré každoročne vyrastajú uprostred ničoho na lúkach, kde sa obyčajne pasú kravy. V roku 2017 sa podľa oficiálnych odhadov akcie zúčastnili ľudia z viac ako 80 rôznych krajín. Množstvo metalistov, metalových a hardrockových kapiel neváha precestovať celý svet, len aby sa mohli aspoň raz za život zúčastniť tejto udalosti, ktorej sa tiež prezýva „Mekka heavymetalovej kultúry“, „The Holy Land“ („Svätá zem“), „Katedrála heavy metalu“ či „Heavymetalová konferencia“ , už len kvôli samotnému zážitku.

</doc>
<doc id="622178" url="https://sk.wikipedia.org/wiki?curid=622178" title="Majstrovstvá sveta vo volejbale žien 2018">
Majstrovstvá sveta vo volejbale žien 2018

Majstrovstvá sveta vo volejbale žien 2018 bol v poradí 18. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 29. septembra20. októbra v šiestich japonských mestách: Hamamacu, Jokohama, Kóbe, Nagoja, Osaka a Sapporo, za účasti 24 tímov. Nováčikom turnaja bolo družstvo Trinidadu a Tobagaprvá krajina z Malých Antíl, ktorá sa predstavila na turnaji MS. Japonsko organizovalo ženský svetový šampionát piatykrát, keď predtým hostilo toto podujatie v rokoch 1967, 1998, 2006 a 2010. Titul získalo , ktoré vo finálovom stretnutí zvíťazilo nad .
FIVB pridelila Japonsku právo hostiť MS 2018 v Tokiu 25. augusta 2014. Zápasy sa uskutočnia v šiestich organizátorských mestách so záverečnými zápasmi v Jokohame.
Kvalifikácia.
Kvalifikačný kľúč:
Nasadenie do výkonnostných košov.
FIVB nasadila pred žrebovaním do skupín, ktoré sa uskutočnilo 7. decembra 2017, družstvá do nasledujúcich výkonnostných košov, v ktorých zohľadnila organizátorské družstvo a umiestnenie vo svetovom rebríčku:
Poznámka: Číslo v zátvorke udáva umiestnenie vo svetovom rebríčku FIVB k 7. augustu 2017.
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
2. fáza.
Skupina E.
&lt;br&gt;
Skupina F.
&lt;br&gt;
3. fáza.
Skupina G.
&lt;br&gt;
Skupina H.
&lt;br&gt;
Play-off.
&lt;br&gt;

</doc>
<doc id="622181" url="https://sk.wikipedia.org/wiki?curid=622181" title="Jelšavský kras">
Jelšavský kras

Jelšavský kras je geomorfologický podcelok Slovenského krasu. Nachádza sa v jeho severozápadnej časti a najvyšší vrch Slovenská skala dosahuje 
Polohopis.
Podcelok tvorí výbežok pohoria v severozápadnej časti Slovenského krasu, s ktorým je spojený ramenom Koniarskej planiny. Na severovýchode susedí Hrádok, severným smerom Železnícke predhorie, oba podcelky Revúckej vrchoviny, južným smerom krajina klesá do Rimavskej kotliny, podcelku Juhoslovenskej kotliny.
Chránené územia.
Juhovýchodná časť územia patrí do ochranného pásma Národného parku Slovenský kras.
Turizmus.
Táto časť Slovenského krasu je turisticky menej navštevovanou časťou pohoria a planinou vedie len niekoľko málo turistických chodníkov. Vo východnej časti je významná zeleno značená trasa z Plešivca do sedla Hrádok, na ktorý sa pripája žltá trasa z Jelšavskej Teplice. 
Doprava.
Centrálnou časťou vedie údolím riečky Muráň cesta II/532 i železničná trať Plešivec – Muráň, smerujúce do Revúcej. Jelšavou prechádza i cesta II/526 (Ratková – Štítnik).

</doc>
<doc id="622184" url="https://sk.wikipedia.org/wiki?curid=622184" title="Básnický vzdych">
Básnický vzdych

Básnický vzdych je literárny a rétorický prvok známy už v antike. Používa sa vo forme opytovacej vety, aj keď nevyjadruje otázku ale autorovu pochybnosť a neistotu ohladom "bledej budúcnosti". Napriek prívlastku 'básnický' môže byť okrem básnikov právoplatne využívaný aj bežnými smrteľníkmi, ako sú horári, študenti a i.

</doc>
<doc id="622187" url="https://sk.wikipedia.org/wiki?curid=622187" title="Dobšinské predhorie">
Dobšinské predhorie

Dobšinské predhorie je geomorfologický podcelok Revúckej vrchoviny. Nachádza sa v jej severovýchodnej časti a najvyšší vrch Veľký Radzim dosahuje 
Polohopis.
Vymedzenie.
Podcelok leží v severovýchodnej časti Revúckej vrchoviny, z východu ohraničený údolím Slanej a Dobšinského potoka. Východným a severným smerom ležia Volovské vrchy s podcelkami Zlatý stôl, Knola a Havranie vrchy. Severozápadným smerom ležia Stolické vrchy s podcelkom Stolica, juhozápadným a južným smerom pokračuje Revúcka vrchovina podcelkami Hrádok a Turecká.
Turizmus.
Touto časťou pohoria vedie zeleno značený Chodník Pavla Jozefa Šafárika, ktorý smeruje cez Brdárku a Kobeliarovo. Z Brdárky do Vlachova vedie žlto značená trasa. Turisticky atraktívne sú opustené banské diela, ktoré sa zachovali vo viacerých lokalitách Dobšinského predhoria.
Doprava.
Východným okrajom vedie údolím Slanej cesta I/67 (Rožňava – Poprad), ako aj železničná trať Rožňava – Dobšiná.

</doc>
<doc id="622188" url="https://sk.wikipedia.org/wiki?curid=622188" title="Olomoucko-brnianska pravoslávna eparchia">
Olomoucko-brnianska pravoslávna eparchia

Olomoucko-brnianska pravoslávna eparchia je jednou z dvoch eparchií Pravoslávnej cirkvi v českých krajinách a na Slovensku na území Česka (druhou je Pražská eparchia). Na čele tejto eparchie stojí od 18. mája 2024 vladyka Izaiáš olomoucko-brniansky biskup. Jej katedrálou je Chrám sv. Gorazda v Olomouci.
História.
Olomoucko-brnianska eparchia vznikla 7. decembra 1949 vyčlenením z Pražskej eparchie. Jej prvým biskupom sa stal spolupracovník sv. Gorazda Čestmír Kráčmar. Do jedného roka mala eparchia 24 farností. V rokoch 1959 až 1982 bola eparchia spravovaná z Prahy, pretože komunistické úrady bránili menovaniu sídelného biskupa.

</doc>
<doc id="622190" url="https://sk.wikipedia.org/wiki?curid=622190" title="Turecká (geomorfologický podcelok)">
Turecká (geomorfologický podcelok)

Turecká je geomorfologický podcelok Revúckej vrchoviny. Nachádza sa v jej juhovýchodnej časti a najvyšší vrch Turecká dosahuje Vo východnej časti leží časť Slanské podolie.
Polohopis.
Vymedzenie.
Podcelok leží v juhovýchodnej časti Revúckej vrchoviny, na severozápadnom okraji Rožňavy. Východným smerom ležia Volovské vrchy s podcelkom Zlatý stôl, severným a západným smerom pokračuje krajinný celok podcelkami Dobšinské predhorie a Hrádok. Na juhozápade na krátkom úseku susedí Plešivská planina a južným smerom krajina klesá do Rožňavskej kotliny.
Turizmus.
Zo sedla Filipka vedie touto časťou pohoria zeleno značený Chodník Pavla Jozefa Šafárika, ktorý smeruje do Rožňavy. Z Rožňavy do Betliara vedie žlto značený turistický chodník. Turisticky atraktívne sú opustené banské diela, ktoré sa zachovali vo viacerých lokalitách v okolí Rožňavy, ako aj rozhľadňa na vrchu Turecká.
Doprava.
Východným okrajom vedie údolím Slanej cesta I/67 (Rožňava – Poprad), ako aj železničná trať Rožňava – Dobšiná.

</doc>
<doc id="622192" url="https://sk.wikipedia.org/wiki?curid=622192" title="Smrečiar krivonosí">
Smrečiar krivonosí

Smrečiar krivonosí (iné názvy: hýľ krivonosí, smrečiar krivonosovitý, smrečiar krivonosý, hýľ krivonosovitý, hýľ krivozobý, smrečiar krivozobý; lat. "Pinicola enucleator") je druh spevavca z čeľade pinkovité ("Fringillidae"). Obýva tajgu holarktídy. Podľa Medzinárodnej únie na ochranu prírody a prírodných zdrojov smrečiar krivonosí patrí medzi najmenej ohrozené druhy, trend celkovej populácie je klesajúci, stavy v Severnej Amerike posledných 40 rokov dramaticky poklesli o 72.5%.
Výskyt a stav na Slovensku.
Smrečiar krivonosí je veľmi vzácny zimný hosť, v 19. storočí bol zistený dvakrát, v pohorí Spišská Magura a v Belianskych Tatrách. V 20. storočí bol pozorovaný v Novom Meste nad Váhom (1938), na Kráľovej holi (1957), vo Veľkej Fatre (1981) a Liptovských Revúcach (1985). Odvtedy existuje len jedno pozorovanie z roku 2009, ktoré nebolo uznané Faunistickou komisiou. Nie je žiaden záznam ani v zozname vzácnych a zriedkavých druhov vtákov databázového systému Birding Slovakia ani v zozname vzácnych ornitologických pozorovaní podliehajúcich hláseniu Faunistickej komisii.
Odhadovaný počet zimujúcich jedincov 0 - 15. Ekosozologický status v rokoch 1995, 1998, 2001 a 2014 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránený, spoločenská hodnota je 1000 € (Vyhláška MŽP č. 170/2021).
Externé odkazy.
 

</doc>
<doc id="622193" url="https://sk.wikipedia.org/wiki?curid=622193" title="Pinicola enucleator">
Pinicola enucleator



</doc>
<doc id="622194" url="https://sk.wikipedia.org/wiki?curid=622194" title="Hýľ krivonosí">
Hýľ krivonosí



</doc>
<doc id="622195" url="https://sk.wikipedia.org/wiki?curid=622195" title="Smrečiar krivonosovitý">
Smrečiar krivonosovitý



</doc>
<doc id="622196" url="https://sk.wikipedia.org/wiki?curid=622196" title="Smrečiar krivonosý">
Smrečiar krivonosý



</doc>
<doc id="622197" url="https://sk.wikipedia.org/wiki?curid=622197" title="Hýľ krivonosovitý">
Hýľ krivonosovitý



</doc>
<doc id="622198" url="https://sk.wikipedia.org/wiki?curid=622198" title="Hýľ krivozobý">
Hýľ krivozobý



</doc>
<doc id="622199" url="https://sk.wikipedia.org/wiki?curid=622199" title="Smrečiar krivozobý">
Smrečiar krivozobý



</doc>
<doc id="622200" url="https://sk.wikipedia.org/wiki?curid=622200" title="Embraer EMB 314 Super Tucano">
Embraer EMB 314 Super Tucano

Embraer EMB 314 Super Tucano, označované tiež ALX alebo A-29, je brazílske turbovrtuľové ľahké bojové lietadlo, ktoré vyvinula spoločnosť Embraer. Vzniklo ďalším vývojom cvičného lietadla EMB 312 Tucano. Bolo navrhnuté ako ľahké bojové lietadlo, ale slúži aj na výcvik pilotov stíhacích lietadiel.
Vznik a vývoj.
Vznik A-29 iniciovala brazílska vláda, ktorá v 90. rokoch minulého storočia hľadala spôsoby, ako udržať pod kontrolou nezákonnú činnosť na svojej rozsiahlej hranici. Svoju pozornosť zamerala na úsilie brazílskych vzdušných síl, ktoré sa v tej dobe snažili vyvinúť nový typ ľahkého útočného lietadla. K základným požiadavkám na nový stroj patrila schopnosť prevádzky v tropickom prostredí Brazílie, možnosť nasadenia za každého počasia počas dňa i noci, veľký dolet, schopnosť vzletu z krátkych vzletových plôch a schopnosť niesť výzbroj. Zároveň mali nové lietadlá nahradiť zastarané stroje Embraer EMB-326GB Xavante. 
Na základe týchto požiadaviek vyvinul Embraer dva prototypy postavené na báze cvičných lietadiel EMB 312 Tucano. Jednomiestna verzia A-29A absolvovala svoj prvý let 2. júna 1999 a o necelé štyri mesiace vzlietla aj dvojmiestna A-29B. Tento variant mal plniť nielen úlohy ľahkého bojového alebo ozbrojeného prieskumného lietadla, ale aj tandemového cvičného stroja. A-29 Super Tucano bolo zavedené do brazílskeho letectva v roku 2003 a o pár rokov sa našlo viacero zákazníkov v Južnej Amerike a Ázii.
Konštrukcia.
A-29 je dolnoplošník s rozpätím . Super Tucano poháňa turbovrtuľový motor Pratt &amp; Whitney Canada PT6A-68C s výkonom 1600 koní, vďaka ktorému dosahuje maximálnu rýchlosť /h a dostup . S tromi prídavnými palivovými nádržami je maximálny dolet stroja a jeho letová vytrvalosť je 7 hodín.
Lietadlo má zosilnený podvozok, aby mohlo štartovať aj z nespevnených plôch v džungli. Nábežné hrany krídel a čelné sklo sú spevnené, aby pri rýchlosti /h vydržali aj náraz veľkých amazonských vtákov s hmotnosťou . Prívody vzduchu motora sú optimalizované, aby sa znížilo riziko nasatia nečistôt.
Sklený kokpit pozostáva z dvoch viacúčelových displejov a jedného head-up displeja. Avioniku dodala izraelská firma Elbit Systems. V kokpite je využitý koncept HOTAS (Hands-On-Throttle-And-Stick), t.j. najdôležitejšie ovládacie prvky sú umiestnené na plynovej a riadiacej páke. Posádka je chránená kevlarovým pancierovaním a v prípade potreby môže použiť vystreľovacie sedačky Martin Baker Mk10LCX s charakteristikami 0/0 (možnosť katapultáže pri nulovej výške a nulovej rýchlosti).
Super Tucano môže byť vybavené infračerveným systémom AN/AAQ-22 SAFIRE, ktorý sa nachádza na spodnej strane trupu v prednej časti lietadla. Ten umožňuje pilotovi vykonávať nočné prieskumné misie alebo zamerať pozemný cieľ a použiť presne navádzané zbrane.
Stroje sú štandardne vyzbrojené dvomi guľometmi kalibru s kadenciou 950 výstrelov za minútu, v prípade potreby však môžu byť vybavené aj podvesným kontajnerom s kanónom kalibru s kadenciou 650 výstrelov za minútu. Ďalšia výzbroj pozostáva z neriadených striel vzduch-zem od firmy BAE Systems kalibru a gravitačných bômb Mk-81 a Mk-82. Modernejšiu výzbroj zastupujú laserom navádzané bomby GBU-12 a GBU-58. Vlastnú ochranu lietadiel zabezpečuje systém detekcie rakiet AN/AAR-60(V)2 a výmetnice klamných cieľov AN/ALE-47.
Nasadenie.
Operácie kolumbijského letectva proti FARC.
Ako prvé sa do ostrého bojového nasadenia dostali Super Tucana kolumbijských vzdušných síl, ktoré v januári 2007 podnikli vzdušný útok na tábory revolučnej guerilovej organizácie FARC, rozmiestnené v kolumbijskej džungli.
Dňa 1. marca pol hodinu po polnoci zbombardovalo päť lietadiel Super Tucano a tri stroje A-37 Dragonfly tábor FARC, v ktorom zahynul druhý najvyšší veliteľ tejto organizácie Raúl Reyes a 19 ďalších bojovníkov. Niektoré zdroje uvádzajú, že Reyes nezahynul v dôsledku bombardovania, ale po tom ako pri úteku v panike stúpil na jednu z mín, ktorá mala chrániť tábor pred útokom zvonku. Väčšina správ o útoku tvrdí, že Super Tucana použili pri bombardovaní inteligentné bomby. Washington Post však uviedol, že pokusy o namontovanie bomby Paveway II na Super Tucana boli neúspešné. Preto A-29 niesli len gravitačné bomby a laserom navádzané Paveway II zhodili len staršie lietadlá A-37.
V roku 2010 zhodili Super Tucana bômb na podporu operácie, pri ktorej sa podarilo zabiť veliteľa a najvyššieho vojenského stratéga FARC Mono Jojoya.
V marci 2012 zhodilo deväť lietadiel Super Tucano 40 navádzaných bômb na tábor v blízkosti mesta Vista Hermosa a zabili 36 militantov, vrátane novo vymenovaného veliteľa. O štyri mesiace neskôr jedno z lietadiel pri bojovej misii havarovalo, príčinou však nebola nepriateľská paľba. 
V septembri 2012 zahynuli pri leteckých útokoch ďalší traja vrcholoví velitelia FARC, čo iniciovalo dočasné prerušenie bojov a mierové rokovania v Havane. Kolumbijská armáda však aj počas rokovaní pokračovala neúnavne v náletoch. V období rokov 2010 až 2013 zabila až 42 veliteľov FARC, čo bolo takmer trikrát viac ako v predchádzajúcom desaťročí.
Keď v auguste 2016 FARC súhlasila so zložením zbraní, počet bojovníkov klesol na 6000 až 7000, čo bola už iba tretina pôvodnej sily tejto militantnej organizácie. Lietadlá Super Tucano hrali pri znižovaní vojenskej moci a územného vplyvu FARC dôležitú úlohu. Treba však podotknúť, že za ich úspechom stála aj práca vrtuľníkov Black Hawk, ktoré poskytovali nielen vzdušnú podporu, ale aj elektronické spravodajstvo, ktoré umožnilo viesť presné útoky na pozície povstalcov.
Operácia brazílskeho letectva proti pašerákom drog.
V auguste 2011 zbombardovala štvorica brazílskych A-29 Super Tucano nelegálnu pristávaciu dráhu obchodníkov s drogami, ktorá sa nachádzala 68 km severozápadne od mesta Sao Gabriel da Cachoeira. Na dráhu dlhú a širokú zhodili osem bômb s hmotnosťou . 
Operácie afganského letectva proti Talibanu a Islamskému štátu.
Dodávky prvých A-29 Afganistanu začali v januári 2016 a už o tri mesiace neskôr si piloti na týchto strojoch prešli bojovým krstom. Miesto, kam smeroval prvý letecký útok afganských A-29 nebolo oficiálne zverejnené. Ešte pred náletom však afganský minister obrany uviedol, že prvé bojové nasadenie strojov Super Tucano bude v juhozápadnej provincii Helmand. Ide o oblasť, ktorá je pod kontrolou Talibanu a je afganským centrom obchodu s ópiom. Je pravdepodobné, že lietadlá poskytovali priamu palebnú podporu aj vo východnej provincii Nangarhar, kde afganská armáda bojovala s novovzniknutou odnožou Islamského štátu. 
V roku 2016 uskutočnili piloti A-29 celkovo 152 náletov a v období od júna do novembra 2017 zrealizovalo 12 lietadiel Super Tucano už takmer 330 leteckých útokov na pozemné ciele.
A-29 Super Tucano môžu byť vyzbrojené aj laserom navádzanými bombami GBU-12 a GBU-58. Lietadlá sú taktiež vybavené modernými senzormi, ktoré im umožňujú realizovať misie počas noci. Napriek tomu, že afganské A-29 disponujú týmito pokročilými spôsobilosťami, miestni piloti ich nevedeli viac ako dva roky využiť. K prvému ostrému použitiu týchto bômb došlo až 22. marca 2018. V ten deň vzlietol jeden z pilotov A-29 z letiska v Kandaháre, pričom bol údajne vyzbrojený neriadenými bombami Mk-81, ako aj dvojicou bômb s laserovým navádzaním GBU-58/B. Pilot Super Tucana uskutočnil nálet na objekty Talibanu v západnej provincii Farah. Z obavy, aby nezasiahol civilné obyvateľstvo, nachádzajúce sa v okolí, použil namiesto voľne padajúcich bômb dve presne navádzané bomby GBU-58/B.
Používatelia.
 Afganistan
 Angola
 Brazília
 Burkina Faso
 Čile
 Dominikánska republika
 Ekvádor
 Ghana
 Honduras
 Indonézia
 Kolumbia
 Libanon
 Mali
 Mauritánia
 Nigéria
 Filipíny
 Senegal

</doc>
<doc id="622210" url="https://sk.wikipedia.org/wiki?curid=622210" title="Hrádok (geomorfologický podcelok)">
Hrádok (geomorfologický podcelok)

Hrádok je geomorfologický podcelok Revúckej vrchoviny. Nachádza sa v jej východnej časti a najvyšší vrch Magura dosahuje Vo východnej časti leží geomorfologická časť Štítnické podolie.
Polohopis.
Vymedzenie.
Podcelok leží vo východnej časti Revúckej vrchoviny, medzi údoliami riek Štítnik (vrátane) a Muráň. Východným smerom pokračuje krajinný celok podcelkami Turecká a Dobšinské predhorie, západným smerom nadväzuje Železnícke predhorie. Na severe susedia Stolické vrchy s najvyššou časťou Stolica, južným smerom leží Slovenský kras a jeho podcelky Jelšavský kras, Koniarska planina a Plešivská planina. V juhovýchodnej časti sa územia krátkym úsekom dotýka Rožňavská kotlina.
Turizmus.
V tejto časti pohoria je pomerne hustá sieť turistických chodníkov, mnohé z nich smerujú na rázcestie pri horárni Hrádok. Veľkým turistickým lákadlom je Ochtinská aragonitová jaskyňa a na severnom okraji ležiaci Slavošovský tunel.
Doprava.
Západným okrajom vedie údolím Muráňa cesta II/532 i železničná trať Plešivec – Muráň, smerujúce do Revúcej. Z Jelšavy do Štítnika prechádza južnou časťou územia cesta II/526 a údolím riečky Štítnik vedie cesta II/587 i železničná trať Plešivec – Slavošovce.

</doc>
<doc id="622214" url="https://sk.wikipedia.org/wiki?curid=622214" title="Snehuľka severská">
Snehuľka severská

Snehuľka severská (iné názvy: strnádka snehová, strnádka snežná; lat. "Plectrophenax nivalis") je druh spevavca z čeľade ostrohárkovité ("Calcariidae"). Obýva tundru holarktídy. Podľa Medzinárodnej únie na ochranu prírody a prírodných zdrojov snehuľka severská patrí medzi najmenej ohrozené druhy, trend celkovej populácie je klesajúci, za 40 rokoch bol v severnej Amerike zaznamenaný štatisticky významný pokles až o 63,6%. Trend v Európe nie je známy.
Výskyt a stav na Slovensku.
Snehuľka severská pravidelne zimuje a migruje cez Slovensko. Odhadovaný počet zimujúcich jedincov 100 - 3 000. Ekosozologický status v roku 1995 "Im" - nezaradený migrant, resp. nehniezdič. Ekosozologický status v rokoch 1998 ,2001 a 2014 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.

</doc>
<doc id="622217" url="https://sk.wikipedia.org/wiki?curid=622217" title="Plectrophenax nivalis">
Plectrophenax nivalis



</doc>
<doc id="622218" url="https://sk.wikipedia.org/wiki?curid=622218" title="Strnádka snehová">
Strnádka snehová



</doc>
<doc id="622219" url="https://sk.wikipedia.org/wiki?curid=622219" title="Strnádka snežná">
Strnádka snežná



</doc>
<doc id="622221" url="https://sk.wikipedia.org/wiki?curid=622221" title="Roman Galvánek">
Roman Galvánek

Roman Galvánek (* 20. december 1971, Bratislava) je slovenský historik, hudobný skladateľ, textár a spevák slovenskej rockovej kapely O.B.D. Venuje sa muzikologicko-muzeologickym témam. Momentálne pracuje ako pedagóg.
Ako konateľ spoločností O.B.D. service s.r.o, riadil a organizoval cez 500 kultúrnych podujatí.
Vzdelanie.
V roku 2020 absolvoval magisterské štúdium muzeológie a kultúrneho dedičstva na Filozofickej fakulte Univerzity Komenského v Bratislave.
Televízna tvorba.
Galvánek pracoval ako moderátor a scenárista v Slovenskej televízii, takisto je autorom námetu a scenára zábavnej relácie "Schôdzka na slepo". V televízii JOJ pracoval ako režisér relácie "Varí vám to" (2004).
Hudobná tvorba.
Galvánek spolupracoval ako hudobník a producent s desiatkami významných hudobníkov, je zakladajúcim členom hudobných skupín O.B.D. a Divná zostava. Podieľal sa ako autor hudby a textov piesní skupín O.B.D., Divná zostava, Hex, Lenky Dusilovej, Karola Csina a iných. Spolupracoval s hudobníkmi ako sú Ivan Král alebo Oskar Rozsa. Takisto spolupracoval s textárom Jánom Štrasserom ako autor hudby piesne „Náš svet je pestrý“. S Martinom Valihorom spolupracuje dodnes.

</doc>
<doc id="622222" url="https://sk.wikipedia.org/wiki?curid=622222" title="Modré jazero (Chorvátsko)">
Modré jazero (Chorvátsko)

Modré Jazero (po  alebo "Plavo jezero") je krasové jazero, ktoré sa nachádza v blízkosti mesta Imotski v južnom Chorvátsku. Podobne ako neďaleké Červené jazero, nachádza sa v hlbokej krasovej jame, pravdepodobne vytvorenej zrútením obrovskej jaskyne. Celková hĺbka od horného okraja je približne 220 metrov, pričom hĺbka vody závisí od ročného obdobia. Na jar, keď sa sneh v okolitých horách topí, môže dosiahnuť 90 m, a v roku 1914, dosiahla 114 m, preteká južným okrajom. Jazero je obľúbeným miestom pre turistiku a vyhliadku.
Maximálne rozmery jazera sú približne 800×500 m, ale výrazne sa menia vzhľadom na veľké zmeny stavu hladiny vody. Na konci leta môže jazero úplne zmiznúť.
V roku 1907 bola vybudovaná zostupná cesta k jazeru. Zemetrasenie v roku 1942 zapríčinilo rozsiahly zosun, ktorého následkom bolo zmenšenie hĺbky jazera.

</doc>
<doc id="622227" url="https://sk.wikipedia.org/wiki?curid=622227" title="Štandarda prezidenta Slovenskej republiky">
Štandarda prezidenta Slovenskej republiky

Štandarda prezidenta Slovenskej republiky je symbolom funkcie prezidenta Slovenskej republiky. 
Popis.
Vyobrazenie a používanie štandardy prezidenta republiky upravuje zákon č. 51/1993 Z. z. o štandarde prezidenta Slovenskej republiky, v ktorom sa uvádza: 
Použitie.
Štandarda prezidenta Slovenskej republiky sa používa:
Podľa platného dizajn manuálu Kancelárie prezidenta Slovenskej republiky je štandarda súčasťou logotypu prezidenta aj prezidentskej kancelárie s charakteristickou farebnosťou a písmom. Typografická časť logotypu je modrá a je tvorená písmom Prezident Sans, ktoré je inšpirované tvorbou slovenského výtvarníka Martina Benku.

</doc>
<doc id="622229" url="https://sk.wikipedia.org/wiki?curid=622229" title="Železnícke predhorie">
Železnícke predhorie

Železnícke predhorie je geomorfologický podcelok Revúckej vrchoviny. Nachádza sa v západnej polovici centrálnej časti pohoria a najvyšší vrch Železník dosahuje 
Polohopis.
Vymedzenie.
Podcelok leží v centrálnej časti Revúckej vrchoviny, medzi údoliami riek Rimava, Rimavica (vrátane) a Muráň (vrátane). Juhovýchodným smerom susedí so Slovenským krasom a jeho podcelkom Jelšavský kras, východným smerom pokračuje krajinný celok podcelkom Hrádok. Severným smerom ležia Stolické vrchy s podcelkami Tŕstie a Klenovské vrchy. Na západe sa nachádza okrajová časť Revúckej vrchoviny, podcelok Cinobanské predhorie a južným smerom krajina klesá do Rimavskej kotliny (podcelok Juhoslovenskej kotliny).
Chránené územia.
V Železníckom predhorí ležia tieto maloplošné chránené územia:
Turizmus.
V tejto časti pohoria je vybudovaná sieť turistických chodníkov, vedúcich zväčša z údolí do horských, málo osídlených oblastí. Jedinečný je Chodník Márie Széchy, vedúci z Muránskeho hradu na Fiľakovský hrad.
Doprava.
Západným okrajom vedie údolím Rimavy cesta I/72 (Rimavská Sobota – Brezno) i železničná trať Brezno – Jesenské. Východnou časťou údolím Muráňa prechádza cesta II/532 i železničná trať Plešivec – Muráň, smerujúce do Revúcej. Severnou časťou cez Jelšavu a Štítnik prechádza cesta II/526.

</doc>
<doc id="622230" url="https://sk.wikipedia.org/wiki?curid=622230" title="Ibisovec hnedý">
Ibisovec hnedý

Ibisovec hnedý alebo ibis hnedý () je druh brodivca z čeľade ibisovité ("Threskiornithidae"). Hniezdi v južnej časti Európy, v Afrike a v Austrálii. V Indii sa objavuje ako nehniezdiaci. Podľa Medzinárodnej únie na ochranu prírody a prírodných zdrojov ibisovec hnedý patrí medzi najmenej ohrozené druhy, trend celkovej populácie je klesajúci, avšak niektoré populácie majú stúpajúci trend, napríklad Európska. V severnej Amerike bol zaznamenaný štatisticky významný nárast, za obdobie 40 rokov sa zvýšili stavy o 3800% (150% na dekádu). Prieskum bol vykonaný na časti populácie menšej ako 50% celkovej.
Výskyt a stav na Slovensku.
Ibisovec hnedý sa na Slovensku nepravidelne objavuje ako migrant. Najčastejšie na východnom Slovensku a do , no bol pozozorovaný aj v iných častiach Slovenska, aj v hornatejších oblastiach, napríklad na priehrade Liptovská Mara aj na západnej časti nášho územia. V júli 2023 bol zaznamenaný prvý prípad hniezdenia druhu na Slovensku. Pribudol na Východoslovenskej nížine, priamo vo Vtáčom raji na Senianskych rybníkoch.
Ekosozologický status v roku 1995 "Im" - nezaradený migrant, resp. nehniezdič. Ekosozologický status v rokoch 1998,2001 a v roku 2014 žiadny. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Ochrana.
Je zákonom chránený, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Druh je zaradený do Bonnského dohovoru (Príloha II) , Bernského dohovoru (Príloha II) a smernici o vtákoch (Príloha I).
Externé odkazy.
 

</doc>
<doc id="622231" url="https://sk.wikipedia.org/wiki?curid=622231" title="Plegadis falcinellus">
Plegadis falcinellus



</doc>
<doc id="622232" url="https://sk.wikipedia.org/wiki?curid=622232" title="Ibis hnedý">
Ibis hnedý



</doc>
<doc id="622233" url="https://sk.wikipedia.org/wiki?curid=622233" title="Cinobanské predhorie">
Cinobanské predhorie

Cinobanské predhorie je geomorfologický podcelok Revúckej vrchoviny. Nachádza sa na západnom okraji pohoria, medzi Tuhárskym potokom a údolím Rimavy a Rimavice.
Polohopis.
Vymedzenie.
Podcelok leží v západnej časti Revúckej vrchoviny, ktorá východným okrajom susedí so Železníckym predhorím. Severne ležia Stolické vrchy s podcelkami Klenovské a Málinské vrchy, okrajovo i Veporské vrchy s podcelkom Sihlianska planina. Na západe sa nachádza pohorie Ostrôžky a južným smerom Lučenská a Rimavská kotlina (podcelok Juhoslovenskej kotliny).
Chránené územia.
V Cinobanskom predhorí ležia tieto maloplošné chránené územia:
Turizmus.
V tejto časti Revúckej vrchoviny je pomerne málo turistických chodníkov, čo však neplatí o západnom okraji podcelku. V okolí Divína a Ružinskej vodnej nádrže je vybudovaná hustá sieť značených trás a spolu s tamojším hradom patria medzi najnavštevovanejšie ciele turistov.
Doprava.
Západnou časťou územia vedie európska cesta 58 v koridore cesty I/16 (Zvolen – Košice), ako aj železničná trať Zvolen – Košice. Vo východnej časti vedú medzi Poltárom a Kokavou nad Rimavicou cesta II/595 i železničná trať Lučenec – Utekáč.

</doc>
<doc id="622236" url="https://sk.wikipedia.org/wiki?curid=622236" title="Neurorehabilitácia">
Neurorehabilitácia

Neurorehabilitácia je komplexný lekársky proces, ktorého cieľom je pomôcť pacientovi pri zotavovaní sa z poškodenia nervového systému a minimalizovať a / alebo kompenzovať akékoľvek funkčné zmeny vyplývajúce z neho. 
) Termín neurorehabilitácia je zložené slovo skladajúce sa zo skratiek lekárskych výrazov slov: neurológia a rehabilitácia lat. "Neurorehabilitation"
Terapia.
Neurorehabilitácia si vyžaduje liečbu formou multidisciplinárneho prístupu, ktorý zahŕňa spoluprácu neurológa, rehabilitačného lekára, fyzioterapeuta, ortopéda, ortopedického protetika, psychológa, logopéda, foniatra, oftalmológa a i., s náväznosťou na sociálnu výpomoc a špeciálnu pedagogiku. 
Liečebná robotika.
V poslednom desaťročí vývoj medicínskej techniky značne zvýšil možnosti neurorehabilitácie. V súčasnosti vedci ponúkajú technológie pre neurorehabilitáciu na špičkovej úrovni. Tým pomáhajú lekárom pri terapií pacientov, ktorí majú problém s nervovým systémom. Ide najmä o používanie robotiky v neurorehabilitácii. Medzi ne patrí najmä, simulácia virtuálnej reality a videohry, ktoré poskytujú pacientom interaktívny spôsob ich liečby pod dohľadom lekárov a terapeutov. Tieto zariadenia ponúkajú pacientom, ktorí mali mozgové príhody, iné poranenia mozgu alebo miechy, možnosť výcviku a fyzickej liečby oveľa skôr, než by bolo možné inak. Čím sa vytvára predpoklad na skrátenie obdobia zotavovania a rehabilitácie. 
Liečebné zariadenia.
Na Slovensku k liečebným neurorehabilitačným zariadeniam patria:

</doc>
<doc id="622237" url="https://sk.wikipedia.org/wiki?curid=622237" title="Veľký Radzim">
Veľký Radzim

Veľký Radzim () je najvyšší vrch v Revúckej vrchovine na Slovensku. 
Polohopis.
Vrch leží v najsevernejšej časti vrchoviny, v geomorfologickom podcelku Dobšinské predhorie. Nachádza sa vo východnej časti výrazného masívu, ktorý vystupuje južne nad údolím Slanej, v severnej časti rožňavského okresu. Severná časť masívu patrí do katastra obce Vyšná Slaná, južné svahy zasahujú na územie obce Brdárka.
Opis.
Vrch je súčasťou horského masívu, ktorý sa vypína južne od údolia Slanej. Plošne neveľký, no výrazný masív má v západnej časti nepatrne nižší vrchol, nazvaný Malý Radzim (). Západným smerom hrebeň pokračuje cez Príslop () na mohutnú Stolicu (), juhovýchodne pokračuje na Bučinu (). Severne sa nachádza Buchvald (), Skálie (), Vincovka (), Čierna hora () a Dobšinský kopec (), východne Babiná (), Stromiš (), Biela skala (), Spúšťadlo () a Bučina (), južne Turecká (), Ždiar (), Hrádok (), Magura (), Hriadky () a Ostrý vrch () a západne Kohút (), Príslop (), Malý Radzim (), Kilhov (), Stolica () a Kyprov (). Masív patrí do povodia rieky Slaná, ktorá tečie severným úpätím, južné svahy odvodňuje Brdárka do Štítnika. Na vrchol vedie značený turistický chodník.Vrcholová časť je rovnako ako prevažná väčšina vrchu zalesnená.
Geológia.
Masív vrchu tvoria hlavne sivé gutensteinské, v menšej miere svetlé steinalmské vápence tektonickej jednotky silicika. Samotný vrch tvorí príkrovovú trosku. Z južnej strany vystupujú pri úpätí metabazalty meliatika.
Výhľady.
Vďaka nadmorskej výške a okolitému terénu ponúkajú odlesnené časti obmedzené, no ďaleké výhľady. Z vhodných lokalít je mimo okolitých vrchov dobre pozorovateľných viacero cezhraničných maďarských vrchov, dominujú však najmä okolité vrchy Stolických a Volovských vrchov. Pri vhodných podmienkach je pozorovateľná Kráľova hoľa i Vysoké Tatry.
Prístup.
Cez sedlo Hora vedie na "Vdovčíkovo kreslo" žlto značkovaná turistická trasa z Brdárky i Vlachova. Na vrchol nevedie žiadna značená trasa a výstup je tak možný neznačenými chodníkmi i z Vyšnej Slanej.

</doc>
<doc id="622239" url="https://sk.wikipedia.org/wiki?curid=622239" title="Krajská knižnica v Žiline">
Krajská knižnica v Žiline

Krajská knižnica v Žiline je verejnou knižnicou v meste Žilina. V Žilinskom samosprávnom kraji pôsobí ako regionálna krajská knižnica s krajskou pôsobnosťou. 
História.
V októbri 1924 bola v Žiline založená "Mestská verejná knižnica", ktorú viedol stredoškolský profesor Rajmund Žižka. Prvým profesionálnym knihovníkom tejto knižnice bol básnik a publicista Andrej Hvizdák Podlučinský, v knižnici začal pracovať v roku 1931. V roku 1952 bola založená "Krajská knižnica", situovaná v priestoroch hotela Slovan. 
V roku 1956 už mala knižnica pobočky po celom meste aj v okrajových častiach Žiliny, vrátane čitárne otvorenej až do 22. hodiny. V roku 1960 Krajská knižnica kvôli reorganizácii zanikla a bola nahradená "Okresnou knižnicou v Žiline".
Knižnica sa v roku 1995 presťahovala na Bernolákovu ulicu č. 47, kde sídli dodnes. Od roku 2002 knižnica pôsobí pod Žilinským samosprávnym krajom a v roku 2008 zmenila svoj názov na "Krajská knižnica v Žiline".
Služby.
Krajská knižnica v Žiline poskytuje bežné knižnično-informačné služby, vypracovanie rešerší, zabezpečuje MVS a umožňuje aj rezervácie knižničných dokumentov. Knižnica je kontaktným miestom Úradu priemyselného vlastníctva SR. 
Knižnica poskytuje prezenčné aj absenčné výpožičky čítačiek elektronických kníh prostredníctvom spolupráce s platformou eReading.cz
Ako pracovisko regionálnej bibliografie Krajská knižnica v Žiline dokumentuje okresy Žilina a Bytča a takisto metodicky koordinuje regionálne knižnice v Žilinskom samosprávnom kraji. 
Krajská knižnica v Žiline realizuje bohatú klubovú činnosť, podujatia pre deti a mládež a tiež podujatia pre seniorov. 
Služby pre zdravotne znevýhodnených používateľov.
Knižnica spolupracuje s Úniou nevidiacich a slabozrakých Slovenska na organizácii seminárov a rôznych podujatí. Pre zrakovo znevýhodnených používateľov buduje špeciálny fond s audiodokumentami v podobe audiokníh na CD vo formáte MP3. Týmto používateľom tiež umožňuje výpožičky MP3 prehrávačov. 
Priestory knižnice sú bezbariérové.
Britské centrum.
V knižnici od roku 2007 pôsobí Britské centrum, založené v spolupráci s organizáciou British Council. Britské centrum je zamerané na zlepšovanie vzťahov medzi obyvateľmi Slovenska a Spojeného kráľovstva. Zároveň podporuje vzdelávanie v anglickom jazyku, organizuje prednášky a literárne besedy a poskytuje poradenstvo v otázkach vzdelávania sa.
Britské centrum disponuje vlastným knižničným fondom, ktorý obsahuje prevažne dokumenty v anglickom jazyku, napr. jazykovedné diela, klasickú i súčasnú anglickú beletriu, periodiká a ďalšie informačné materiály.

</doc>
<doc id="622242" url="https://sk.wikipedia.org/wiki?curid=622242" title="Majstrovstvá sveta v basketbale žien 1953">
Majstrovstvá sveta v basketbale žien 1953

Majstrovstvá sveta v basketbale žien 1953 bol prvý turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Turnaj žien sa uskutočnil 3 roky po organizovaní prvého turnaja MS mužov v Argentíne. Konal sa v Santiagu, v Čile v dňoch od 7. do 22. marca 1953, za účasti 10 tímov. Zápasy sa odohrali na futbalovom štadióne Estadio Nacional de Chile. Titul získalo , ktoré sa vo finálovej skupine umiestnilo pred domácim a .

</doc>
<doc id="622246" url="https://sk.wikipedia.org/wiki?curid=622246" title="Majstrovstvá sveta v basketbale žien 1957">
Majstrovstvá sveta v basketbale žien 1957

Majstrovstvá sveta v basketbale žien 1957 bol v poradí 2. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v Riu de Janeiro, v Brazílii v dňoch od 13. do 26. októbra 1957, za účasti 12 tímov. Nováčikmi podujatia boli 4 družstvá: Austrália, Česko-Slovensko, Maďarsko a Sovietsky zväz. Zápasy sa odohrali v aréne Ginásio Gilberto Cardoso (dnes známej ako "Maracanãzinho"). Titul obhájilo , ktoré sa vo finálovej skupine umiestnilo pred a .
Kvalifikácia.
Poznámka: Peru dostalo divokú kartu.

</doc>
<doc id="622254" url="https://sk.wikipedia.org/wiki?curid=622254" title="Kulík zlatý">
Kulík zlatý

Kulík zlatý () je druh bahniaka z čeľade kulíkovité ("Charadriidae"). Obýva tundru severozápadnej palearktídy. Podľa Medzinárodnej únie na ochranu prírody a prírodných zdrojov kulík zlatý patrí medzi najmenej ohrozené druhy, trend celkovej aj Európskej populácie je stúpajúci.
Výskyt a stav na Slovensku.
Kulík zlatý pravidelne a v nehojnom počte migruje cez Slovensko, najviac pozorovaní pochádza od polovice septembra do konca októbra.
Externé odkazy.
 

</doc>
<doc id="622255" url="https://sk.wikipedia.org/wiki?curid=622255" title="Pluvialis apricaria">
Pluvialis apricaria



</doc>
<doc id="622256" url="https://sk.wikipedia.org/wiki?curid=622256" title="Majstrovstvá sveta v basketbale žien 1959">
Majstrovstvá sveta v basketbale žien 1959

Majstrovstvá sveta v basketbale žien 1959 bol v poradí 3. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v Moskve, v Sovietskom zväze v dňoch od 10. do 18. októbra 1959, za účasti 8 tímov. Nováčikom podujatia bolo až 5 družstiev: Bulharsko, Juhoslávia, KĽDR, Poľsko a Rumunsko. Turnaja sa tak zúčastnili iba družstvá štátov tzv. "Východného bloku". Zápasy sa odohrali v aréne Palác športu Lužniki. Titul získal domáci , ktoré sa v jedinej hranej osemčlennej skupine umiestnil pred a .

</doc>
<doc id="622258" url="https://sk.wikipedia.org/wiki?curid=622258" title="Kulík bledý">
Kulík bledý

Kulík bledý () je druh bahniaka z čeľade kulíkovité ("Charadriidae"). Obýva tundru holarktídy.Podľa Medzinárodnej únie na ochranu prírody a prírodných zdrojov kulík bledý patrí medzi najmenej ohrozené druhy, trend celkovej populácie je klesajúci, v Európe nie je známy.
Výskyt a stav na Slovensku.
Kulík bledý skoro pravidelne a v malom počte migruje cez Slovensko, najviac pozorovaní pochádza od polovice septembra do konca októbra, zriedkavo v novembri. Jarných záznamov je oveľa menej ako jesenných.
Externé odkazy.
 

</doc>
<doc id="622259" url="https://sk.wikipedia.org/wiki?curid=622259" title="Pluvialis squatarola">
Pluvialis squatarola



</doc>
<doc id="622261" url="https://sk.wikipedia.org/wiki?curid=622261" title="HC Litvínov">
HC Litvínov



</doc>
<doc id="622262" url="https://sk.wikipedia.org/wiki?curid=622262" title="Motor České Budějovice">
Motor České Budějovice



</doc>
<doc id="622264" url="https://sk.wikipedia.org/wiki?curid=622264" title="Potápka ušatá">
Potápka ušatá

Potápka ušatá (lat. "Podiceps auritus") je potápka z čeľade potápkovitých. Obýva holarktídu. Podľa Medzinárodnej únie na ochranu prírody a prírodných zdrojov potápka ušatá patrí medzi zraniteľné druhy, trend celkovej populácie je klesajúci, v Európe bola zistená rýchlosť poklesu 30% za obdobie 3 generácií (21,3 roka). V severnej Amerike nastala za obdobie 40 rokov štatisticky významná strata o 75,9%.
Výskyt a stav na Slovensku.
Potápka ušatá pravidelne ale v menšom počte migruje cez Slovensko, vzácne aj prezimuje. Odhadovaný počet zimujúcich jedincov 0 - 10. Ekosozologický status v rokoch 1995, 1998, 2001 a 2014 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.

</doc>
<doc id="622265" url="https://sk.wikipedia.org/wiki?curid=622265" title="Podiceps auritus">
Podiceps auritus



</doc>
<doc id="622272" url="https://sk.wikipedia.org/wiki?curid=622272" title="Majstrovstvá sveta v basketbale žien 1964">
Majstrovstvá sveta v basketbale žien 1964

Majstrovstvá sveta v basketbale žien 1964 bol v poradí 4. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v mestách Lima, Arequipa, Chiclayo, Iquitos a Tacna, v Peru v dňoch od 18. apríla do 4. mája 1964, za účasti dovtedy rekordných 13 tímov. Nováčikmi podujatia boli družstvá Japonska a Kórejskej republiky. Zápasy finálovej skupiny sa odohrali v aréne Coliseo Mariscal Cáceres v Lime s kapacitou 5 000 divákov. Titul obhájil , ktorý sa vo finálovej skupine umiestnil pred a . Strieborné Česko-Slovensko dosiahlo svoje najlepšie umiestnenie.

</doc>
<doc id="622273" url="https://sk.wikipedia.org/wiki?curid=622273" title="Potápka čiernokrká">
Potápka čiernokrká

Potápka čiernokrká alebo potápka černokrká (lat. "Podiceps nigricollis") je potápka z čeľade potápkovitých. Obýva holarktídu aj etiópsku oblasť. Podľa Medzinárodnej únie na ochranu prírody a prírodných zdrojov potápka čiernokrká patrí medzi najmenej ohrozené druhy, trend populácie je nejasný, v Európe neznámy.
Výskyt a stav na Slovensku.
Potápka čiernokrká v južnejších častiach Slovenska hniezdi, na celom území sa vyskytuje pravidelne v období migrácie a zriedkavo prezimuje. 
Odhadovaný počet hniezdiacich párov je 100 - 250, zimujúcich jedincov 1 - 10. Potápka čiernokrká bola "fluktuujúca", územie na ktorom sa vyskytovala bolo "stabilné", maximálna zmena do 20%. Ekosozologický status v roku 1995 "R" - vzácny. V roku 1998 "LR:nt" "LR" - menej ohrozený druh, "nt" - takmer ohrozený taxón.V roku 2001 "LR" - menej ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 50100 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) boli "klesajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "klesajúca". V roku 2014 "EN* A2acd; C2a(i,ii,)b; D" - silne ohrozený. 
Odhadovaný počet hniezdiacich párov v rokoch 20132018 bol 05 párov. Krátkodobý trend za posledných 12 rokov (20082018) aj dlhodobý trend od roku 1980 (19802018) boli "klesajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "klesajúca".
V roku 2023 "CR A2acd; C2a(i,ii); D" - kriticky ohrozený z dôvodu poklesu areálu druhu v strednej Európe a na Slovenku od roku 2018 už nehniezdi.
Ochrana.
Je zákonom chránená, spoločenská hodnota je 2000 € (Vyhláška MŽP č. 170/2021).

</doc>
<doc id="622274" url="https://sk.wikipedia.org/wiki?curid=622274" title="Podiceps nigricollis">
Podiceps nigricollis



</doc>
<doc id="622275" url="https://sk.wikipedia.org/wiki?curid=622275" title="Potápka černokrká">
Potápka černokrká



</doc>
<doc id="622276" url="https://sk.wikipedia.org/wiki?curid=622276" title="Majstrovstvá sveta v basketbale žien 1967">
Majstrovstvá sveta v basketbale žien 1967

Majstrovstvá sveta v basketbale žien 1967 bol v poradí 5. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v mestách Praha, Bratislava, Brno a Gottwaldov, v Česko-Slovensku v dňoch od 15. do 22. apríla 1967, za účasti 11 tímov. Nováčikmi podujatia boli družstvá NDR a Talianska. Zápasy finálovej skupiny sa odohrali v aréne Sportovní hala ČSTV v Prahe. Titul obhájil , ktorý sa vo finálovej skupine umiestnil pred a domácim . Strieborná Kórejská republika získala svoju prvú medailu.
Turnaja sa nezúčastnilo družstvo , ktoré už do Česko-Slovenska pricestovalo, ako protest proti rozhodnutiu FIBA zamietnuť učasť družstva na týchto MS, za ktoré loboval aj česko-slovenský organizačný výbor. Družstvo KĽDR sa podľa zdelenia FIBA nekvalifikovalo na turnaj z kontinentálneho šampionátu organizovanom v Kórejskej republike.
Zaujímavosť.
Organizátori turnaja sa rozhodli udeliť cenu "Miss Basketball" o najkrajšiu basketbalistku tunaja. Športoví novinári hlasovaním rozhodli o tom, že sa ňou stala Barbara Kühnová z NDR.

</doc>
<doc id="622278" url="https://sk.wikipedia.org/wiki?curid=622278" title="Majstrovstvá sveta v basketbale žien 1971">
Majstrovstvá sveta v basketbale žien 1971

Majstrovstvá sveta v basketbale žien 1971 bol v poradí 6. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v mestách Brazília, Araraquara, Niterói, Recife a São Paulo, v Brazílii v dňoch od 15. do 29. mája 1971, za účasti 13 tímov. Nováčikmi podujatia boli družstvá Ekvádoru, Kanady a Madagaskaru. Zápasy finálovej skupiny sa odohrali v aréne Ginásio Ibirapuera v São Paule. Štvrtý titul v rade získal , ktorý sa vo finálovej skupine umiestnil pred a domácou . Bronzová Brazília získala svoju prvú medailu.

</doc>
<doc id="622281" url="https://sk.wikipedia.org/wiki?curid=622281" title="Šen-jang J-8">
Šen-jang J-8

Šen-jang J-8 (; ; v kóde NATO: „Finback“) je čínske jednomiestne dvojmotorové záchytné stíhacie lietadlo. Konštrukčne vychádza zo stíhačky Čcheng-tu J-7, neskoršie verzie však prešli mnohými úpravami a od J-7 sa značne líšia. Výroba týchto lietadiel skončila v roku 2010, kedy ich začali nahrádzať stroje J-11 a J-10.
Vznik a vývoj.
Koncom päťdesiatych rokov 20. storočia začali západné krajiny vyvíjať novú generáciu strategických bombardérov a prieskumných lietadiel, ktoré výkonmi výrazne prevyšovali aj tie najvyspelejšie stíhacie lietadlá čínskeho letectva. Preto čínska armáda požadovala novú záchytnú stíhačku, ktorá by dosahovala maximálnu rýchlosť letu 2,2 Mach, mala dostup viac ako , stúpavosť /s a akčný rádius až . Od nového lietadla sa takisto vyžadovalo, aby bolo schopné zničiť nepriateľské ciele pomocou radarom navádzaných rakiet vzduch-vzduch stredného dosahu.
Od mája do októbra 1964 bola vypracovaná štúdia uskutočniteľnosti, ktorá zadefinovala program vývoja nového stíhacieho lietadla. Budúca vysokovýkonná stíhačka mala byť schopná zachytiť americký bombardér Convair B-58 Hustler a stíhací bombardér Republic F-105 Thunderchief. Letecký ústav Šen-jang prišiel s návrhom J-8, ktorá bola zväčšenou dvojmotorovou verziou J-7 (čínska kópia MiG-21F), zatiaľ čo letecký ústav Čcheng-tu navrhoval postaviť jednomotorovú stíhačku s delta krídlom, ktorá niesla označenie J-9. Čínske letectvo si v roku 1965 vybralo návrh J-8, koncept J-9 však nebol vypracovaný nadarmo. V osemdesiatych rokoch 20. storočia sa vyvinul do stíhacieho lietadla, ktoré dnes poznáme ako Čcheng-tu J-10.
Vývoj J-8 sa začal v septembri 1965 a už o tri mesiace bola hotová maketa lietadla. V roku 1966 bola v závode Šen-jang spustená výroba prototypov. Prvý let lietadla sa uskutočnil 5. júla 1969, ale v tej dobe už vrcholila "kultúrna revolúcia", ktorá prerušila vývoj J-8 na mnoho rokov. Letové skúšky nového stroja tak boli dokončené až desať rokov po prvom vzlete, v decembri 1979. J-8 bola nakoniec zavedená do čínskeho letectva v roku 1981.
Konštrukcia.
J-8.
J-8 bola v podstate zväčšená J-7. Bol to strednoplošník s veľkými delta-krídlami. J-8 mala v nose okrúhly prívod vzduchu, v ktorého strede sa nachádzal typický špic s radarom. Pred koreňom krídel boli umiestnené ďalšie dva prívody vzduchu, ktoré pomáhali lietadlu pri nízkych rýchlostiach a pri veľkom uhle nábehu. Lietadlo bolo poháňané dvoma prúdovými motormi Liyang Wopen-7B, každý so suchým ťahom 43,15 kN a s ťahom 58 kN pri použití prídavného spaľovania. Základnú výzbroj tvorili dva kanóny kalibru , ktoré boli namontované v spodnej časti trupu. Lietadlo malo päť závesných bodov, z ktorých každý mohol niesť muníciu s hmotnosťou do .
Hoci J-8 viac-menej dosiahla požadované výkonnostné parametre, neschopnosť Číny vyrábať modernú avioniku a výzbroj mala za následok, že lietadlo nemalo žiadne výrazné výhody oproti predchádzajúcej J-7. Nový stroj bol vybavený nevýkonným radarom, ktorého dosah bol len v rámci vizuálnej vzdialenosti. Navyše sa nepodarilo v plánovanom termíne vyvinúť protilietadlovú strelu PL-4 s poloaktívnym radarovým navádzaním, takže J-8 bola vyzbrojená iba tepelne navádzanými raketami s krátkym doletom typu PL-2.
V tejto počiatočnej konfigurácii sa vyrobilo približne iba 40 kusov J-8 a neskôr bola väčšina z nich prerobená na prieskumné lietadlá.
J-8I.
Vývoj lietadla začal v roku 1976 a bol ukončený v júli 1985. Verzia J-8I bola so svojim predchodcom totožná z hľadiska aerodynamickej konštrukcie a pohonu. Od základného variantu sa navonok líšila iba trojdielnym čelným sklom a dozadu otvárateľným prekrytom. Oveľa viac rozdielov sa skrývalo vnútri lietadla. K hlavným vylepšeniam patril nový radar Typ 204 (JL-7) a palubný počítač, J-8I však bola vybavená aj novým prístrojovým panelom, prerobeným katapultovacím a kyslíkovým systémom. Pôvodné kanóny kalibru boli nahradené dvojicou Typ 23-III kalibru (kópia sovietskeho kanónu GŠ-23L). Štvorica závesných bodov pod krídlami mohla niesť protilietadlové strely krátkeho dosahu PL-2B alebo PL-5.
Produkcia týchto lietadiel prebiehala len do roku 1987 a vyrobilo sa ich ich iba malé množstvo. Koncom 90. rokov bolo niekoľko z nich zmodernizovaných na verziu J-8E.
J-8E.
Modernizácia lietadiel J-8I, ktorá zahŕňala novú sadu elektronických protiopatrení a celoplošný radarovým výstražný prijímač KJ-8602A.
JZ-8.
Prieskumné lietadlá, ktoré vznikli prerobením väčšiny strojov základnej konfigurácie J-8. Týmto bojovým lietadlám bola odobratá výzbroj, pod trupom niesli fotoaparát a pod krídlami dvojicu externých palivových nádrží (každú s objemom 480 litrov). Fotoaparát KA-112A dokázal počas letu vyhotoviť 550 snímok. Typická nadmorská výška, v ktorej sa vykonával prieskum, bola od do . Vďaka prídavným palivovým nádržiam bol dolet predĺžený na .
J-8II.
Ide o radikálne vylepšenú verziu, ktorá začala vznikať na začiatku 80. rokov. Dôraz už nebol kladený na výkony vo vysokých rýchlostiach a veľkých nadmorských výškach, ale na aerodynamický výkon pri transonických rýchlostiach v stredných a nízkych nadmorských výškach. Čínske letectvo tiež požadovalo schopnosť ničiť vzdušné ciele na vzdialenosť mimo vizuálny dosah.
Na dosiahnutie týchto požiadaviek musel letecký ústav Šen-jang zrealizovať niekoľko rozsiahlych zmien draku a systémov. Zatiaľ čo delta krídlo zostalo nezmenené, predný trup bol úplne prepracovaný. Pôvodný okrúhly prívod vzduchu v nose lietadla bol nahradený dvomi bočnými prívodmi vzduchu. To umožnilo do nosu stroja nainštalovať väčšiu radarovú anténu. V predprodukčných lietadlách však bol iba nevýkonný radar Typ 208 s dosahom . Pôvodné motory WP-7 boli nahradené novými WP-13AII. Výsledky testov ukázali, že spomínané konštrukčné zmeny viedli k zlepšeniu manévrovateľnosti nového stroja.
Lietadlo získalo sedem závesných bodov – jeden pod trupom a šesť pod krídlami. Podtrupový závesník mohol niesť šesť voľne padajúcich bômb s hmotnosťou alebo 1400-litrovú externú palivovú nádrž. Na podkrídelných závesníkoch mohlo byť pripevnených šesť rakiet typu vzduch-vzduch, neriadené rakety vzduch-zem alebo voľne padajúce bomby s hmotnosťou . Dva vonkajšie závesné body boli tiež určené na nesenie 800 litrových prídavných palivových nádrží.
J-8B.
J-8B predstavoval prvý operačný variant typu J-8II. Bol zavedený do služby v čínskom letectve a námorníctve v decembri 1995.
Táto verzia disponovala v porovnaní s predchodcom množstvom vylepšení v oblasti avioniky, vrátane monopulzného radaru Typ 208A alebo head-up displeja HK-13E. Neskoršie výrobné várky boli vybavené dopplerovským radarom KLJ-1 a radarovým varovným prijímačom KJ-8602A. Napriek týmto vylepšeniam J-8B ešte stále nemala schopnosť viesť vzdušný boj mimo vizuálnu vzdialenosť.
J-8III.
Modernizačný program pravdepodobne za spoluúčasti Ruska a Izraelu, ktorý bol spustený začiatkom 90. rokov. Vzišla z neho verzia J-8C, ktorá mala byť konkurenciou moderným ruským a západným stíhačkám, ako boli MiG-29 a Mirage 2000-5. Koncom 90. rokov bol však tento vývoj zrušený v prospech nákupu lietadiel Su-27 a J-11. 
J-8D.
Verzia s pevným tankovacím nadstavcom, ktorá bola zavedená v roku 1996. Jedno natankovanie vo vzduchu umožnilo lietadlu predĺžiť dolet o , čím sa mohlo dostať až po ostrovy v Juhočínskom mori.
J-8F.
Ide o poslednú a najpokročilejšiu verziu, ktorá bola zavedená v roku 2003. Má sklený kokpit, nadstavec na tankovanie počas letu, výkonnejšie motory WP-13BII a výzbroj na ničenie pozemných a námorných cieľov. Najvýznamnejším vylepšením je nový palubný rádiolokátor Typ 1492, ktorý dokáže navádzať protilietadlové strely stredného dosahu PL-12, R-27 a R-77.
JZ-8F.
JZ-8F je prieskumný variant postavený na báze J-8F. Lietadlo je namiesto kanónov vybavené interným fotoaparátom.
J-8H.
Verzia, ktorá bola zavedená v roku 1999 ako dočasné riešenie pred tým, než vstúpil do služby výkonnejší variant J-8F. Lietadlo malo modernizovanú avioniku vrátane radaru KLJ-1 (Typ 1491), vďaka čomu mohlo byť vyzbrojené protilietadlovými strelami PL-11 s poloaktívnym radarovým navádzaním. J-8H bola v obmedzenom počte zavedená v roku 2002 a neskôr bola pravdepodobne zmodernizovaná na štandard J-8F.
Používatelia.
 Čína
Vzdušné sily Čínskej ľudovej oslobodzovacej armády
Vzdušné sily Námorníctva Čínskej ľudovej oslobodzovacej armády

</doc>
<doc id="622283" url="https://sk.wikipedia.org/wiki?curid=622283" title="Tridentská ofenzíva">
Tridentská ofenzíva

Tridentská ofenzíva (známa tiež ako Bitka pri Asiagu alebo Trestná výprava, ) bola rakúsko-uhorská protiofenzíva na talianskom fronte, odštartovaná 15. mája 1916 počas prvej svetovej vojny. Odohrala sa pri mestečku Asiago, blízko talianskeho regiónu Tridentsko, v tom čase ležiaceho na rakúsko-uhorsko-talianskom pohraničí. Pre Talianov išlo o neočakávaný útok, ktorý prišiel len dva mesiace po skončení piatej bitky na Soči.
Rakúsko-uhorský veliteľ Conrad von Hötzendorf navrhoval "trestnú výpravu" voči Talianom, svojim donedávnym spojencom, mnohokrát. Taliansko, ktoré bolo ešte do predošlého roka súčasťou Trojspolku, obviňoval zo zrady. Hötzendorf si dokonca v uplynulých rokoch nechal vypracovať štúdie prípadnej invázie cez náročný horský terén. Samotné prípravy k útoku začali v decembri 1915, kedy Hötzendorf požiadal svojho nemeckého náprotivka, Ericha von Falkenhayna, o presunutie niekoľkých divízií z východného frontu, kde bojovali proti Rusku. Pretože v tom čase ešte Nemecko nebolo s Talianskom vo vojnovom stave, Falkenhayn túto žiadosť zamietol. Hötzendorf sa tak rozhodol konať na vlastnú päsť. Talianska rozviedka mala informácie o chystanej ofenzíve v Tridentsku už niekoľko týždňov pred jej začiatkom, taliansky veliteľ Cadorna ich však ignoroval s tým, že takýto útok v danej oblasti nemôže nastať.
Bitka.
Útok odštartovalo rakúsko-uhorské delostrelectvo, po ktorom sa na 50-kilometrovom fronte vydali vpred pešie jednotky. Tým sa podarilo prelomiť stred talianskej obrany a preniknúť až na hranice benátskej nížiny, čím hrozilo úplne odrezanie talianskych vojakov pri Soči. Cadorna, ktorý si konečne uvedomil kritickosť situácie, vyslal posily pre Prvú armádu a narýchlo sformoval i Piatu armádu, ktorá by čelila nepriateľovi v prípade, že by sa dostal až do spomínanej nížiny.
Vážnu hrozbu talianskej porážky napokon zahnalo až Rusko, ktoré 4. júna prešlo do útoku v Haliči a Hötzendorfa tým donútilo preveliť polovicu svojich síl naspäť na východný front. Zvyšné jednotky už nepredstavovali dostatočnú ofenzívnu silu a boli nútené stiahnuť sa z mnohých dobitých pozícií, zatiaľ čo množstvo talianskych obrancov vďaka posilám naďalej rástlo. V Taliansku mala "trestná výprava", aj keď s vypätím všetkých síl ubránená, i politickú dohru, ktorá viedla k pádu vlády a výmene na premiérskej stoličke.

</doc>
<doc id="622284" url="https://sk.wikipedia.org/wiki?curid=622284" title="Unínska pahorkatina">
Unínska pahorkatina

Unínska pahorkatina je geomorfologický podcelok Chvojnickej pahorkatiny.
Vymedzenie.
Podcelok leží v centrálnej časti Chvojnickej pahorkatiny a zaberá veľkú časť krajinného celku. Na severe susedí Dyjsko-moravská niva, západným a južným smerom leží Borská nížina s podcelkami Gbelský bor a Myjavská niva. Na juhovýchode nadväzuje Senická pahorkatina, východným smerom leží Myjavská pahorkatina a Žalostinská vrchovina (podcelok Bielych Karpát). V severovýchodnej časti sa nachádza Skalický hájik a špecifickým je podcelok Zámčisko, ktoré tvorí samostatný ostrov v strednej časti Unínskej pahorkatiny.
Chránené územia.
Východný okraj územia zasahuje do CHKO Biele Karpaty, z maloplošných chránených území tu leží:
Turizmus.
Turistické chodníky sú len v okolí Smrdák, odkiaľ vedie zeleno značený turistický chodník na Zámčisko. Z lokality Miléniový kríž vedú chodníky k mestu Senica s prepojením na kunovskú priehradu.
Doprava.
Severnou časťou územia vedie cesta I/51 (Senica – Holíč), v Holíči končí i cesta II/590, vedúca západnou časťou Unínskej pahorkatiny zo Šaštína-Stráží.

</doc>
<doc id="622285" url="https://sk.wikipedia.org/wiki?curid=622285" title="Skalický hájik">
Skalický hájik

Skalický hájik je geomorfologický podcelok Chvojnickej pahorkatiny.
Vymedzenie.
Podcelok leží v severnej časti Chvojnickej pahorkatiny, západne od Skalice. Na severe, západe i juhu nadväzuje Chvojnická pahorkatina s podcelkom Unínska pahorkatina, východným smerom sa dvíhajú Biele Karpaty a ich podcelok Žalostinská vrchovina.
Chránené územia.
Východný okraj územia zasahuje do CHKO Biele Karpaty, z maloplošných chránených území tu leží prírodná rezervácia Veterník.
Turizmus.
Táto časť Chvojnickej pahorkatiny patrí medzi turisticky najatraktívnejšie. Je tu vybudovaných niekoľko značených chodníkov a obľúbeným cieľom turistov je Zlatnícka dolina.

</doc>
<doc id="622286" url="https://sk.wikipedia.org/wiki?curid=622286" title="Kristopher Vida">
Kristopher Vida

Kristopher Vida (* 23. jún 1995, Budapešť, Maďarsko) je profesionálny maďarský futbalista hrajúci za poľský klub Piast Gliwice. Jeho pozíciou je post útočníka, prípadne krídelníka.
Klubová kariéra.
Kristopher Vida sa objavil v roku 2000, keď začal svoju futbalovú kariéru v mládežníckom tíme FC Goldball 94, keď mal len 4 roky. Zostal tam päť rokov a toto obdobie sa prelomilo, keď ho v roku 2007 podpísal Vasas SC Budapest. Hral tu už štyri roky a potom sa presunul do Budapešť Honvéd FC. Hral tu v rokoch 2009 a 2011, keď ho kúpil holandský FC Twente. Začal skúšobnou hrou a potom získal zmluvu od klubu a začala jeho zahraničná kariéra. Debutoval v druhom tíme klubu medzi profesionálmi v roku 2013 v druhej divízii. Na konci sezóny zmenil svoj klub a stal sa členom De Graafschapu v druhej divízii. V sezóne 2014/2015 ako jeden z kľúčových hráčov pomohol svojmu tímu dostať sa do holandskej prvej divízie, Eredivisie. Bohužiaľ, tím nehral dobre a v ďalšej sezóne vypadol naspäť do druhej ligy. Vida následne opustil klub. V letnom transferovom okne v roku 2016 ho podpísal slovenský prvoligový tím Dunajská Streda. Obdobie Dunaszerdahely začalo s určitými ťažkosťami, ale úloha a dôležitosť hráča sa zmenila k lepšiemu. Kristopher je v súčasnosti kľúčovým členom DAC 1904. Vo svojej prvej slovenskej sezóne vo Fortuna lige skóroval 5 krát v 29 zápasoch a svojimi víťaznými gólmi a asistenciou prispel k sérii 17 zápasov bez prehry.

</doc>
<doc id="622287" url="https://sk.wikipedia.org/wiki?curid=622287" title="Senická pahorkatina">
Senická pahorkatina

Senická pahorkatina je geomorfologický podcelok Chvojnickej pahorkatiny.
Vymedzenie.
Podcelok leží v juhovýchodnej časti Chvojnickej pahorkatiny a susedí na severe s Unínskou pahorkatinou, na juhozápade leží Myjavská niva a na juhu Podmalokarpatská zníženina, obe patriace do Borskej nížiny. Východným smerom pokračuje zvlnená krajina Myjavskou pahorkatinou.
Chránené územia.
Východným okrajom územia preteká rieka Myjava, ktorej vodný tok je prírodnou pamiatkou.
Turizmus.
Turistické chodníky sú vybudované najmä v okolí Senice, odkiaľ vedú značené trasy do Smrdák, na kunovskú priehradu i do Hlbokého.
Doprava.
Údolím Myjavy vedie cesta I/51 (Trnava – Holíč), ktorú v okresnom meste križuje cesta II/500 (Šaštín-Stráže – Sobotište). Územím vedie i železničná trať Kúty – Trnava.

</doc>
<doc id="622288" url="https://sk.wikipedia.org/wiki?curid=622288" title="Ismar Tandir">
Ismar Tandir

Ismar Tandir (* 19. august 1995, Frankfurt, Nemecko) je profesionálny futbalista reprezentujúci Bosnu a Hercegovinu hrajúci za český klub SK Sigma Olomouc.
Klubová kariéra.
Narodil sa vo Frankfurte nad Mohanom v Nemecku a presťahoval sa do Spojených štátov. Tandir pôvodne hral v New York Red Bull Academy, kde vyhral národné majstrovstvá, najprv s U16 a potom s U18. Bol najlepším strelcom v posledných dvoch sezónach pred tým, ako sa presťahoval do FC Sochaux v decembri 2012. V Sochaux zaznamenal 11 gólov v 19 zápasoch v B tíme.
Tandir podpísal svoju prvú profesionálnu zmluvu v USL pre klub Sacramento. Potom sa opäť presťahoval do Európy, tentokrát sa presťahoval na Island a podpísal s Breiðablikom UBK. V Breiðabliku vstrelil 2 góly v Úrvalsdeild.
V decembri 2015 Tandir podpísal so španielskym Deportivo Aragón, rezervný tím Realu Zaragoza. 15. júla 2016 podpísal 3-ročný kontrakt so srbskym FK Javor Ivanjica.
Následne pôsobil v bosenskom FK Sloboda Tuzla kde vstrelil 3 góly. Po angažmá v českom Frýdku-Místku zavítal na Slovensko, do Ružomberka.
Po nezhodách s vedením tímu bola Tandirovi ukončená zmluva. Od leta 2019 hrá za Sigmu Olomouc.

</doc>
<doc id="622289" url="https://sk.wikipedia.org/wiki?curid=622289" title="Bitka o Mont Sorrel">
Bitka o Mont Sorrel

Bitka o Mont Sorrel bola lokálna operácia na západnom fronte prvej svetovej vojny, v ktorej sa medzi 2. až 13. júnom 1916 proti sebe v boji stretli po tri divízie britskej druhej armády a nemeckej štvrtej armády.
Nemecké velenie už od februára 1916 pozorovalo posilňovanie nepriateľských pozícií na rieke Somme, kde Briti a Francúzi chystali masívnu ofenzívu. V snahe spomaliť jej prípravy sa Nemci uchyľovali k útokom v severnejších častiach frontu, v okolí belgického mesta Ieper (Ypres). V dôsledku prebiehajúcej bitky o Verdun a obmedzených zdrojov si však mohli dovoliť iba malé, lokálne operácie.
Bitka o strategický kopec s dobrým výhľadom na celú oblasť začala nemeckou delostreleckou paľbou, ktorá spôsobila kanadským obrancom ťažké straty. Dve nemecké divízie následným útokom poľahky zabrali Mont Sorrel i ďalšie dva susediace kopce. Získané pozície im navyše umožňovali pomýšľať na útok na samotné mesto, a preto britské a kanadské jednotky, rovnako obmedzené chystanou ofenzívou na Somme, museli čo najskôr začať s protiútokom. Ten prišiel už na druhý deň, no Nemcom sa ho podarilo odraziť. Po ňom nasledovala séria ďalších útokov a protiútokov. 9. júna začali spojenecké vojská ostreľovať kopec delostrelectvom a 13. júna nasledoval útok peších divízií, ktorým sa napokon podarilo dobyť väčšinu stratených pozícií.

</doc>
<doc id="622290" url="https://sk.wikipedia.org/wiki?curid=622290" title="Zoznam najlepších strelcov La Ligy">
Zoznam najlepších strelcov La Ligy

Najlepším strelcom La Ligy je Lionel Messi, ktorý drží rekord aj za najviac gólov v jednej sezóne (50). Taktiež je jediným hráčom, ktorý sa stal najlepším strelcom sezóny sedemkrát. Telmo Zarra z Athletic Bilbao, ktorý bol do roku 2014 najlepším strelcom, sa stal šesťkrát najlepším strelcom. Ďalší traja hráči- Alfredo di Stéfano, Quini a Hugo Sánchez-sa stali päťkrát.
Najlepší strelci celkovo.
"K zápasom hraným 19. júla 2020."
Vytlačený hráči sú stále v La Lige aktívny.
Najlepší aktívni strelci.
"K zápasom hraným 14. júla 2020."
Hráči, ktorý hrajú v La Lige v sezóne 2020/2021.

</doc>
<doc id="622295" url="https://sk.wikipedia.org/wiki?curid=622295" title="Majstrovstvá sveta v basketbale žien 1975">
Majstrovstvá sveta v basketbale žien 1975

Majstrovstvá sveta v basketbale žien 1975 bol v poradí 7. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v mestách Bogota, Cali a Bucaramanga, v Kolumbii v dňoch od 23. septembra do 4. októbra 1975, za účasti 13 tímov. Nováčikmi podujatia boli družstvá Senegalu a domácej Kolumbie. Zápasy finálovej skupiny sa odohrali v aréne Coliseo El Pueblo v Cali. Piaty titul v rade získal , ktorý sa vo finálovej skupine umiestnil pred a . Strieborné Japonsko získalo svoju prvú medailu.
Tento turnaj slúžil zároveň ako jedno z kvalifikačných podujatí na basketbalový turnaj Letných olympijských hier 1976. Kvalifikovali sa naň 3 najlepšie družstvá.

</doc>
<doc id="622299" url="https://sk.wikipedia.org/wiki?curid=622299" title="Swing the Mood">
Swing the Mood

„Swing the Mood“ je skladba anglického zoskupenia Jive Bunny and the Mastermixers, z ich debutového albumu "".
Producentmi boli otec a syn Andy a John Pickles. Skladba je vytvorená štýlom cut and paste a spája v sebe viacero prvotných skladieb rock and rollovej éry, s bohatým uplatnením skladby „In the Mood“ od Glenna Millera. Problémy s autorskými právami zapríčinili opätovné nahranie skladby, pričom dosiahla veľký úspech, aj keď kritikmi nebola hodnotená príliš pozitívne. V Spojenom kráľovstve obsadila skladba 1. miesto v rebríčku UK Singles Charts po dobu päť týždňov. Následne sa stala celosvetovým fenoménom a takisto obsadila 11. miesto v americkom rebríčku Billboard Hot 100. Singel sa stal druhým najpredávanejším singlom roku 1989 v Spojenom kráľovstve, pričom ho prekonal len singel „Ride On Time“ od Black Box.
Sample.
Táto skladba obsahuje prvky alebo časti nasledujúcich skladieb:

</doc>
<doc id="622302" url="https://sk.wikipedia.org/wiki?curid=622302" title="Vrchárka modrá">
Vrchárka modrá

Vrchárka modrá alebo vrchopenica modrá () je druh spevavca z čeľade vrchárkovité ("Prunellidae"). Obýva najmä Európu a bola introdukovaná na Nový Zéland. Podľa Medzinárodnej únie na ochranu prírody a prírodných zdrojov vrchárka modrá patrí medzi najmenej ohrozené druhy, trend celkovej populácie je klesajúci, stavy v Európe v rokoch 19802013 mierne poklesli.
Výskyt a stav na Slovensku.
Vrchárka modrá na Slovensku hniezdi a pravidelne zimuje, bolo dokázané alebo pravdepodobné hniezdenie v 83,20 % a zimovanie v 33.10 % mapovacích kvadrátoch. Odhadovaný počet hniezdiacich párov je 300 000 - 500 000, zimujúcich jedincov 5 000 - 10 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Externé odkazy.
 

</doc>
<doc id="622303" url="https://sk.wikipedia.org/wiki?curid=622303" title="Prunella modularis">
Prunella modularis



</doc>
<doc id="622304" url="https://sk.wikipedia.org/wiki?curid=622304" title="Vrchopenica modrá">
Vrchopenica modrá



</doc>
<doc id="622305" url="https://sk.wikipedia.org/wiki?curid=622305" title="Silent Running (On Dangerous Ground)">
Silent Running (On Dangerous Ground)

„Silent Running (On Dangerous Ground)“ je skladba anglickej skupiny Mike + the Mechanics. Napísali ju Mike Rutherford a B. A. Robertson. Je prvou skladbou v poradí na ich rovnomennom debutovom albume z roku 1985. Skladba bola vydaná ako prvý singel skupiny, pričom dňa 8. marca 1986 obsadil 6. miesto v americkom rebríčku Billboard Hot 100 a 1. miesto v rebríčku Mainstream Rock Tracks, kde sa udržal päť týždňov. V Spojenom kráľovstve obsadil 21. miesto. Hlavné vokály v skladbe naspieval Paul Carrack. Pôvodne mala skladba názov jednoducho len „Silent Running“, avšak potom, ako bola vybraná do filmu "On Dangerous Ground", obdržala názov v dnešnej podobe.
Text.
Podľa Rutherforda je skladba:

</doc>
<doc id="622307" url="https://sk.wikipedia.org/wiki?curid=622307" title="Dyjsko-moravská niva">
Dyjsko-moravská niva

Dyjsko-moravská niva je geomorfologický podcelok Dolnomoravského úvalu.
Vymedzenie.
Podcelok leží na dolnom toku rieky Morava, od Skalice po sútok s Dyje neďaleko Sekúl. Je plošne identický so slovenskou časťou krajinného celku Dolnomoravský úval, ktorý pokračuje na území Česka. Severný a západný okraj tak vymedzuje štátna hranica (vedená korytom rieky), južným a juhovýchodným smerom leží Borská nížina s podcelkami Dolnomoravská niva, Záhorské pláňavy, Myjavská niva a Gbelský bor. Východným smerom nadväzuje Chvojnická pahorkatina a jej podcelok Unínska pahorkatina.
Chránené územia.
Južná časť podcelku je súčasťou CHKO Záhorie, z maloplošných chránených území tu leží:
Turizmus.
Turisticky atraktívna je najmä severná časť v okolí Skalice, kde je tiež niekoľko značených chodníkov. Okrem mesta sú obľúbeným cieľom turistov najmä Baťov kanál a Kostol svätej Margity Antiochijskej. Práve okolie Kopčian bolo súčasťou veľkomoravskej aglomerácie Mikulčice-Valy.
Doprava.
Územie križuje niekoľko významných ciest. V južnej časti vedie diaľnica D2 i železničná trať Bratislava – Břeclav, strednou časťou cesta I/51 a železničná trať Holíč – Hodonín a v severnej časti cesta II/426 a železničná trať Kúty – Sudoměřice.

</doc>
<doc id="622311" url="https://sk.wikipedia.org/wiki?curid=622311" title="Dejiny Peru">
Dejiny Peru

Dejiny Peru je možné rozdeliť na viacero častí. Prvá je predkolumbovská éra, ktorá je v prípade Peru oveľa významnejšia, než pri iných juhoamerických štátoch. Už zhruba 1000 rokov pred Kr. vznikla na území Peru prvá významná indiánska civilizácia, konkrétne kultúra Chavín. Nasledovali ďalšie významné civilizácie ako Moče a Nazca, ktorá je aj v súčasnosti známa pre obrazce na rovnomennej planine, ktoré sú viditeľné iba z veľkej výšky. Aj tieto civilizácie boli vystriedané ďalšími, ktoré indiánsku kultúru ďalej rozvíjali. Po roku 1000 sa v Peru začala vyvíjať najslávnejšia a najsilnejšia indiánska civilizácia v histórii Južnej Ameriky, Ríša Inkov. Táto nemala v oblasti žiadnu konkurenciu a postupne ovládla veľké územie. Jej zánik spôsobil až príchod Španielov, čo znamenalo začiatok druhej éry dejín Peru, španielskeho koloniálneho obdobia, ktorého najvýznamnejším predstaviteľom bol jeden z najznámejších španielskych dobyvateľov Francisco Pizarro. Príchod Európanov spôsobil úplný rozvrat a vydrancovanie indiánskej civilizácie a súčasne úpadok krajiny. V ďalších storočiach Európania indiánov vraždili, zneužívali a potláčali ich kultúru, čím spôsobili smrť miliónov pôvodných obyvateľov Peru. Po stabilizácii nastal rozmach kolónie, ktorý vyvrcholil bojom za nezávislosť Peru na Španielsku. Tento však neviedli ani tak samotní obyvatelia Peru, ale bojovníci za slobodu z Argentíny, Čile, Kolumbie a Venezuely, ktorí nakoniec Španielov porazili, vďaka čomu získalo Peru nezávislosť. Nová republika bola ekonomicky aj spoločensky vyčerpaná, za prezidentov sa presadzovali generáli z vojny za nezávislosť, ktorých hlavným záujmom bolo odolať pokusom o prevrat zo strany konkurenčných generálov. K čiastočnej konsolidácii Peru došlo až po niekoľkých desaťročiach, keď sa ekonomicky vzmohol vďaka vývozu surovín, ktoré umožnili modernizáciu. Prvé obdobie republiky bolo poznačené tiež niekoľkými vojnami, v ktorých sa zväčša Peruáncom veľmi nedarilo. Po druhej vojne s Čile dokonca prišlo Peru o pomerne veľké územie na juhu krajiny bohaté na nerastné suroviny. Na prelome 19. a 20. storočia sa reálne moci ujali bohaté elity tvorené finančníkmi z miest a veľkostatkármi, ktoré rozhodovali o tom, kto bude prezidentom. Ich hegemóniu ukončili v 20. rokoch 20. storočia vlády civilných a vojenských diktátorov, no mnohí z nich boli aj tak pod vplyvom oligarchie. V druhej polovici 20. storočia sa pravidelne striedali demokraticky zvolení prezidenti s vojenskými chuntami a situácia v krajine bola negatívne poznačená činnosťou ľavicových teroristov. Stabilizáciu, ekonomický rast Peru a porážku teroristov priniesla až autoritárska vláda Alberta Fujimoriho v 90. rokoch 20. storočia, ktorá skončila jeho odchodom do exilu po obvineniach z korupcie a porušovania ľudských práv. Po rezignácii Fujimoriho sa vystriedalo viacero prezidentov, vlády všetkých boli poznačené korupčnými škandálmi.
Predkolumbovská éra.
Počiatky osídlenia.
Prví ľudia osídlili súčasné územie Peru okolo roku 9000 pred Kr. Išlo o lovcov, ktorí postupovali smerom na juh v snahe nájsť nové loviská. Archeologické nálezy dokladajú ľudské pozostatky až z obdobia 7500 rokov pred Kr. Pri ľudských pozostatkoch bolo nájdených aj množstvo nástrojov, ale aj rôzne jaskynné maľby. Postupne sa lovci pretransformovali na lovcov a zberačov, čo bol počiatok snáh o primitívnu formu poľnohospodárstva. Rôznorodosť územia Peru však spôsobovala aj rozličnosť prvých ľudských kultúr, ktoré tu žili. Trvalo zhruba 6 000 rokov, kým sa prvé primitívne kultúry zmenili na pomerne vyspelé. Okolo roku 3500 pred Kr. začali vznikať prvé organizované spoločenstvá, ktoré žili v trvalých osadách a venovali sa poľnohospodárstvu. Už v tejto dobe dokázali miestni obyvatelia využívať umelé zavlažovanie a pestovali rôzne plodiny, napríklad kukuricu, či zemiaky, no súčasne sa snažili o prvú domestikáciu zvierat.
Už o tisíc rokov neskôr miestne rybárske komunity dokázali vyrábať vlastné siete na lov rýb. Veľkú úlohu tu malo využívanie a spracovanie bavlny, ktorá sa stala veľmi dôležitým produktom. Už v tejto dobe dokázali komunity stavať kamenné stavby a objavila sa aj hierarchia rozdelenia spoločnosti. K oveľa väčšiemu rozvoju došlo okolo roku 1200 pred Kr. O niekoľko storočí neskôr vznikla kultúra Chavín, ktorá sa stala symbolom tohto rozvoja. Spracovanie keramiky, textílií boli na vysokej úrovni. Centrom tejto kultúry bolo pravdepodobne mesto Chavín de Huántar, ktoré je v súčasnosti významným archeologickým náleziskom. Už v tej dobe sa v tomto meste nachádzali veľké pyramídy a obývalo ho približne 3 000 ľudí. Príčina zániku tejto kultúry je do súčasnosti nejasná. Zaniknutú kultúru Chavín nahradili v období po roku 200 pred Kr. viaceré na sebe nezávislé spoločenstvá, ktoré sa postupne vytvorili po celom území súčasného Peru. Tieto spoločenstvá medzi sebou pravidelne bojovali. Vďaka stovky kilometrov dlhých zavlažovacích kanáloch zaznamenalo veľký rozvoj poľnohospodárstvo. Spoločenstvá, ktoré obývali horské oblasti začali zas budovať veľké terasy. Hlavným spoločenstvom v severnom Peru sa stalo v tomto období Moče, ktoré dostalo pomenovanie podľa rieky a údolia, kde ležalo. Išlo o prvý skutočne hierarchický a centralizovaný štát na území Peru. Tento štát postupne ovládol veľké oblasti v severnom Peru. Už v tomto období začala výstavba cestnej siete, vyspelého zavlažovania a prívodu vody do miest. Stavebná činnosť bola taktiež významná, niektoré pyramídy boli vysoké až 40 metrov a boli bohato zdobené. Aj táto kultúra zanikla z nám neznámych dôvodov a to pravdepodobne v 7. storočí. Vtedajšie hlavné mesto Pampa Grande však nesie stopy násilného zničenia.
O niečo mladšou kultúrou bola Nazca. Táto existovala v rovnakom období ako Moče, ale na juhu dnešného Peru. Bola podobne vyspelá ako Moče, no nešlo zrejme o centralizovaný štát, akým Moče bolo. V hlavnom meste Cahuachi bolo až šesť stupňovitých pyramíd, pričom niektoré stoja čiastočne aj v súčasnosti. Nazca mala veľmi vyspelé poľnohospodárstvo a dokázala aj púštne oblasti zmeniť na úrodné polia. Nazca zanikla v 6. storočí pod tlakom vojenskej expanzie iných kultúr. Kultúra Nazca sa najviac preslávila obrazcami na planine Nazca. Ide o viac ako 300 obrazcov, ktoré sú viditeľné až z veľkej výšky, pričom v súčasnosti nie je známy ich presný účel, no predpokladá sa, že slúžili k astronomickým účelom. Boli vytvorené odstránením tmavej pôdy až do hĺbky a vyobrazujú ľudské postavy, zvieratá a rastliny. Časť z týchto obrazcov sa však už pripisuje neskoršej kultúre Huari (zvaná tiež Wari).
V 7. storočí začali zanikať menšie štátne útvary a začali sa tvoriť veľké štáty, ktoré vznikali spojením menších. Hlavnými štátnymi útvarmi tohto obdobia boli Huari a Tiahuanaco. Kultúra Tiahuanaco zasahovala až na územie súčasnej Bolívie, kde sa v súčasnosti nachádza množstvo archeologických nálezísk spojených s touto kultúrou. V hlavnom meste Tiahuanaco žilo okolo roku 500 asi 25 000 až 50 000 obyvateľov. Aj tu sa nachádzali pyramídy, ktoré slúžili na náboženské účely. Častým javom bolo stínanie hláv pri obetovaní, ktoré je typické pre väčšinu indiánskych kultúr v tejto oblasti. Kamenné bloky, ktoré ľudia z kultúry Tiahuanaco využívali pri stavbách chrámov a pomníkov vážili aj 130 ton a museli byť dopravované až zo vzdialenosti . Najväčší rozmach dosiahla táto kultúra okolo roku 500. Podobne, ako iné indiánske civilizácie, aj táto zanikla náhle, približne okolo roku 1000, pravdepodobne z klimatických dôvodov. Druhou významnou kultúrou tohto obdobia bola Huari, tiež nazývaná Wari. Huari susedila s územím kultúry Tiahuanaco. Huari využila zlé klimatické obdobie v 6. storočí a pohltila menšie štáty. Hlavným mestom bolo Huari, ktoré existuje aj v súčasnosti. Už v čase existencie tejto kultúry žilo v tomto meste približne 50 000 ľudí. Hlavné mesto bolo chránené vysokými kamennými hradbami, ktoré od seba dokonca oddeľovali aj jeho jednotlivé štvrte. Nachádzali sa tu dokonca až trojposchodové budovy a vodu sem privádzal akvadukt dlhý až . Huari však bola silno ovplyvňovaná susednou kultúrou Tiahuanaco, od ktorej prevzala množstvo čŕt. Obe krajiny uznávali svoje sféry vplyvu, do ktorých si nezasahovali. Aj kultúra Huari zanikla okolo roku 1000, pravdepodobne z klimatických dôvodov.
Obdobie vojen, rozkvet kultúry indiánov a počiatky Ríše Inkov.
Po roku 1000, kedy došlo k zániku hlavných kultúr daného obdobia, Huari a Tiahuanaco, nastalo obdobie veľkej nestability. Vznikli desiatky malých štátnych útvarov, ktoré medzi sebou bojovali, ale i uzatvárali spojenectvá. Hlavným cieľom častých vojen boli zdroje vody a pôda. Napriek zložitej situácii sa však indiánska kultúra naďalej rozvíjala a dá sa povedať, že v niektorých oblastiach dosiahla svoj vrchol. Významnou kultúrou tohto obdobia bola Sicán. V jej hlavnom meste Batán Grande sa nachádzalo až 12 pyramíd. Táto kultúra skoro zanikla okolo roku 1100 z dôvodu pôsobenia prúdu El Niño, následne sa obyvatelia presunuli, no v roku 1375 boli ovládnutí kultúrou Chimú. Práve kultúra Chimú sa stala dominantnou kultúrou ďalšieho obdobia. Jej územie bolo dlhé približne . Hranicu tejto ríše tvorila hradba vysoká 3 metre, ktorá dosahovala dĺžku od pobrežia Tichého oceánu až k pohoriu Andy. Neskôr však ríša expandovala i za túto hradbu. Hlavným mestom tejto ríše bolo Chan Chan, ktoré bolo chránené až 9 metrov vysokými hradbami. Vodu do tohto mesta privádzal avkadukt dlhý . Kultúra Chimú zanikla až po nápore Ríše Inkov v roku 1472, kedy Inkovia až 10 rokov obliehali hlavné mesto Chan Chan.
Pôvodne boli Inkovia iba jedným z mnohých malých indiánskych spoločenstiev. Obývali oblasť okolo mesta Cusco. Ich počiatky sa datujú do približne 13. storočia. Do oblasti Cusca prišli konkrétne okolo roku 1250. Názov, ktorý toto spoločenstvo v skutočnosti nieslo nie je v súčasnosti známy. Slovo "Inka" označovalo titul, ktorý patril ich vládcom. Za zakladateľa Inkov a mesta Cusco je považovaný Manco Cápac (známy aj ako Ayar Manco). Prvým panovníkom, ktorý dokázateľne nosil v mene titul Inka bol Inca Roca, ktorý vládol v polovici 14. storočia. Za vlády Pachacúteca (polovica 15. storočia) sa tzv. Kráľovstvo Cusco zmenilo na Ríšu Inkov. V súčasnosti nie je celkom jasné, či na počiatku vládli krajine až dvaja panovníci, alebo iba jeden. Uvažuje sa, že jeden panovník mal vojenskú a hospodársku moc a druhý náboženskú. Vládu nezískaval automaticky najstarší syn panovníka, tento si naopak svojho nástupcu vyberal zo svojho klanu. To vyvolávalo často veľké spory, raz dokonca aj občiansku vojnu.
Počiatky Inkov sa nelíšili od iných kmeňov, ktoré v tej dobe v oblasti Cusca žili. Až za vlády Viracochu Inca (alebo tiež Huiracocha Inca) sa začalo územie ovládané Inkami rozširovať (začiatok 15. storočia). Postupne svojich susedov buď vojensky porazili, alebo sa im títo zo strachu radšej sami podrobili. Ako rozhodujúcou sa ukázala porážka bojovného kmeňa Chankov, ktorým sa dokonca podarilo obkľúčiť Cusco. Obranu mesta však neviedol vládca Viracocha Inca, ktorý pred bojom utiekol, ale jeho syn Cusi Yapanqui, ktorý po úspešnom boji prijal titul "sapay inca", teda "jediný inka" a zmenil si svoje meno na "Pachacútec", čo znamená "Reformátor sveta". Pachacútec tak položil základ Ríše Inkov, ktorá sa v nasledujúcom období stala najväčším indiánskym štátom v celej Amerike. Ríša niesla názov "Tahuantinsuyo", čo v starej Kečuánčine znamenalo "Štyri svetové strany". Aj po rozšírení ríše zostalo Cusco hlavným mestom a centrom štátu. V súčasnosti sa odhaduje, že v Ríši Inkov mohlo žiť až 8 miliónov ľudí. Pachacútec nerozširoval ríšu iba silou, po porážke Chankov sa rozhodol rozdeliť získanú korisť aj medzi vládcov menších štátov v blízkosti svojej ríše, pričom ako protislužbu očakával ich pomoc pri rozvoji Cusca a zásobovaní potravinami. Cusco zažilo v následnom období veľký rozvoj, bola vybudovaná kanalizácia, okolité bažiny vysušené a vybudované nové pevnosti, paláce a chrámy. Tým sa Pachacútecovi podarilo vytvoriť základ novej ríše, ktorú tvorili aj kmene, ktoré neboli pripojené silou. Krajina bola spravovaná veľkou skupinou úradníkov, došlo k administratívnemu rozdeleniu na menšie územné celky. Bývalým panovníkom menších štátov, ktoré sa pripojili dobrovoľne k ríši, bolo umožnené vládnuť práve v novovybudovaných administratívnych územných celkoch. Došlo aj k rozšíreniu vojska, ktoré tvorilo v čase najväčšieho rozmachu ríše až 200 000 mužov.
Vybudovanie impéria.
Po porážke Chankov, stabilizácii krajiny a pripojení susedných kmeňov, ktoré sa podrobili dobrovoľne, začal Pachacútec s vojenskými výbojmi. Prvým cieľom bolo údolie Urubamba (Posvätné údolie Inkov). Ďalším na rade bol kmeň Collov, ktorý sa odmietol podrobiť, keďže predpokladal, že oba kmene sú spojenci. Inkovia však požadovali podrobenie sa voči svojej nadvláde a v bitke Collov porazili. Tým sa Inkovia dostali až k pobrežiu Tichého oceánu. Nasledovalo ťaženie voči ďalšiemu početnému kmeňu Chinchov. Išlo pomerne veľký kmeň zameraný na obchodovanie. Inkovia priniesli Chinchom dary a požadovali uznanie svojej nadvlády. Chinchovia sa radšej podrobili a splnili všetky požiadavky Inkov. Inkovia sa následne obrátili na sever, kde žil kmeň Huankov. Tento sa dobrovoľne nepodrobil a tak nasledovalo obliehanie ich hlavného mesta. Po víťazstve Inkovia väčšinu Huankov vysídlili a na ich miesto presťahovali iné indiánske kmene. Zvyšky Huankov sa spojili s mocným kmeňom Chimú. Aj takto spojené kmene však Inkovia porazili a Chimú museli ustúpiť na sever. Väčšinu úspešných výprav Inkov však neviedol Pachacútec, ale jeho brat Cápac Yupanqui. Ten sa stal vďaka vojenským úspechom oveľa mocnejším a populárnejším. Pachacútec ho teda z obáv, že by mohol prevziať trón obvinil, že úmyselne nechal utiecť bojovníkov z kmeňa Chimú a za trest ho nechal popraviť.
V ďalších výpravách tak pokračoval kráľov syn Túpac Yupanqui. Boje pokračovali ešte približne štyri roky. Až v roku 1463 sa Inkovia dostali k hlavnému mestu kmeňa Chimú Chan Chan. Inkovia začali mesto obliehať a obsadili vodné zdroje. Mesto bolo obliehané skoro 10 rokov, až potom sa obrancovia vzdali. Inkovia sa chovali k miestnym veľmi kruto a Túpac Yupanqui tak nechal na výstrahu popraviť dokonca aj časť vlastnej aristokracie. Túpac Yupanqui pokračoval vo výbojoch ďalej. Zameral sa na kmeň Cañariov, ktorý žil ešte viac na severe, na území súčasného Ekvádoru. Postupne dobyl veľké územie až k mestu Quito. Približne v roku 1471 zomrel vládca Pachacútec a vládu prevzal práve jeho syn Túpac Yupanqui. V tomto období sa zameral na pohorie Andy a tamojšie kmene. Počas pacifikácie tohto územia sa však s časťou vojska musel vrátiť na územie kmeňa Collov, kde došlo k povstaniu proti Inkom. Po porážke povstalcov sa so svojou armádou presunul na juh na územie súčasného Čile. Tu sa však stretol s veľmi bojovným kmeňom Mapuče, ktorý jeho postup zastavil (kmeň Mapuče bude v ďalších storočiach úspešne bojovať dokonca aj so Španielmi). Pri rieke Maule sa odohrala veľká bitka, kde sa približne 20 000 Inkov stretlo s približne rovnakým vojskom Mapuče. Bitku nevyhrala ani jedna strana, no rieka Maule sa stala južnou hranicou Ríše Inkov. Na východe sa vojsko Inkov malo dostať až k hraniciam územia zvaného Paititi. Tu sa mala nachádzať rovnomenná ríša, ktorá mala byť podobná práve Ríši Inkov. Táto sa mala nachádzať až za Andami v Amazonskom pralese, miestni vládcovia mali byť minimálne rovnako mocní a bohatí, ako Inkovia. Paititi však v súčasnosti zostáva iba legendou a nie sú dôkazy, že reálne existovalo.
Približne v roku 1493 vládca Túpac Yupanqui zomrel. Príčina jeho smrti nie je v súčasnosti známa, špekuluje sa, že buď zomrel prirodzene, alebo bol otrávený. Novým vládcom sa stal syn zosnulého kráľa Huayna Cápac. Krátko po jeho nástupe na trón sa začali hneď tri povstania na podrobených územiach. Jedno z povstaní bolo na území kmeňa Cañariov, kde sa narodil aj samotný Huayna Cápac. Po príchode na miesto sa rozhodol premenovať sídlo tohto kmeňa na Tumipampa, kde plánoval vybudovať nové hlavné mesto pre severnú časť ríše, keďže vedel, že tak veľkú krajinu nie je možné spravovať iba z Cusca. Huaynovi Cápacovi sa však vojensky veľmi nedarilo, bitky končili buď tesným víťazstvom Inkov, alebo dokonca aj prekvapivými porážkami. Sám vládca dokonca raz skoro sám padol do zajatia. Povstanie na severe dokázal Huayna Cápac potlačiť až po veľmi veľkej snahe, kedy čelil dokonca aj vzbure vo vlastnom vojsku. Po výhre nasledovali masové popravy povstalcov. Pri konci jeho vlády už kráľ dostal správy o príchode Európanov, ktorých indiáni považovali za podivných fúzatých mužov, ktorí používajú neznáme zvieratá (kone). Huayna Cápac však týmto správam nevenoval väčšiu pozornosť, keďže v krajine začal vznikať nový problém a to konflikt medzi mestami Cusco a Tumipampa. V roku 1527 Huayna Cápac zomrel. Za svojho nástupcu vybral svojho syna Ninan Cuyuchia, ktorý však zomrel náhle v rovnaký rok ako jeho otec.
Smrť vybraného nasledovníka spôsobila veľkú destabilizáciu, keďže o následníctvo začali medzi sebou súperiť ďalší synovia zosnulého vládcu a to hlavne Huáscar a Atahualpa. Huáscar využil skutočnosť, že Atahualpa sa nachádzal na severe v meste Tumipampa a s pomocou svojej matky získal priazeň aristokracie a kňazov v Cuscu, kde prijal titul sapa inca, teda vládcu Inkov. Atahualpa sa začal pripravovať na vojenskú výpravu proti svojmu bratovi, čím začala občianska vojna, ktorá trvala sedem rokov. Huáscar sa spojil Cañariami a jeho vojsku sa podarilo Atahualpu zajať. Tomu sa však podarilo ujsť do Quita, kde zhromaždil svojich stúpencov a vybudoval mocné vojsko. Huáscarovi sa prestávalo dariť, do vojska verboval Cañariov a presadzoval rôzne náboženské a ekonomické reformy. To proti nemu postavilo množstvo vplyvných Inkov. Atahualpa síce prvú bitku s bratovým vojskom prehral, no následne už jeho strana prevzala iniciatívu. Po výhrach v ďalších bitkách sa sám Atahualpa vyhlásil za sapa inca. Posilnil svoje vojsko a začal výpravu na Cusco. Rozhodujúca bitka sa odohrala na pláňach Quipaipan pri Cuscu v apríli 1532. Bitka trvala dva dni, prvý deň prekvapivo vyhralo vojsko Huáscara, pričom na konci dňa to už vyzeralo na úplnú porážku Atahualpu. No Huáscarovi velitelia namiesto prenasledovania zdecimovanej armády Atahualpu začali oslavovať, čo umožnilo protistrane preskupiť svoje vojsko a na druhý deň zahájiť prekvapivý protiútok, ktorý skončil jednoznačným víťazstvom Atahualpovho vojska. Huáscar bol zajatý, čo znamenalo koniec občianskej vojny Inkov. Atahualpa sa tak stal jediným vládcom Inkov, nechal popraviť všetkých príbuzných Huáscara, no už v tom čase mu prišli správy o príchode cudzincov na severe. Kráľ tak ani nešiel do Cusca.
Španielska koloniálna éra.
Príchod Španielov.
V roku 1453 dobyl osmanský sultán Mehmed II. Konštantínopol. Vďaka tomu sa Osmanskej ríši podarilo výrazne obmedziť obchod medzi Európou a Ďalekým východom, na ktorý uvalila veľmi vysoké clo a poplatky. Z tohto dôvodu bolo pre európske kresťanské štáty potrené nájsť nové cesty, ktoré by sa vyhli územiu Osmanskej ríše. Až Krištof Kolumbus presvedčil španielskych vládcov, že do Ázie dokáže doplávať západnou cestou. Ale ešte pred reálnym objavením Nového sveta sa začali spory medzi Španielskom a Portugalskom o nepreskúmané územia. Tieto rozhodol pápež, no neskôr pokračovali vzájomné rokovania medzi zástupcami oboch kráľovstiev, ktoré vyvrcholili podpísaním Tordesillaskej zmluvy v roku 1494. Táto stanovila deliacu líniu nových území na 350 námorných míľ na západ od ostrovov Zeleného mysu, vďaka čomu získalo Portugalsko rozsiahle územia budúcej Brazílie. K samotnému objaveniu Ameriky došlo v roku 1492, no až Talian Amerigo Vespucci rozpoznal, že skutočne ide o nový svetadiel a na jeho počesť dostal nový svetadiel svoje meno. Najväčším lákadlom pre objaviteľov boli drahé kovy, ktoré vlastnili jednak miestne indiánske civilizácie a ktoré sa hojne nachádzali aj v zemi niektorých častí Ameriky. Prví Španieli sa usadili na karibskom ostrove Hispaniola, pričom už tu sa správali k miestnym indiánom veľmi kruto, čo s nepáčilo ani niektorým predstaviteľom katolíckej cirkvi, hlavne z rádu Dominikánov. Už v roku 1500 tak boli indiáni vyhlásení za slobodných podaných španielskeho kráľa a bolo tak zakázané ich zotročovanie. Povolené bolo iba v tzv. spravodlivej vojne. Neskôr boli tieto pravidlá ešte upravené tak, že vyžadovali od indiánov uznanie zvrchovanosti španielskeho kráľa, pápeža a právo šírenia kresťanstva. V prípade, ak by tieto požiadavky indiáni neuznali, mali Španieli právo viesť s nimi spravodlivú vojnu a v prípade zajatia ich zotročiť. Španieli tak vďaka tomu mohli indiánov zotročovať, vykorisťovať a lúpiť ich majetky, vďaka tomu sa niektorí z nich stali veľmi bohatými. Medzi ľudí, ktorí v Novom svete hľadali možnosť, ako sa dostať z vlastných dlhov, patril i Francisco Pizarro. Ako člen výprav sa zúčastnil niekoľkých expedícii bohatých Španielov, ktorých cieľom bolo osídlenie severnej časti Južnej Ameriky. Španielom sa postupne podarilo v oblasti vytvoriť prvé osady a v roku 1514 vznikla provincia Castilla de Oro. Hlavným mestom sa stala osada Santa María la Antigua del Darién. Prvým správcom kolónie sa stal Pedro Arias Dávila. Do kolónie postupne priplávalo množstvo španielskych dobrodruhov, budúcich conquistadorov. Novej kolónii sa však veľmi nedarilo a tak presunuli v roku 1519 Španieli hlavné mesto do novozaloženej Panamy. Začali sa prípravy na objavovanie južných území. Výpravu financoval bohatý vikár Hernando de Luque a bankár Gaspar de Espinosa. Na čelo vojska bol vybraný Francisco Pizarro a zásobovanie mal na starosti Diego de Almagro, obaja chudobní a súčasne negramotní.
Výprava na čele s Pizarrom odišla z Panamy 14. novembra 1524. Tvorilo ju 80 mužov a štyri kone. Almagro s druhou časťou vyrazil o niečo neskôr. Celkovo boli vypravené tri výpravy, prvá v roku 1524, druhá v roku 1526 a tretia v roku 1531. V súčasnosti nie sú presne známe ich trasy a udalosti, ktoré sa počas nich stali, no Španieli čelili vo všetkých prípadoch neustálym útokom indiánov a hladu. Ani Almagrovi sa nedarilo oveľa viac, pri jednej z bitiek dokonca prišiel o oko. Expedície v roku 1526 sa už zúčastnilo 160 mužov a to aj napriek neúspechu prvej. Ani tejto výprave sa spočiatku veľmi nedarilo. Pizarro vyslal zvyšky bojaschopných mužov viac na juh, aby na lodi preskúmali pobrežie. V blízkosti rovníku narazila táto prieskumná skupina na indiánov na člnoch, ktorí niesli množstvo zlata a striebra. O krátky čas na to sa k výprave znova pripojil aj Almagro, ktorý so sebou priniesol aj posily a expedícia sa vybrala na juh, kde očakávala bohatú korisť. Španieli tu však narazili na silný odpor indiánov a Pizarro usúdil, že nemá dostatočnú silu, aby indiánom čelil. Výprava sa teda usadila na ostrove Gallo a Almagro sa mal vrátiť do Panamy nájsť nové posily. Tu sa však proti Pizarrovi postavili jeho muži, ktorí už neboli ochotní znášať útrapy expedície. Guvernér provincie poslal po nespokojných mužov lode, aby ich odviezli späť, no Pizarro odmietol nastúpiť. Spolu s Pizarrom zostalo na ostrove ešte trinásť mužov, títo sa stali známi ako "Trece de la Fama", teda "Trinásť slávnych". Pizarro sa následne so zvyškom mužov presunul na neďaleký ostrov Gorgona. V roku 1528. mohla už znova posilnená výprava pokračovať, čoskoro sa dostala pri ostrov Puná (súčasný Ekvádor) až k mestu Tumbes. Od miestneho indiánskeho šľachtica sa dozvedela o Inkovi a ríši, ktorej vládne. Expedícia preskúmala ešte okolie až k ústiu rieky Santa a vrátila sa do Panamy. V Paname však guvernér odmietol povoliť pokračovanie expedície a tak odišiel Pizarro do Španielska priamo za kráľom, ktorého chcel požiadať o povolenie pokračovať v expedícii, súčasne o pridelenie úradu guvernéra nových území pre seba a Almagra a pre Hernanda de Luqueho úrad biskupa. V polovici roka 1529 bola jeho žiadosť schválená. Bolo vytvorené nové územie, ktoré dostalo názov Nová Kastília. Jeho územie sa tiahlo od severu súčasného Ekvádoru až po súčasné mesto Lima. Pizarro bol vymenovaný za doživotného guvernéra tohto územia. Almagro sa stal iba radovým veliteľom jednej z pevností tak ako všetci zo skupiny Trinástich slávnych. Pizarrovi sa však v Španielsku nedarilo získať ani 150 mužov, ktorých požadovali kráľovské úrady. Nakoniec musel zo Španielska vyplávať tajne, keďže sa mu stanovený počet mužov nepodarilo získať. O nejaký čas ho nasledovali jeho bratia so zvyškom mužov. Rozhodnutie kráľovských úradov nevymenovať Almagra za guvernéra však spôsobilo rozkol a bolo začiatkom neskorších oveľa väčších problémov. V januári 1531 začala tretia výprava. Tvorili ju tri lode, 180 mužov a 20 koní. Po krátkom čase dorazili do indiánskej dediny plnej zlata a striebra, no bez obyvateľov, ktorí ušli. Dve z troch lodí naložili predmetmi, ktoré našli a poslali späť do Panamy. Tu sa k výprave pripojil aj Almagro s ďalšou loďou. V marci 1532 došla výprava do zálivu Guayaquil (súčasný Ekvádor), kde videla následky občianskej vojny Inkov, ktorá vtedy prebiehala. Španieli začali hneď po vylodení so zabíjaním indiánov, na miesto prišiel ešte Hernando de Soto s 200 mužmi.
Pád Ríše Inkov.
Invázia do Peru začala 16. mája 1532, pričom Španieli postupovali pozdĺž pobrežia až kým v júni neprišli k indiánskemu mestu zvanému Tangarará. Vedľa neho založili Španieli mesto San Miguel de Piura, prvé španielske mesto v Peru. Už vtedy mali Španieli správy, že kráľ Inkov Atahualpa mieri za nimi na sever. Pizarro vzal 110 pešiakov a 67 jazdcov a vydal sa smerom ku kráľovi. Španieli nachádzali cestou všade stopy po občianskej vojne, niektoré mesta boli vyľudnené, indiánski bojovníci obesení svojimi protivníkmi. Španieli napriek tomu aj sami pokračovali v drancovaní a znásilňovaní. Atahualpa a Pizarro si medzitým vymenili prostredníctvom poslov dary. Atahualpa bol presvedčený, že Španielov je veľmi málo a preto im znova poslal dary a potraviny. Španieli postupovali ďalej na juh a 15. novembra vstúpili do inkského mesta Cajamarca, ktoré bolo skoro úplne prázdne. Atahualpa so svojim vojskom však čakal hneď za mestom. Pizarro za ním vyslal svojich poslov a pozval ho do mesta, čo kráľ prisľúbil urobiť na druhý deň. Indiánska armáda mala veľkú prevahu, podľa odhadov ju tvorilo asi 40 000 mužov. Pizarro však kráľovi sľúbil, že ak vojde do mesta, nič sa mu nestane. Atahualpa tak skutočne vstúpil spolu s približne 6 000 neozbrojenými mužmi do mesta. Španieli dali kráľovi breviár a žiadali, aby prijal kresťanstvo, ten však knihu hodil na zem, čo pobúrilo Španielov, ktorí začali útok. Keďže indiáni boli neozbrojení, tak španielska jazda za necelú hodinu skoro všetkých zabila. Pizarro osobne zajal Atahualpu. 16. november 1532 je tak považovaný za zánik Ríše Inkov. Po bitke Španieli zhromaždili drahé kovy a znásilnili ženy, ktoré boli na mieste. Posledné poznatky však naznačujú, že Španieli najprv otrávili vínom všetkých veliteľov a radcov kráľa a až potom Inkov, ktorí po smrti svojich veliteľov začali utekať, porazili.
Atahualpa bol síce zajatý osem mesiacov, no boli mu ponechané jeho ženy a služobníctvo, súčasne mohol prijímať návštevy a Pizarro ho ubezpečil, že ho nechce zabiť. Väčšina kmeňov, ktoré pred rokmi Inkovia silou pripojili k svojej ríši sa pridalo na stranu Španielov a pomáhali im pacifikovať krajinu. Atahualpa po čase ponúkol Pizarrovi, že naplní jednu miestnosť do poldruhej výšky muža zlatom a striebrom v priebehu dvoch mesiacov. Pizarro túto ponuku prijal, obom išlo totiž o čas, keďže čakali na posily. Napriek zajatiu ešte Atahualpa nariadil na začiatku roka 1533 popravu svojho nevlastného brata Huáscara, ten však sám spáchal nakoniec samovraždu. Jedna zo sestier mŕtveho Huáscara sa neskôr stala milenkou Pizarra a matkou jeho syna a dcéry. Španieli počas zajatia kráľa Inkov chodili po mestách ríše a brali všetko zlato, ktoré našli. Dokonca im bolo dovolené bez odporu vstúpiť aj do hlavného mesta Cusco, kde taktiež ulúpili drahé kovy a znásilňovali ženy. Po polroku drancovania sa Španieli rozhodli zlato roztaviť a rozdeliť medzi sebou. V súčasnosti nie je presne známe množstvo, ktoré si takto rozdelili, no niektoré záznamy hovoria o zlata a striebra. Časť drahých kovov poslal Pizarro do Španielska. Medzi tým začali indiáni, ktorí boli nepriatelia Inkov šíriť medzi Španielmi správy, že zajatý Atahualpa povolal vojsko na svoje oslobodenie. Španieli tak dali kráľovi na krk reťaz a vyslali prieskumníkov na preverenie týchto tvrdení. Ešte pred návratom prieskumného oddielu však pred Španielov predstúpil jeden indián, ktorý tvrdil, že videl veľké indiánske vojsko, ktoré sa blíži k mestu. Almagro a jeho stúpenci presadili, aby bol Atahualpa na základe týchto informácii popravený za zradu. Na druhý deň, konkrétne 26. júla 1533 tak bol Atahualpa na námestí popravený uškrtením garotou. Ešte pred tým sa dal pokrstiť. Španieli chceli kráľa dokonca pôvodne upáliť, trest nakoniec zmenili podľa žiadosti samotného kráľa. Po poprave sa do mesta vrátili prieskumníci, ktorí nič nenašli. Popravu kráľa Inkov následne v liste odsúdil aj kráľ Španielska. Po smrti Atahualpu sa Pizarro rozhodol vyraziť proti hlavnému mestu Cusco. Z mesta Cajamarca odišiel na jeseň 1533 s prísľubom, že presadí za nového kráľa Inkov brata zosnulého Huáscara, čím chcel získať podporu jeho klanu. Počas presunu Španielov do Cusca dokázali prvýkrát indiáni poraziť menší španielsky jazdecký oddiel. Čím bližšie boli Španieli pri Cuscu, tým bol odpor indiánov prudší, no stále našli dostatok nových indiánskych spojencov, dokonca aj zo strany popredných predstaviteľov Inkov, predovšetkým z klanov, ktoré boli nepriateľské voči vládnucemu. 15. novembra 1533 vstúpili Španieli do Cusca, no ešte pred ich príchodom odniesli indiáni všetky dôležité zásoby a svoje ženy. V Cuscu Pizarro ustanovil za nového sapa incu Manco Incu, ktorý sa k nemu pripojil krátko pred vstupom do mesta a patril ku kráľovskej rodine. Nová vládnuca elita Inkov následne uznala autoritu španielskeho kráľa a katolíckeho pápeža. Ešte počas osláv nového kráľa Inkov začali Španieli drancovať mesto a získali ešte viac zlata, ako pred tým. 23. marca 1534 Pizarro formálne založil Cusco ako španielske mesto.
Niektorí vodcovia dobytia Ríše Inkov sa následne vrátili do Španielska, kde dali kráľovi jeho časť zo získaného bohatstva, pričom ten ich z vďačnosti povýšil do šľachtického stavu. Pizarrovi zväčšil jemu zverené americké územie a Almagro dostal sľúbený úrad guvernéra a vlastné územie, ktorým sa stalo Nové Toledo, čo je v podstate základ súčasného Čile. Obsadenie Cusca však ešte neznamenalo definitívny zánik Ríše Inkov. Francisco Pizarro vyhlásil v polovici roka 1534 Jauja za nové hlavné mesto Peru. Odpor Inkov viedol generál Rumiñahui, ktorý velil veľkému vojsku. Po niekoľkých neúspešných bitkách nakoniec generála zradili jeho vlastní vojaci, následne bol zajatý a popravený Španielmi. Miestnych Španielov však začali ohrozovať Španieli zo Strednej Ameriky, ktorí vo veľkom množstve priplávali do Peru. Na ich čele stál guvernér Guatemaly Pedro de Alvarado y Contreras, ktorý mal v úmysle získať bohatstvo Peru pre seba napriek rozkazu španielskeho kráľa, aby sa zameral na iné územia. Aby miestni Španieli upevnili pred Alvaradom svoje pozície, Almagro založil 28. augusta 1534 rýchlo mesto Quito. Guatemalským Španielom sa však vôbec nedarilo, veľké množstvo ich zomrelo hladom a tak prijali ponuku Almagra na finančné odškodnenie a odišli preč, časť radových vojakov však zostala s Almagrom.
Upevnenie moci Španielov, prvé vzájomné spory a povstanie Inkov.
Mesto Jauja, ktoré Pizarro vyhlásil za hlavné mesto bolo príliš vzdialené od pobrežia a tak sa Pizarro rozhodol, že založí nové hlavné mesto. Presunul sa teda pri pobrežie Tichého oceánu pri rieku Rímac, kde sa 18. januára 1535 rozhodol založiť nové hlavné mesto, ktoré nazval "Ciudad de los Reyes", teda "Mesto kráľov". Časom sa však tento dlhý názov pretransformoval na jednoduché "Lima", ktoré vzniklo nesprávnym odvodením od názvu miestnej rieky Rímac. Lima bola od pobrežia vzdialená a tak bola na brehu založená menšia osada, z ktorej vzniklo neskôr mesto Callao. Už za pár týždňov vypukol prvý spor medzi Pizarrom a Almagrom a to o mesto Cusco, na ktoré si začal nárokovať aj Almagro, keďže ho považoval za súčasť svojho nového Guvernérstva Nové Toledo. Sporom sa prispôsobili aj indiáni, kedy jedna skupina podporovala Pizarra a druhá Almagra. Španielmi dosadený kráľ Inkov Manco Inca sa pridal na stranu Almagra, ktorý na jeho žiadosť nechal zavraždiť jeho bratov. To spôsobilo ďalšie spory medzi Španielmi. Manco Inca však plánoval viac do budúcnosti a preto začal podporovať odchod Almagra na územie súčasného Čile, kde Španielom sľuboval získanie veľkého bohatstva, čo však nebola pravda. Manco Inca sa domnieval, že odchodom časti okupantov sa zvýši šanca na obnovenie moci Inkov. Almagrova výprava vyrazila do Čile v polovici roka 1535. Počas svojej výpravy však Almagrova výprava čelila množstvu indiánskych útokov, pričom aj tu sa Španieli chovali k pôvodnému obyvateľstvu veľmi kruto. Keď sa dostali k rieke Maule, boli prinútení ustúpiť, keďže sa proti nim postavil bojovný kmeň Mapuče. Na jeseň 1536 sa výprava vydala na spiatočnú cestu do Peru, kde však medzi tým začalo povstanie indiánov.
Prakticky hneď po odchode Almagra do Čile začal Manco Inca so svojimi veliteľmi a kňazmi pripravovať plán na zvrhnutie vlády Španielov. V novembri 1535 sa kráľ pokúsil ujsť z Cusca, no keďže bol vyzradený indiánskymi nepriateľmi, bol Španielmi zajatý, mučený, ponižovaný a jeho ženy pravidelne znásilňované. V apríli 1536 dovolili Španieli kráľovi z Cusca odísť po prísľube, že im dovezie ďalšie zlato. Bezprostredne potom sa však Manco Inca vzbúril. Už 3. mája 1536 obkľúčili indiáni o sile minimálne 50 000 mužov pod velením Manco Incu Cusco. Proti nim stálo 190 Španielov a niekoľko stoviek indiánskych spojencov. Po troch dňoch začal útok, po ktorom sa indiánom podarilo získať skoro celé mesto, no napriek tomu ho nedobyli. Pokusy o získanie Cusca trvali až do augusta 1536, pričom Španieli stratili 30 mužov, na druhej strane zahynulo niekoľko tisíc indiánov. Ďalšia indiánska armáda súčasne zaútočila na Limu, kde sa taktiež dostala až dovnútra mesta. Indiáni neúspešne útočili šesť dní, na šiesty deň zaútočila celá armáda na čele so samotným generálom, ktorý pri útoku padol. Tým snahy indiánov o ovládnutie Limy prakticky skončili a zvyšky ich armády sa stiahli do okolitých hôr. Stále však pokračovali boje o Cusco, do ktorých sa zapojili aj Španieli pod vedením Almagra po svojom návrate z Čile. Almagro ponúkol spojenectvo Manco Incovi proti Pizarrovi, no ten to odmietol. V apríli 1537 tak Almagro zaútočil na Cusco, kde boli Pizarrovi bratia, ktorých zajal. Almagro zveril velenie svojej armády Rodrigovi Orgóñezovi. Almagro za nového kráľa Inkov vymenoval brata Manco Incu Paulla Incu. Tým si Almagro proti sebe postavil aj Manco Incu. Pizarro a Almagro začali nakoniec rokovať, keďže Almagro zadržiaval jedného z Pizarrových bratov. Pizarro tak ustúpil a umožnil Almagrovi zostať dočasne v Cuscu. Už o nejaký čas však Pizarrovi bratia začali nové ťaženie proti Almagrovi, ktorého armáde velil stále Orgóñez, keďže Almagro bol chorý. 6. apríla 1538 sa odohrala pri Salinas bitka, ktorú vyhrali Pizarrovi bratia. Orgóñez aj ostatní Almagrovi velitelia padli v boji, samotný Almagro bol na nosidlách zajatý. Následne bol Pizarrovými bratmi súdený a odsúdený na smrť. Hlavu Almagra i Orgóñeza bola potom vystavená na námestí v Cuscu. Medzi tým i Paullu Inca prešiel na stranu Pizarra. Stále však pokračovali boje s bojovníkmi vernými Manco Incovi. V polovici roka 1539 sa Španielom podarilo zajať manželku a súčasne sestru Manco Incu, pričom tento bol následne ochotný vyjednávať. To však nebola pravda, Manco Inca nechal zabiť španielskych poslov a Španieli následne nechali popraviť všetkých indiánskych zajatcov. Ani po rokoch sa povstanie nedarilo potlačiť. Problémom bola stále aj smrť Diega de Almagra. Jeho stúpenci sa rozhodli zavraždiť Pizarra, čo aj 26. júna 1541 uskutočnili, keď asi 20 prívržencov Almagra Francisca Pizarra v jeho dome zavraždilo. Novým guvernérom sa stal syn Diega de Almagra Diego de Almagro el Mozo, ktorého presadili prívrženci jeho otca, ktorí pred tým zavraždili Pizarra. Kráľovským dekrétom však bol za guvernéra vymenovaný Cristóbal Vaca de Castro, ktorý sa blížil do Peru s veľkým vojskom. Almagro el Mozo tak ušiel z Limy a mieril do Cusca, kde získal podporu Manco Inca, ktorý mu poskytol zbrane. Rozhodujúca bitka sa uskutočnila 16. septembra 1542 v údolí Chupas, kde vojsko Vaca de Castra drvivo porazilo mladého Almagra, ktorý sa pokúsil ujsť z bojiska, no bol dostihnutý a zajatý. Po bitke bol Almagro el Mozo v rovnaký deň spolu s niekoľkými prívržencami popravený.
Vytvorenie Miestokráľovstva Peru.
Aby kráľ upevnil svoje pozície v Novom svete, prijal v novembri 1542 tzv. Nové zákony (Leyes Nuevas). Tieto upravovali organizáciu správy nových území, súčasne tiež kráľ vytvoril Miestokráľovstvo Peru a vymenoval prvého miestokráľa, ktorým sa stal Blasco Núñez Vela. Zákonné opatrenia boli následne ešte v roku 1543 doplnené o tzv. Nariadenie z Valladolidu. Bezprostredne s tým sa začalo diskutovať o postavení indiánov, prevládali dva názory, jeden obhajoval dovtedajšie konanie Španielov a druhý požadoval lepšie zaobchádzanie s pôvodným obyvateľstvom. Kráľ bol nútený upraviť zaobchádzanie s indiánmi, no toto vyvstávalo predovšetkým z obrovského úbytku ich počtu, čo spôsobovalo, že na poliach nemal kto pracovať. Indiáni tak aspoň formálne dostali rovnaké práva ako Španieli. Cristóbal Vaca de Castro tak nevládol v Lime ani dva roky, keď 15. mája 1544 odovzdal vládu prvému miestokráľovi Peru Blascovi Núñezovi Velovi. Ten začal tvrdo presadzovať Nové zákony, čo miestni španielski osadníci (ktorí často zbohatli na vykorisťovaní indiánov) odmietali. Poukazovali pritom na to, že každý nový zákon má byť podľa starších zákonov odsúhlasený až po vypočutí všetkých, ktorých sa týka, čo sa v tomto prípade nestalo. Na čelo nespokojencov sa postavil Gonzalo Pizarro, najmladší z bratov Pizarrovcov. Nespokojenci sa rozhodli svoje požiadavky presadiť silou, vytvorili v Cuscu vojsko a rozhodli sa zaútočiť na Limu. Miestokráľ však nemal podporu ani v Lime, kde ho nakoniec zvrhli a poslali do Panamy. Vládu prevzal z vlastnej vôle miestny sudca Diego Vázquez de Cepeda, ktorý sa vyhlásil za dočasného guvernéra. Keďže v tom čase už bolo pred Limou vojsko Gonzala Pizarra, rozhodol sa Vázquez de Cepeda prenechať svoj post dočasného guvernéra Gonzalovi Pizarrovi. Pizarro následne v januári 1546 v bitke pri mesto Quito porazil zosadeného miestokráľa Núñeza Velu, ktorý v bitke padol. Pizarro tak vládol v miestokráľovstve ďalšie štyri roky. Na potlačenie tohto povstania bol v Španielsku vybraný Pedro de la Gasca, ktorý hneď po príchode do Ameriky začal diplomaticky jednať s miestnymi španielskymi osadníkmi, ktorým prisľúbil zmiernenie Nových zákonov, súčasne ponúkol amnestiu. Gasca tak získal podporu významných miestnych predstaviteľov a veliteľov. Pod tlakom situácie sa Pizarro a jeho stúpenci rozhodli ustúpiť z Limy do Cusca, kde chceli bojovať. V septembri 1547 tak bola Lima znova v moci odporcov Pizarra. Po tom, čo Gasca vstúpil do Limy a následne vytiahol na Cusco, začali Pizarra opúšťať mnohí prívrženci. 9. apríla 1548 sa pri Jaquijahuana odohrala prestrelka, po ktorej sa povstalecké vojsko prakticky rozpadlo. Pizarro sa vzdal a na druhý deň bol popravený. Po porážke Pizarra splnil Gasca čo sľúbil a zmiernil Nové zákony, čo upokojilo situáciu. V roku 1551 sa novým miestokráľom stal Antonio de Mendoza, ktorý Peru preberal vo veľmi zložitej situácii. Nachádzali sa tu tisíce nemajetných a nezamestnaných Španielov, ktorí drancovali indiánske majetky a spôsobovali veľa iných problémov. Ten však už do Peru prišiel ťažko chorý a na pol tela ochrnutý, zomrel už v roku 1552. Počas jeho vlády však bol zavedený nový zákon, ktorý bol prijatý v Španielsku. Tento zrušil bezplatnú povinnú službu indiánov na španielskych majetkoch, čo vyvolalo v novembri 1553 nové povstanie. Toto bolo spočiatku napriek dezerciám úspešné, no v októbri 1554 však bolo definitívne v bitke pri pevnosti Pucará potlačené.
Druhým vážnym problémom, ktorý malo miestokráľovstvo bolo stále nepotlačené povstanie Inkov. Manco Inca dokázal vytvoriť funkčné spoločenstvo v oblasti okolo mesta Vilcabamba, kde začal fungovať v podstate menší štát Inkov. Z tejto oblasti útočili Inkovia na Španielov. V roku 1544 bol španielskymi zradcami zavraždený vodca povstania Manco Inca. Napriek tomu mali Španieli naďalej s Inkami veľké problémy. Až miestokráľ Andrés Hurtado de Mendoza presvedčil syna zosnulého kráľa Sayri Túpaca, aby z Vilcabamby odišiel. Sayri Túpac sa vydal do Limy, kde prišiel o rok neskôr. Tu prijal prísľub Španielov, ktorí mu zaručili veľké majetky. Z Vilcabamby s ním však neodišli všetci Inkovia a keďže Sayri Túpac za krátko už v roku 1561 zomrel, bol zvonený nový sapa inca, ktorým sa stal Titu Cusi Yupanqui, ktorý bol taktiež synom Manco Incu. Tento sa rozhodol obnoviť ozbrojený odpor z Vilcabamby. V roku 1566 však bol vyjednaný mier, za čo dostal kráľ prísľub, že si môže ponechať územie Vilcabamby, kde však mal pustiť kresťanských misionárov. V roku 1571 však aj tento kráľ zomrel a jeho nástupcom sa stal najmladší syn Manco Incu Túpac Amaru. Keďže Túpac Amaru bol mladý, reálnu moc mali vojenskí velitelia, ktorí odmietali dohody so Španielmi. Na druhej strane bol zas miestokráľom Francisco de Toledo, ktorý taktiež nechcel vyjednávať, ale bojovať. V polovici roka 1572 prekročilo španielske vojsko hranice povstaleckého štátu Inkov. Španieli následne obsadili aj samotnú Vilcabambu a na úteku zajali aj Túpaca Amarua. Posledného kráľa Inkov Španieli popravili 24. septembra 1572. Pred príchodom Španielov, žilo podľa odhadov na území Peru približne osem miliónov ľudí, v čase smrti posledného kráľa Inkov Túpaca Amarua sa tento počet znížil na približne 1 300 000. Väčšina pôvodného obyvateľstva však zahynula na európske choroby, voči ktorým nemala vytvorenú imunitu.
Formálne sa územie Miestokráľovstva Peru tiahlo od úplného severu Južnej Ameriky, až k jej úplnému juhu, išlo teda o územnú jednotku zaberajúco obrovskú rozlohu. Iba niektoré severné časti Južnej Ameriky nespadali pod peruánskeho miestokráľa. Kráľovstvo prísne regulovalo možnosť prisťahovalectva do Nového sveta. Nešpanielske a nekresťanské menšiny mali vstup zakázaný a do Ameriky sa mohli dostať iba cez úplatky, či falšovanie dokladov. Aby španielske úrady posilnili svoje postavenie v Amerike, zriadili tam súdne dvory nazývané audiencie. V prvých rokoch tu žilo približne 8 000 Španielov, z nich však bola väčšina bez práce a bez jedla, čo vytváralo napätie. Ďalším problémom boli pretrvávajúce obavy z nespokojných statkárov, ktorým sa nepáčili snahy o zlepšenie postavenia indiánov. Miestokráli tak konali často bez súhlasu španielskeho kráľa a veľmi tvrdo. Za jeden rok bolo po potlačení povstania Gonzala Pizarra popravených až 800 Španielov, ktorí podľa názoru miestokráľa predstavovali hrozbu.
Koloniálne Peru.
So skutočnou správnou organizáciou amerických kolónii Španielska sa začalo za vlády kráľa Filipa II. na konci 60. rokov 16. storočia. Práve vtedy boli presadené viaceré nové pravidlá a kráľ presadil v roku 1569 na miesto miestokráľa Peru Francisca de Toleda. Prvé zákonné úpravy, ktoré upravovali správu kolónii boli prijaté už v roku 1573, no trvalo ďalších viac ako 100 rokov, kým boli prijaté komplexné zákony. Práve Toledo mal byť tým, kto nové predstavy kráľa o správe Ameriky zrealizuje. Toledo bezprostredne po svojom príchode do Peru začal s kontrolou krajiny, ktorá mu trvala päť rokov. Snažil sa študovať právo Inkov, z ktorého si bral príklad pre správu Peru. Súčasne sa však snažil hľadať právne dôvody, ktoré by predchádzajúcu vládu Inkov právne spochybňovali. Zaobchádzanie s indiánmi sa snažil robiť podľa ich pravidiel a tradícii, ktoré prispôsobil španielskym potrebám. Indiánov sa snažil premiestňovať do tzv. redukcii, kde síce boli viac chránení voči neprávostiam Španielov, no súčasne tým rozbil ich spoločenstvá. Indiáni však boli naďalej zneužívaní na tvrdú povinnú prácu. Toledo vládol viac ako 11 rokov a je považovaný za jedného z najvýznamnejších miestokráľov Peru. V miestokráľovstve sa postupne vytvorili rôzne spoločenské a sociálne skupiny. Hlavné rozdelenie bolo na Španielov a indiánov. V krajine však žili tisíce čiernych otrokov, ale i Číňania alebo Japonci. Stále väčšiu časť populácie tvorili mestici, teda miešanci Španielov a indiánov a tzv. kreoli, čo boli potomkovia Španielov narodení už v Amerike. Kreoli boli presvedčení, že ich práva sú potláčané Španielmi, ktorí do Ameriky prišli zo Španielska, čo od počiatku vytváralo napätie v spoločnosti. Mestici zas tvorili jadro nespokojnej španielskej chudoby, pričom k tejto chudobe sa radili aj pošpanielčení indiáni (tzv. ladinos), mulati a slobodní černosi. Dá sa povedať, že multikultúrne obyvateľstvo dokázalo fungovať iba v hlavnom meste Lima, kde žilo viac čiernych otrokov, ako Španielov. Dá sa konštatovať, že čím menej indiánov bolo, tým viac bolo dovezených čiernych otrokov, ktorí ich mali nahradiť na povinných prácach na poliach a baniach. Kreoli a mestici sa sústreďovali hlavne v mestách Cusco, Arequipa, Chuquisaca a Potosí, čo boli významné provinčné mesta, ktoré konkurovali Lime. Tu bola chudoba využívaná hlavne na prácu.
Keďže miestokráľovstvo bolo veľmi rozsiahle, bolo rozdelené na menšie administratívne jednotky formálne podliehajúce miestokráľovi. Jednotlivé časti sa od seba pomerne líšili a líšila sa aj ich produkcia. Najvýznamnejším miestom sa postupne stalo banícke centrum Potosí, ktoré spolu s hlavným mestom Lima ovplyvňovalo smerovanie celého miestokráľovstva. Práve na prosperitu týchto dvoch miest sa sústreďovala väčšina produkcie miestokráľovstva a súčasne od ťažby drahých kovov v Potosí a obchodnej bilancie oboch menovaných miest na druhej strane závisel zvyšok kolónie. Hlavné mesto Lima malo výnimočné postavenie, ktoré spočívalo v tom, že všetok obchod miestokráľovstva musel prechádzať cez Limu bez ohľadu na vzdialenosť miesta, kde došlo k jeho vyprodukovaniu. Aby vláda vytvorila konkurenciu veľkostatkárom, tzv. encomenderom, začala voľnú pôdu prideľovať chudobným záujemcom z radov Španielov. Pôda sa uvoľnila v dôsledku úbytku indiánskej populácie. Samozrejmosťou bola nútená práca indiánov, od ktorej záviselo prakticky celé hospodárstvo. Do Peru smerovala taktiež drvivá väčšina všetkých afrických otrokov, ktorí boli prepravení do Južnej Ameriky. Títo pracovali spolu s indiánmi hlavne v Potosí v miestnych strieborných baniach. V roku 1545 žilo v Potosí 170 Španielov a približne 3 000 indiánov, no už v roku 1610 tu žilo spolu 160 000 ľudí všetkých národností, z toho 76 000 indiánov. Potosí tak bolo v tej dobe najväčším a najbohatším mestom v Amerike. Španieli využívali tiež pôvodné indiánske zavlažovacie systémy, ktoré im v počiatkoch veľmi pomohli. Obchodníci a majitelia baní v Potosí však mali snahu obchádzať príkaz, aby svoju produkciu prepravovali do Európy cez Limu. Prakticky hneď po znovuzaložení Buenos Aires v roku 1580 začali tajne svoje tovary prepravovať cez tamojší prístav a Atlantický oceán do Španielska. Africkí otroci prestali byť postupne využívaní pri ťažbe striebra, keďže pre vysokohorský vzduch neboli schopní ťažko pracovať. Začali sa teda využívať hlavne ako remeselníci a mnohí sa vďaka tomu dokázali vykúpiť a následne žili ako slobodní remeselníci, prípadne aj napriek zákazu vlastnili pôdu, kde zamestnávali často dokonca sami vlastných otrokov.
Zlé sociálne pomery a zaobchádzanie s indiánmi začali spôsobovať medzi indiánmi nepokoje. Ich centrom sa stalo Horné Peru (súčasná Bolívia), kde na začiatku 17. storočia vypuklo hneď niekoľko indiánskych nepokojov, ktoré však Španieli a ich indiánski spojenci potlačili, často už v zárodku. K nepokojom došlo však aj na severe samotného Peru, kde miestni indiáni podpálili všetky textilné výrobne, kde boli nútení ťažko pracovať. Ďalší indiáni zas chceli v Lime pozabíjať všetkých Európanov a mesto následne zničiť. Tento pokus, ako aj ostané, však boli vyzradené samotnými indiánmi a ich vodcovia boli popravení. Najväčšie problémy však mali Španieli s odbojným kmeňom Mapuče, ktorý ovládal juh dnešného Čile. Známym sa stal hlavne náčelník Lautaro, ktorý v polovici 16. storočia úspešne bojoval so Španielmi. Skoro 300 rokov nedokázali Španieli Mapuče poraziť a trvalo prekonať rieku Biobío, ktorá sa stala fakticky hranicou medzi Mapuče a španielskym územím. Ďalším problémom, ktorý miestokráľ, ale i samotný kráľ musel riešiť, boli útoky pirátov z Anglicka, Holandska a Francúzska, ktorí sa zameriavali na španielske lode naložené striebrom z Potosí v Tichom oceáne a na tamojšie španielske prístavy. S týmito útokmi začal už v roku 1578 anglický korzár Francis Drake. Iba Drake získal od španielov toľko bohatstva, že celé Anglicko z nich splatilo všetky svoje dlhy a ďalšie obrovské zdroje z nich investovalo do rôznych námorných obchodných spoločností. Bohatým sa stal aj samotný Drake. V podobných výpravách v nasledujúcich rokoch pokračovalo množstvo ďalších pirátov. Neskôr pirátov nahradili regulárne armády a námorníctva týchto štátov, ktoré chceli juhoamerické územia získať pre seba na úkor Španielska. Tieto snahy sa však nepodarili. Náklady na obranu boli pre miestokráľovstvo veľmi citeľné. Ďalším nebezpečenstvom bolo Portugalsko, ktoré nebolo spokojné s územím, ktoré mu prisudzovala Tordesillaská zmluva. Zo svojich brazílskych území začali preto stále častejšie zmluvou vytýčenú hranicu prekračovať a zakladať za ňou vlastné osady. Neskôr začali Portugalci organizovať nájazdy banditov na územia Španielska, ktorých cieľom bolo drancovanie a unášanie indiánov, ktorí sa stávali v Brazílii otrokmi. V roku 1668 de facto v Peru vládla Ana Francisca de Borja y Doria, manželka miestokráľa Pedra Antonia Fernándeza de Castra, ktorý v tom čase na pol roka opustil Limu, aby potlačil nepokoje v Potosí. Ana Francisca de Borja y Doria sa tak stala jedinou ženou v histórii španielskej koloniálnej Ameriky, ktorá reálne vládla niektorému z tamojších území.
Úpadok Miestokráľovstva Peru.
Na začiatku 18. storočia sa situácia v miestokráľovstve začala postupne meniť v prospech miestnych kreolov. Títo začali využívať veľkú mieru korupcie a vďaka tomu získavali významné úradnícke miesta, čím získali podiel na moci na úkor Španielov narodených v Španielsku. Miestokráľovstvo bolo zasiahnuté úpadkom samotného Španielska, ktoré nedokázalo konkurovať Anglicku, Francúzsku, či Holandsku. Španielski obchodníci tak mali stále menší podiel na obchode v Amerike, kde ich vytláčal pašovaný tovar hlavne od anglických pašerákov. Miestokráľ v Lime nedokázal pašovaniu účinne brániť a tak kráľ pristúpil k územným zmenám. Generálne kapitánstvo Nová Granada bolo v roku 1717 vyčlenené z Miestokráľovstva Peru a prehlásené za samostatné miestokráľovstvo Nová Granada. Nové miestokráľovstvo spravovalo územia súčasnej Kolumbie, Ekvádora, Venezuely a Panamy. Nové miestokráľovstvo však bolo už v roku 1722 zrušené a následne opätovne v roku 1739 obnovené. Aj to svedčí o chaotickej situácii nie len v španielskej Amerike, ale i v samotnom Španielsku. Ďalšou výraznou zmenou bolo zrušenie veľkostatkov, tzv. encomiendas, ktoré boli neefektívne a na začiatku 18. storočia nedokázali prakticky uživiť ani vlastných majiteľov. Španielsko začalo tlačiť na miestokráľov, aby väčšinu príjmov miestokráľovstva posielal do Španielska. Keďže však miestokráľ musel platiť aj obranu pred pirátmi, miestokráľovstvo sa stále viac zadlžovalo na úkor Španielska. Španieli začali taktiež tlačiť na znižovanie počtu kreolov na úradoch miestokráľovstva, ktorých mali nahrádzať rodení Španieli. Zlú situáciu ešte zhoršila epidémia z rokov 1719 až 1722, na ktorú zomrelo množstvo ľudí, niektoré osady zostali prázdne, Cusco prišlo až o 30 000 ľudí. V roku 1721 začali nepokoje v Paraguaji, keď vypuklo tzv. povstanie komunérov. Toto vzniklo následkom vlády slabých guvernérov, ktorí nedokázali urobiť poriadok medzi veľkostatkármi (encomenderos) a obchodníkmi. Vymenovaní guvernéri, ktorí mali urobiť poriadok sa neosvedčili, jeden dokonca viedol ťaženie proti prívržencom kráľa. Nepokoje v Paraguaji trvali až do roku 1735, kedy poriadok nastolilo kráľovské vojsko z Buenos Aires. V tomto období vládol v Peru miestokráľ José de Armendáriz, napriek problémom, ktorým miestokráľovstvo čelilo je považovaný za jedného z najlepších miestokráľov. Tomuto sa podarilo posilniť obranu prístavov, ktoré tak dokázali čeliť nájazdom pirátov, prakticky úplne potlačil pašovanie tovarov do tichomorských prístavov. Pašeráci však svoje tovary do miestokráľovstva prepravovali cez prístav v Buenos Aires, ktorý vďaka tomu bohatol a rástol. Armendáriz bol pri svojej snahe bezohľadný, čo vyvolalo ďalšie nepokoje, predovšetkým proti povinnosti narukovať do armády, či do povinnej práce v Potosí. Napätie stúpalo aj v spoločnosti, kedy snaha miestokráľa o zníženie počtu kreolov v úradoch vystupňovala nespokojnosť. V roku 1742 začalo povstanie indiánov vedených samozvaným potomkom inkských kráľov Juanom Santosom Atahualpom. Ten úspešne bojoval so Španielmi a zomrel v pokoji v roku 1755. V roku 1746 postihlo okolie Limy a prístavu Callao veľké zemetrasenie, ktoré obe mestá prakticky úplne zničilo, následne Callao zaliala veľká vlna cunami. Po zemetrasení, ktoré zabilo tisíce ľudí nasledoval hladomor a epidémie, na následky ktorých zomreli ďalšie tisíce ľudí. Ďalšie roky boli poznačené viacerými väčšími a menšími vzburami a povstaniami indiánov, mesticov a krelov proti nariadeniam miestokráľa, ktoré poznačili celú druhú polovicu 18. storočia.
Po neúspešnej sedemročnej vojne, kde sa Španielsko rozhodnutím svojho kráľa Karola III. zapojilo síce až pred koncom vojny, no na stranu porazených, rástla v kráľovstve nespokojnosť. Španielsko počas vojny prišlo o Floridu, Trinidad, Filipíny a Kubu, ktoré Kráľovstvo Veľkej Británie úspešne dobylo. Po vojne síce Británia všetky územia okrem Floridy Španielom vrátila, no tieto udalosti spustili snahy kráľa o reformy, ktoré by zvrátili úpadok ríše. Ešte horšia situácia bola v amerických kolóniách, kde boli miestne úrady znefunkčnené korupciou. Riešením mali byť tzv. intendancie. Napriek veľkej snahe však k ich zavedeniu v Peru došlo až v roku 1784, čo iba potvrdzovalo nefunkčnosť celého administratívneho systému v Peru. Na čele intendancie stál intendant, ktorý bol podriadený kráľovi a nie miestokráľovi. Intendanti velili vojsku, vyberali dane a mali aj súdnu právomoc. Peru bolo rozdelené na sedem intendancii. Tieto opatrenia znova zvýšili napätie v provinciách, keďže intendanti obmedzovali moc miestokráľa, ale i ďalších tradičných úradov. Faktom však je, že zavedením intendancii sa zlepšil výber daní. V roku 1767 došlo k vyhnaniu Jezuitov zo všetkých španielskych kolónii, zámienkou bola údajná snaha tohto rádu vyvolať vzburu. Ich odchod však negatívne poznačil predovšetkým poľnohospodárstvo španielskej Ameriky a školský systém, kde mali práve Jezuiti významné postavenie. Ďalším opatrením, ktoré reformy priniesli boli územné zmeny. V roku 1776 bolo zriadené Miestokráľovstvo Río de la Plata s hlavným mestom Buenos Aires, ktoré zahŕňalo väčšinu južných území s výnimkou Čile, ktoré požiadalo o možnosť zostať súčasťou Peru. Najväčšou ranou pre Peru bol oddelenie územia Horného Peru, ktoré sa stalo súčasťou nového miestokráľovstva. Práve v Hornom Peru boli okrem iného aj bane v Potosí. Najvýznamnejšou zmenou však bolo uvoľnenie obchodu v roku 1778. Do tej doby mohli byť tovary prepravované iba cez Limu v rámci Južnej Ameriky a Cádiz v rámci Španielska, čo vylučovalo z obchodu iné prístavné mestá. Toto opatrenie zrušilo monopol vybraných dvoch miest a uvoľnilo umelo vysoké ceny tovarov. Obchodná bilancia tak začala prudko rásť. Časť amerických výrobcov však nedokázala konkurovať tovarom, ktoré sa od tejto chvíle mohli do Ameriky dovážať, čo mnohých amerických výrobcov zruinovalo. Ich miesto a často aj podniky lacno skupovali bohatí Španieli, čo znova zvyšovalo napätie medzi kreolmi a Španielmi.
Tieto zmeny vyvolali nespokojnosť, ktorá sa po zvýšení daní ešte vystupňovala. Kráľ vyslal do miestokráľovstva navyše kontrolóra, ktorý mal za úlohu skontrolovať vládnutie miestokráľa, čo spôsobilo napätie aj medzi vládnucou triedou. Už v roku 1780 začali prvé povstania, ktoré vyvolali bohatí kreolskí majiteľa veľkostatkov. Títo na boj využili nespokojných indiánov, ktorých štvali proti novým nariadeniam a úradníkom, ktorí ich presadzovali. Najväčším z týchto povstaní bolo tzv. povstanie Túpaca Amaru II., ktoré prebiehalo v rokoch 1780 až 1782. Toto povstanie viedol mestic José Gabriel Condorcanqui Noguera, ktorý je známy ako Túpac Amaru II., čo bolo meno, ktoré odvodzoval od svojej prastarej matky, ktorá bola dcérou posledného kráľa Inkov z povstaleckého kráľovstva Vilcabamba. Sám Túpac Amaru II. mal viacero problémov so španielskymi úradmi, jednak mal dlhy a taktiež bol spochybňovaný jeho inkský pôvod. Preto vyžil nepokojný rok 1780 a 10. novembra nechal popraviť jedného z kráľovských úradníkov, pričom sa domnieval, že miestokráľ nebude túto udalosť riešiť, keďže sám mal s týmito úradníkmi veľké spory. Keďže však v rovnakom období prebehlo aj iné povstanie, názory miestokráľa sa zmenili a Túpac Amaru II. sa rozhodol vytiahnuť do boja, pričom hneď v prvých bitkách bol úspešný. Neskôr však začal prehrávať, pokúsil sa s 20 000 mužmi dobyť Cusco, no neúspešne. Vedúcu úlohu v povstaní tak postupne prevzala jeho manželka Micaela Bastidas, ktorá bola radikálnejšia a rozhodnejšia, než samotný Túpac Amaru II. Už v apríli 1781 však povstanie Španieli skoro úplne potlačili, keď sa im podarilo zajať dokonca i samotného Túpaca Amaru II., ktorého zradili jeho vlastní spolubojovníci. Tento bol následne spolu s jeho manželkou súdený v Cuscu a 18. mája 1781 popravený. Ani tým však povstanie neskončilo, práve naopak. Nové nepokoje sa iba premiestnili od Cusca k jazeru Titicaca, indiáni dokonca obliehali niektoré mestá. Všetky povstania boli vyvolané práve odkazom Túpaca Amaru II. Hlavnú časť nových bojov viedol bratranec popraveného veliteľa Diego Cristóbal Túpac Amaru. Práve pod jeho vedením sa indiánom podarilo obsadiť pomerne veľké územia v Hornom Peru a dokonca aj dobyť niekoľko miest. V marci 1781 začali indiáni pod velením Juliána Apaza Nina, ktorý je známy ako Túpac Katari, na niekoľko mesiacov obliehať mesto La Paz. Neboli však úspešní, keďže ich velitelia medzi sebou súperili o moc. Diego Cristóbal Túpac Amaru nakoniec v januári 1782 podpísal kapituláciu. Časť veliteľov povstania dostalo amnestiu, no postupne boli všetci popravení, niektorí ešte počas povstania po zradách zo strany vlastných spolubojovníkov. Indiánske povstania z rokov 1780 až 1782 boli predzvesťou neskorších bojov za nezávislosť na Španielsku.
Vojna za nezávislosť.
Dôvody konfliktu.
V roku 1792 bolo vykonané sčítanie ľudu v Peru, ktoré udávalo, že tam žilo spolu o niečo viac ako jeden milión ľudí. Z toho bolo 136 tisíc Španielov a kreolov a 608 tisíc indiánov. Koniec 18. storočia bol v Španielsku poznačený smrťou kráľa Karola III., ktorého vystriedal nie veľmi schopný Karol IV., ktorý nejavil záujem o reálne vládnutie. Tým sa pokusy o reformy v kráľovstve v podstate skončili, dokonca došlo aj k zrušeniu časti zmien, ktoré presadil ešte bývalý kráľ. Na vedúce miesta si rôzne záujmové skupiny začali dosadzovať kandidátov, ktorí taktiež neboli veľmi schopní. Riziká si uvedomovali aj niektorí čelní predstavitelia Španielska, ktorý poukazovali predovšetkým na nespravodlivé postavenie kreolov v Amerike. V roku 1805 sa uskutočnila bitka pri Trafalgare, v ktorej Španielsko stratilo väčšinu svojej flotily. Tým sa začala postupne znižovať závislosť španielskej Ameriky na Španielsku. Británia začala následne blokovať Atlantický oceán, čo situáciu ešte zhoršilo, keďže do Ameriky nevedeli Španieli preplaviť suroviny potrebné na ťažbu striebra a iné dôležité tovary. To výrazne obmedzilo ťažbu a výrobu v Peru, ale i celej španielskej Amerike, zvýšilo nezamestnanosť a chudobu. Už v tej dobe sa začala nespokojnosť prejavovať pokusmi o prevraty, prostredníctvom ktorých chceli miestni kreoli vytvoriť samostatné kráľovstvo na čele s inkským kráľom.
V roku 1808 donútil francúzsky vládca Napoleon Bonaparte španielskeho kráľa Karola IV. abdikovať a jeho dediča Ferdinanda nechal uväzniť. Na španielsky trón Napoleon dosadil svojho brata Jozefa. Tým sa Španielsko dostalo do vojny, čo spustilo obdobie bezvládia, ktoré vyplnili vlády chúnt, resp. regentskej vlády, čo zapríčinilo debaty o tom, kto má v prípade neprítomnosti kráľa právo vládnuť a ktorému územiu. Vďaka tomu sa postupne vyrovnávali rozdiely v životnej úrovni medzi Španielskom a centrom jeho vlády v Južnej Amerike, ktoré bolo práve v Peru. Súčasne so zvyšovaním životnej úrovne sa začala zvyšovať tiež miera nespokojnosti s vládou Španielska, no zlý vzťah k materskej krajine podporovali aj zahraniční obchodníci z iných európskych štátov. Udalosti v Európe však začali negatívne ovplyvňovať život v španielskej Amerike. V Španielsku prebiehalo v podstate občianske povstanie proti Napoleonovi, no keďže Španielsko bolo vazalským štátom Francúzska, pripojilo sa k nemu vo vojne voči Británii, kde však Francúzsko nebolo úspešné. Už v roku 1806 sa tak vylodilo pri Buenos Aires približne 2 000 britských vojakov a mesto na určitý čas obsadili. Po vytlačení z Buenos Aires Briti obsadili Montevideo. Britov však nedokázalo vyhnať španielske kráľovské vojsko, ale miestni milicionári, čo bol ďalší impulz pre separatistické tendencie v regióne. Po porážke Britov sa vlády v niektorých častiach španielskej Ameriky ujali miestne chunty, ktoré boli zriaďované na dobu, kým sa na španielsky trón nevráti legitímny panovník. Niektoré chunty v Hornom Peru (Bolívia) však odmietli legitimitu odbojovej chunty v Španielsku, ktorú považovali iba za regionálnu vládu. Situácia v Hornom Peru sa v roku 1809 postupne vyostrila, keď v meste Chuquisaca prevzala vládu miestna správa a v La Paze vypuklo dokonca otvorené povstanie proti vláde miestokráľovstva. Práve tu sa začali objavovať prvé otvorené výzvy na nezávislosť v oblasti. Aby boli nepokoje v Hornom Peru potlačené, vyslali sem svoje vojsko obe miestokráľovstvá, teda Peru aj Río de la Plata. Snaha o nastolenie poriadku bola rýchlo úspešná a desiatky vzbúrencov boli popravených.
Májová revolúcia a Peru ako centrum rojalistov.
Kľúčovou udalosťou, ktorá znamenala začiatok skutočných snáh o nezávislosť na Španielsku bolo úplné ovládnutie územia Španielska Francúzskom. 22. mája 1810 sa v Buenos Aires zišla miestna rada, ktorá zosadila miestokráľa Baltasara Hidalga de Cisnerosa s odôvodnením, že bol dosadený odbojovou Sevillskou chuntou, ktorá už neexistuje. Následne 25. mája 1810 vytvorilo obyvateľstvo Buenos Aires vlastnú chuntu a na jej čelo dosadilo Cornelia Saavedru. Tieto udalosti sú v súčasnosti známe ako Májová revolúcia. Na udalosti z Buenos Aires však zvyšok Miestokráľovstva Río de la Plata reagoval rôznorodo, časť obyvateľstva súhlasila, no zástancovia monarchie (rojalisti) mali množstvo stúpencov. Chunta z Buenos Aires sa odpor rozhodla potlačiť silou. Výprava do Paraguaja však bola neúspešná, no na tamojšom území nezískali kontrolu rojalisti, ale paraguajskí bojovníci za slobodu, ktorí chceli nezávislosť nie len na Buenos Aires, ale aj na Španielsku. Ich snaha o nezávislosť bola zavŕšená v roku 1813, kedy Paraguaj vyhlásil nezávislosť. Úspešnejší už boli patrioti z Buenos Aires v Montevideu, kde bola spočiatku vytvorená chunta verná Španielsku. Po ročnom obliehaní získali patrioti nad Montevideom kontrolu. Chunta z Buenos Aires mala veľký záujem predovšetkým o územie Horného Peru, kde boli bohaté pani v Potosí. Vyslala tam preto armádu. Miestne milície však porazili predvoj armády z Buenos Aires a prezident miestnej správy Vicente Nieto požiadal o znovupripojenie k Miestokráľovstvu Peru, s čím miestokráľ José Fernando de Abascal y Sousa súhlasil. Armáda z Buenos Aires ale bola dostatočne silná a postupne sa jej podarilo obsadiť dôležité mestá v Hornom Peru. Nasledovali vzbury patriotov v mestách La Paz a Chuquisaca, kde miestni patrioti vyhnali rojalistov. Ale územie Horného Peru sa od Buenos Aires veľmi odlišovalo, predovšetkým v etnickom zložení, pretože kým v Buenos Aires bolo minimum indiánov, v Hornom Peru ich bol veľký počet. Rovnosť medzi belochmi a indiánmi, ktorú prijali v Buenos Aires sa tak v Hornom Peru nestretla s pochopením. Z Peru však vyslali armádu, aby potlačila vzbury v Hornom Peru a vytlačila armádu patriotov. 20. júna 1811 sa uskutočnila bitka pri Huaqui, kde rojalisti porazili patriotov, čím skončil pokus Buenos Aires o ovládnutie Horného Peru. Rojalisti však nemohli postupovať za ustupujúcim vojskom protivníka, keďže sa v danom období v Hornom Peru vzbúrili aj indiáni. Tým sa dokonca podarilo obliehať La Paz. V Buenos Aires vybrali za nového veliteľa severného vojska Manuela Belgrana, ktorému sa podarilo zreorganizovať armádu a niekoľkokrát porazil rojalistov, čo spôsobilo nové povstania v Hornom Peru. V polovici roka 1813 tak vojsko Spojených provincii La Platy (ako sa formálne pomenoval nový útvar vzniknutý po Májovej revolúcii) vstúpilo znova do Potosí. Už na jeseň sa však rojalistom podarilo patriotov znova poraziť. V januári 1814 tak prevzal velenie severného vojska Buenos Aires José de San Martín. Ten pochopil, že ovládnutie Horného Peru z juhu bude veľmi zložité, presunul sa preto na západ, kde sa začal pripravovať na inváziu do Čile.
Napriek tomu sa vláda v Buenos Aires pokúsila v roku 1815 ešte o jeden útok na Horné Peru z juhu, no aj toto ťaženie po počiatočných úspechoch skončilo porážkou. 9. júla 1816 vyhlásili Spojené provincie La Platy formálne nezávislosť, čo bola odpoveď na návrat kráľa Ferdinanda VII. na španielsky trón. V tom istom období bol novým miestokráľom Peru menovaný generál Joaquín de la Pezuela, ktorý nahradil pomerne úspešného Abascala y Sousu. Ten pripravil obranu Peru, dokázal účinne čeliť náporu patriotov a udržal Horné Peru a Čile. Hlavne vďaka nemu sa Peru stalo centrom odporu proti bojovníkom za nezávislosť. Ferdinand VII. sa rozhodol zakročiť voči nepokojom v španielskej Amerike, kde v roku 1815 poslal veľké kráľovské vojsko. Toto sa vylodilo na území súčasnej Venezuely, kde malo potlačiť povstanie, ktoré ešte v roku 1811 vyvrcholilo vyhlásením nezávislosti Venezuely. Už v polovici roka 1815 obsadilo kráľovské vojsko Caracas a na začiatku roka 1816 aj Bogotu. Povstalci museli ustúpiť, reálnu kontrolu si udržali iba nad bývalým Miestokráľovstvom Río de la Plata, povstanie sa však rojalistom ani s pomocou kráľovského vojska zničiť nepodarilo. Rojalisti boli nútení prijímať do armády aj chudobných ľudí, mesticov a kreolov, ktorých dovtedy odmietali. Tí tak získavali aj medzi rojalistami stále vplyvnejšie postavenie. Aj napriek neúspechom patriotov na severe pokračoval José de San Martín v prípravách na inváziu do Čile. Podarilo sa mu zhromaždiť 4 000 mužov, ktorí tvorili základ silnej armády. San Martín prekročil Andy na začiatku roka 1817 a vstúpil do Čile, kde hneď porazil silné rojalistické vojsko. Väčšina rojalistov v panike ušla z Čile preč, následne San Martín už v polovici februára vstúpil priamo do Santiaga, kde bola vláda odovzdaná Bernardovi O'Higginsovi, čilskému revolucionárovi, ktorý bojoval na strane San Martína. Zvyškom rojalistov prišlo z Peru na pomoc nové vojsko, ktorému velil Mariano Osorio. Na vstup tohto vojska reagoval O'Higgins vyhlásením nezávislosti Čile z 12. februára 1818. Napriek tomu Osorio prekvapivo patriotov porazil, no 5. apríla 1818 San Martín definitívne porazil rojalistov v Čile v bitke na pláňach Maipú, ktoré sa nachádzajú pri rieke Maipo. Miestokráľ Peru Joaquín de la Pezuela nechal v obave pred inváziou presunúť vojenské oddiely z Horného Peru na pobrežie Peru, kde mali čeliť San Martínovi. Spojené provincie sa medzitým dohodli s Čile, že celú inváziu do Peru bude financovať iba Čile. San Martínovi sa podarilo presvedčiť škótskeho admirála Thomasa Cochraneho, aby velil povstaleckej flotile. Jeho velenie sa ukázalo ako veľmi dôležité pre ďalšie ambície patriotov, keďže Španieli nedokázali čeliť jeho flotile.
Zánik Miestokráľovstva Peru.
Invázia do Peru začala 20. augusta 1820 a zúčastnilo sa jej 4 400 mužov a 6 vojnových lodí. Na strane miestokráľovstva stálo 23 000 mužov, ktorí však boli rozmiestnení v rôznych častiach Peru a Horného Peru. Flotilu miestokráľovstva tvorili iba 4 skutočné vojnové lode. Rojalistické vojsko bolo síce početnejšie, no nemalo prakticky žiadne bojové skúsenosti, nedostávalo žold, väčšina vojakov bolo násilne odvedených a ich bojová morálna bola veľmi nízka. 20. septembra sa vojsko patriotov vylodilo pri meste Pisco, ktoré bez boja obsadilo, keďže peruánske vojsko radšej ustúpilo. Nenasledovala však žiadna bitka, ale vyjednávanie, kde patrioti žiadali od Španielov uznanie svojej nezávislosti, no Španieli žiadali uznanie svojej ústavy a odchod vojska patriotov späť do Čile. K dohode tak nedošlo. Už o niekoľko dní tak vojna pokračovala, časť vojska patriotov nepozorovane postupovalo na sever. Zvyšok vojska sa presunul na sever po mori a 5. novembra obsadil bez väčších problémov v prístave Callao vlajkovú loď miestokráľovstva. San Martín pokračoval ďalej a 17. novembra sa vylodil v meste Huaura. San Martín sa tak vzďaľoval od Limy, ktorú nechcel dobývať silou, ale obsadiť bez boja. V Peru však nebola nálada medzi obyvateľstvom až tak naklonená v prospech patriotov. Napriek tomu sa situácia menila hlavne na severe v prospech patriotov, kde niekoľko miest dokonca vyhlásilo nezávislosť bez toho, aby do nich vstúpilo invázne vojsko. To stálo miesto miestorkráľa Pezuela, ktorého na konci januára 1821 nahradil generál José de la Serna e Hinojosa. Nasledovalo ďalšie vyjednávanie medzi oboma stranami, kde San Martín navrhoval zriadenie konštitučnej monarchie v Peru, kde by vládol niekto zo španielskej kráľovskej rodiny. Miestokráľ La Serna e Hinojosa síce osobne súhlasil, no nebol splnomocnený na schválenie podobného návrhu a preto k dohode znova neprišlo. Na stranu inváznej armády sa postavilo aj množstvo indiánov, ktorí vytvorili povstalecké skupiny. Tieto veľmi obmedzili zásobovanie Limy po súši, po mori zas zásobovanie blokovala invázna flotila. Situácia v hlavnom meste sa tak za krátku chvíľu stala kritickou. Miestokráľ preto rozhodol, že hlavné mesto opustí, čo sa 6. júla 1821 aj stalo. Po odchode miestokráľa a vojska nastala v Lime anarchia. Mestská rada Limy preto požiadala o pomoc San Martína, ktorý tak 12. júla 1821 vstúpil bez boja do Limy. San Martín vyzval zástupcov mesta, aby sa vyjadrili k otázke nezávislosti. 28. júla 1821 bola na námestí v Lime podľa očakávania vyhlásená nezávislosť Peru. Pri tejto príležitosti navrhol San Martín aj červeno-bielu vlajku pre nový štát. Väčšina vyšších vrstiev obyvateľstva však stále nebola o nezávislosti presvedčená, navyše väčšinu Peru stále ovládali rojalisti, takže vyhlásenie nezávislosti malo skôr symbolický charakter. San Martín sa následne vyhlásil za protektora Peru, čím získal najvyššiu moc v štáte. Svoju vládu však časovo obmedzil iba do doby, kým zasadne zhromaždenie, ktoré určí ďalšiu formu vlády v Peru. Podobne ako pred tým v Argentíne, aj v Peru nasledovali liberálne reformy, ktoré výrazne uľahčili život indiánom a zrušili otroctvo černochom narodeným po dni vyhlásenia nezávislosti. V Peru však bola ekonomika výrazne viac závislá práve na nútenej práci indiánov a otrokov, takže sa tieto opatrenia nestretli s podporou. Komplikácie nastali aj na severe Peru, kde mal ďalší nový štát patriotov Veľká Kolumbia záujem o pričlenenie územia súčasného Ekvádora. Prezident Veľkej Kolumbie Simón Bolívar o tom osobne informoval San Martína. Tamojšie obyvateľstvo však nechcelo byť súčasťou Veľkej Kolumbie, ale ani Peru. Bolívar napriek tomu vyslal do oblasti svoju armádu. 19. októbra 1821 sa vzdala rojalistická posádka v pevnosti v najdôležitejšom prístave Peru Callao z dôvodu nedostatku zásob. Invázne vojsko bolo dlhú dobu nečinné, čo začalo spôsobovať znižovanie jeho morálky. Odhalená bola dokonca príprava na zvrhnutie San Martína z jeho pozície. San Martín preto rozkázal zahájiť nové ťaženie s cieľom oddeliť rojalistov v Peru a Hornom Peru. V apríli 1822 však rojalisti porazili vyslané vojsko patriotov, čo skomplikovalo San Martínovu situáciu. V máji 1822 porazili spojené vojská Bolívara a San Martína rojalistov z Quita, do ktorého Bolívar vstúpil o necelý mesiac neskôr. Aby San Martín a Bolívar vyriešili rozpory, stretli sa v dňoch 26. a 27. júla 1822 v prístave Santiago de Guayaquil a dva dni rokovali bez prítomnosti iných osôb. Výsledkom rokovania bolo uznanie pričlenenia prístavu Santiago de Guayaquil k Veľkej Kolumbií a súhlas so vstupom Bolívarovho vojska do Peru. Bolívar si taktiež presadil, že v Peru bude on najvyšším veliteľom. V tom istom čase v Lime miestne obyvateľstvo presadilo odvolanie San Martínovho zástupcu. San Martín sa tak definitívne rozhodol opustiť Peru, na 20. septembra 1822 zvolal tzv. konštitučné zhromaždenie, kde ohlásil svoju rezignáciu. Zhromaždenie mu síce ponúklo možnosť vládnuť Peru, no San Martín to odmietol a v rovnaký deň odplával späť do Čile.
Zhromaždenie zvolilo na druhý deň trojčlenný výbor, ktorý mal vládnuť krajine. 12. novembra 1822 bola prijatá prvá ústava, k jej vyhláseniu prišlo presne o rok neskôr. Nová republika obnovila taktiež vojenské ťaženie voči rojalistom, no na začiatku roka 1823 boli republikáni v dvoch bitkách jasne porazení. Po tomto neúspechu časť vojska vykonala puč, pri ktorom prinútila zhromaždenie, aby odvolalo trojčlenný výbor a na jeho miesto bol vymenovaný José de la Riva Agüero, ktorý sa tak 28. februára 1823 stal prvým prezidentom Peru. Medzitým sa hlavným mestom rojalistov stalo Cusco. Do Peru sa súčasne presunul aj Bolívarov generál Antonio José de Sucre s prvou časťou svojho vojska. Keďže väčšina republikánskeho vojska bola na ťažení v horách, využili rojalisti túto situáciu a s veľkým vojskom začali smerovať rovno na Limu. Z nej ušli prezident Peru, zhromaždenie, aj vojsko pod velením generála Sucreho, pričom všetci sa presunuli do neďalekého prístavu Callao. V zmätku presadili opoziční poslanci odvolanie prezidenta, ktorý tak vládol iba do júna. O pár dní neskôr rojalistické vojsko obsadilo Limu, ktorú drancovalo skoro mesiac. Následne rojalisti odišli, aby pomohli obrane voči republikánskemu vojsku, ktoré postupovalo horami. Na začiatku augusta sa republikánom podarilo obsadiť La Paz. 27. augusta sa odohrala bitka pri obci Zepita, kde vojsko pod velením republikánskeho generála Andrésa de Santa Cruza porazilo rojalistov. Avšak už o necelý mesiac neskôr rojalisti drvivo Santa Cruza porazili. Po tomto neúspechu sa novým prezidentom Peru stal José Bernardo de Tagle. Lenže predchádzajúci prezident Riva Agüero nerezignoval a tak mala krajina dvoch prezidentov súčasne. V tejto zložitej situácii do Peru dorazil Simón Bolívar, ktorý bol okamžite vymenovaný za najvyššieho veliteľa vojska. Prezident José Bernardo de Tagle uznal autoritu Bolívara, no Riva Agüero nie. Riva Agüero však bol o nejaký čas zatknutý Bolívarovými jednotkami a vyhostený. Skutočnú moc v Peru tak získal Bolívar. Bolívar ponúkol prostredníctvom prezidenta De Tagleho prímerie rojalistom, lebo potreboval čas na reorganizáciu vojska. Miestokráľ však ponuku odmietol. Situácia sa tým pádom skomplikovala a niektoré časti armády sa začali búriť. Bolívar tak prinútil zhromaždenie odvolať prezidenta, pozastaviť účinnosť ústavy a následne sa 17. februára 1824 nechal vymenovať za diktátora. Rojalisti využili slabosť republiky a na konci februára znova na mesiac obsadili Limu. Lenže priaznivá situácia pre rojalistov sa zmenila, keď ich vlastní dôjstojníci, ktorí nesúhlasili s konzervatívnymi zmenami v Španielsku, sa začali búriť. Kritická bola hlavne situácia v Hornom Peru. V marci 1824 tak začal Bolívar pripravovať novú ofenzívu, aby využil rozpory medzi rojalistami. Keďže však bola ekonomická aj spoločenská situácia v Peru zlá, postupoval Bolívar tvrdo. Vojaci pochádzajúci z Argentíny a Čile sa vo väčšine vrátili domov a vojsko tak tvorili hlavne už iba muži z Veľkej Kolumbie. Za niekoľko mesiacov tak Bolívar zhromaždil približne 8 000 mužov, pričom proti nemu stálo 9 000 rojalistov a 4 000 vojakov z Horného Peru, ktorí pred tým patrili k rojalistom. K prvej väčšej bitke došlo 6. augusta pri jazere Junín, kde tesne vyhralo Bolívarovo vojsko. Následne sa Bolívar s časťou vojska vrátil k Lime, do ktorej vstúpil v decembri 1824. Rozhodujúca bitka celej vojny za nezávislosť sa odohrala 9. decembra 1824 na planine Ayacucho. Vojsku republiky velili generáli Antonio José de Sucre a Agustín Gamarra a tvorilo ho približne 6 000 mužov. Rojalistom velil osobne miestokráľ José de la Serna e Hinojosa a generál José de Canterac, ktorí viedli 9 000 vojakov. Väčšinu rojalistického vojska však tvorili indiáni, ktorí potom, ako republikáni získali prevahu, ušli z bojiska. Miestokráľ bol v boji zranený a zajatý. Porazení rojalisti tak boli nútení kapitulovať. Víťazní republikáni však boli k rojalistom zhovievaví, keď im zaručili ponechať ich majetok v Peru a rojalistickým vojakom aj miestokráľovi dovolili vrátiť sa do Španielska. 23. januára 1826 kapitulovala aj pevnosť v prístave Callao, ktorá bola poslednou rojalistickou baštou v Peru. Bitkou na planine Ayacucho tak fakticky skončila vojna za nezávislosť Peru a dlhá nadvláda Španielska.
Počiatky novej republiky.
Vnútorné konflikty a čiastočná konsolidácia.
Po skončení vojny za nezávislosť sa Peru nachádzalo v zložitej situácii. Aby krajina dokázala fungovať, musela vyvážať aj produkty, ktoré sama nevyhnutne potrebovala. Postupne si absolútne najvyšší podiel na vývoze získalo striebro, ktoré sa vyvážalo predovšetkým do Veľkej Británie, ktorá zároveň získala najväčší vplyv na peruánsky zahraničný obchod. Peru tak muselo získavať naďalej príjem od indiánov, ktorí boli stále nútení platiť špeciálnu daň, ďalší príjem pochádzal z pôžičiek z Británie. Nepriaznivá ekonomická situácia sa odrážala aj na kriminalite, ktorá bola stále veľmi vysoká. Hlavne mimo miest existovali organizované bandy lupičov, ktoré komplikovali obchod a zásobovanie miest. Za tohto stavu sa Bolívar rozhodol vzdať svojho postu diktátora, no parlament odmietol prijať jeho rezignáciu a zvolil ho naopak za doživotného diktátora. Bolívar tak pripravil novú ústavu, ktorá bola schválená parlamentom v máji 1826. Už na jeseň 1826 však Simón Bolívar odišiel z Peru, aby pokračoval vo svojej funkcií prezidenta Veľkej Kolumbie. Vládu prenechal generálovi Andrésovi de Santa Cruzovi. Formálne však Bolívar napriek svojej neprítomnosti zostával diktátorom Peru. O niekoľko mesiacov odišli aj posledné časti kolumbijského vojska, čo využila opozícia. V parlamente si vynútila zrušenie Bolívarovej ústavy a následne dokonca parlament zvolil nového prezidenta, ktorým sa v auguste 1827 stal maršal José de la Mar. V júni 1828 následne parlament prijal úplne novú ústavu s liberálnymi prvkami. Proti novému prezidentovi však od začiatku stála veľmi silná opozícia, ktorú viedli ambiciózni generáli z obdobia vojny za nezávislosť, ktorí mali taktiež záujem o úrad prezidenta. Ďalším problémom bolo povstanie časti indiánov, ktorí pred tým bojovali na strane rojalistov. K úplnému potlačeniu povstania došlo až v polovici roka 1828. Nepokojná situácia však bola aj v Bolívii (Hornom Peru), kde sa búrila armáda pozostávajúca ešte z kolumbijských vojakov. Do Bolívie tak odišla armáda z Cusca, ktorú viedol generál Agustín Gamarra. Tejto sa podarilo situáciu zvládnuť a prinútiť posledných kolumbijských vojakov odísť domov.
Udalosti z Bolívie naznačovali blízky konflikt s Veľkou Kolumbiou. Peru aj Veľká Kolumbia si nárokovali prístav Santiago de Guayaquil a niektoré územia v Amazónii. Problém predstavovali aj nároky Veľkej Kolumbie na preplatenie vojenských nákladov pri bojoch za nezávislosť Peru. Keďže nedošlo k dohode, vyhlásila Veľká Kolumbia v júli 1828 vojnu Peru. Na počiatku boli viac úspešní Peruánci, no v rozhodujúcej bitke pri Portete de Tarqui vo februári 1829 vyhrala Veľká Kolumbia, ktorú viedol generál Antonio José de Sucre. Peruánci boli nútení uzavrieť prímerie a dohodu, na základe ktorej mali opustiť sporné územia a zaplatiť vojenské výdavky Veľkej Kolumbie počas vojny za nezávislosť Peru. Peruánsky prezident De la Mar však túto dohodu neuznal, čo malo za následok vojenský prevrat, po ktorom bol zosadený a deportovaný. Vojna tak bola ukončená podpísaním dohody v septembri 1829. Približne o rok neskôr sa ale Veľká Kolumbia po dlhých vnútorných rozporoch rozpadla, čím vznikli tri štáty, Kolumbia, Venezuela a Ekvádor. V decembri 1830 zomrel aj samotný Simón Bolívar na tuberkulózu, ktorý niekoľko mesiacov pred tým rezignoval zo všetkých svojich funkcii. Bezvládie v Peru využil generál Antonio Gutiérrez de la Fuente, ktorý v júni 1829 zosadil viceprezidenta a sám prevzal vládu nad krajinou. Následne parlament zvolil v decembri 1829 nového prezidenta, ktorým sa stal maršal Agustín Gamarra, ktorý pred tým viedol zosadenie bývalého prezidenta. Gamarrova vláda bola autoritatívna, no súčasne stabilizovala republiku vo viacerých oblastiach. Napriek stabilite sa prezident musel vysporiadať s mnohými vzburami. Gamarra tak vládol riadne celé štyri roky a sám v roku 1833 navrhol konanie nových volieb prezidenta. Parlament zvolil za nového prezidenta generála Luisa Josého de Orbegosa napriek tomu, že Gamarra navrhoval iného kandidáta. To viedlo k niekoľkomesačnej občianskej vojne, v ktorej sa proti zvolenému prezidentovi postavili generáli verní Gamarrovi. Zvolený prezident však bol úspešný a vzbúrenci museli ujsť do zahraničia, vrátane bývalého prezidenta Gamarru. O niekoľko mesiacov vypuklo ďalšie povstanie, ktoré viedol generál Felipe Santiago Salaverry, ktorému sa podarilo obsadiť Callao a následne dokonca aj Limu. Prezident Orbegosa bol nútený požiadať o pomoc susednú Bolíviu, ktorá okamžite vyslala armádu. Na čele Bolívie stál známy generál Andrés de Santa Cruz, ktorý mal ambície na zjednotenie Bolívie s Peru. Sám pred tým presadil vytvorenie Bolívie. V auguste 1835 porazil najprv Santa Cruz vojsko bývalého prezidenta Peru Gamarru a následne vo februári 1836 aj vojsko samotného Salaverryho, ktorý bol o niekoľko dní neskôr popravený. Tým porazil Santa Cruz všetkých hlavných protivníkov a nič mu už nebránilo uskutočniť jeho ambíciu na spojenie Bolívie s Peru.
Peruánsko-bolívijská konfederácia, obnovenie republiky a vojny s Čile a Bolíviou.
Po víťazstve Santa Cruza sa v meste Sicuani zišli zástupcovia južných departmentov Peru, ktorí odsúhlasili vytvorenie tzv. Republiky južné Peru, následne sa v meste Huaura stretli zástupcovia severných departmentov Peru a odsúhlasili vytvorenie tzv. Republiky severné Peru. Potom zasadol parlament Bolívie, ktorý odsúhlasil spojenie s dvoma peruánskymi republikami a 28. októbra 1836 tak vznikla Peruánsko-bolívijská konfederácia. V máji 1837 zasadol spoločný parlament, ktorý vymenoval Andrésa de Santa Cruza za protektora konfederácie na 10 rokov. Santa Cruz presadil množstvo reforiem a prijatie novej ústavy. Nový štát však mal podporu iba v časti regiónov, väčšina dôležitých miest v Peru, ale dokonca aj v Bolívii ho odmietala. Ani okolité štáty neprivítali vznik konfederácie. Najväčší odpor vzbudzovala v Čile, keďže oba štáty mali mocenské ambície v regióne. Čile navyše požadovalo splatenie dlhu zo strany Peru a zmenu v colnej politike voči svojim produktom. Santa Cruz v snahe oslabiť Čile podporil bývalého prezidenta Čile v jeho snahe násilne získať moc, čo sa však nepodarilo. V decembri 1836 tak vyhlásilo Čile vojnu konfederácii. Prvý čilský útok sa poradilo zastaviť, ale v júni 1838 Čile zaútočilo znova, pričom tejto výpravy sa zúčastnilo množstvo peruánskych exulantov, vrátane bývalého prezidenta Gamarru. Už v júli oznámila Republika severné Peru svoje vystúpenie z konfederácie. Čiľania dokonca obsadili na krátko Limu, kde za dočasného prezidenta vyhlásili Gamarru. Rozhodujúca bitka sa odohrala 20. januára 1839 pri meste Yungay, kde Čile jasne porazilo vojsko konfederácie. Po tejto porážke bol Santa Cruz nútený ujsť, následne došlo v jeho domovskej Bolívii k prevratu, po ktorom nasledovalo vystúpenie Bolívie z konfederácie a rezignácia Santa Cruza.
Po skončení vojny s Čile a rozpade Peruánsko-bolívijskej konfederácie zasadol opäť peruánsky parlament, ktorý 10. júla 1840 zvolil za prezidenta znova Agustína Gamarru. Ten nechal schváliť novú ústavu, ktorá opäť povoľovala otroctvo a poskytovala prezidentovi veľkú moc. Veľkou ambíciou Gamarru bolo obnovenie konfederácie s Bolíviou. Rozhodol sa preto vyhlásiť v októbri 1841 Bolívii vojnu, následne pomerne rýchlo obsadilo peruánske vojsko La Paz. 18. novembra 1841 sa pri meste Ingavi odohrala rozhodujúca bitka vojny, kde bolívijská armáda prekvapivo porazila Peruáncov, v bitke dokonca zahynul aj prezident Gamarra. Mierová zmluva bola podpísaná až júni 1842 v meste Puno. Po smrti prezidenta a ukončení vojny nasledovalo ďalšie obdobie nestability, kedy sa vystriedalo niekoľko generálov na čele štátu. Najdlhšie vládol 5 mesiacov Juan Francisco de Vidal, ktorý sa nechal 20. októbra 1842 vymenovať za prezidenta. Aj ten však bol zosadený. V apríli 1843 sa za diktátora vyhlásil generál Manuel Ignacio de Vivanco. Vládol viac ako rok, až kým ho v polovici roka 1844 nezosadil neskorší prezident generál Ramón Castilla. Castilla bol po rodičoch Argentínčan a indián, bojoval na strane Čile a Josého de San Martína a proti Santa Cruzovi vo vojne medzi Čile a konfederáciou Peru a Bolívie. Jeho vlády sú považované za jedno z najstabilnejších a najlepších období tejto éry histórie Peru. Práve on nechal definitívne zrušiť otroctvo aj špeciálnu daň pre indiánov. V roku 1848 bola spustená železnica z prístavu Callao do Limy, prvá v Južnej Amerike. Prvé funkčné obdobie skončilo prezidentovi Castillovi v apríli 1851. Na jeho miesto zvolil parlament generála Josého Rufina Echeniqueho. Výmenou za voľnú plavbu po rieke Amazonka prenechal Brazílii časť peruánskeho územia. Jeho vláda však bola poznačená korupciou, čo využila opozícia na čele s bývalým prezidentom Castillom. 5. januára 1855 bol prezident José Rufino Echenique zosadený a na jeho miesto sa sám dosadil Castilla, ktorý vládol fakticky až do októbra 1862. Postupne modernizoval krajinu, armádu, námorníctvo a potvrdil dohodu s Brazíliou o voľnej plavbe na rieke Amazonka, taktiež za územné ústupky v prospech Brazílie. V roku 1860 vyhlásil vojnu Ekvádoru, pretože ten chcel postúpiť územia, na ktoré si nárokovalo aj Peru, iným štátom výmenou za odpustenie dlhov. Peru malo silnejšie vojsko a tak bez problémov zvíťazilo a presadilo svoju vôľu. V rovnakom roku nechal prijať novú ústavu.
Vojna so Španielskom, stabilizácia, druhá vojna s Čile.
Napriek tomu, že od vojny za nezávislosť už ubehlo niekoľko desaťročí, Španielsko stále neuznalo nezávislosť Peru. V roku 1862 dokonca vyslalo k brehom Peru svoju flotilu. Úlohou španielskeho loďstva bolo brániť záujmy Španielska a jeho občanov v oblasti, no v skutočnosti iba čakala na zámienku k útoku. Tou sa stala smrť španielskeho občana v auguste 1863 pri nepokojoch. Španielska flotila následne obsadila súostrovie Chincha, kde boli veľké zásoby guána a požadovala aj ďalšie finančné kompenzácie. V tej dobe bol prezidentom Peru Juan Antonio Pezet, ktorý nahradil Castilla. Ten sa však snažil Španielom vyhovieť a ponúkol im dohodu, ktorá spočívala v zaplatení požadovanej finančnej kompenzácie Španielsku výmenou za navrátenie súostrovia Chincha. Proti tejto dohode sa však postavila celá peruánska spoločnosť, následne armáda zvrhla prezidenta a dočasne ho nahradila generálom Pedrom Diezom Cansecom. Za nového prezidenta bol vybraný dôstojník Mariano Ignacio Prado, ktorý sa funkcie ujal 28. novembra 1865. Peru získalo pre konflikt so Španielskom podporu ďalších juhoamerických štátov a následne vyhlásilo Španielsku vojnu. Na stranu Peru sa postavili Čile, Ekvádor a Bolívia. Hlavne pomoc od námorníctva Čile bola veľmi dôležitá. Spoločná čilsko-peruánska flotila dokázala Španielov niekoľkokrát poraziť a viedla proti nim úspešné akcie. Spojená flotila sa však stále nemohla rovnať španielskej a tak zvolila taktiku vyhýbania sa priamemu stretu v snahe, aby Španielom došli zásoby. To sa skutočne aj darilo a Španieli začali mať nedostatok zásob a ich situácia bola kritická. 31. marca 1866 tak začali ostreľovať čilský prístav Valparaíso, ktorý vážne poškodili. O to isté sa Španieli pokúsili aj v peruánskom prístave Callao. Callao však malo na rozdiel od nechráneného Valparaísa vlastnú obranu a obrancom sa podarilo vážne poškodiť viaceré španielske lode. Španieli tak bolí nútení odísť preč. Mier však bol uzatvorený až v roku 1879, kedy Španielsko konečne uznalo nezávislosť Peru. S ukončením bojov so španielskou flotilou začalo nové povstanie indiánov, ktoré viedol majiteľ veľkých haciend Juan Bustamante Dueñas. Do bojov sa muselo zapojiť aj bolívijské vojsko, no na začiatku roka 1868 sa povstanie podarilo potlačiť a Bustamante Dueñasa popraviť. Výsledkom indiánskej revolty bolo požadovanie návratu k predchádzajúcej ústave, opozícia následne v januári 1868 presadila zosadenie prezidenta. Toho najprv zastupovalo niekoľko generálov, až kým sa 2. augusta 1868 neujal funkcie zvolený prezident José Balta. Jeho vládu hneď na začiatku poznačilo veľké zemetrasenie a následní epidémie. Negatívom bolo tiež zníženie ceny guána, ktoré bolo v tej dobe hlavným vývozným artiklom Peru, až neskôr sa k nemu pridal liadok (liadky sú soli kyseliny dusičnej, ktoré sa dobre rozpúšťajú vo vode a sú významné priemyselné hnojivá), ktorý sa ťažil hlavne v regióne Tarapacá. Do ťažby liadku investovali predovšetkým podnikatelia z Čile a Európy. Darilo sa aj pestovaniu poľnohospodárskych produktov a krajina tak začala postupne prosperovať. Získané financie sa prezident rozhodol investovať do budovania železničnej siete, ktorá bola do tej dobe iba veľmi malá. S rastom bohatstva krajiny sa postupne vytvorila aj bohatá vrstva obyvateľov, ktorej cieľom bolo dosadiť prezidenta, ktorý by konečne nebol z armády. Táto snaha sa však nepozdávala časti armády a tak v júli 1872 vypuklo povstanie, pri ktorom vojaci uniesli prezidenta Baltu a 26. júla ho zavraždili. To vyvolalo veľké ľudové nepokoje, pri ktorých dav vodcov vojenského povstania zabil. Až do volieb sa na krátko ešte vlády ujal viceprezident Mariano Herencia Zevallos, ktorý sa stal na určitý čas posledným prezidentom z armády.
Prvý civilným prezidentom sa 2. augusta 1872 stal Manuel Pardo z Civilistickej strany. Musel sa však vyrovnať s prudkým znížením cien guána, čo malo negatívny vplyv na štátny rozpočet. Straty sa preto prezident snažil vykompenzovať vytvorením štátneho monopolu na vývoz liadku, čím chcel zvýšiť jeho cenu. Ani to však nepomohlo a v roku 1875 už nedokázalo Peru splácať svoje zahraničné dlhy. Muselo preto zastaviť stavby železníc. Situácia v Peru sa nepozdávala ani susednému Čile, ktoré malo svoje záujmy s liadkom, do ktorého jeho podnikatelia investovali aj na peruánskom území veľké množstvo peňazí. Peru sa ekonomickému tlaku zo strany Čile snažilo brániť uzatvorením tajnej dohody s Bolíviou o spoločnej obrane, ktorá smerovala proti Čile. V ďalších voľbách bol za prezidenta zvolený Mariano Ignacio Prado. Pochádzal z rovnakej strany ako jeho predchodca a úradu sa ujal 2. augusta 1876. Situáciu v krajine však negatívne ovplyvnili ekonomické problémy v Európe, po ktorých sa ekonomika Peru dostala do kritickej situácie. Prezident navyše čelil niekoľkým pokusom o prevrat, čo iba zhoršilo situáciu. Dôvodom budúceho sporu medzi Peru a Bolíviou na jednej strane a Čile na strane druhej bol liadok. Oprávnenie na ťažbu tejto suroviny získala na území Peru aj Bolívie spoločnosť z Čile, v ktorej však mali účasť aj podnikatelia z Veľkej Británie. Táto spoločnosť bola oslobodená od vývozného cla tak v Peru, ako aj Bolívii. V roku 1875 však nastala v Európe ekonomická kríza, ktorá výrazne znížila vývoz liadku a tým aj spôsobila problémy v rozpočtoch všetkých troch štátov. Bolívia na krízu reagovala čiastočným uvalením cla na vývoz liadku, voči čomu protestovalo Čile, ktoré poukazovalo na predchádzajúce dohody zaručujúce nulové clo. Spoločnosť ťažiaca liadok stanovené clo nerešpektovala, načo bolívijská vláda reagovala uväznením jej riaditeľa a praktickým znárodnením majetku tejto spoločnosti. Ako odpoveď Čile 14. februára 1879 obsadilo prístav Antofagasta. Bolívia tak vyhlásila Čile vojnu a v zmysle tajnej dohody požiadala Peru o vojenskú podporu. Peru sa ešte pokúšalo s Čile vyjednávať, no neúspešné, následne Čile vyhlásilo obom štátom vojnu. Tým sa začala tzv. vojna o Pacifik, tiež nazývaná druhá tichomorská vojna, či vojna o liadok. Čilská armáda mala moderné zbrane a veľmi dobre vycvičených vojakov, spojenecké vojsko malo síce presilu, ale zastarané zbrane a slabo vycvičených vojakov. Vojsko spojencov navyše tvorili predovšetkým indiáni, ktorí nemali záujem bojovať vo vojne za Peru či Bolíviu. V čase začatia konfliktu však už malo Čile k dispozícii dve moderné pancierované lode. Peruáncom sa síce na začiatku podarilo potopiť jednu čilskú loď, no tá už bola zastaraná, naopak Čiľania potopili jednu z dvoch najmodernejších peruánskych vojnových lodí. O nejaký čas Čiľania dokonca dokázali zajať druhú z dvoch kedysi najmodernejších peruánskych lodí Huáscar, ktorú následne pripojili k svojej flotile. Čile tak mohlo zahájiť pozemnú inváziu do provincie Tarapacá. Hneď na začiatku zaznamenali Čiľania niekoľko víťazstiev a postupovali ďalej. Ale v bitke pri osade Tarapacá narazili na silnejší odpor, než čakali. Peruánske vojsko ich prekvapilo a túto bitku vyhralo. Čile však napriek tomu pokračovalo ďalej a následné bitky už znova vyhralo. Postupne tak provinciu Tarapacá predsa Čile obsadilo. Obsadenie tejto provincie spôsobilo v Peru aj Bolívii vážne problémy. Tieto neúspechy pripravili o miesto prezidenta Bolívie Hilarióna Dazu, ktorý bol zvrhnutý. Na nepriaznivú situáciu reagoval prezident Peru Prado tým, že pod zámienkou hľadania nových spojencov ušiel v decembri 1879 do zahraničia, z kadiaľ sa už nevrátil. Novým dočasným prezidentom Peru sa stal na necelý týdeň Luis La Puerta. Už 23. decembra bol nahradený Nicolásom de Piérolom. Čiľania mali v tej dobe už veľkú prevahu, aj početnú, aj kvalitatívnu. Rozhodujúca bitka sa odohrala v polovici roka 1880 pri meste Tacna, kde utrpela bolívijská armáda také veľké straty, že do vojny už vôbec nezasiahla a následne stiahla všetky svoje bojové oddiely na východ (na územie súčasnej Bolívie). Peru však nedokázalo čilskej armáde vôbec vzdorovať a Čile tak postupovalo stále viac na sever. Čilskí vojaci vstúpili do Limy 17. januára 1881. Prezident Piérola pred čilskou armádou ušiel do hôr. Čilské vojsko zostalo v Lime až do októbra 1883, medzi tým ešte prebehlo niekoľko bitiek, no vo vojne definitívne zvíťazilo Čile Prezident bol po čase prinútený armádou odstúpiť a na jeho miesto bol dosadený v marci Francisco García Calderón. Tento sa však nachádzal v okupovanej Lime a tak ho po čase Čiľania odviezli do Čile. 28. septembra 1881 tak bol nahradený Lizardom Monterom Floresom. Čiľania sa rozhodli na konci augusta 1882 presadiť nového prezidenta, ktorým sa stal Miguel Iglesias. Práve Iglesias podpísal 20. októbra 1883 za Peru s Čile mierovú zmluvu. Podľa tejto zmluvy Čile získalo bolívijskú provinciu Litoral (súčasná provincia Antofagasta), čim Bolívia stratila prístup k moru. Peru muselo odovzdať provincie Tarapacá, Tacna (túto provinciu v 20. storočí Čile vrátilo Peru) a Arica.
Peru na prelome 19. a 20. storočia.
Aristokratická republika.
Porážka vo vojne s Čile bola pre Peru veľkou ranou. K moci sa vrátili znova generáli, ktorí nahradili civilných prezidentov. Pri moci zostal prezident Miguel Iglesias, ktorý bol dosadený Čiľanmi počas vojny, čo voči nemu vytváralo silnú opozíciu. Na jej čele stál generál Andrés Avelino Cáceres. Ten sa proti prezidentovi postavil už počas vojny s Čile a po odchode okupačnej armády v boji proti prezidentovi pokračoval. Prezident však mal podporu bohatých, keďže podporoval ich záujmy. Aby získal Cáceres prevahu, rozhodol sa uznať mierovú zmluvu s Čile a sám začal bojovať s povstaleckými skupinami zloženými prevažne z indiánov. Na jeseň roku 1885 už skoro vládne vojsko Cáceresa porazilo, no tomu sa podarilo z bojiska stiahnuť a po zničení dôležitých mostov dokonca dokázal vládne vojsko zadržať a 1. decembra 1885 obsadiť hlavné mesto Lima. Prezident Iglesias však už bol v tej dobe veľmi nepopulárny, rozhodol sa preto radšej vzdať funkcie a odísť do exilu. Dočasným prezidentom sa stal na pol roka Antonio Arenas Merino. V júni 1886 sa uskutočnili nové voľby prezidenta, ktoré vyhral víťaz občianskej vojny generál Andrés Avelino Cáceres, ktorý sa tak stal prezidentom. Vytvoril si Konštitučnú stranu, aby vzbudzoval dojem civilného prezidenta. Vojna s Čile a následná občianska vojna zanechali za sebou zdevastovanú krajinu, ktorá bola plná kriminálnych bánd. Tým nový prezident ani nasadením vojska nedokázal účinne čeliť. Katastrofálnu ekonomickú situáciu sa prezident rozhodol riešiť menovou reformou, pri ktorej nahradil dosiaľ platné bankovky striebornými mincami. Aby sa Peru zbavilo veľkého zahraničného dlhu, postúpilo všetky svoje železnice americkej súkromnej spoločnosti na dobu 66 rokov, súčasne postúpilo ťažbu guána a nerastných surovín a taktiež postúpilo práva na plavbu po dôležitých riekach. Na druhej strane bola zavedená povinná školská chochádzka, založené nové školy, vrátane stredného skolstva, bolo pristúpené k elektrifikovaniu krajiny a zavedeniu telefónneho spojenia medzi Limou a prístavom Callao. V roku 1890 sa konali nové prezidentské voľby, ktoré vyhral favorit prezidenta Cáceresa Remigio Morales Bermúdez. Reálnu moc však držal bývalý prezident Cáceres, na čo opozícia reagovala neúspešným pokusom o prevrat. Prezident Morales Bermúdez sa však predsa konca svojho funkčného obdobia nedožil, keď zomrel 1. apríla 1894 na akútnu apendicitídu spojenú s ďalšími zdravotnými problémami. Po nasledujúcich voľbách sa staronovým prezidentom stal opäť Andrés Avelino Cáceres. Občianska strana a Demokratická strana, ktoré boli hlavné opozičné strany, sa proti Cáceresovi spojili a vyvolali povstanie proti jeho voľbe, ktorú považovali za zmanipulovanú. Občianska vojna bola veľmi neprehľadná, bojovalo proti sebe súčasne niekoľko skupín. V marci 1895 sa vodcovi opozície bývalému prezidentovi Nicolásovi de Piérolaovi podarilo obsadiť Limu a prinútiť prezidenta k odchodu do exilu. Po nových voľbách sa 8. septembra 1895 prezidentom stal znovu Nicolás de Piérola, ktorý kandidoval za Demokratickú stranu. Aj on začal menovú reformu, kedy strieborné mince nahradil zlatými, následne presadil viacero reforiem, ktoré pomohli rozvohu ekonomiky, poľnohospodárstva a hospodárstva krajiny. Prezident tiež rozhodol o modernizácii armády a zaviedol povinnú vojenskú službu. Jeho vláda priniesla krajine potrebnú stabilitu, no súčasne v tejto dobe začali prvé robotnícke stávky. S rozvojom poľnohospodárstva začal rásť majetok veľkostatkárov, ktorí svoje statky rozširovali na úkor indiánskeho územia, čo vyvolávalo ďalšie konflikty.
V septembri 1899 sa napriek stabilite, ktorú priniesla vláda prezidenta Piérola, k vláde vrátila Civilistická strana. Prezidentom sa stal jej člen Eduardo López de Romaña, ktorý vyhral voľby. Tým sa začala doba tzv. aristokratickej republiky, kedy sa na vláde spoločne podieľali konzervatívne elity z miest (hlavne finančníci) s veľkostatkármi z horských častí štátu. Najvýznamnejšie miesto si postupne získala Civilistická strana. Hlavnými vývoznými produktmi sa stali bavlna a cukor, ktoré tak nahradili guáno a liadok. Neskôr sa na prvé miesto medzi exportnými komoditami dostala meď, začalo sa tiež s ťažbou ropy. S tým súčasne pokračovalo znovurozširovanie železničnej siete. Hospodárstvo však ovládali zahraniční majitelia z USA a Veľkej Británie. Tieto zmeny mali pozitívny vplyv aj na rast populácie, ktorá sa na prelome 19. a 20. storočia neustále zvyšovala. Vláda chcela zaľudňovanie Peru podporiť aj príchodom európskych prisťahovalcov, no táto snaha sa veľmi nedarila. Prezident López de Romaña vydržal vo funkcii celé funkrné obdobie a následne bol v riadnych voľbách v roku 1903 nahradený spolustranníkom Manuelom Candamom. Tento však zomrel náhle už v apríli 1904 a tak sa museli konať nové voľby. Vo voľbách vyhral ďalší člen Civilistickej strany José Pardo y Barreda. Ten sa zameral predovšetkým na zlepšenie systému vzdelávania a vedy. V rokoch 1904 a 1905 musel riešiť územný konflikt s Ekvádorom, ktorý skončil ozbrojenými stretmi medzi armádami oboch štátov, v ktorých bolo úspešnejšie Peru. To tak získalo sporné územia pre seba. V roku 1908 bol za nového prezidenta zvolený Augusto Leguía, taktiež z Civilistickej strany. Už v roku 1909 musel riešiť pokus o prevrat, pri ktorom bol dokonca unesený, no napriek tomu odmietol rezignovať. Aj on musel čeliť územným sporom, tentoraz s Kolumbiou, Bolíviou a opäť s Ekvádorom. Demokratická strana sa k moci vrátila až vo voľbách v roku 1912, keď prezidentské voľby vyhral Guillermo Billinghurst. Tento sa snažil presadzovať práva indiánov a chudoby. Na tieto snahy negatívne reagovala vládnuca elita, ktorá nechala s pomocou armády prezidenta v roku 1914 zvrhnúť. Za prezidenta bol následne dosadený veliteľ prevratu generál Óscar R. Benavides. V auguste 1915 sa vládnuce elity rozhodli vrátiť na post prezidenta Josého Pardo y Barredu, ktorý sa úradu ujal druhý raz. Vďaka prvej svetovej vojne sa Peru začalo znova hospodársky viac dariť, keďže európske štáty potrebovali množstvo nedostatkových surovín. Svoj vplyv postupne v Peru na úkor Veľkej Británie zvyšovali Spojené štáty, ktoré využívali existenciu ich Panamského prieplavu, ktorý bol pre Peru veľmi výhodný. Na druhej strane sa stále neriešené problémy pracujúcich a chudoby prejavili vo viacerých veľkých stávkach.
Obdobie diktatúr.
V polovici roku 1919 sa uskutočnili ďalšie prezidentské voľby, ktoré vyhral Augusto Leguía. Ten už bol prezidentom v roku 1908, no tento raz sa už nestal prezidentom ako kandidát Civilistickej strany, ale ako člen Reformistickej demokratickej strany. Hrozilo však, že Civilistická strana neuzná jeho víťazstvo a tak sa zvolený prezident Leguía rozhodol zabezpečiť svoje vymenovanie pomocou armády a vykonal prevrat. Po prevrate nechal rozpustiť parlament a nový ho opätovne zvolil za prezidenta. Tým začala dlhá vláda Augusta Leguía, ktorý vládol fakticky ako diktátor jedenásť rokov. Už krátko po svojom zvolení presadil prijatie novej ústavy. Opozícia bola potlačená, opozičné strany zanikli a ich čelní predstavitelia museli čeliť perzekúcii, mnohí odišli do exilu, kritické média boli zlikvidované. Financie pre svoju vládu získaval od spoločností z USA, ktorým umožnil za veľmi výhodných podmienok profitovať na peruánskom nerastnom bohatstve. Tie mu na druhej strane vybavovali v USA pôžičky. Prezident však získané peniaze investoval do budovania krajiny, vznili tísíce km nových ciet, bolo začaté masívne budovanie vodovodného a odpadového systému po celom Peru. Kritiku si prezident vyslúžil, keď daroval Kolumbii pomerne veľké územie Peru. Pod vplyvom komunistických myšlienok začali časté indiánske povstania. Boli zamerané predovšetkým proti jednému z dvoch pilierov vládnucej elity, veľkostatkárom. Prezident sa s týmito nepokojmi snažil vysporiadať najprv s pomocou armády, neskôr aj vytvorením špecializovaných úradov pre záležitosti indiánov. Vládu prezidenta Leguía ukončila Veľká hospodárska kríza, ktorá znížila ceny väčšiny produktov, na vývoze ktorých bolo Peru závislé. To znížilo príjmy štátneho rozpočtu, rapídne zvýšilo infláciu a nezamestanosť. Vládnuce elity sa preto spojili s armádou v snahe vymeniť prezidenta. V auguste 1930 tak prebehol vojenský prevrat, po ktorom bol prezident uväznený, pričom vo väzení aj o dva roky neskôr zomrel. Na čelo krajiny sa postavil veliteľ prevratu Luis Miguel Sánchez Cerro.
V nasledujúcom roku a pol prebehlo v Peru niekoľko prevratov a vládlo viacero dočasných prezidentov. Voľby sa tak mohli uskutočniť až na jeseň 1931 a vyhral v nich Luis Miguel Sánchez Cerro, ktorý viedol prvý prevrat, ktorým toto obdobie nestability začalo. Funkcie sa ujal v decembri. Najsilnejšou opozičnou stranou sa stala Ľudová revolučná americká aliancia (APRA). Prezident sa však opozíciu rozhodol potlačiť a pod zámienkou údajnej hrozby štátneho prevratu nechal uväzniť desiatky poslancov APRA, nasledovalo zadržanie ďalších opozičných predstaviteľov, čo vyvolalo veľké napätie. V polovici roka 1932 bol dokonca zatknutý aj vodca opozície Víctor Raúl Haya de la Torre, čo vyvolalo veľké nepokoje v meste Trujillo, pri ktorých rozhnevané obyvateľstvo zajalo a zastrelilo 60 armádnych dôjstojníkov z miestnej posádky. Armáda na mesto následne zaútočila a v odplate zastrelila tisíc ľudí. Aby prezident zabránil podobným nepokojom, rozhodol sa prijať viacero reforiem. Chudobným a nezamestnaným nechal prideľovať pôdu na vidieku, vďaka čomu sa títo odsťahovali z miest. V marci 1933 bola prijatá nová ústava, ktorá zvýšila moc parlamentu na úkor prezidenta. Sympatizanti strany APRA však tieto opatrenia neupokojili a 30. apríla 1933 jeden z nich prezidenta zastrelil. Za nového prezidenta bol parlamentom vybraný generál Óscar R. Benavides, ktorý už prezidentom bol po prevrate v roku 1914. Ten chcel situáciu upokojiť a vyhlásil veľkú amnestiu, vďaka ktorej sa na slobodu dostali aj predstavitelia strany APRA, ktorá mohla opätovne fungovať. Vplyv však získavali pravicové skupiny sympatizujúce s talianskym fašizmom, ktoré chceli bojovať proti strane APRA a silnejúcemu komunizmu v Peru. Hlavným predstaviteľom fašizmu v Peru sa stala strana Revolučná únia, ktorej členom bol aj zastrelený prezident Sánchez Cerro. Uvoľnenie pomerov tak netrvalo dlho a vláda začala opätovne členov a sympatizantov APRA perzekvovať. Prezident nechal budovať veľké infraštruktúrne projekty a inšpiroval sa opatreniami z Talianska. V roku 1936 vyhral prezidentské voľby Luis Antonio Eguiguren, kandidát koalície s podporou strany APRA. Prezident Benavides však výsledky volieb neuznal a ponechal si vládu. Ďalšie voľby sa tak uskutočnili až v roku 1939 a vyhral ich kandidát dosadený Benavidesom Manuel Prado Ugarteche. Ten vládol Peru počas druhej svetovej vojny, kedy sa Peru ekonomicky pomerne darilo, keď využilo hlavne možnosť zvýšeného vývozu svojich nerastných surovín do Európy. V júli 1941 sa Peru dostalo do vojny s Ekvádorom o sporné regióny bohaté na nerastné suroviny na vzájomných hraniciach. Peru malo jasnú prevahu a vojnu za polroka vyhralo. Ekvádor bol nutený pristúpiť na uzavretie tvrdej mierovej zmluvy, kvôli ktorej prišiel o viac ako tretinu svojho územia v prospech Peru. V roku 1944 sa Peru oficiálne pripojilo k spojencom a vyhlásilo vojnu štátom Osi. V júni 1945 sa uskutočnili nové prezidentské voľby, ktoré vyhral José Bustamante y Rivero. Ten bol kandidátom Národného demokratického frontu, ktorý tvorilo viacero strán na čele s APRA. Bustamante y Rivero však nebol komunistom, ale kresťanským socialistom blízkym strednej triede. APRA už nebola tak radikálna, čím chcela upkojiť armádu a pravicové skupiny. Zo strany sa tak oddelila radikálna časť členov, ktorá začala s ozbrojením bojom. Radikálne ľavicové hnutia a myšlienky získavali stále väčšiu podporu, organizovali sa odborové hnutia a časté boli stávky robotníkov a robotníkov na statkoch. Armáda preto začala na prezidenta tlačiť, aby vykonal potrebné opatrenia a ľavicu potlačil. Prezident tak odvolal ministrov za stranu APRA. Na to členovia tejto strany reagovali pokusom o prevrat, ktorý však nevyšiel. APRA tak bola opäť zakázaná. Napriek týmto opatreniam sa rozhodla armáda prezidenta zvrhnúť, čo sa aj 29. októbra 1948 stalo. Na čelo štátu sa postavil generál Manuel A. Odría a jeho vojenská chunta.
Peru v období studenej vojny.
V júli 1950 nechala vojenská chunta uskutočniť prezidentské voľby, v ktorých kandidoval iba jeden kadidáto a to generál Manuel A. Odría, ktorý tak získal 100% hlasov. Od počiatku vlády chunty sa začalo s represiami voči ľavici, predovšetkým členom zakázanej strany APRA. Odría sa však snažil vyhnúť ľudovým nepokojom a tak robil aj sociálnu politiku v prospech strednej triedy, robotníkov a roľníkov. So znižujúcimi sa príjmami štátu však rástla nespokojnosť vládnucej elity. V roku 1956 sa tak uskutočnili nové prezidentské voľby, v ktorých vyhral Manuel Prado Ugarteche. Ten už bol pred tým prezidentom a v týchto voľbách sa opieral hlavne o podporu zakázanej strany APRA. Odría a armáda však voči zvolenému prezidentovi nezasiahli výmenou za beztrestnosť a ponechanie korupciou získaného majetku. V tomto období nastalo uvoľnenie pomerov, keď bola opäťovne povolená činnosť politických strán. To opäť aktivizovalo ľavicové strany a odbory, ktoré znova zvolávali stávky a protesty. Tie však vyplývali hlavne zo stále zlej životnej situácie roľníkov a robotníkov. Prezidentské voľby v roku 1962 skončili nejednoznačne, keď nikto nezískal väčšinu hlasov. Armáda sa obávala návratu strany APRA a tak vyhlásila voľby za neplatné a prinútila prezidenta Prada Ugartecheho rezignovať. Na čelo štátu sa znova postavila vojenská chunta, ktorú viedli generáli Ricardo Pérez Godoy a Nicolás Lindley López. Vojsko chcelo upokojiť nespokojných roľníkov a tak prijalo rôzne reformy, ktoré mali riešiť ich situáciu. Napriek tomu prebehla v okolí mesta Cusco veľká revolta roľníkov, ktorú musela potlačiť polícia. Chunta následne umožnila roľníkom zostať na pôde, ktorú obsadili veľkostatkárom. V roku 1963 umožnilo vojsko konanie nových prezidentských volieb. Tie vyhral konzervatívec Fernando Belaúnde Terry, ktorý mal širokú politickú podporu, pričom vo voľbách porazil kandidáta strany APRA. V parlamente však nezískal väčšinu a tak mu APRA a strana bývalého prezidenta Odríju bránili v reformách. Napriek tomu sa poradilo začať s vyvlastňovaním veľkých statkov, ktoré boli rozdeľované medzi drobných roľníkov. Ďalším významným krokom bolo uznanie kečuánčiny, teda jazyka indiánov, za ďalší oficiálny jazyk Peru. Vďaka tomu sa prezidentovi podarilo stabilizovať krajinu. Napriek tomu vzniklo niekoľko gerilových ľavicových skupín, ktoré operovali hlavne v horských častiach štátu. Väčšina však po pár rokoch zanikla. Peru sa ekonomicky pomerne darilo, no v roku 1967 sa výrazne znížil export, čo znížilo príjmy štátu, zvýšilo zahraničný dlh a mena prudko devalvovala. Ľavica tak znova začala množstvo stávok. Prezident na to reagoval spoluprácou so stranou APRA, ktorá sa tak podieľala na vláde. Po niekoľkých korupčných škandáloch a aj vzhľadom na spoluprácu s ľavicovou stranou APRA sa preto armáda znova rozhodla zasiahnuť. 3. októbra 1968 zosadilo vojsko prezidenta pri prevrate. Na čelo štátu bol dosadený generál Juan Velasco Alvarado.
Vojsko sa opäť rozhodlo predísť nepokojom chudoby, hlavne indiánov, tým, že presadilo niekoľko sociálnych reforiem nazvaných spoločne ako Plán Inka. Opäť sa začala vyvlastňovať pôda v prospech chudobných roľníkov, pričom došlo k vyvlasteniu približne tretiny všetkej poľnohospodárskej pôdy. Bývalých majiteľov sa však štát snažil odškodniť. Tieto opatrenia ale znížili potravinovú sebestačnosť Peru. Vláda sa následne rozhodla znárodniť aj ťažobný, energetický, potravinársky a ropný priemysel. Znárodnené boli aj banky a médiá. Chunta dokonca spolupracovala so štátmi Východného bloku a Kubou. Peru znova doplatilo na zahraničnú ekonomickú krízu. Tento raz v roku 1975, kedy sa znížil export a zvýšil zahraničný dlh. Situáciu zhoršovala aj činosť strany APRA, ktorá chcela konkurovať chunte. V tej dobe bol už prezident dlho ťažko chorý a nemohol tak vykonávať svoju funkciu. Na nepriaznivú situáciu sa preto rozhodlo reagovať velenie vojska, ktoré na konci augusta 1975 zosadilo prezidenta a na jeho miesto dosadilo generála Francisca Moralesa Bermúdeza. Nový prezident bol odporca politiky svojho predchodcu a preto odvolal všetkých jeho priaznivcov z vlády, zrušil jeho reformy a privatizoval niektoré zoštátnené podniky. Vláda musela pristúpiť na radikálne rozpočtové škrty. Tie spôsobili výrazné zníženie miezd obyvateľstva, čo veľmi zvýšilo chudobu. Tieto kroky vyvolali v roku 1978 veľké celonárodné stávky. Situáciu sa nedarilo upokojiť a preto chunta súhlasila s konaním volieb. Tie sa uskutočnili v roku 1980 a vyhral ich bývalý prezident Fernando Belaúnde Terry, ktorý získal aj väčšinu v parlamente. Nová vláda začala ihneď s radikálnymi ekonomickými reformami, ktoré mali pomôcť krajine. To sa ale vôbec neporadilo a Peru si muselo zobrať nové pôžičky, čím sa znova zvýšil zahraničný dlh a invlácia sa dostala nad 100%. V zložitej situácii zvýšila svoju činnosť ľavicová gerilová (teroristická) skupina s názvom Svetlý chodník. Išlo o radikálnu maoistickú ozbrojenú skupinu, ktorú tvorili radikálni komunisti. Na jej čele stál profesor Abimael Guzmán. Svetlý chodník vykonával od roku 1980 pravidelné teroristické akcie v rôznych častiach Peru. Na to vláda reagovala vyhlásením výnimočného stavu vo viacerých častiach Peru. Polícií a ani armáde sa však činnosť Svetlého chodníka nedarilo zastaviť. O niečo neskôr vznikla ďalšia ľavicová teroritická organizácia s názvom Revolučné hnutie Túpaca Amarua, alebo iba MRTA. Tá mala za vzor skôr Kubánsku revolúciu a činnosť Che Guevaru. Uskutočnila niekoľko teroristických akcii hlavne v mestách. Obe organizácie však nespolupracovali, skôr si konkurovali.
Nové prezidentské voľby sa uskutočnili v roku 1985. Tieto vyhral kadidát ľavicovej strany APRA Alan García, ktorý sa tak stal úplne prvým prezidentom z tejto strany. Napriek činnosti ľavicových teroristických skupín zaznamenala ľavica v týchto voľbách veľký úspech, keď sa na druhom mieste umiestnil ďalší ľavicový kandidát. Nový prezident začal reformy, ktoré postupne zvýšili prokukciu rôznych sektorov hospodárstva, výrazne sa znížila inflácia (zostala však stále vysoká), znížia sa nezamestnanosť a začali stúpať mzdy. Po dvoch či troch rokoch sa však situácia začala znova zhoršovať, podieľ na tom mala aj činnosť ľavicových teroristických skupín a neochota podnikateľov financovať vládnu sociálnu politiku. Prezident presadil v roku 1987 znárodnenie domácich bánk. Na to reagovali zahraničné podniky odchodom, noví investori neprichádzali. Následne sa znova rapídne zvýšila inflácia a zahraničný dlh. Sociálna situácia sa zhoršila, čo vyvolalo nové celoštátne stávky.
Vláda Alberta Fujimoriho.
V roku 1990 sa uskutočnili prezidentské voľby. Strana APRA bola oslabená vládou prezidenta Garcíu a tak prvé kolo vyhral Mario Vargas Llosa, ktorý kadidoval za stredopravicovú stranu Demokratický front. Na druhom mieste skončil Alberto Fujimori, ktorý kandidoval za stranu Cambio 90, teda Zmena 90. V druhom kole však Fujimori jednoznačne vyhral a stal sa prekvapujúco prezidentom. Fujimori pochádzal z robotníckej rodiny japonských prisťahovalcov do Peru a pracoval ako profesor. Pred druhým kolom sa mu podarilo získať sympatie chudoby, idiánov a miešancov, ktorí odmietali vládu bohatého potomka Európanov. Fujimori začal okamžite s radikálnymi reformami, ktoré spočívali v masívnej privatizácii, zrušení štátnej podpory niektorých odvetví a kontroly cien. Následne pristúpil k zvýšeniu daní a cien palív a potravín. To spočiatku vyvolalo rast nezamestanosti, lebo množstvo továrni skončilo svoju činnosť. Prezident sa ale snažil zmierniť dopad opatrení na najchudobnejšie vrstvy obyvateľstva. Za nejaký čas opatrenia zabrali a inflácia dosiahla po dlhých rokoch rekordne nízku úroveň 3,5%, hospodárstvo začalo prudko rásť. Aby Fujimori získal možnosť efektívne vykonávať svoje reformy, s pomocou armády nechal 5. apríla 1992 rozpustiť parlament a pozastaviť platnosť ústavy. Časť opozičných politikov bola poslaná do domáceho väzenia. Fujimori obviňoval opozíciu zo sabotovania jeho reforiem a korupčného správania sa. Nová ústava bola prijatá o rok neskôr a znamenala centralizáciu moci, keď zrušila regionálne parlamenty a zaviedla jednokomorový celoštátny parlament. Kontrolu nad regiónmi získala centrálna vláda na čele s prezidentom. Následne sa prezident zameral na potlačenie činnosti ľavicových teroristických skupín. Už v septembri 1992 bol zajatý vodca Svetlého chodníka Abimael Guzmán a neskôr aj vodca konkurečnej organizácie MRTA Víctor Polay Campos. Títo boli odsúdení na doživotné väzenia. Tým sa mu podarilo prakticky paralizovať činnosť oboch týchto teroristických skupín, ktoré už boli schopné vykonať iba ojedinelé akcie. Na konci januára 1995 sa Peru dostalo do ďalšej vojny s Ekvádorom o sporné príhraničné územia. Vojna síce trvala iba mesiac, mierová zmluva bola ale podpísaná až v roku 1998. Aj keď obe strany vyhlásili svoje víťažstvo, reálne úspešnejší bol v tomto konflikte Ekvádor.
Nové voľby sa konali v apríli 1995. Podľa novej ústavy v nich mohol kadidovať znova aj Alberto Fujimori, ktorý v nich jednoznačne vyhral. Fujimori bol populárny hlavne vďaka porazeniu ľavicových teroristov a to napriek obvineniam z porušovania ľudských práv a podozreniam z korupcie. V roku 2000 sa konali ďalšie prezidentské voľby. V týchto už Fujimori nemohol kandidovať ani na základe jeho ústavy z roku 1993 a tak sa rozhodol obísť tento problém prijatím špeciálneho zákona, ktorý mu umožnoval tretiu kandidatúru v rade. Fujimorimu sa ale v prvom kole len tesne nepodarilo získať väčšinu a tak muselo prebehnúť druhé kolo. Opozícia sa rozhodla druhé kolo bojkotovať s odôvodnením manipulácie volieb. Druhé kolo tak Fujimori bez problémov vyhral a začal svoje tretie funkčné obdobie. Voľby vyvolali v krajine nové protesty, ktoré skončili tvrdým potlačením zo strany polície. V septembri vypukla v Peru veľká korupčná aféra, v ktorej vystupoval šéf peruánskej tajnej služby a blízky prezidentov spolupracovník Vladimiro Montesinos. Boli zverejnené videonahrávky, kde bolo vidno, ako Montesinos dával vysoké úplatky majiteľovi súkromnej televízie, či opozičným poslancom. Nahrávky vyvoli nové a ešte väčšie protesty. Fujimori na situáciu reagoval vyhlásením nových volieb, ktoré sa mali uskutočniť v prvej polovici nasledujúceho roka a prisľúbil rezignovať. Iba niekoľko dní po zvrejnení nahrávok sa niekoľko nižších armádnych dôjstojníkov neúspešne pokúsilo prezidenta zvrhnúť. Alberto Fujimori radšej v novembri odcestoval do Japonska, kde požiadal o azyl. Z Japonska následne oznámil faxom svoju rezignáciu a bolo mu udelené tamojšie občianstvo. Do Peru bol vydaný v roku 2005 z Čile na základe medzinárodného zatykača pre obvinenia z nasilných činov pri potlačení ľavicových geríl, porušovanie ľudských práv a korupcie. V rokoch 2007 a 2009 bol odsúdený na dlhé väzenie. Od novembra 2000 do vymenovania nového zvoleného prezidenta v júli 2001 tak prezidentský úrad zastával predseda parlamentu Valentín Paniagua.
Peru v novom tisícročí.
V apríli 2001 sa konali prezidentské voľby, v ktorých zvíťazil Alejandro Toledo pred bývalým ľavicovým prezidentom Garcíom. Toledo pochádzal z chudobnej indiánskej rodiny. Povolaním bol ale ekonóm, študoval a pracoval v USA, ktoré ho vo voľbách aj podporovali. Toledo sa ale stal už veľmi skoro nepopulárnym, keď všeobecné pobúrenie vzbudila výška jeho mzdy, ktorá bola až 18 000 amerických dolárov. Nasledoval škandál spojený s prezidentovou manželkou Eliane Karpovou, ktorá nechala vyplácať obrovské odmeny politickým poradcom a spolupracovníkom z peňazí určených na riešenie problémov indiánov a černochov. Asi najväčším škandálom sa stalo zistenie, že politická strana Perú Posible, teda Peru možné, za ktorú kandidoval Toledo v posledných prezidentských voľbách, sfalšovala až 70% podpisov potrebných na jej registráciu pred voľbami v roku 2000. Nasledovalo podozrenie sestry prezidenta Toleda, ktorá mala viesť falšovateľskú dieľňu. Vláda tak mala ťažkú pozíciu, nedarilo sa jej napĺňať sociálne sľuby, navyše chcela privatizovať niektoré oblasti hospodárstva Peru. To spôsobilo v roku 2003 generálnu stávku a nepokoje. Prezident reagoval vyslaním vojska a vyhlásením výnimočného stavu. Parlament následne presadil zmenu zákona, podľa ktorej nemohol prezident kandidovať dvakrát po sebe. V apríli 2006 sa tak konali nové prezidentské voľby. V nich tesne vyhral bývalý prezident Alan García, ktorý sa tak stal znova prezidentom Peru. Mal blízko k ostatným ľavicovým prezidentom Južnej Ameriky okrem venezuelského Huga Cháveza, s ktorým mal veľmi zlé vzťahy. García však už nebol lídrom ľavice, rovnako ani jeho strana APRA, keďže v tej dobe už pôsobili aj ďalšie silné ľavicové strany, ktoré mali podporu odborov. Tie ľavicového prezidenta často kritizovali, pretože prezident prijímal skôr centristické až pravicové opatrenia. Vďaka tomu zlepšil ekonomickú situáciu Peru, no súčasne vyvolal voči sebe protesty obyvateľstva. Už na jeseň roku 2006 prebehla veľká celoštátna stávka, ktorú podporovali odbory a neúspešný kadidát na prezidenta, taktiež ľavičiar, Ollanta Humala. V roku 2008 čelil aj García obvinniam z korupcie, keď mali jeho blízki spolupracovníci prijať veľké úplatky za umožnenie ťažky ropy. Prezident tak musel odvolať všetkých ministrov. V roku 2009 došlo na severe Peru k vážnemu incidentu, kedy pri protestoch miestnych indiánov voči ťažbe ropy na ich území, zahynulo viac ako 20 policajtov a podobný počet indiánov.
Nové voľby sa konali v apríli a júni 2011. V oboch kolách tesne vyhral ľavicový kandidát Ollanta Humala, ktorý získal podporu väčšiny ľavice v krajine. Na druhom mieste skončila Keiko Fujimoriová, dcéra bývalého prezidenta Alberta Fujimoriho. Humala kritizoval bývalého prezidenta Garcíu, že neplnil svoje sociálne sľuby, no vzhľadom na ekonomickú situáciu krajiny nedokázal svoje predvolebné sľuby plniť ani Humala. Väčšinu svojich kľúčových sľubov nedodržal, pričom následne uvádzal, že bol nútený pristúpiť na kompromosy. To viedlo k veľkej nepopularite prezidenta a nasledujúce voľby v roku 2016 vyhral pravicový kandidát poľsko-nemecko-židovského pôvodu Pedro Pablo Kuczynski. Ten študoval vo Veľkej Británii a USA ekonómiu a politológiu. Následne pôsobil vo viacerých veľkých svetových bankách. Vo voľbách veľmi tesne porazil Keiko Fujimoriovú, keď získal 50,1 % hlasov. Už krátko po svojom zvolení musel prezident Kuczynski čeliť veľkej stávky učiteľov, ktorí požadovali vyššie mzdy. Prezident čelil veľkému tlaku, musel vymeniť vládu. Aby získal dôveru, potreboval získať podporu opozičnej strany Ľudová sila Keiko Fujimoriovej. Poporu však mal získať výmenou za prislúbenie amnestie pre bývalého prezidenta Fujimoriho, čo sa aj stalo a vyvolalo to veľké celoštátne protesty. Nasledovalo vypuknutie veľkého celojuhoamerického korupčného škandálu spojeného s brazílskou stavebnou spoločnosťou Odebrecht. To ešte zvýšilo tlak na prezidenta. Korupčný škandál Odebrecht však zasiahol viacerých bývalých prezidentov Peru, okrem Kuczynského, aj Garcíu, Humalu a Toleda. Humala a jeho manželka dokonca skončili vo vyšetrovacej väzbe. Na Toleda bol vydaný medzinárodný zatykač. V decembri 2017 ešte hlasovanie o dôvere prebehlo v jeho prospech, no potom sa objavili nahrávky, ktoré zachytávali podplácanie opozičných poslancov, aby hlasovali za prezidenta. Ten sa tak v marci 2018 rozhodol podať demisiu, aby sa tak vyhol svojmu odvolaniu. 23. marca 2018 sa tak prezidentom automaticky stal viceprezident Martín Vizcarra, ktorý by mal vládnuť až do konca riadneho funkčného obdobia pôvodného prezidenta.

</doc>
<doc id="622318" url="https://sk.wikipedia.org/wiki?curid=622318" title="Majstrovstvá sveta v basketbale žien 1979">
Majstrovstvá sveta v basketbale žien 1979

Majstrovstvá sveta v basketbale žien 1979 bol v poradí 8. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v Soule, v Kórejskej republike v dňoch od 29. apríla do 13. mája 1979, za účasti 12 tímov. Nováčikmi podujatia boli družstvá Bolívie, Holandska a Malajzie. Zápasy sa odohrali v aréne Jangchung Gymnasium. Turnaja sa nezúčastnili krajiny tzv. "Východného bloku". Žreb družstiev do skupín sa uskutočnil v Mníchove 24. februára 1979. Svoj tretí titul získalo , ktoré sa vo finálovej skupine umiestnilo pred domácou a . Bronzová Kanada získala svoju prvú medailu.
Kvalifikácia.
Poznámka: Družstvá Sovietskeho zväzu, Číny, Česko-Slovenska, Bulharska a Juhoslávie sa odmietli zúčastniť a nahradili ich tak družstvá Francúzska, Talianska, Holandska, Bolívie a Malajzie. Mexiko už bolo vyžrebované do skupiny, ale turnaja sa nakoniec nezúčastnilo.

</doc>
<doc id="622321" url="https://sk.wikipedia.org/wiki?curid=622321" title="Gbelský bor">
Gbelský bor

Gbelský bor je geomorfologický podcelok Borskej nížiny.
Vymedzenie.
Podcelok leží v severnom výbežku Borskej nížiny, východne od nivy rieky Morava, približne medzi Kopčanmi a Kútmi. Severným a západným smerom leží Dyjsko-moravská niva, podcelok Dolnomoravského úvalu, južným smerom pokračuje nížina Myjavskou nivou. Východne sa krajina vlní do Chvojnickej pahorkatiny, ktorá má v tejto časti podcelok Unínska pahorkatina.
Osídlenie.
Územie je charakteristické borovicovými lesmi, ktoré absentujú len v severnej časti. Osídlenie je len v okrajových častiach podcelku a v západnej časti sú uhoľné bane i ropné vrty.
Doprava.
Západným okrajom územia vedie cesta I/2 i železničná trať Bratislava – Břeclav, strednou časťou vedie železničná trať Kúty – Sudoměřice.

</doc>
<doc id="622322" url="https://sk.wikipedia.org/wiki?curid=622322" title="Myjavská niva">
Myjavská niva

Myjavská niva je geomorfologický podcelok Borskej nížiny. Zaberá pás územia v okolí rieky Myjava.
Vymedzenie.
Podcelok leží v severnej časti Borskej nížiny, v blízkosti stredného a dolného toku rieky Myjava. Tvorí úzky pás územia a v rámci krajinného celku susedí na juhovýchode krátkym úsekom s Podmalokarpatskou zníženinou, na juhu s podcelkom Bor a Záhorské pláňavy. Západným smerom susedí Dyjsko-moravská niva, podcelok Dolnomoravského úvalu, na severozápade Gbelský bor. Severným smerom nadväzuje Chvojnická pahorkatina s podcelkami Unínska pahorkatina a Senická pahorkatina.
Osídlenie.
Územie popri Myjave patrí medzi stredne husto osídlené oblasti a ležia tu mestá Šaštín-Stráže a Senica, no tiež veľké obce ako Kúty či Borský Mikuláš.
Doprava.
Západným okrajom územia vedie diaľnica D2 i cesta I/2, smerom do Senice i cesta II/500. Do Česka vedie železničná trať Bratislava – Břeclav a z Kútov do Trnavy i železničná trať Kúty – Trnava.

</doc>
<doc id="622323" url="https://sk.wikipedia.org/wiki?curid=622323" title="Vrchárka červenkavá">
Vrchárka červenkavá

Vrchárka červenkavá (iné názvy: vrchopenica červenkastá, vrchárka červenkastá; ) je druh spevavca z čeľade vrchárkovité ("Prunellidae"). Obýva hory palearktídy. Podľa Medzinárodnej únie na ochranu prírody a prírodných zdrojov vrchárka červenkavá patrí medzi najmenej ohrozené druhy, celková populácia je stabilná, trend v Európe nie je známy.
Výskyt a stav na Slovensku.
Vrchárka červenkavá patrí na Slovensku k vzácnym ale pravidelným hniezdičom vo vysokých pohoriach, časť migruje a jedna časť populácie pravidelne zimuje, bolo dokázané alebo pravdepodobné hniezdenie v 6,10 % a zimovanie v 4,90 % mapovacích kvadrátoch. Odhadovaný počet hniezdiacich párov je 300 - 400, zimujúcich jedincov 50 - 100. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 "R" - vzácny. V roku 1998 "LR:nt", "LR" - menej ohrozený druh, "nt" - takmer ohrozený taxón. V roku 2001 "LR" - menej ohrozený. V roku 2014 "VU D1" - zraniteľný. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Externé odkazy.
 

</doc>
<doc id="622324" url="https://sk.wikipedia.org/wiki?curid=622324" title="Prunella collaris">
Prunella collaris



</doc>
<doc id="622325" url="https://sk.wikipedia.org/wiki?curid=622325" title="Vrchopenica červenkastá">
Vrchopenica červenkastá



</doc>
<doc id="622326" url="https://sk.wikipedia.org/wiki?curid=622326" title="Vrchárka červenkastá">
Vrchárka červenkastá



</doc>
<doc id="622327" url="https://sk.wikipedia.org/wiki?curid=622327" title="Vrchárka čiernohrdlá">
Vrchárka čiernohrdlá

Vrchárka čiernohrdlá alebo vrchárka černohrdlá () je druh spevavca z čeľade vrchárkovité ("Prunellidae"). Obýva hory strednej Ázie ako Ural, západnú Európu veľmi zriedkavo navštívi na jeseň. Podľa Medzinárodnej únie na ochranu prírody a prírodných zdrojov vrchárka čiernohrdlá patrí medzi najmenej ohrozené druhy, celková populácia je stabilná, stavy v Európe sú kolísavé.
Výskyt a stav na Slovensku.
Vrchárka čiernohrdlá bola prvýkrát zaznamenaná na Slovensku 30. októbra 2010, podarilo sa odchytiť jedného samčeka v ornitologickom stacionári Drienovec.
Ochrana.
Je zákonom chránená, spoločenská hodnota je 1000 € (Vyhláška MŽP č. 170/2021).
Externé odkazy.
 

</doc>
<doc id="622328" url="https://sk.wikipedia.org/wiki?curid=622328" title="Prunella atrogularis">
Prunella atrogularis



</doc>
<doc id="622329" url="https://sk.wikipedia.org/wiki?curid=622329" title="Vrchárka černohrdlá">
Vrchárka černohrdlá



</doc>
<doc id="622330" url="https://sk.wikipedia.org/wiki?curid=622330" title="Olga Walló">
Olga Walló

Olga Walló (* 10. september 1948, Praha) je česká dabingová režisérka, prekladateľka, spisovateľka a psychologička, dcéra režiséra K. M. Walló.
Ako dabingová režisérka pracovala zhruba na stovke celovečerných filmov. V súčasnosti prednáša dabing na filmovej akadémii v Písku a venuje sa svojej pôvodnej profesii psychoterapeutky. Naďalej prekladá z piatich jazykov, literárne diela predovšetkým z angličtiny a nemčiny (napr. poviedky Lenky Reinerovej "Bez adresy"), venuje sa aj svojej vlastnej literárnej tvorbe.
V roku získala Cenu Františka Filipovského za mimoriadne dabingové spracovanie hodnotného audiovizuálneho dielafilm "Spartakus".

</doc>
<doc id="622331" url="https://sk.wikipedia.org/wiki?curid=622331" title="Vrchárka okrová">
Vrchárka okrová

Vrchárka okrová alebo vrchopenica okrová () je druh spevavca z čeľade vrchárkovité ("Prunellidae"). Obýva palearktídu, najmä v Ázii, do Európy zasahuje ako hniezdič západnej časti pohoria Ural. Podľa Medzinárodnej únie na ochranu prírody a prírodných zdrojov vrchárka okrová patrí medzi najmenej ohrozené druhy, celková populácia je stabilná, stav drobnej populácie v Európe tvorí 100500 párov.
Opis.
Vrchárka okrová meria asi 13 s dĺžkou krídla ♂♂ 70, ♀♀ 65. Sfarbenie oboch pohlaví je rovnaké, žltý pásik nad okom oddeľuje čierny vrch hlavy a čierne líce. Hrdlo a hruď sú okrové, bez škvŕn. Boky sú žltkasté s hrdzavohnedými škvrnkami. Chrbát je hrdzavohnedý s belavými okrajmi jednotlivých pierok. Mláďatá sú bledšie so škvrnitým bruchom.
Hlas.
Spev je podobný spevu vrchárky modrej, znie hlasnejšie a drsno. Volanie je trojslabičné, hmyz pripomínajúce "sirisi" alebo "ti-ti-ti" či "si-si-si" .
Výskyt a stav na Slovensku.
Vrchárka okrová bola prvýkrát zaznamená na Slovensku 4. novembra 1994 v meste Rožňava odchytom v záhrade. Nachádza sa v zbierkach Východoslovenského múzea. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Hniezdenie.
Vrchárka okrová hniezdi v mesiacoch jún až august vo voľnom zoskupení 46 párov. V severných oblastiach jej rozšírenia len raz, v južnejších oblastiach dva krát do roka. Znáša 46 vajec, na ktorých sedí len samička 12 dní.
Biotop.
Počas hniezdenia obýva brezové a vŕbové lesy pri vodách a voľné ihličnaté lesy tajgy ale aj smrekové lesy pohorí. Zimuje v krovinách pri potokoch, niekedy v suchých lesoch a trávnatých svahoch.
Potrava.
Vrchárka okrová vyhľadáva potravu na zemi, v jarných mesiacoch sa živý hmyzom, mláďatá kŕmia pandravami chrobákov. Na jeseň konzumuje plody krovín a stromov.
Migrácia.
Zimuje v Kórei a vo východnej Číne. Do Európy zalieta zriedkavo, najčastejšie do severných a severozápadných oblastí nášho kontinentu. 
Významnou udalosťou bol hromadný výskyt vrchárok okrových v októbri 2016 v západnej Európe. Do roku 2015 bolo známych do 32 pozorovaní a v roku 2016 počet záznamov prudko stúpol na 231 z 15 štátov Európy. V tom čase vial neustály východný vietor a nad Škandináviou bola oblasť vysokého tlaku. V neskorých letných mesiacoch boli na Sibíri obrovské lesné požiare a migrujúce vtáky sa pravdepodobne vyhýbali tomuto mraku dymu smerom na západ. Okrem vrchárky okrovej boli v roku 2016 zistené v Európe aj ďalšie extrémne vzácne zálety sibírskych druhy spevavcov, ako kolibiarik žltkastotemenný ("Phylloscopus inornatus"), kolibiarik bledonohý ("Phylloscopus tenellipes") a kolibiarik korunkatý ("Phylloscopus coronatus").
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).

</doc>
<doc id="622332" url="https://sk.wikipedia.org/wiki?curid=622332" title="Prunella montanella">
Prunella montanella



</doc>
<doc id="622333" url="https://sk.wikipedia.org/wiki?curid=622333" title="Vrchopenica okrová">
Vrchopenica okrová



</doc>
<doc id="622334" url="https://sk.wikipedia.org/wiki?curid=622334" title="Majstrovstvá sveta v basketbale žien 1983">
Majstrovstvá sveta v basketbale žien 1983

Majstrovstvá sveta v basketbale žien 1983 bol v poradí 9. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v mestách Brazília, Porto Alegre, Rio de Janeiro a São Paulo, v Brazílii v dňoch od 24. júla do 6. augusta 1983, za účasti dovtedy rekordných 14 tímov. Nováčikmi podujatia boli družstvá Číny a Zairu. Brazília organizovala ženský svetový šampionát tretíkrát, predtým hostila toto podujatie v rokoch 1957 a 1971. Zápasy finálovej skupiny sa odohrali v aréne Ginásio do Ibirapuera. Svoj šiesty titul získal , ktorý vo finálovom stretnutí zvíťazil nad obhajcom prvenstva z . Bronzová Čína získala svoju prvú medailu.

</doc>
<doc id="622341" url="https://sk.wikipedia.org/wiki?curid=622341" title="Eduard Krajňák">
Eduard Krajňák

Eduard Krajňák (* 24. september 1848, Spišský Hrušov - † 6. marec 1924, Bratislava) bol slovenský stredoškolský profesor, publicista, redaktor a kultúrny dejateľ.
Životopis.
Narodil sa v Spišskom Hrušove, no detstvo prežil v neďalekých Markušovciach, kde jeho otec Jozef Krajňák pôsobil ako učiteľ na ľudovej škole, ktorú navštevoval aj Eduard. Základné vzdelanie ukončil v roku 1859 v Spišskej Novej Vsi. V rokoch 1859 – 1864 študoval na rímskokatolíckom gymnáziu v Levoči, zmaturoval v roku 1867 na cisterciánskom gymnáziu v Jágri. Univerzitné vzdelanie získaval na univerzitách v Pešti (1867 – 1870) a vo Viedni (1870 – 1872), kde študoval filologické predmety. Krátko pôsobil ako dobrovoľník v armáde. Od roku 1873 až do odchodu na dôchodok (1907) pôsobil ako učiteľ klasických jazykov na rímskokatolíckom gymnáziu v Bratislave, ktoré sa dnes nachádza na Grösslingovej ulici. V roku 1878 sa oženil s Annou Zelenayovou. Mali spolu päť detí. Dospelosti sa dožili iba dcéry Ernestína a Oľga. 
Jeho dielo je veľmi skromné. Písal články, anotácie a recenzie do maďarských, nemeckých a českých časopisov a novín, v slovenských periodikách väčšinou pod rôznymi pseudonymami (Spišiak, E. Spišiak, Hrušovský, E. Hrušovský, Kuna, E. Kuna). Knižne mu vyšli iba krátke práce. V roku 1908 to bola 16-stranová brožúrka "Prečo a jak by sa mal Spolok sv. Vojtecha zveľadiť," v ktorej predstavil svoju víziu riešenia finančných problémov spolku, ktorého bol sám aktívnym členom. Modlitebnú knižku s názvom "Boh moja nádej" zostavil pre slovenských vojakov, ktorí bojovali v 1. svetovej vojne. Pre Maďarov vypracoval učebnice a slovník slovenského jazyka – "Gyakorló könyv a szlovák nyelvtanhoz" (Cvičebnica zo slovenskej gramatiky), "Szlovák nyelvtan" (Slovenská gramatika) a "Szógyüjtemény a szlovák Gyakorlókönyvhöz" (Slovník k Cvičebnici slovenskej gramatiky). O škodlivosti alkoholu oboznamoval čitateľov v knižočke "Katechizmus striezlivosti". Viaceré z jeho prác sa, podľa jeho vlastných poznámok, stratili ešte vo fáze príprav na vydanie alebo posudzovania, alebo ostali nezvestné. Údajne bol autorom rukopisov "Szláv allámok fejlődése" (Vznik slovanských štátov), "Slovenská antológia" a "Der Aufstand der Slowaken 1848/49" (Povstanie Slovákov 1848/1849), z chorvátskeho vydania preložil dielo španielskeho jezuitu Gabriela Palaua "Činný katolík", ktoré malo vyjsť v USA a z maďarčiny prácu Jánosa Nagya "Čo sľubuje a čo dáva sociálna demokracia". Do roku 2018 sa takisto iba v rukopise zachovala jeho práca o prútikárstve, ktorá, ak by vyšla v čase svojho vzniku (1911), bola by len druhou rozsiahlejšou prácou o tejto téme v rámci celého Rakúsko-Uhorska. " "V encyklopédiách sa mu prisudzuje významný podiel na vydávaní kalendárov pre zadunajských Chorvátov, čo sa však zatiaľ nepodarilo preukázať, a taktiež na založení spolku Isabella, orientujúceho sa na výrobu slovenských výšiviek. Pôžičkami literatúry z knižníc výrazne pomáhal Ľudovítovi V. Riznerovi pri zostavovaní jeho bibliografického diela. Bol prívržencom kresťanského socializmu, budoval základy kresťanských odborov. Vykonával funkciu okresného predsedu Slovenskej ľudovej strany v Bratislave. V rokoch 1909 – 1914 bol administrátorom časopisu "Sv. Adalbert", ktorý sa v časoch 1. svetovej vojny zmenil na "Buditeľa katolíckeho ľudu." Písomné kontakty udržiaval s viacerými významnými osobnosťami katolíckeho hnutia (Michal Buzalka, Jozef Čársky, Andrej Hlinka, Andrej Kmeť, Karol Kmeťko, Karol Anton Medvecký, Štefan Mišík, Ján Vojtaššák a iní), ale aj s inými osobnosťami politického a kultúrneho života na Slovensku a v celej strednej Európe.  

</doc>
<doc id="622345" url="https://sk.wikipedia.org/wiki?curid=622345" title="Pracovná zdravotná služba">
Pracovná zdravotná služba

Pracovná zdravotná služba (skr. PZS) je služba pre zamestnávateľov. Výkon pracovnej zdravotnej služby je riadený legislatívnym rámcom Zákona NR SR o ochrane, podpore a rozvoji verejného zdravia a o zmene a doplnení niektorých zákonov.
Definícia.
Pracovná zdravotná služba vykonáva zdravotný dohľad pre zamestnancov a poskytuje odborné a poradenské činnosti zamestnávateľovi v oblasti ochrany a podpory zdravia pri práci. A to najmä: 
Vykonávanie.
PZS môže vykonať:
Posudzovanie zdravotnej spôsobilosti na prácu.
Posudzovanie zdravotnej spôsobilosti na prácu sa vykonáva na základe hodnotenia zdravotného rizika z expozície faktorom práce a pracovného prostredia spolu s výsledkami lekárskej preventívnej prehliadky vo vzťahu k práci u zamestnanca:

</doc>
<doc id="622347" url="https://sk.wikipedia.org/wiki?curid=622347" title="Majstrovstvá sveta v basketbale žien 1986">
Majstrovstvá sveta v basketbale žien 1986

Majstrovstvá sveta v basketbale žien 1986 bol v poradí 10. turnaj majstrovstiev sveta v basketbale žien, ktoré organizuje Medzinárodná basketbalová federácia (FIBA). Konal sa v mestách Moskva, Minsk a Vilnius, v Sovietskom zväze v dňoch od 8. do 17. augusta 1986, za účasti 12 tímov. Nováčikom podujatia bolo družstvo Čínskeho Tchaj-peja. Sovietsky zväz organizoval ženský svetový šampionát druhýkrát, predtým hostil toto podujatie v roku 1959, v Moskve. Finálové zápasy sa odohrali v moskovskej aréne Olimpijskij. Svoj štvrtý titul získalo , ktoré vo finálovom stretnutí zvíťazilo nad domácim tímom a zároveň obhajcom prvenstva zo .
Tento turnaj slúžil zároveň ako jedno z kvalifikačných podujatí na basketbalový turnaj Letných olympijských hier 1988. Kvalifikovalo sa naň iba víťazné družstvo.
Kvalifikácia.
Poznámka: Ako náhrada za afrického zástupcu postúpil dodatočne na MS aj štvrtý tím z ME 1985, ktorým bolo Česko-Slovensko.

</doc>
<doc id="622349" url="https://sk.wikipedia.org/wiki?curid=622349" title="Perikles (Shakespeare)">
Perikles (Shakespeare)

Perikles (ang. Pericles) je hra anglického dramatika Williama Shakespearea, opisujúca strastiplnú cestu tyrského princa Perikla, ktorý neuspel na pytačkách a útekom si zachraňuje život.
Epizodické cykly komentuje a predstavuje zosobnený Gower (John; 1325? – 1408; uznávaný ang. básnik stredoveku) ako chór, ktorý: „opustil hrob, aby zaspieval spev, ktorý sa v zašlých časoch spieval“. Jedinečnosť Perikla tkvie nielen v moralizujúcich čiernobielych komentároch básnika Gowera, ktorý epický text očividne skracuje, ale i v pantomimických výstupoch, v gnómických (mravoučných) veršoch, v úzkych väzbách so stredovekými náboženskými drámami (mirákuly; z lat. miräculum - zázrak).
Miesto deja: Antiochia (metropola Sýrie pri rieke Oronte), Tyra (vo Fionikii), Tarsa (maloazijské mesto susediace s Adanou, na brehu Kydnu), Pentapolis (Líbya, v Kyrenajke), Mytiléne (mesto a ostrov; staroveký Lesbos; pobrežie Malej Ázie)
Datácia.
Vznikla približne v rokoch 1606 – 1608.
Nakladateľ Edward Blount Perikla nevydáva (i keď v registri bol zapísaný). O rok neskôr vychádza u tlačiara Henryho Gossona, ako jediný doklad, že autorom je Shakespeare, pod názvom: Nedávna a veľmi chýrna hra zvaná Perikles, tyrský princ, pravdivo opisujúca beh života, dobrodružstvá a osudy spomínaného princa, ako aj nemenej čudné a pozoruhodné príhody spojené s narodením a životom jeho dcéry Mariany (zlá interpretácia; Marína = morská), ako ju rozlične a častokrát uvádzali Služobníci Jeho Výsosti v Globe na Benkside, od Williama Shakespeara. 
Text.
Text hry sa zachoval vo veľmi zlom stave. Ako spoluautori sa spomínajú Day, Wilkins a pripúšťa sa i pirátska verzia. V šiestich kvartových vydaniach, ktoré pochádzajú z jedného zdroja, I. a II. dejstvo obsahuje neobratné, až naivné verše oproti III., IV. a V. Celkovo text vyznieva nápadne chaoticky (verše mieša s prózou, dialógy sú zle rozdelené medzi hovoriacich a p.). Predpokladá sa, že ide o blokovací zápis a dobrý text sa stratil. Hemminge a Conndel hru nezahrnuli do prvého fólia (1623).
Predlohy.
Perikla tvorili dve stratené starogrécke novely o Apoloniovi tyrskom, ktoré boli v stredoveku i v renesancii veľmi populárne. Shakespeare sa opieral o Gowerovú a Twineovú verziu. John Gower bol tvorca príbehu o Apolloniovi (v zbierke Confessio Amantis; napísaná v XIV. stor. a 2x tlačená do XVI. stor.). Laurence Twine Strastiplné dobrodružstvá prerozprával z francúzskej predlohy do anglického jazyka (preklad 153. príbehu zborníka Gesta Romanorum; tlač v r. 1576 - 1607).
Obsadenie.
šľachtici, dámy, rytieri, námorníci, piráti, kupliari, rybári, poslovia
Dej.
Princ tyrský Perikles sa uchádza o antiochijskú princenú, o ktorú sa neúspešne uchádzalo množstvo kniežat, ktorých hlavy zdobili bránu antiochijského paláca. Dostane hádanku, ktorá jasne naznačuje, že medzi panovníkom a jeho dcérou došlo k incestu. Perikles si zachraňuje život nepriamou odpoveďou. Dostáva štyridsať dní na to, aby odpoveď jasne sformuloval. Antiochus pre istotu posiela Thaliarda, aby Perikla otrávil.
Na radu svojho priateľa Helikanusa Perikles so svojou flotilou odchádza, aby sa vyhol smrti a krajinu ochránil pred vojnou. Pristáva v Tarse, kde miestodržitelovi Kleonovi a jeho manželke Dionýzii ponúkne obilie pre hladomorom sužujúce obyvateľstvo. Perikles pokračuje v ceste. Jeho flotilu zlikviduje búrka.
Princa more vyplaví na brehu mesta Pentapolis, kde ho zachránia dvaja filozofujúci rybári. Perikles vyhrá nielen rytiersky turnaj, ale získa ruku dcéry kráľa Pentanpolisu Simonidesa.
Antiocha s dcérou zasiahne blesk v koči. Zomierajú. Krajina Tyros, skúšaná nepokojmi, ostáva bez panovníka. Šľachtici sa vydajú hľadať Perikla. Na spiatočnej ceste z Pentapolisu, spolu s Periklom a tehotnou manželkou Thaisou, ich zastihne búrka. Thaisa na palube porodí dcéru Marínu, ale po pôrode upadne do kómy. Námorníci trvajú na tom, aby jej telo hodili do mora. V Efeze jej vyplavené telo zachránia. Po prebudení sa Thaisa odchádza modliť do chrámu zasvätenom bohyni lovu Diane.
V Tarse Perikles zverí dcéru s pestúnkou Kleonovi a Dionízii, aby ju dočasne vychovávali spolu s vlastnou dcérou. Po štrnástich rokoch sa ich vlastná dcéra Filoténa dostáva spoločensky do „tieňa“ Maríny. Žiarlivá matka Dionýzia poverí Leóna, aby ju zabil. Nešťastný Perikles na Tarse nachádza iba dcérinu hrobku.
Pred smrťou Marínu unesú piráti, ktorí ju predajú do nevestinca v Mytilénach. Aby nezničila svojou cnosťou a výrečnosťou živnosť kupliarom, dostáva miesto učiteľky spevu a tanca a príležitosť stretnúť sa s otcom, ktorý vďaka snu, objaví v Efeze živú Thaisu. Kleón a Dionýzia zomierajú v horiacom meste. Vládca Mytilén požiada Perikla o ruku jeho dcéry.

</doc>
<doc id="622351" url="https://sk.wikipedia.org/wiki?curid=622351" title="Čcheng-tu J-7">
Čcheng-tu J-7

Čcheng-tu J-7 (; ; v kóde NATO: „Fishcan“) je jednomotorové stíhacie lietadlo, ktoré je čínskou kópiou sovietskeho MiGu-21F-13.
Vznik a vývoj.
V roku 1961 sa Sovietsky zväz dohodol s Čínou na prevode technológie stíhacieho lietadla MiG-21F-13 vrátane jeho prúdového motoru R-11F-300. Následne bolo Číňanom odovzdaných niekoľko hotových stíhačiek MiG-21F-13, súpravy dielov na výrobu niekoľkých ďalších lietadiel a časť technickej dokumentácie potrebnej pre montáž týchto strojov. Avšak ešte predtým ako bola Číne odovzdaná kompletná dokumentácia, začali sa vzťahy medzi oboma krajinami zhoršovať, čo viedlo k zrušeniu licencie a technickej podpory zo strany ZSSR.
Napriek absencii sovietskej vedecko-technickej podpory a nekompletnej dokumentácii sa Čína začiatkom roku 1964 rozhodla reverzným inžinierstvom zostrojiť kópiu MiGu-21. Hoci sa čínski konštruktéri potýkali s obrovskými ťažkosťami, začiatkom novembra 1965 sa im podarilo dokončiť výrobu prvého čínskeho MiG-21F-13, ktorý dostal označenie J-7. Toto prvé lietadlo bolo použité len pre statické skúšky, ktorých výsledky sa aplikovali pri výrobe druhého prototypu. Práce na jeho vývoji a montáži postupovali pomerne rýchlo a 17. januára 1966 sa začali letové skúšky novej J-7. V júni 1967 boli letové skúšky dokončené a to aj napriek tomu, že čínska kópia sovietskeho motoru R-11F-300, nazvaná WP-7, nebola príliš spoľahlivá.
Sériová výroba nových stíhačiek sa začala v roku 1967, avšak Čína v tej dobe nutne potrebovala valuty. Preto bolo prvých 12 lietadiel pod označením F-7A predaných Albánsku a o rok neskôr bolo ďalších 15 dodaných Tanzánii. A hoci čínske letectvo zúfalo potrebovalo moderné stíhacie lietadlá, v tej dobe prebiehajúca kultúrna revolúcia spôsobila, že výroba J-7 bola pozastavená. 
Prvý sériovo výrobný variant pre čínske letectvo vzlietol až v júni 1976 a niesol označenie J-7I. Hlavným rozdielom tohto lietadla v porovnaní s predprodukčnou verziou J-7 bolo, že kanónová výzbroj stíhačky pozostávala nie z jedného, ale dvoch kanónov kalibru . Vo verzii J-7I však bol nakoniec vyrobený len obmedzený počet lietadiel a produkcia bola čoskoro pozastavená z dôvodu problémov s kvalitou.
Vzhľadom k tomu, že čínske letectvo nutne potrebovalo moderné stíhacie lietadlá, ktoré by nahradili celé letky zastaraných stíhačiek J-5 a J-6, bola výrobná linka J-7 opätovne otvorená na začiatku osemdesiatych rokov 20. storočia. Závod Čcheng-tu začal produkovať lietadlá vo vylepšenej verzii J-7B (pôvodne známeho ako J-7II), ktorej prototyp bol dokončený v roku 1978. Konštruktéri rezignovali na systém regulácie prívodu vzduchu a namiesto toho použili len stacionárny centrálny kužeľ. Očakávané zníženie letových výkonov bolo kompenzované modernizovaným motorom WP7B, ktorého ťah sa zvýšil približne o 20%. Aby sa zvýšil dolet stíhačky, bola vyvinutá nová externá palivová nádrž s objemom 720 litrov, ktorá bola zavesená na centrálnom pylóne. Pôvodné vystreľovacie sedadlo "SK" bolo nahradené novým sedadlom "Typ 2", ktoré umožňovalo pilotovi opustiť lietadlo pri rýchlostiach od /h do /h. Výzbroj J-7B bola rozšírená o riadené protilietadlové strely krátkeho doletu PL-2, ktoré boli čínskym variantom sovietskych R-3S. PL-2 mala dolet a dokázala zostreliť nepriateľskú stíhačku iba zo zadnej polosféry. Lietadlo malo pod každým krídlom jeden závesný bod, mohlo tak niesť dvojicu rakiet vzduch-vzduch alebo voľne padajúcich bômb.
J-7B a jeho neskoršie derivácie boli v rokoch 1980 a 1990 vyrobené vo veľkom počte nielen pre čínske ozbrojené sily, ale aj pre zahraničných zákazníkov. Výroba trvala až do polovice deväťdesiatych rokov, kedy bola nahradená výkonnejšou J-7E.
V rokoch 1991 až 1996 sa spustila sériová výroba verzie J-7C (J-7III), ktorá bola poháňaná výkonnejším motorom WP-13. Lietadlo bolo vybavené novým vystreľovacím sedadlom Typ 4, ktoré umožňovalo pilotovi katapultovať sa pri nízkej rýchlosti a nulovej nadmorskej výške. Dvojica kanónov kalibru bola nahradená kanónmi kalibru . Pod krídlami pribudol ďalší pár závesných bodov, čím sa ich počet zvýšil na päť. Lietadlo tak mohlo niesť výzbroje a paliva v externých nádržiach. Okrem PL-2 mala stíhačka integrované aj modernejšie strely s infračerveným navádzaním PL-5. Táto riadená strela dokázala zničiť vzdušné ciele stále iba zo zadnej polosféry, ale jej dolet sa zvýšil na . Najvýznamnejším vylepšením však bol palubný rádiolokátor JL-7, ktorý umožňoval detekciu vzdušných cieľov na vzdialenosť a ich automatické sledovanie na vzdialenosť . V tej dobe nešlo síce o prevratné parametre, keďže radar sovietskeho MiGu-29 alebo americkej F-16A detegovali vzdušné ciele až na , ale z hľadiska rozvoja schopností lietadiel J-7 išlo jednoznačne o pokrok.
V roku 1993 zaviedlo čínske letectvo vylepšenú verziu označovanú ako J-7E. Stíhačka sa od svojich predchodcov odlišovala hlavne zväčšeným krídlom a výkonnejším motorom WP-7F. Obe tieto konštrukčné zmeny umožnili mierne zlepšiť letové charakteristiky stroja. Na dvojici vonkajších závesných bodov pod krídlami mohli byť zavesené externé palivové nádrže s objemom 480 litrov, čím sa zvýšil dolet stíhačiek. Do výzbroje lietadla pribudla nová protilietadlová strela s infračerveným navádzaním PL-8. Išlo o licenčnú kópiu izraelskej strely Python-3, ktorá už na rozdiel od PL-2 a PL-5 dokázala zostreľovať vzdušné ciele aj z prednej polosféry. J-7E bola opäť vyzbrojená ťažšími kanónmi Typ-30-1 kalibru , pričom každý mal palebný priemer 60 nábojov.
V roku 2004 zaviedlo čínske letectvo verziu J-7G, z ktorej sa do roku 2007 vyrobilo 48 kusov. Stíhačky sú vybavené radarom čínskej výroby KLJ-6E, ktorý je licenčnou kópiou talianskeho radaru Pointer-2500, vyvinutého na základe izraelského Elta Electronics EL/M-2001. Rádiolokátor KLJ-6E je schopný sledovať ciele na pozadí zeme na vzdialenosť . Pilot môže zacieliť strely PL-8 pomocou prilbového zameriavača, vyrobeného v Číne na základe ruskej licencie. Stíhačky sú vybavené aj rádiovým výškomerom, radarovým varovným systémom, výmetnicami infračervených klamných cieľov a transpondérom Typ III.
Používatelia.
 Bangladéš
Bangladéšske vzdušné sily
 Čína
Vzdušné sily Čínskej ľudovej oslobodzovacej armády
Vzdušné sily Námorníctva Čínskej ľudovej oslobodzovacej armády
 Egypt
Egyptské vzdušné sily
 Irán
Vzdušné sily Iránskej islamskej republiky
 Kórejská ľudovodemokratická republika
Vzdušné sily Kórejskej ľudovej armády
 Mjanmarsko
Mjanmarské vzdušné sily
 Namíbia
Namíbijské vzdušné sily
 Nigéria
Nigérijské vzdušné sily
 Pakistan
Pakistanské vzdušné sily
 Srí Lanka
Vzdušné sily Srí Lanky
 Sudán
Sudánske vzdušné sily
 Tanzánia
Tanzánijské vzdušné sily
 Zimbabwe
Vzdušné sily Zimbabwe

</doc>
<doc id="622352" url="https://sk.wikipedia.org/wiki?curid=622352" title="Okolo Slovenska 2018">
Okolo Slovenska 2018



</doc>
<doc id="622354" url="https://sk.wikipedia.org/wiki?curid=622354" title="Majstrovstvá sveta v basketbale mužov 1950">
Majstrovstvá sveta v basketbale mužov 1950

Majstrovstvá sveta v basketbale mužov 1950 bol prvý turnaj majstrovstiev sveta v basketbale mužov, ktoré organizuje Medzinárodná basketbalová federácia (FIBA). Konal sa v Buenos Aires, v Argentíne v dňoch od 22. októbra do 3. novembra 1950, za účasti 10 tímov. Zápasy sa odohrali v aréne Estadio Luna Park. Titul získala domáca , ktorá sa vo finálovej skupine umiestnila pred a .
Tento turnaj slúžil zároveň ako jedno z kvalifikačných podujatí na basketbalový turnaj Letných olympijských hier 1952 v Helsinkách. Kvalifikovalo sa naň iba víťazné družstvo.
Kongres FIBA, ktorý sa stretol pri príležitosti konania LOH 1948, sa rozhodol zorganizovať majstrovstvá sveta každé štyri, vždy medzi turnajmi olympijských hier. Rozhodlo sa tiež, že prvým organizátorom sa stala Argentína, ktorá mala hostiť turnaj s desiatimi tímami.
Kvalifikácia.
FIBA obmedzila počet zúčastnených tímov na desaťpôvodne po 3 tímy z LOH 1948, po dva tímy z Ázie, Európy a Južnej Ameriky a tím organizátorskej krajiny.
Poznámky: 

</doc>
<doc id="622360" url="https://sk.wikipedia.org/wiki?curid=622360" title="Vodcovstvo">
Vodcovstvo



</doc>
<doc id="622365" url="https://sk.wikipedia.org/wiki?curid=622365" title="Tipsport liga 2018/2019">
Tipsport liga 2018/2019

Tipsport liga 2018/2019 bola 26. sezónou najvyššej klubovej súťaže v ľadovom hokeji na Slovensku. Riadiacim orgánom súťaže je Slovenský zväz ľadového hokeja.
Extraligové kluby.
V sezóne 2018/2019 v nej hrá 12 regulárnych družstiev, vrátane dvoch maďarských klubov, ktoré nemôžu zostupiť a družstvo HK Orange 20, hrajúce v Piešťanoch, ktoré odohrá iba jej časť ako prípravu pre Majstrovstvá sveta v ľadovom hokeji hráčov do 20 rokov. V tejto sezóne pribudli do Tipsport ligy dva nové kluby z Maďarska - DVTK Jegesmedvék Miškovec a MAC Újbuda Budapešť.
Play-off.
Predkolo (Kvalifikácia o Play-off).
tučne sú zvýraznené domáce zápasy
Predkolo hrali tímy nasledovne: 7.miesto - 10.miesto a 8.miesto - 9.miesto.
Predkolo sa začalo v piatok 1. marca a jednotlivé série sa hrali na 3 víťazstvá.
Baráž o Tipsport ligu.
Žilina - Michalovce, keďže Michalovce boli víťazom 1.hokejovej St.Nicolaus ligy (vo finále porazili Martin 4:3 na zápasy).
HK Dukla Ingema Michalovce postúpil do Tipsport ligy 2019/2020 a MsHK DOXXbet Žilina zostúpil do Slovenskej hokejovej ligy 2019/2020.

</doc>
<doc id="622367" url="https://sk.wikipedia.org/wiki?curid=622367" title="Philippe Rebord">
Philippe Rebord

Korpskommandant Philippe Rebord (* 27. apríl 1957) je švajčiarsky generál. Od januára 2017 do decembra 2019 bol veliteľom Švajčiarských ozbrojených síl, jeho predchodcom bol André Blattmann, nástupcom Thomas Süssli.
Skorší život a vzdelanie.
Rebord sa narodil 22. apríla 1957 a získal Lic. Phil.-hist. na Université de Lausanne.
Vojenské pôsobenie.
Svou vojenskú kariéru v Švajčiarskych ozbrojených silách začal v roku 1985. Slúžil na viacerých pozíciách, postupne získavajúc vyššie a vyššie hodnosti.
16. septembra 2016 predchádzajúci veliteľ André Blattmann oznámil svoj odchod do dôchodku, Švajčiarska vláda vymenovala Reborda za jeho nástupcu. Oficiálna rozlúčka s Blatmannom pred odchodom do dôchodku sa uskutočnila 8. decembra 2016 a od 1. januára 2017 prebral velenie Rebord. V rovnaký deň bol Rebord vymenovaný do hodnosti Korpskommandant, ekvivalentnej generálporučíkovi.
Onedlho po svojom vymenovaní za veliteľa Švajčiarskych ozbrojených síl Rebord vyhlásil kúpu nových stíhačiek pre Švajčiarske vzdušné sily a udržanie dostatočného stavu vojakov za priority ozbrojených síl. Vyslovil sa za zvýšenie vojenského rozpočtu, argumentujúc, že súčasné investície nie sú dostatočné.
V decembri 2019 Rebord ukončil svoju funkciu ku konci mesiaca a zo zdravotných dôvodov odišiel do dôchodku. Jeho nástupcom je Thomas Süssli, ktorý kariéru profesionálneho vojaka začal len v roku 2015.

</doc>
<doc id="622383" url="https://sk.wikipedia.org/wiki?curid=622383" title="Majstrovstvá Ázie v netballe 2001">
Majstrovstvá Ázie v netballe 2001

Majstrovstvá Ázie v netballe 2001 bol v poradí 5. turnaj majstrovstiev Ázie v netballe žien, ktoré organizuje Ázijská netballová federácia (INF Asia). Konal sa v dňoch 24. do 29. júla 2001 v Srí Lanke, za účasti dovtedy rekordných 8 tímov. Nováčikmi podujatia boli družstvá Pakistanu a Thajska. Zápasy sa odohrali v aréne Sugathadasa Indoor Stadium. Titul obhájila , ktorá vo finálovom stretnutí zvíťazila nad .
Tento turnaj slúžil zároveň ako kvalifikácia družstiev krajín Spoločenstva národov na Hry Spoločenstva národov 2002, ktoré hostil Manchester. Kvalifikovalo sa na ne iba víťazné družstvo.

</doc>
<doc id="622393" url="https://sk.wikipedia.org/wiki?curid=622393" title="Vakoun Bayo">
Vakoun Bayo

Vakoun Issouf Bayo (* 10. január 1997, Pobrežie Slonoviny) je profesionálny futbalista z Pobrežia Slonoviny hrajúci za škótsky klub Celtic FC. Jeho pozíciou je post útočníka.
Klubová kariéra.
Bayo prišiel do Dunajskej Stredy v marci 2018. Debutoval 18. marca 2018 proti ŠK Slovan Bratislava. V momentálne prebiehajúcej sezóne vstrelil 10 gólov.

</doc>
<doc id="622404" url="https://sk.wikipedia.org/wiki?curid=622404" title="Jeff Bezos">
Jeff Bezos

Jeffrey Preston Bezos (rod. Jeffrey Preston Jorgensen; * 12. január 1964, Albuquerque, Nové Mexiko, USA) je americký podnikateľ známy ako zakladateľ, výkonný predseda, bývalý prezident a generálny riaditeľ spoločnosti Amazon, svetovo najväčšej spoločnosti v oblasti e-commerce a cloud computingu. Podľa časopisu "Forbes" a "Bloomberg Billionaires Index" bol k 17. decembru 2024 s čistým majetkom 251 miliárd dolárov druhým najbohatším človekom na svete. V rokoch 2017 až 2021 bol podľa "Forbes" a "Bloomberg Billionaires Index" najbohatším človekom.
Bezos sa narodil v Albuquerque a vyrastal v Houstone a Miami. V roku 1986 ukončil štúdium elektrotechniky a počítačovej vedy na Princeton University. Od roku 1986 do začiatku roka 1994 pracoval na Wall Street v rôznych súvisiacich oblastiach. V polovici roka 1994 Bezos založil počas cesty z New Yorku do Seattlu spoločnosť Amazon. Spoločnosť začínala ako internetové kníhkupectvo a odvtedy sa rozšírila o rôzne ďalšie produkty a služby e-commerce vrátane streamovania videa a zvuku, cloud computingu a umelej inteligencie. Je najväčšou spoločnosťou na svete v oblasti online predaja, najväčšou internetovou spoločnosťou podľa tržieb a najväčším poskytovateľom virtuálnych asistentov a služieb cloudovej infraštruktúry prostredníctvom svojej pobočky Amazon Web Services.
V roku 2000 Bezos založil spoločnosť Blue Origin, ktorá sa zaoberá výrobou leteckej a kozmickej techniky a službami suborbitálnych kozmických letov. Raketa New Shepard spoločnosti Blue Origin vzlietla do vesmíru v roku 2015 a potom úspešne pristála späť na Zemi; v roku 2021 Bezos letel do vesmíru na palube letu Blue Origin NS-16. V roku 2013 kúpil za 250 miliónov dolárov významné americké noviny "The Washington Post" a prostredníctvom svojej firmy rizikového kapitálu Bezos Expeditions spravuje mnoho ďalších investícií. V septembri 2021 sa Bezos so zakladateľom Mail.ru Jurijom Miľnerom podieľal na založení Altos Labs.
Bezos, prvý stomiliardár v rebríčku miliardárov "Forbes" a druhý, ktorému sa to podarilo po Billovi Gatesovi v roku 1999, bol v júli 2018 vyhlásený za „najbohatšieho človeka modernej histórie“, keď sa jeho majetok zvýšil na 150 miliárd dolárov. V auguste 2020 jeho čisté imanie podľa "Forbes" presiahlo 200 miliárd dolárov. Dňa 5. júla 2021 Bezos odstúpil z funkcie generálneho riaditeľa a prezidenta Amazonu a prevzal úlohu výkonného predsedu. Generálny riaditeľ Amazon Web Services Andy Jassy nahradil Bezosa vo funkcii generálneho riaditeľa a prezidenta Amazonu.

</doc>
<doc id="622407" url="https://sk.wikipedia.org/wiki?curid=622407" title="Pavel Sladký">
Pavel Sladký

Pavel Sladký (* 24. jún 1978, Olomouc) je český právnik, diplomat a vyskoškolský učiteľ.
V roku 2018 bol Chargé d’affaires ad interim veľvyslanectva Českej republiky na Slovensku.
Vzdelanie a počiatočné pôsobenie.
Pavel Sladký vyrástol v Kožušanoch (okres Olomouc), maturitu zložil na Slovanskom gymnáziu v Olomouci. V roku 2002 absolvoval Právnickú fakultu Univerzity Palackého ziskom magisterského titulu. V roku 2005 absolvoval Diplomatickú akadémiu Ministerstva zahraničných vecí ČR v Prahe. V roku 2007 získal (JUDr. a Ph.D. na Právnickej fakulte Karlovej univerzity. Titul Ph.D. obhájil prácou "Právní postavení mezinárodních organizací a orgánů jako subjektů mezinárodního práva veřejného".
V rokoch 2001 až 2003 pracoval na Magistráte mesta Olomouc. Neskôr bol odborným asistentom na Katedre mezinárodného a európskeho práva Právnickej fakulty Univerzity Palackého v Olomouci. Na poste bol semester. Je autorom knihy "Mezinárodní právo veřejné", ktorá sa používa pri výuke študentov v Česku aj na Slovensku.
Diplomatické pôsobenie.
Kariérnym diplomatom je od roku 2004. Od rovnakého roku pracoval na Ministerstve zahraničných vecí ako právnik medzinárodnoprávneho odboru. Na jeseň 2005 bol právnym poradcom Stálej misie Českej republiky pri OSN v New Yorku. V rokoch 2008 až 2009 pracoval vo Viedni v stálych misiách ČR pri OSN, OBSE a iných organizáciách. V rokoch 2010 až 2014 bol vicekonzulom Veľvyslanectva Českej republiky vo Viedni. V rokoch 2014 až 2016 pracoval v kabinete námestníka člena vlády.
Od roku 2016 je vedúcim politického a ekonomicko-obchodného oddelenia na Veľvyslanectve Českej republiky na Slovensku. Po odchode veľvyslankyne Livie Klausovej bol 30. apríla 2018 Ministerstvu zahraničných vecí a európskych záležitostí SR notifikovaný ako chargé d´affaires ad interim. Zástupcom veľvyslankyne bol od roku 2016.
Vzťahy Česka a Slovenska hodnotí ako veľmi dobré. „"O skvělých vztazích svědčí mimo jiné vysoká frekvence návštěv nejvyšších státních představitelů."“ Slovákom sa tiež snaží približovať Františka Palackého, ktorý študoval v Trenčíne a býval v Bratislave. „"Pokud je Brno a vila Tugendhat symbolem rozdělení Československa, tak Olomouc a Univerzita Palackého mají možnost být symbolem užší spolupráce Čechů a Slováků,"“ uviedol Sladký pre svoju alma mater.
28. novembra 2018 sa veľvyslancom stal bývalý policajný prezident Tomáš Tuhý.

</doc>
<doc id="622414" url="https://sk.wikipedia.org/wiki?curid=622414" title="Rádio Liptov">
Rádio Liptov

Rádio Liptov bola súkromná komerčná rozhlasová stanica, ktorá vysielala od 1. októbra 2009 do 31.12.2022 z Liptovského Mikuláša. Do 2. septembra 2014 vysielala pod názvom L-rádio. Vo vysielaní sa zameriavala okrem hudby a informácií z hudobnej oblasti na regionálne spravodajstvo.
Rádio Liptov, do roku 2014 L-rádio, bolo hudobno-informačné médium, ktoré sa zameriavalo na hudbu od 80. rokov po súčasnosť. Spravodajstvo bolo zamerané na mestá Liptovský Mikuláš, Ružomberok a Liptovský Hrádok, no neskôr informovalo o udalostiach a pripravovaných akciách v celom Liptove. Od 19.06.2019 vysielalo taktiež prostredníctvom DAB+ vysielača v Banskej Bystrici a širšom okolí na kanáli 10B.
Vysielače.
Regionálne rádio pokrývalo svojím signálom územie Liptovskej kotliny, vrátane okresných miest Liptovský Mikuláš a Ružomberok. Prostredníctvom internetu bolo vysielanie dostupné globálne a v okolí Banskej Bystrice z vysielača DAB+ na Panskom dieli.

</doc>
<doc id="622418" url="https://sk.wikipedia.org/wiki?curid=622418" title="Vladimír Hajko">
Vladimír Hajko

Vladimír Hajko (* 3. október 1920 Krompachy† 24. júl 2011, Košice) bol slovenský fyzik, univerzitný učiteľ, akademik a politik za normalizácie.
Životopis.
Detstvo prežil v Tisovci, kde zmaturoval a potom odišiel študovať na Prírodovedeckú fakultu Univerzity Komenského v Bratislave (odbor matematika-fyzika).
Štúdium absolvoval v roku 1944, na doktora prírodných vied promoval v roku 1948. Od roku 1948 vyučoval na katedre fyziky Slovenskej vysokej školy technickej v Bratislave, kde pôsobil ako blízky spolupracovník Dionýza Ilkoviča. V roku 1953 odišiel učiť do Košíc, najprv na Vysokú školu technickú, kde založil katedru fyziky. V rokoch 1953 - 1961 bol jej prorektorom. Od roku 1963 sa podieľal na vzniku Prírodovedeckej fakulty Univerzity Pavla Jozefa Šafárika v Košiciach, kde vyučoval až do roku 1974, kedy sa začal naplno venovať práci v SAV. V rokoch 1963 - 1969 bol dekanom Prírodovedeckej fakulty, neskôr v rokoch 1969 - 1974 bol rektorom Univerzity Pavla Jozefa Šafárika. 
Od roku 1966 bol členom-korešpondentom Slovenskej akadémie vied, od roku 1972 akademikom, od roku 1974 bol predsedom SAV. 
V roku 1965 sa stal členom-korešpondentom Československej akadémie vied a v roku 1973 akademikom ČSAV. Od roku 1980 bol riaditeľom Ústavu experimentálnej fyziky SAV. V SAV zotrval do odchodu do dôchodku v roku 1989. Publikoval desiatky odborných štúdií a vychoval viacerých vynikajúcich slovenských fyzikov.
Zastával i stranícke a štátne funkcie. V rokoch 1958-1989 bol účastníkom zasadania Ústredného výboru Komunistickej strany Slovenska. XIII. zjazd KSČ ho zvolil za kandidáta Ústredného výboru Komunistickej strany Česko-Slovenska. Členom ÚV KSČ sa stal na XIV. zjazde KSČ a vo funkcii ho potvrdil XV. zjazd KSČ, XVI. zjazd KSČ, a XVII. zjazd KSČ.
K roku 1971 bol profesne uvádzaný ako člen SAV a ČSAV a rektor Univerzity Pavla Jozefa Šafárika. Vo voľbách v roku sa stal poslancom do Snemovne ľudu (volebný obvod č. 188 – Košice, Východoslovenský kraj). Mandát obhájil v roku 1976 (obvod Košice-vidiek), v roku 1981 i v roku 1986 (obvod Košice I). Vo Federálnom zhromaždení do decembra 1989, kedy rezignoval na svoj mandát v rámci procesu kooptácie do Federálneho zhromaždenia po nežnej revolúcii.
V roku 1962 mu bol udelený Rad práce, v roku 1977 titul Hrdina socialistickej práce.

</doc>
<doc id="622423" url="https://sk.wikipedia.org/wiki?curid=622423" title="Jóko Onová">
Jóko Onová



</doc>
<doc id="622429" url="https://sk.wikipedia.org/wiki?curid=622429" title="Dolnomoravská niva">
Dolnomoravská niva

Dolnomoravská niva je geomorfologický podcelok Borskej nížiny. Zaberá pás územia v okolí rieky Morava, od jej sútoku s Dyje.
Vymedzenie.
Podcelok leží na západnom okraji Borskej nížiny, v blízkosti dolného toku rieky Morava. Tvorí úzky pás územia a v rámci krajinného celku susedí na východe s podcelkami Záhorské pláňavy, Podmalokarpatská zníženina a Novoveská plošina. Južným okrajom sa niva dotýka Devínskych Karpát, patriacich Malým Karpatom, západný okraj vymedzuje vodný tok Moravy a štátna hranica s Rakúskom a na severe nadväzuje Dyjsko-moravská niva, podcelok Dolnomoravského úvalu.
Chránené územia.
Veľká časť Dolnomoravskej nivy patrí do CHKO Záhorie, z maloplošných chránených území tu leží:
Osídlenie.
Územie popri Morave patrí k zaplavovaným častiam nížiny, preto aj osídlenie je v tejto časti len minimálne. V blízkosti rieky, zväčša však mimo územia podcelku, leží len Devín, Vysoká pri Morave, Záhorská Ves a Suchohrad.
Doprava.
Záplavové územie cesty zväčša obchádzajú, no nivu pretínajú komunikácie vedúce do Rakúska. V južnej časti je to Cyklomost slobody a železničná trať Bratislava – Marchegg pri Devínskej Novej Vsi, v Záhorskej Vsi kompa a v Moravskom Svätom Jáne cesta do Cahnova. 

</doc>
<doc id="622431" url="https://sk.wikipedia.org/wiki?curid=622431" title="Novoveská plošina">
Novoveská plošina

Novoveská plošina je geomorfologický podcelok Borskej nížiny. 
Vymedzenie.
Podcelok leží na juhozápadnom okraji Borskej nížiny, v blízkosti dolného toku rieky Morava a bratislavskej mestskej časti Devínska Nová Ves. Na juhu susedia Devínske Karpaty, podcelok Malých Karpát, východným smerom leží Podmalokarpatská zníženina a na západe Dolnomoravská niva, oba podcelky Borskej nížiny.
Osídlenie.
Územie tejto časti Borskej nížiny je stredne husto osídlené. Na južnom okraji leží Devínska Nová Ves, v severovýchodnej časti mesto Stupava. V centrálnej časti územia stojí rozsiahly komplex Volkswagen Slovakia.
Doprava.
Východnou časťou vedie diaľnica D2 i cesta I/2, v západnej časti vedie železničná trať Bratislava – Marchegg a Bratislava – Břeclav.

</doc>
<doc id="622432" url="https://sk.wikipedia.org/wiki?curid=622432" title="Čavka žltozobá">
Čavka žltozobá

Čavka žltozobá () je druh spevavca z čeľade krkavcovité ("Corvidae"). Obýva vysoké hory v teplejších oblastiach palearktídy. Podľa Medzinárodnej únie na ochranu prírody a prírodných zdrojov čavka žltozobá patrí medzi najmenej ohrozené druhy, celková populácia je stabilná, stavy v Európe sú takisto stále.
Výskyt a stav na Slovensku.
Čavka žltozobá len vzácne zavíta na Slovensko, staršie výskyty sú spracované v prácach Matouška a Hudeca, v rokoch 1980 - 1999 bola zaznamenaná 5 krát, pozorovovania pochádzajú zo zimných, jarných i letných mesiacov. Po roku 2000 boli pozorované dve čavky žltozobé v júni 2009 a skupina piatich jedincov vo februári 2017.
Externé odkazy.
 

</doc>
<doc id="622433" url="https://sk.wikipedia.org/wiki?curid=622433" title="Pyrrhocorax graculus">
Pyrrhocorax graculus



</doc>
<doc id="622434" url="https://sk.wikipedia.org/wiki?curid=622434" title="St. Nicolaus 1. hokejová liga SR 2018/2019">
St. Nicolaus 1. hokejová liga SR 2018/2019

St. Nicolaus 1. hokejová liga SR 2018/2019 je 26. sezónou 1. hokejovej ligy. Tímy na 1. – 8. mieste po základnej časti postúpia do play-off. Kluby na 9. – 12. mieste budú hrať play-out. Hlavným sponzorom sa stala spoločnosť ST. NICOLAUS, a.s. Prvá liga nesie druhýkrát v histórii názov reklamnej spoločnosti. 
Do St. Nicolaus 1. hokejovej ligy postúpili z 2. hokejovej ligy kluby MHK Humenné a HK Martin.
Hrací plán.
V sezóne 2018/2019 sa hralo v jednej spoločnej skupine. Liga mala 12 účastníkov + mládežnícky tím slovenskej reprezentácie do 20 rokov pripravujúci sa na vrchol sezóny pod hlavičkou HK Orange 20. Každé družstvo odohralo v základnej časti 44 stretnutí. Po základnej časti postúpilo prvých osem tímov do play-off. Tri tímy na 9. - 12. mieste sa stretli v play-out o jedno barážové (12. miesto) s víťazom 2. hokejovej ligy. Baráž o Tipsport ligu odohrali víťaz St. Nicolaus 1. hokejovej ligy a družstvo umiestnené v Tipsport lige na 12. mieste na štyri víťazné stretnutia.
O postup do Tipsport ligy.
HK Dukla Ingema Michalovce postúpili do Tipsport ligy 2019/2020 len musia splniť podmienky súťaže a MsHK DOXXbet Žilina zostúpil do Slovenskej hokejovej ligy 2019/2020.
O záchranu v 1. lige.
HK Levice postúpili do Slovenskej hokejovej ligy 2019/2020 len musia splniť podmienky súťaže a HC Prešov zostúpil do 2. hokejovej ligy 2019/2020.

</doc>
<doc id="622435" url="https://sk.wikipedia.org/wiki?curid=622435" title="Podmalokarpatská zníženina">
Podmalokarpatská zníženina

Podmalokarpatská zníženina je geomorfologický podcelok Borskej nížiny. 
Vymedzenie.
Podcelok leží na juhovýchodnom okraji Borskej nížiny a lemuje Malé Karpaty. Na severe susedí Senická pahorkatina, podcelok Chvojnickej pahorkatiny, nasledujú podcelky Borskej nížiny – Myjavská niva, Bor, Záhorské pláňavy, Dolnomoravská niva a Novoveská plošina. Juhovýchodný okraj lemujú podcelky Malých Karpát – Devínske, Pezinské a Brezovské Karpaty a na severovýchode susedí Myjavská pahorkatina.
Chránené územia.
Juhovýchodný okraj podcelku lemuje CHKO Malé Karpaty, severozápadnú líniu z veľkej časti vymedzuje Vojenský obvod Záhorie. Z maloplošných chránených území tu leží:
Osídlenie.
Územie tejto časti Borskej nížiny je stredne husto osídlené. Nachádza sa tu viacero obcí, na južnom okraji leží Záhorská Bystrica a okrajovo i mesto Stupava.
Doprava.
Juhozápadnou časťou vedie diaľnica D2 i cesta I/2 (Bratislava – Malacky), strednou časťou II/503 (Pezinok – Malacky) a v severovýchodnej časti cesta I/51 (Trnava – Senica). Pozdĺžne územím prechádza cesta II/501 (Lozorno – Jablonica), v ktorej blízkosti vedie i železničná trať Zohor – Plavecký Mikuláš. Tá sa pripája na trať Bratislava – Břeclav. V strednej časti sa nachádza Letecká základňa Malacky.

</doc>
<doc id="622436" url="https://sk.wikipedia.org/wiki?curid=622436" title="Bor (podcelok)">
Bor (podcelok)

Bor je geomorfologický podcelok Borskej nížiny. Na jeho území leží geomorfologická časť Lakšárska pahorkatina.
Vymedzenie.
Podcelok zaberá centrálnu časť Borskej nížiny a jeho veľkú časť tvorí vojenský obvod Záhorie. Obklopujú ho len podcelky vlastného krajinného celku, a to na severe Myjavská niva, na západe Záhorské pláňavy a na juhovýchode Podmalokarpatská zníženina.
Chránené územia.
Severná časť podcelku je súčasťou CHKO Záhorie, veľkú časť južnej polovice zaberá Vojenský obvod Záhorie. Z maloplošných chránených území tu leží:
Osídlenie.
Územie tejto časti Borskej nížiny je len riedko osídlené. Nachádza sa tu Letecká základňa Malacky a veľkú časť zaberá Vojenský obvod Záhorie. Na západnom okraji ležia Malacky.
Doprava.
Západným okrajom vedie diaľnica D2 i cesta I/2 (Bratislava – Malacky), strednou časťou II/590 (Borský Mikuláš – Malacky). Západným okrajom vedie i trať Bratislava – Břeclav. 

</doc>
<doc id="622437" url="https://sk.wikipedia.org/wiki?curid=622437" title="Šabliarka modronohá">
Šabliarka modronohá

Šabliarka modronohá () je druh bahniaka z čeľade šabliarkovité ("Recurvirostridae"). Obýva plytké vodné plochy v otvorenej krajine, vyhľadáva najmä slaniská a rybníky s väčším množstvom bahna. Podľa Medzinárodnej únie na ochranu prírody a prírodných zdrojov šabliarka modronohá patrí medzi najmenej ohrozené druhy, trend celkovej populácie nie je známy, v Európe má kolísavý trend.
Výskyt a stav na Slovensku.
Odhadovaný počet hniezdiacich párov v rokoch 19801999 bol 020. Na Slovensku bolo dokázané alebo pravdepodobné hniezdenie v 1,20 % mapovacích kvadrátoch. Veľkosť populácie i územie na ktorom sa vyskytovala vykazovala "mierny pokles" od 20 - 50%. Ekosozologický status v roku 1995 "V" - zraniteľný. V roku 1998 "EN:B1" - ohrozený. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status ale aj status "SPEC3" - ..majú nevhodný ochranársky status. Stupeň ohrozenia "L" - lokalizovaný. Ekosozologický status v roku 2001 "EN" - ohrozený. 
Odhadovaný počet hniezdiacich párov v rokoch 20082012 bol 020 párov. Krátkodobý trend i veľkosť územia na ktorom hniezdila za posledných 12 rokov (20002012) aj z pohľadu dlhodobého trendu od roku 1980 (19802012) boli "fluktujúce". V roku 2014 "EN* C2a(i)b; D" - silne ohrozený. 
Odhadovaný počet hniezdiacich párov v rokoch 20132018 bol 020 párov.Krátkodobý trend i veľkosť územia na ktorom hniezdila za posledných 12 rokov (20072018) aj z pohľadu dlhodobého trendu od roku 1980 (19802018) boli "fluktujúce".
V roku 2023 "CR C2a(i)b; D" - kriticky ohrozený, z dôvodu malej početnosti a hniezdeniu len na niekoľkých lokalitách, ohrozovaných suchom alebo kolísajúcou výškou hladiny.
Ochrana.
Je zákonom chránená, spoločenská hodnota je 3 000 € (Vyhláška MŽP č. 170/2021).
Šabliarka modronohá je druh európskeho významu, ktorý sa vyskytuje ako kritériový druh v 1 chránenom vtáčom území Senianske rybníky.
Druh je zaradený do Bonnského dohovoru (Príloha II)
, Bernského dohovoru (Príloha II) a smernici o vtákoch (Príloha I).

</doc>
<doc id="622438" url="https://sk.wikipedia.org/wiki?curid=622438" title="Recurvirostra avosetta">
Recurvirostra avosetta



</doc>
<doc id="622440" url="https://sk.wikipedia.org/wiki?curid=622440" title="Naše vojsko">
Naše vojsko

Naše vojsko (iný zápis: NAŠE VOJSKO) je české vydavateľstvo, ktoré sa zameriava na vydávanie odbornej literatúry s vojenskou, historickou a technickou tematikou, popri ktorej vydáva aj populárno-náučnú literatúru, beletriu (najmä detektívne, špionážne a vojnové romány). Bolo založené v roku 1945 ako štatutárne zariadenie ministerstva národnej obrany, pričom pod Ministerstvo obrany Českej republiky spadalo až do roku 1996, kedy bolo sprivatizované a jeho majiteľom sa stal Emerich Drtina, ktorý ho riadi do súčasnosti. Ročne vydáva 4060 titulov (napr. v roku 2005 to bolo 57 kníh).

</doc>
<doc id="622442" url="https://sk.wikipedia.org/wiki?curid=622442" title="Záhorské pláňavy">
Záhorské pláňavy

Záhorské pláňavy sú geomorfologický podcelok Borskej nížiny.
Vymedzenie.
Podcelok zaberá západnú časť Borskej nížiny a v rámci krajinného celku ho obklopuje Dolnomoravská niva na západe, Podmalokarpatská zníženina na juhu, Bor na východe a Myjavská niva na severe. Na severozápade susedí Dyjsko-moravská niva, ktorá je podcelkom Dolnomoravského úvalu.
Chránené územia.
Okrajové časti podcelku sú súčasťou CHKO Záhorie, z maloplošných chránených území tu leží:
Osídlenie.
Územie tejto časti Borskej nížiny je stredne husto osídlené a ležia tu pomerne veľké obce, medzi nimi Gajary, Veľké Leváre či Moravský Svätý Ján, na východnom okraji i mesto Malacky.
Doprava.
Touto časťou Borskej nížiny vedie diaľnica D2 i cesta I/2 (Bratislava – Holíč), ako aj železničná trať Bratislava – Břeclav. 

</doc>
<doc id="622443" url="https://sk.wikipedia.org/wiki?curid=622443" title="Zoskoková skupina">
Zoskoková skupina



</doc>
<doc id="622444" url="https://sk.wikipedia.org/wiki?curid=622444" title="Vyloďované vojsko">
Vyloďované vojsko



</doc>
<doc id="622447" url="https://sk.wikipedia.org/wiki?curid=622447" title="Kostolný potok (prítok Hrona)">
Kostolný potok (prítok Hrona)

Kostolný potok je potok na Horehroní, na území okresu Brezno. Je to ľavostranný prítok Hrona a je tokom III. rádu. Preteká katastrom obce Nemecká.

</doc>
<doc id="622449" url="https://sk.wikipedia.org/wiki?curid=622449" title="Pasport">
Pasport

Pasport môže byť:

</doc>
<doc id="622450" url="https://sk.wikipedia.org/wiki?curid=622450" title="Brigáda socialistickej práce">
Brigáda socialistickej práce

Brigáda socialistickej práce (skratka BSP) bola forma socialistického súťaženia a socialistickej pracovnej iniciatívy v komunistickom Československu.
Vznik a ideológia.
Myšlienka vzniku BSP prišla zo ZSSR, kde v roku 1958 vznikol prvý tím, ktorý súťažil o titul Brigáda komunistickej práce. V Československu, súťaženie o titul BSP sa plne vyvinulo až v časoch normalizácie.
Podľa vtedajšej terminológie bolo hnutie BSP „najvyššou formou socialistického súťaženia. Plnenie náročných úloh v socialistickej výstavbe, zlepšenie sociálnych vzťahov vo výrobe a zvýšenie kultúrnej úrovni pracovníkov. Pomohla aj s intenzifikáciou národného hospodárstva, rozvoj vedy, technológie, kvality a efektívnosti práce, a motivoval členov, aby pracovali ešte účinnejšími formami a metódami práce pre spoločnosť.“
Masovosť.
V roku 1984 bolo v tomto hnutí zapojených do 200 tisíc kolektívov, v ktorých pôsobilo viac než 2,7 milióna pracovníkov, najmä robotníkov.
Forma súťaženia.
Robotníci v jednotlivých dielniach (kanceláriách) boli vyhlásením kolektívom, ktorý súťažil o hrdý titul Brigáda socialistickej práce. Potom prebiehalo hodnotenie, ktoré bolo veľmi formálne. Za 12 roky bola táto dielňa vyhlásená ako kolektív, nesúce hrdé meno Brigáda socialistickej práce. Zároveň sa stala držiteľom bronzového odznaku. Potom dielne súťažili o strieborný a zlatý odznak.
Všetko prebiehalo formou malých výhod pre členov brigád. Niekedy vyšším platovým ohodnotením, niekedy lepšej možnosti využívať rekreačné objekty podniku.

</doc>
<doc id="622452" url="https://sk.wikipedia.org/wiki?curid=622452" title="BSP">
BSP

BSP môže byť:

</doc>
<doc id="622453" url="https://sk.wikipedia.org/wiki?curid=622453" title="Kúdeľníčka lužná">
Kúdeľníčka lužná

Kúdeľníčka lužná alebo kúdeľníčka obyčajná () je druh spevavca z čeľade kúdeľníčkovité ("Remizidae"). Obýva palearktídu, v 50. rokoch 20. storočia sa rozšírila do západnej Európy. Podľa Medzinárodnej únie na ochranu prírody a prírodných zdrojov kúdeľníčka lužná patrí medzi najmenej ohrozené druhy, trend celkovej populácie je stúpajúci, trend európskej populácie nie je známy.
Výskyt a stav na Slovensku.
Kúdeľníčka lužná hniezdi popri vodných tokoch a stojacich vodách, zriedkavo aj zimuje na juhozápadnom Slovensku. Odhadovaný počet hniezdiacich párov je 5 000 - 10 000, zimujúcich jedincov 0 - 40. Veľkosť populácie i územie na ktorom sa vyskytuje vykazujú "mierny nárast" o 20 do 50%. Na Slovensku bolo dokázané alebo pravdepodobné hniezdenie v 50,90 % mapovacích kvadrátoch. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránená, spoločenská hodnota je 1000 € .
Externé odkazy.
 

</doc>
<doc id="622454" url="https://sk.wikipedia.org/wiki?curid=622454" title="Remiz pendulinus">
Remiz pendulinus



</doc>
<doc id="622455" url="https://sk.wikipedia.org/wiki?curid=622455" title="Kúdeľníčka obyčajná">
Kúdeľníčka obyčajná



</doc>
<doc id="622458" url="https://sk.wikipedia.org/wiki?curid=622458" title="Námorná pechota">
Námorná pechota

Námorná pechota je súčasť pozemných síl začlenená do vojenského námorníctva k vykonávaniu námorných výsadkových operácií. Príslušník námornej pechoty sa v slovenčine hovorovo nazýva mariňák, zatiaľ čo v českom prostredí tento výraz môže označovať aj príslušníka vojenského námorníctva.
Z hľadiska organizácie môže byť námorná pechota integrálnou súčasťou vojenského námorníctva (napr. Infantería de Marina de la Armada de la República Argentina, ktorá spadá pod Armada de la República Argentina), integrálnou súčasťou pozemných síl (napr. Troupes de marine, ktorá spadá pod Armée de terre) alebo samostatnou zložkou ozbrojených síl (napr. United States Marine Corps, ktoré ale spolu s United States Navy spadá pod United States Department of the Navy, teda americké ministerstvo vojenského námorníctva, zložku ministerstva obrany).

</doc>
<doc id="622460" url="https://sk.wikipedia.org/wiki?curid=622460" title="Čajka trojprstá">
Čajka trojprstá

Čajka trojprstá () je druh čajky z čeľade čajkovité ("Laridae"). Obýva holarktídu a hniezdi najmä v oblastiach, kde teplota mora v letnom období dosahuje do 10 °C. Podľa Medzinárodnej únie na ochranu prírody a prírodných zdrojov kuvičok obojkový patrí medzi zraniteľné druhy, trend celkovej populácie je klesajúci, od roku 1975 sa znížila o 40%, čo znamená v prepočte 3049% za obdobie troch generácií (39 rokov). Podľa viacerých prieskumov mnohých krajín stavy v Európe od roku 1980 silno poklesli, takisto viac ako o 40% za obdobie troch generácií (39 rokov), pričom viac ako polovica svetovej populácie žije v Európe. Podobný prudký pokles bol zistený v Aljaške. Približne 15% celosvetovej populácie žije v severovýchodnej oblasti Tichého oceánu a asi 5% v severozápadnej časti Atlantického oceánu, kde je sú jej stavy stabilné alebo mierne klesli asi o 15%. Populácia v severnom Tichom oceáne v deväťdesiatych rokoch dvadsiateho storočia prudko poklesla a odvtedy sa opäť obnovila.
Výskyt a stav na Slovensku.
Čajka trojprstá býva pozorovaná počas migrácie a zriedkavo v zime. Na často sledovaných lokalitách je zaznamenávaná pravidelne. V roku 2012 bol zistený zvýšený výskyt mladých jedincov vo vnútrozemí, potvrdený aj na Slovensku v mesiacoch november a december. 
Odhadovaný počet zimujúcich jedincov 0 - 30. Ekosozologický status v roku 1995 "Im" - nezaradený migrant, resp. nehniezdič. V roku 1998, 2001 a 2014 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Externé odkazy.
 

</doc>
<doc id="622461" url="https://sk.wikipedia.org/wiki?curid=622461" title="Rissa tridactyla">
Rissa tridactyla



</doc>
<doc id="622462" url="https://sk.wikipedia.org/wiki?curid=622462" title="Majstrovstvá sveta vo volejbale mužov 1949">
Majstrovstvá sveta vo volejbale mužov 1949

Majstrovstvá sveta vo volejbale mužov 1949 bol prvý turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 10.18. septembra 1949 v Prahe, v Česko-Slovensku, za účasti 10 tímov. Turnaja sa nezúčastnili už do skupín vyžrebované družstvá Juhoslávie a Uruguaja. Zápasy sa odohrali na otvorenom tenisovom štadióne. Titul získal , ktorý sa vo finálovej skupine umiestnil pred domácim a . 

</doc>
<doc id="622465" url="https://sk.wikipedia.org/wiki?curid=622465" title="Pilatus PC-21">
Pilatus PC-21

PC-21 je švajčiarske turbovrtuľové cvičné lietadlo, ktoré je určené na základný a pokračovací výcvik pilotov stíhacích lietadiel.
Vznik a vývoj.
Vývoj lietadla PC-21 bol spustený v januári 1999. Let prvého prototypu sa konal v júli 2002 a toto lietadlo úspešne absolvovalo viac ako 400 letových hodín. Druhý prototyp vzlietol v júni 2004, ale už v januári 2005 bolo zničené pri havárii, ktorá navyše stála život testovacieho pilota.
V decembri 2004 získalo lietadlo certifikáciu VFR (visual flight rules) a o dva roky neskôr aj úplnú certifikáciu IFR (instrument flight rules).
Konštrukcia.
PC-21 je dolnoplošník s rozpätím krídel . Jeho plošné zaťaženie krídel je charakteristické skôr pre prúdové lietadlo ako pre turbovrtuľový stroj. Činnosť hydraulicky ovládaných krídeliel je doplnená ešte spojlermi. Nábežné hrany krídel a akrylový kryt kabíny sú odolné voči nárazu vtákov.
Kabína posádky má tandemové usporiadanie, pričom študent sedí vpredu a inštruktor vzadu. V kabíne sú tri viacúčelové displeje spolu s priehľadovým displejom, podobne ako v stíhacích lietadlách 4. generácie (AV-8B, F-16, F/A-18 alebo Gripen). Rôzne tlačidlá displeja a ovládacieho panelu sa používajú na výber navigácie, misií, systémov a taktických údajov, pričom údaje sa zobrazujú na dvoch vonkajších multifunkčných displejoch. Všetky displeje a osvetľovacie systémy v kabíne PC-21 sú kompatibilné s okuliarmi nočného videnia.
Ďalšie vybavenie kabíny pozostáva z automatickej klimatizácie, palubného systému na výrobu kyslíka (OBOGS) a vystreľovacích sedadiel Martin Baker Mark 16L s parametrami 0/0. Navigačný systém pozostáva z laserového inerciálneho systému a GPS.
Systém plánovania misií (MPS) umožňuje nadstaviť misiu pre počiatočné fázy pilotného výcviku ako aj pre pokročilý výcvik pilota. Avionický systém PC-21 môže byť upravený tak, aby vyhovoval ktorejkoľvek fáze výcviku. Avionika simuluje zameranie a následné uvoľnenie zbraní. Misie sú zaznamenávané automaticky od okamihu zapnutia motora až po jeho vypnutie, aby bolo možné si ich po ukončení letu prehrať.
Turbovrtuľový motor Pratt &amp; Whitney PT6A-68B s výkonom 1 200 kW (1 600 koní) poháňa vrtuľu Hartzell E8991 KX s piatimi grafitovými lopatkami. Motor je vybavený digitálnym systémom riadenia, ktorý prináša plný výkon pri rýchlostiach nad 360 km/h a poskytuje pilotovi podobnú odozvu ako prúdové lietadlo. PC-21 môže stúpať rýchlosťou /s a jeho maximálna rýchlosť je /h. Dolet lietadla je a dostup . Stroj dokáže manévrovať s preťažením +8 až -4g a jeho rýchlosť otáčania okolo pozdĺžnej osi je 200 stupňov za sekundu. PC-21 potrebuje pre vzlet dráhu dlhú a pre pristátie .
Používatelia.
 Austrália
Royal Australian Air Force - celkovo objednali 49 lietadiel, pričom k januáru 2018 im bolo dodaných 10 kusov. 
 Francúzsko
Francúzske vzdušné sily - celkovo objednali 17 lietadiel, pričom k 10. septembru 2018 im boli dodané 4 kusy.
 Jordánsko
Jordánske vzdušné sily - celkovo objednali 10 lietadiel, pričom k januáru 2018 im boli dodané 4 kusy. 
 Katar
Katarské vzdušné sily - prevádzkujú 24 lietadiel.
 Saudská Arábia
Kráľovské saudské vzdušné sily - prevádzkujú 55 lietadiel.
 Singapur
 Singapurské vzdušné sily - prevádzkujú 19 lietadiel.
 Švajčiarsko
Švajčiarske vzdušné sily - prevádzkujú 8 lietadiel.
 Spojené arabské emiráty
 Vzdušné sily Spojených arabských emirátov - prevádzkujú 25 lietadiel.

</doc>
<doc id="622466" url="https://sk.wikipedia.org/wiki?curid=622466" title="Polyp (medicína)">
Polyp (medicína)

Polyp je slovo gréckeho pôvodu, ktorým sa označuje výrastok spojený so sliznicou stopkou. Polypy môžu byť kdekoľvek v tráviacom trakte. V našich podmienkach majú najväčší význam polypy hrubého čreva. V súčasnej dobe označujeme ako polypy aj prisadnuté a plošné slizničné útvary (lézie). Popis prvého prípadu polypu sa pripisuje Mentzelovi z roku 1721. 
Podľa vzhľadu a histologického obrazu vieme odhadnúť biologické vlastnosti polypov a polypy rozdeľujeme na: 
Non-neoplastické polypy nemajú (alebo majú veľmi nízky potenciál, takmer nulový) ďalšej transformácie na rozdiel od neoplastických lézií (adenómov). Popis paradigmy sekvencie adenóm - karcinóm bol postulovaný Jackmanom v roku 1951. 
Vzhľadovo sa používa na hodnotenie slizničných lézií Parížska klasifikácia, ktorej základom je hodnotenie morfologických slizničných útvarov v žalúdku podľa (JSGE, Japanese Society of Gastrointestinal Endoscopy, z roku 2003). Parížska klasifikácia sa používa na označenie lézií celého tráviaceho traktu. 
Podľa tohto označujeme polypy, ktoré sú povrchové a budia dojem včasných lézií ako typ 0 (superficiálny typ). Ďalej delíme povrchové lézie na polypoidné a nepolypoidné. 
Špecifikom nad rámec Parížskej klasifikácie je označenie LST (laterally spreading tumor) lézia, ktorým označujeme lézie O-IIa typu, ktoré sa šíria „kobercovito“ do okolia a ich priemer je viac ako 10 mm.

</doc>
<doc id="622468" url="https://sk.wikipedia.org/wiki?curid=622468" title="Symetrizačný člen">
Symetrizačný člen

Symetrizačný člen alebo balun (z ) je elektrotechnická súčiastka, ktorá prevádza vysokofrekvenčný signál medzi vedením symetrickým (typicky dvojlinka) a nesymetrickým (typicky koaxiálny kábel). Môže takisto optimalizovať prechod signálu medzi časťami obvodu s rôznou impedanciou (prispôsobovací člen). 
Symetrické vedenie tvoria dva vodiče a signál je rozdiel napätia medzi nimi, nesymetrické vedenie má jeden "živý" vodič so signálom a uzemnené tienenie (opletenie). Symetrizačné členy môžu mať mnoho rôzných konštrukcií podľa frekvenčného pásma, výkonu a pod. Často se používají pri anténach na prizpôsobenie impedancie antény a anténneho vedenia, resp. prijímača či vysielača.
 

</doc>
<doc id="622469" url="https://sk.wikipedia.org/wiki?curid=622469" title="Balun">
Balun



</doc>
<doc id="622470" url="https://sk.wikipedia.org/wiki?curid=622470" title="Majstrovstvá sveta vo volejbale mužov 1952">
Majstrovstvá sveta vo volejbale mužov 1952

Majstrovstvá sveta vo volejbale mužov 1952 bol v poradí 2. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 17.29. augusta 1952 v Moskve, v Sovietskom zväze, za účasti 11 tímov. Nováčikom turnaja bola štvorica družstiev: Fínsko, India, Izrael a Libanon. Zápasy finálovej skupiny sa odohrali na futbalovom štadióne Dynamo so škvarovým podkladom. Titul obhájil domáci , ktorý sa vo finálovej skupine umiestnil pred a .
Turnaj mužov sa organizoval spolu s turnajom žien. Na obidvoch turnajoch bola celková návštevnosť 250 000 divákov.

</doc>
<doc id="622474" url="https://sk.wikipedia.org/wiki?curid=622474" title="Pomorník malý">
Pomorník malý

Pomorník malý (iné názvy: pomorník popolavý, pomorník dlhochvostý; lat. "Stercorarius longicaudus")
je druh vtáka z čeľade pomorníkovité ("Stercorariidae"). Obýva holarktídu kde hniezdi v tundre. Zimuje na Južnej pologuli pri Antarktíde. Podľa Medzinárodnej únie na ochranu prírody a prírodných zdrojov pomorník malý patrí medzi najmenej ohrozené druhy, celková populácia je stabilná, európska populácia má kolísavý trend.
Výskyt a stav na Slovensku.
Pomorník dlhochvostý je na Slovensku pozorovaný veľmi vzácne, záznamy pochádzajú roztrúsene z celého Slovenska. Pozorovania naznačujú, že môže unikať pozornosti, pretože bol dokladovaný aj ďaleko od vody. V období mapovania v rokoch 1980 - 1999 bolo známych 5 pozorovaní. Najčastejšie býva zistený v mesiacoch august a september. Šieste pozorovanie pochádza zo septembra 2010. Siedme pozorovanie je z augusta 2013.
Ochrana.
Je zákonom chránený (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Externé odkazy.
 

</doc>
<doc id="622475" url="https://sk.wikipedia.org/wiki?curid=622475" title="Stercorarius longicaudus">
Stercorarius longicaudus



</doc>
<doc id="622476" url="https://sk.wikipedia.org/wiki?curid=622476" title="Pomorník popolavý">
Pomorník popolavý



</doc>
<doc id="622477" url="https://sk.wikipedia.org/wiki?curid=622477" title="Pomorník dlhochvostý">
Pomorník dlhochvostý



</doc>
<doc id="622479" url="https://sk.wikipedia.org/wiki?curid=622479" title="Majstrovstvá sveta vo volejbale mužov 1956">
Majstrovstvá sveta vo volejbale mužov 1956

Majstrovstvá sveta vo volejbale mužov 1956 bol v poradí 3. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 30. augusta12. septembra 1956 v Paríži, vo Francúzsku, za účasti rekordných 24 tímov. Nováčikom turnaja bolo až 12 družstiev: Brazília, Čína, Juhoslávia, Kórejská republika, Kuba, Luxembursko, NDR, NSR, Portugalsko, Rakúsko, Turecko a USA. Prvýkrát sa odohrali zápasy v krytej hale"Palais de Sports" s kapacitou 12 000 divákov. Titul získalo , ktoré sa vo finálovej skupine umiestnilo pred a obhajcom prvenstva zo .
Turnaj mužov sa organizoval spolu s turnajom žien. 

</doc>
<doc id="622483" url="https://sk.wikipedia.org/wiki?curid=622483" title="Rýchlostná cesta R46 (Česko)">
Rýchlostná cesta R46 (Česko)



</doc>
<doc id="622484" url="https://sk.wikipedia.org/wiki?curid=622484" title="Rýchlostná cesta R48 (Česko)">
Rýchlostná cesta R48 (Česko)



</doc>
<doc id="622485" url="https://sk.wikipedia.org/wiki?curid=622485" title="Rýchlostná cesta R3 (Česko)">
Rýchlostná cesta R3 (Česko)



</doc>
<doc id="622486" url="https://sk.wikipedia.org/wiki?curid=622486" title="Rýchlostná cesta R10 (Česko)">
Rýchlostná cesta R10 (Česko)



</doc>
<doc id="622487" url="https://sk.wikipedia.org/wiki?curid=622487" title="Rýchlostná cesta R35 (Česko)">
Rýchlostná cesta R35 (Česko)



</doc>
<doc id="622488" url="https://sk.wikipedia.org/wiki?curid=622488" title="Rýchlostná cesta R11 (Česko)">
Rýchlostná cesta R11 (Česko)



</doc>
<doc id="622493" url="https://sk.wikipedia.org/wiki?curid=622493" title="Pomorník príživný">
Pomorník príživný

Pomorník príživný alebo pomorník tmavý (lat. "Stercorarius parasiticus")
je druh vtáka z čeľade pomorníkovité ("Stercorariidae"). Obýva holarktídu kde hniezdi v tundre. Zimuje na Južnej pologuli pri pobreží kontinentov alebo nad oceánmi. Podľa Medzinárodnej únie na ochranu prírody a prírodných zdrojov pomorník príživný patrí medzi najmenej ohrozené druhy, celková populácia je stabilná, európska populácia má neznámy trend.
Výskyt a stav na Slovensku.
Pomorník príživný je na Slovensku nepravidelný migrant, záznamy pochádzajú z Podunajska, Oravy, Liptova a Východoslovenskej nížiny. V období pred mapovaním v rokoch 1980 - 1999 boli pozorovania častejšie. Objavuje sa najmä v jesenných mesiacoch od júla do zimy. Pozorovania po roku 2000 sú dostupné vo forme hlásení Slovenskej faunistickej komisie (Slovenská ornitologická spoločnosť/BirdLife Slovensko) tri pozorovania v júli v roku 2000, 2002 a 2015, nález uhynutých jedincov zo septembra, jeden z roku 2005 a druhý z roku 2007, pozorovanie začiatkom decembra 2012 a v júni 2017. Aktuálne výskyty a diskusie sú k dispozícii v zozname vzácnych a zriedkavých druhov vtákov databázového systému Birding Slovakia alebo v zozname vzácnych ornitologických pozorovaní podliehajúcich hláseniu Faunistickej komisii.
Externé odkazy.
 

</doc>
<doc id="622494" url="https://sk.wikipedia.org/wiki?curid=622494" title="Stercorarius parasiticus">
Stercorarius parasiticus



</doc>
<doc id="622495" url="https://sk.wikipedia.org/wiki?curid=622495" title="Pomorník tmavý">
Pomorník tmavý



</doc>
<doc id="622496" url="https://sk.wikipedia.org/wiki?curid=622496" title="Veľký protikorupčný pochod">
Veľký protikorupčný pochod

Veľký protikorupčný pochod je názov počiatočne študentskej iniciatívy, ktorá organizovala viaceré zhromaždenia v Bratislave, Košiciach, Prešove, Žiline, Prahe a ďalších mestách. Požiadavky boli proklamované na demonštráciách a v Memorande Veľkého protikorupčného pochodu a vo Veľkej protikorupčnej petícii. Cieľom organizátorov bolo vyjadriť ""nesúhlas so stavom spoločnosti", ktorý reagoval na pokles dôvery občanov v štátne inštitúcie a "narastanie podpory pre extrémistické sily na Slovensku"", a to najmä z dôvodu politických káuz (napr. Gorila, Bašternák, kauza Čistý deň, eurofondový škandál na ministerstve školstva v lete 2017 a ďalšie). Prvými organizátormi boli Karolína Farská, Michal Karlubík, Dávid Straka a Adam Turňa.
Memorandum Veľkého protikorupčného pochodu.
„Memorandum Veľkého protikorupčného pochodu, Bratislava, 18. apríla 2017:
My, študenti, ktorí sa už ďalej nemôžeme pozerať na marazmus, do ktorého nás korupcia v politike dostáva, chceme vyjadriť nesúhlas so stavom spoločnosti, ktorý je dlhodobo neudržateľný a je jedným z hlavných dôvodov narastania podpory pre extrémistické sily na Slovensku, preto žiadame:
Veľká protikorupčná petícia.
Vyzbieralo sa 80 000 zo 100 000 potrebných podpisov na vyvolanie zasadnutia Národnej rady Slovenskej republiky ohľadom brania petície na vedomie.
Medzi požiadavky Veľkej protikorupčnej petície patrilo:
Časová os demonštrácií.
1. Veľký protikorupčný pochod.
Bratislava, 18. apríla 2017, 17:00 - 20:00, Hviezdoslavovho námestia - Námestie SNP
Organizátori žiadali aj zrušenie Mečiarových amnestií. Účasť pochodu bola približne 10 000.
2. Veľký protikorupčný pochod II.
Bratislava, 5. júna 2017, 17:00 - 20:00, Námestie Slobody - Námestie SNP
Košice, Prešov, Žilina a Praha, 5. júna 2017
3. Veľký protikorupčný pochod III.
Bratislava, 25. septembra 2017, 17:00 - 19:00, Hviezdoslavovo námestie - Námestie SNP
4. Nechceme späť 90-te!
Bratislava, 2. marca 2018, 17:00 - 19:00, Hviezdoslavovo námestie - Námestie slobody

</doc>
<doc id="622498" url="https://sk.wikipedia.org/wiki?curid=622498" title="Pomorník stredný">
Pomorník stredný

Pomorník stredný (iné názvy: pomorník menší, pomorník širokochvostý; lat. "Stercorarius pomarinus") je druh vtáka z čeľade pomorníkovité ("Stercorariidae"). Obýva holarktídu kde hniezdi v tundre, v palearktickej oblasti od polostrova Kanin na východ, v nearktickej oblasti obýva Aljašku a arktické oblasti Kanady. Zimuje pri pobreží kontinentov v rovníkovej oblasti. Podľa Medzinárodnej únie na ochranu prírody a prírodných zdrojov pomorník stredný patrí medzi najmenej ohrozené druhy, celková populácia je stabilná, trend európskej populácie nie je známy.
Výskyt a stav na Slovensku.
Pomorník stredný je na Slovensku vzácny a nepravidelný migrant, záznamy z obdobia pred mapovaním v rokoch 1980 - 1999 boli najčastejšie zo zimného obdobia, počas mapovania bol zistený iba raz, v letnom období na lokalite Senné rybníky. Pozorovania po roku 2000 sú dostupné vo forme hlásení Slovenskej faunistickej komisie (Slovenská ornitologická spoločnosť/BirdLife Slovensko), nález uhynutého jedinca v októbri v roku 2007 a pozorovanie dospelého jedinca v septembri 2009 poukazujú na prevažne jesenný výskyt. V zozname vzácnych ornitologických pozorovaní podliehajúcich hláseniu Faunistickej komisii 
 a ani v zozname vzácnych a zriedkavých druhov vtákov databázového systému Birding Slovakia nie je žiaden novší záznam.
Externé odkazy.
 

</doc>
<doc id="622500" url="https://sk.wikipedia.org/wiki?curid=622500" title="Stercorarius pomarinus">
Stercorarius pomarinus



</doc>
<doc id="622501" url="https://sk.wikipedia.org/wiki?curid=622501" title="Pomorník menší">
Pomorník menší



</doc>
<doc id="622502" url="https://sk.wikipedia.org/wiki?curid=622502" title="Pomorník širokochvostý">
Pomorník širokochvostý



</doc>
<doc id="622507" url="https://sk.wikipedia.org/wiki?curid=622507" title="Rybár dlhochvostý">
Rybár dlhochvostý

Rybár dlhochvostý alebo rybár chvostnatý (lat. "Sterna paradisaea") je druh z čeľade rybárovité, zaraďované aj pod čajkovité. Obýva holarktídu a zimuje pri Antarktíde. Podľa Medzinárodnej únie na ochranu prírody a prírodných zdrojov rybár dlhochvostý patrí medzi najmenej ohrozené druhy, trend celkovej populácie je klesajúci, stavy v Európe klesajú rýchlosťou 25% za obdobie troch generácií (40.2 roka).
Výskyt a stav na Slovensku.
Rybár dlhochvostý patrí na Slovensku k vzácnym zatúlancom. Prvý doklad o výskyte pochádza z roku 1972 od rybníka v Revišťskom Podzámčí. Z obdobia mapovania v rokoch 1980 - 1999 sú známe dve pozorovania, dva jedince v máji 1985 na Sĺňave a takisto v mesiaci máj videný jeden jedinec v roku 1992 na Senianskych rybníkoch. Štvrté pozorovanie je z júna v roku 2015 od Vodného diela Kráľová. Aktuálne výskyty a diskusie sú k dispozícii v zozname vzácnych a zriedkavých druhov vtákov databázového systému Birding Slovakia.
Ochrana.
Je zákonom chránený, spoločenská hodnota je 1840 € (Vyhláška MŽP č. 579/2008 Z.z.).

</doc>
<doc id="622508" url="https://sk.wikipedia.org/wiki?curid=622508" title="Sterna paradisaea">
Sterna paradisaea



</doc>
<doc id="622509" url="https://sk.wikipedia.org/wiki?curid=622509" title="Rybár chvostnatý">
Rybár chvostnatý



</doc>
<doc id="622510" url="https://sk.wikipedia.org/wiki?curid=622510" title="Krahuľa hôrna">
Krahuľa hôrna

Krahuľa hôrna (iné názvy: sova krahuľcovitá, kuvik krahuľcovitý, kuvik krahulcovitý; lat. "Surnia ulula") je druh sovy z čeľade sovovité ("Strigidae"). Obýva tundru holarktídy. Podľa Medzinárodnej únie na ochranu prírody a prírodných zdrojov krahuľa hôrna patrí medzi najmenej ohrozené druhy, celková populácia je stabilná. Stavy kolíšu. V Severnej Amerike za posledných 40 rokov zaznamenali štatisticky nevýznamný nárast. V Európe trend nie je známy.
Výskyt a stav na Slovensku.
Krahuľa hôrna sa len vzácne zatúla v zime na Slovensko, pozorovania existujú z 19. storočia, štyri záznamy máme z 20. storočia z toho len jedno z obdobia mapovania v rokoch 1980 - 1999. Z 21. storočia nie sú žiadne novšie záznamy ani v správach Slovenskej faunistickej komisie Slovenskej ornitologickej spoločnosti/BirdLife Slovensko, ani zozname vzácnych ornitologických pozorovaní podliehajúcich hláseniu Faunistickej komisii a ani v zozname vzácnych a zriedkavých druhov vtákov databázového systému Birding Slovakia.
Ochrana.
Je zákonom chránená, spoločenská hodnota je 3000 € (Vyhláška MŽP č. 170/2021).

</doc>
<doc id="622511" url="https://sk.wikipedia.org/wiki?curid=622511" title="Surnia ulula">
Surnia ulula



</doc>
<doc id="622512" url="https://sk.wikipedia.org/wiki?curid=622512" title="Sova krahuľcovitá">
Sova krahuľcovitá



</doc>
<doc id="622513" url="https://sk.wikipedia.org/wiki?curid=622513" title="Kuvik krahuľcovitý">
Kuvik krahuľcovitý



</doc>
<doc id="622514" url="https://sk.wikipedia.org/wiki?curid=622514" title="Kuvik krahulcovitý">
Kuvik krahulcovitý



</doc>
<doc id="622515" url="https://sk.wikipedia.org/wiki?curid=622515" title="Penica slávikovitá">
Penica slávikovitá

Penica slávikovitá, (lat. "Sylvia borin") je stredne veľký druh spevavca z čeľade penicovité (Sylviidae). Hniezdi v európskej časti palearktídy. Podľa Medzinárodnej únie na ochranu prírody a prírodných zdrojov penica slávikovitá patrí medzi najmenej ohrozené druhy, trend celkovej populácie je klesajúci, jej stavy v Európe podľa prieskumov v rokoch 19802013 mierne poklesli.
Výskyt a stav na Slovensku.
Penica slávikovitá je na Slovensku bežný hniezdič a migrant, bola zistená v 86,70 % mapovacích kvadrátov.
Odhadovaný počet hniezdiacich párov je 200 000 – 400 000. Veľkosť populácie i územie na ktorom sa vyskytuje sú "stabilné", maximálna zmena do 20 %. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" – druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" – vyhovujúci ochranársky status.
Ochrana.
Je zákonom chránená, spoločenská hodnota je 500 €.. Druh je zaradený do Bernského dohovoru
(Príloha II) a smernici o vtákoch (Príloha II).

</doc>
<doc id="622516" url="https://sk.wikipedia.org/wiki?curid=622516" title="Sylvia borin">
Sylvia borin



</doc>
<doc id="622517" url="https://sk.wikipedia.org/wiki?curid=622517" title="Hardwired... to Self-Destruct">
Hardwired... to Self-Destruct

Hardwired... to Self-Destruct je desiaty štúdiový album americkej heavymetalovej kapely Metallica, ktorý 18. novembra 2016 vydali ako dvojitý album vo svojom vlastnom vydavateľstve Blackened Recordings. Je to ich prvý štúdiový album po dlhých ôsmich rokoch od vydania predchodcu Death Magnetic (2008), čo je najdlhšia medzera medzi dvoma štúdiovými albumami v kariére kapely. Hardwired... to Self-Destruct bol produkovaný Gregom Fidelmanom, ktorý navrhol a mixoval aj Death Magnetic. Dodnes sa ho v USA predalo vyše 1,5 milióna kusov a celosvetovú predajnosť prekročila 4 miliónovú métu. 
Výroba albumu.
Metallica
Produkcia

</doc>
<doc id="622520" url="https://sk.wikipedia.org/wiki?curid=622520" title="Podslanská pahorkatina">
Podslanská pahorkatina

Podslanská pahorkatina je geomorfologický podcelok Východoslovenskej pahorkatiny. 
Vymedzenie.
Podcelok zaberá západnú časť pahorkatiny a vytvára prechodné územie medzi Slanskými vrchmi a Východoslovenskou rovinou. Severným smerom susedí Beskydské predhorie s podcelkom Hanušovská pahorkatina, západným smerom nadväzujú Slanské vrchy s podcelkami Šimonka, Makovica, Mošník, Bogota a Milič. Južný okraj územia vymedzuje štátna hranica s Maďarskom a Zemplínske vrchy, východným smerom leží rovinatá Trebišovská tabuľa, patriaca Východoslovenskej rovine. Na severovýchode pokračuje Východoslovenská pahorkatina podcelkom Toplianska niva.
Turizmus.
Pás územia v podhorí Slanských vrchov je vstupnou bránou do pohoria a najmä v južnej časti je niekoľko značených chodníkov. Tie spájajú atraktívne lokality, medzi inými Tokajskú vinohradnícku oblasť s jazerom Izra. K lokalite jazera vedú i chodníky z Kuzmíc a Kalše.
Doprava.
Pahorkatinou vedú najmä cesty lokálneho významu, no západo-východným smerom ju pretína cesta II/552 (Košice – Zemplínska Teplica) v južnej časti a dôležitá európska cesta 50 v koridore cesty I/19 (Košice – Michalovce) v strednej časti. Severnou časťou vedie cesta II/576 (Herlianske sedlo – Vranov nad Topľou) a okrajovo i cesta I/18 (Prešov – Michalovce). Železnice zastupujú trate Prešov – Humenné v severnej a Košice – Čierna nad Tisou v južnej časti.

</doc>
<doc id="622522" url="https://sk.wikipedia.org/wiki?curid=622522" title="Labkáň stepný">
Labkáň stepný

Labkáň stepný (iné názvy: stepiar kirgizský, stepiar ostrochvostý; lat. "Syrrhaptes paradoxus")
je druh vtáka z čeľade stepiarovité ("Pteroclidae"). Obýva púšte a polopúšte v palearktíde smerom na východ od Čierneho mora. Podľa Medzinárodnej únie na ochranu prírody a prírodných zdrojov labkáň stepný patrí medzi najmenej ohrozené druhy, celková populácia je stabilná, v Európe má neznámy trend.
Výskyt a stav na Slovensku.
Labkáň stepný hniezdil v minulosti viac na západ aj v Povolží, v tom čase sa invazívne zatúlal aj na Slovensko. Do roku 1908 poznáme 23 pozorovaní. Po roku 1908 ani období mapovania v rokoch 1980 - 1999 nebol zaznamenaný. Rovnako v 21. storočí nie je žiadne nové pozorovanie (správy faunistickej komisie v časopise Tichodroma).

</doc>
<doc id="622523" url="https://sk.wikipedia.org/wiki?curid=622523" title="Syrrhaptes paradoxus">
Syrrhaptes paradoxus



</doc>
<doc id="622524" url="https://sk.wikipedia.org/wiki?curid=622524" title="Stepiar kirgizský">
Stepiar kirgizský



</doc>
<doc id="622525" url="https://sk.wikipedia.org/wiki?curid=622525" title="Stepiar ostrochvostý">
Stepiar ostrochvostý



</doc>
<doc id="622526" url="https://sk.wikipedia.org/wiki?curid=622526" title="Toplianska niva">
Toplianska niva

Toplianska niva je geomorfologický podcelok Východoslovenskej pahorkatiny. 
Vymedzenie.
Podcelok zaberá severnú časť pahorkatiny a vytvára pás územia poblíž rieky Topľa, približne medzi Vranovom nad Topľou a Hlinným. Severným smerom susedí Beskydské predhorie s podcelkami Mernícka a Hanušovská pahorkatina, južným smerom sa rozkladá Ondavská rovina, ktorá je súčasťou Východoslovenskej roviny. Západným smerom nadväzuje Podslanská pahorkatina, východným Vranovská pahorkatina, obe patriace do Východoslovenskej pahorkatiny.
Osídlenie.
Niva patrí medzi stredne husto osídlené územia a okrem niekoľkých obcí tu leží i mesto Vranov nad Topľou. 
Doprava.
Územím vedú dôležité komunikácie, spájajúce Šariš a Zemplín, cesta I/18 (Prešov – Michalovce) i železničná trať Prešov – Humenné. Vo Vranove sa pripája i trať Trebišov – Vranov nad Topľou, rovnako tak cesty I/15 a cesta I/79.

</doc>
<doc id="622528" url="https://sk.wikipedia.org/wiki?curid=622528" title="Majstrovstvá sveta vo volejbale mužov 1960">
Majstrovstvá sveta vo volejbale mužov 1960

Majstrovstvá sveta vo volejbale mužov 1960 bol v poradí 4. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 28. októbra11. novembra 1960 v mestách: Rio de Janeiro, Belo Horizonte, Niterói, Resende, Santos, Santo Andre, São Paulo a Volta Redonda, v Brazílii, za účasti 14 tímov. Nováčikom turnaja bolo až 6 družstiev: Argentína, Japonsko, Paraguaj, Peru, Uruguaj a Venezuela. Už do jednotlivých skupín vyžrebované družstvá Dominikánskej republiky, Indie a Mexika sa nakoniec turnaja nezúčastnili. Zápasy finálovej skupiny sa odohrali v aréne Ginásio do Maracanãzinho s kapacitou 13 000 divákov. Svoj tretí titul získal , ktorý sa vo finálovej skupine umiestnil pred obhajcom prvenstva z a .
Turnaj mužov sa organizoval spolu s turnajom žien.

</doc>
<doc id="622530" url="https://sk.wikipedia.org/wiki?curid=622530" title="Michael Rusnak">
Michael Rusnak

Vladyka Michael Rusnak (niekedy slovensky Michal Rusnák, rodným menom Michael Rusnačok, alebo vladyka Michael), CSsR, (* 21. august 1921 - † 16. január 2003) bol torontským gréckokatolíckym biskupom slovenského pôvodu. Do tejto funkcie ho menoval pápež Ján Pavol II.
Život.
Narodil sa v Beaverdale v Pensylvánii v USA, no v detstve sa s rodičmi vrátil na Slovensko do obce Pozdišovce. Do Kongregácie Najsvätejšieho Vykupiteľa vstúpil v roku 1941, kde o rok neskôr, 2. augusta 1942 zložil večné sľuby. Kňažskú vysviacku prijal 4. júla 1949 z rúk vladyku Pavla Gojdiča, vtedajšieho prešovského eparchiálneho biskupa, neskôr blahorečeného ako mučeníka. Následne počas akcie K bol internovaný, ale podarilo sa mu ujsť na americkú ambasádu a odtiaľ do Kanady. 
V roku 1965 (2. januára) ho pápež Pavol VI. menoval za pomocného biskupa pre slovenských veriacich ukrajinskej eparchie v Toronte a zároveň za titulárneho biskupa černického. Ako biskup sa zúčastnil tretieho a štvrtého zasadnutia Druhého vatikánskeho koncilu. Keď v roku 1980 pápež Ján Pavol II. erigoval samostatné biskupstvo pre slovenských gréckokatolíkov v Kanade, povýšil Rusnáka za eparchiálneho biskupa novej eparchie so sídlom v Toronte. Tento post zastával od roku 1980 až do roku 1996, kedy pápež prijal jeho rezignáciu a odišiel na emeritúru. Po páde železnej opony sa mohol slobodne vrátiť na Slovensko, kde následne spolusvätil slovenských biskupov vladyku Jána Hirku a spolubrata redemptoristu vladyku Milana Chautura.
V roku 1970 bol biskup Michal Rusnák jedným zo zvolávateľov Svetového kongresu Slovákov, v ktorom aktívne pracoval a ktorého generálnych zhromaždení sa pravidelne zúčastňoval.
Zomrel v Toronte 16. januára 2003, kde je aj pochovaný.

</doc>
<doc id="622533" url="https://sk.wikipedia.org/wiki?curid=622533" title="Strelivo">
Strelivo



</doc>
<doc id="622537" url="https://sk.wikipedia.org/wiki?curid=622537" title="Spitzer Space Telescope">
Spitzer Space Telescope



</doc>
<doc id="622538" url="https://sk.wikipedia.org/wiki?curid=622538" title="Studená dolina (Zuberec)">
Studená dolina (Zuberec)

Studená dolina je dolina na Orave. Leží v okrese Tvrdošín a preteká ňou Studený potok. 
Dolina vedie od Podbiela na ľavom brehu rieky Orava východným smerom po obec Habovka. V dolnej časti (na západe) pretína Oravskú vrchovinu, východnejšie zasahuje do Skorušinských vrchov. Vedie ňou asfaltová cesta II/584 (Podbiel – Zuberec).
Turizmus.
Dolinu pretína niekoľko značených chodníkov, konkrétne v Podbieli, Oravskom Bielom Potoku a Habovke. Cestou cez Zuberec vedie prístup do atraktívnych Roháčov a k Ťatliakovmu jazeru. Neďaleko Zuberca je v Brestovej skanzen Múzeum oravskej dediny.

</doc>
<doc id="622539" url="https://sk.wikipedia.org/wiki?curid=622539" title="Studená dolina">
Studená dolina

Studená dolina môže byť:

</doc>
<doc id="622541" url="https://sk.wikipedia.org/wiki?curid=622541" title="Majstrovstvá sveta vo volejbale mužov 1962">
Majstrovstvá sveta vo volejbale mužov 1962

Majstrovstvá sveta vo volejbale mužov 1962 bol v poradí 5. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 16.26. októbra 1962 v mestách Moskva, Leningrad, Riga a Kyjev, v Sovietskom zväze, za účasti 21 tímov. Nováčikmi podujatia boli 4 družstvá: Albánsko, KĽDR, Mongolsko a Tunisko. Už do jednotlivých skupín vyžrebované družstvá Indie a Turecka sa nakoniec turnaja nezúčastnili. Zápasy finálovej skupiny sa odohrali v aréne Palác športu Lužniki s kapacitou 13 700 divákov. Titul obhájil domáci , ktorý sa vo finálovej skupine umiestnil pred a .
Turnaj mužov sa organizoval spolu s turnajom žien. Turnaj zároveň slúžil ako jedno z kvalifikačných podujatí na Letné olympijské hry 1964, ktoré hostilo Tokio. Kvalifikovali sa na ne 3 najlepšie družstvá.
Výsledky.
Nadstavbové skupiny.
Skupina o 11.14. miesto.
Pozn.: Tunisko odmietlo nastúpiť na zápas s Izraelom, preto bolo z ďalších zápasov vylúčené a jeho výsledky anulované.

</doc>
<doc id="622542" url="https://sk.wikipedia.org/wiki?curid=622542" title="Drop malý">
Drop malý

Drop malý alebo drop obojkový () je druh dropa z čeľade dropovité ("Otididae"). Obýva západnú palearktídu Podľa Medzinárodnej únie na ochranu prírody a prírodných zdrojov drop malý patrí medzi takmer ohrozené druhy, trend celkovej populácie je klesajúci, európska populácia zaberá plošne len 40% celkového areálu rozšírenia, avšak žije tu 8090% globálnej populácie. Za obdobie troch generácií (30,9 rokov) poklesla o 3049%, najmä zmenami v poľnohospodárstve a negatívnym pôsobením elektrických vedení. Podobným hrozbám je vystavená aj populácia v strednej Ázii. Výsledky výskumov na hniezdiskách v severnom a strednom Kazachstane medzi rokmi 20082009 a 2015 a na zimoviskách v Azerbajdžane ukázali, že v týchto oblastiach nedošlo k poklesom. 
Výskyt a stav na Slovensku.
Drop malý v minulosti hniezdil na Podunajsku. Posledné známe hniezdenie je datované do obdobia 2. svetovej vojny a posledné potvrdené pozorovanie je z roku 1974. Ekosozologický status v roku 1995 a 1998 "Ex" - vyhynutý druh., rovnako aj v roku 2001. V roku 2014 "RE" - regionálne vyhynutý. 
Externé odkazy.
 

</doc>
<doc id="622544" url="https://sk.wikipedia.org/wiki?curid=622544" title="Tetrax tetrax">
Tetrax tetrax



</doc>
<doc id="622545" url="https://sk.wikipedia.org/wiki?curid=622545" title="Drop obojkový">
Drop obojkový



</doc>
<doc id="622548" url="https://sk.wikipedia.org/wiki?curid=622548" title="Vranovská pahorkatina">
Vranovská pahorkatina

Vranovská pahorkatina je geomorfologický podcelok Východoslovenskej pahorkatiny. Nachádza sa na severnom a východnom okraji Vranova nad Topľou a v jeho blízkom okolí.
Vymedzenie.
Podcelok zaberá severnú časť pahorkatiny a vytvára pás územia medzi nivami riek Topľa a Ondava. Severným smerom susedí Beskydské predhorie s podcelkom Mernícka pahorkatina, južným smerom sa rozkladá Ondavská rovina, ktorá je súčasťou Východoslovenskej roviny. Západným smerom nadväzuje Toplianska a východným Ondavská niva, obe patriace do Východoslovenskej pahorkatiny.
Osídlenie.
Niva patrí medzi stredne husto osídlené územia a okrem niekoľkých obcí tu okrajom zasahuje i mesto Vranov nad Topľou. 
Doprava.
Na území mesta sa križujú viaceré významné cesty, z ktorých východným okrajom Vranovskej pahorkatiny vedie smerom na Stropkov cesta I/15.

</doc>
<doc id="622549" url="https://sk.wikipedia.org/wiki?curid=622549" title="Ondavská niva">
Ondavská niva

Ondavská niva je geomorfologický podcelok Východoslovenskej pahorkatiny. Nachádza sa východne od mesta Vranov nad Topľou, v okolí rieky Ondava.
Vymedzenie.
Podcelok zaberá severnú časť pahorkatiny a vytvára plošne neveľký pás územia poblíž rieky Ondava. Severným smerom susedí Beskydské predhorie s podcelkom Mernícka pahorkatina, južným smerom sa rozkladá Ondavská rovina, ktorá je súčasťou Východoslovenskej roviny. Západným smerom nadväzuje Vranovská pahorkatina, východným smerom sa krajina dvíha v Pozdišovský chrbát. Oba tieto podcelky patria do Východoslovenskej pahorkatiny.
Osídlenie.
Niva patrí medzi stredne husto osídlené územia, pričom tu leží niekoľko stredne veľkých obcí.
Doprava.
Územím nivy vedie smerom z Vranova nad Topľou na Stropkov cesta I/15, východnou časťou prechádza cesta II/554 a severným okrajom i II/558.

</doc>
<doc id="622550" url="https://sk.wikipedia.org/wiki?curid=622550" title="Zoznam nív na Slovensku">
Zoznam nív na Slovensku

Zoznam nív na Slovensku obsahuje zoznam nív ako geomorfologických celkov, podcelkov a ich častí.

</doc>
<doc id="622551" url="https://sk.wikipedia.org/wiki?curid=622551" title="Rozvodnica na Slovensku">
Rozvodnica na Slovensku

 
Rozvodnica na Slovensku je myslená čiara na povrchu terénu označujúca hranicu medzi povodiami Baltského a Čierneho mora.
Priebeh rozvodnice úmorí na Slovensku.
Rozvodnica medzi úmorím Baltského mora a Čierneho mora na Slovensku prechádza spojnicou týchto hrebeňov a údolí:
Ďalej pokračuje ako štátna hranica s Poľskom až po Kremenec (1 221 m n. m.) - Ukrajina. 
Zdroje.
 

</doc>
<doc id="622552" url="https://sk.wikipedia.org/wiki?curid=622552" title="Arma">
Arma

Arma môže byť:

</doc>
<doc id="622558" url="https://sk.wikipedia.org/wiki?curid=622558" title="Majstrovstvá sveta vo volejbale mužov 1966">
Majstrovstvá sveta vo volejbale mužov 1966

Majstrovstvá sveta vo volejbale mužov 1966 bol v poradí 6. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 30. augusta11. septembra 1966 v mestách Praha, České Budějovice, Jihlava, Nitra a Pardubice, v Česko-Slovensku, za účasti 22 tímov. Nováčikmi podujatia boli družstvá Dánska a Turecka. Už do jednotlivých skupín vyžrebované družstvá Argentíny a KĽDR sa nakoniec turnaja nezúčastnili. Zápasy finálovej skupiny sa odohrali v pražskej aréne Sportovní hala. Svoj druhý titul získalo domáce , ktoré sa vo finálovej skupine umiestnilo pred a obhajcom prvenstva zo .
Turnaj zároveň slúžil ako jedno z kvalifikačných podujatí na Letné olympijské hry 1968, ktoré hostilo Mexiko City. Kvalifikovali sa na ne 3 najlepšie družstvá.
Kvalifikácia.
Prvýkrát bol počet účastníkov obmedzený, a to na 24 družstiev.
Poznámky:

</doc>
<doc id="622560" url="https://sk.wikipedia.org/wiki?curid=622560" title="McDonnell Douglas AV-8B Harrier II">
McDonnell Douglas AV-8B Harrier II

McDonnell Douglas (teraz Boeing) AV-8B Harrier II je jednomotorové bojové lietadlo so zvislým alebo krátkym vzletom a pristátím. Predstavuje druhú generáciu lietadiel z rodiny Harrier, ktorou Spojené štáty nahradili zastarané Douglas A-4 Skyhawk. 
Americká námorná pechota a talianske námorníctvo plánujú prevádzkovať AV-8B do roku 2025 a potom ho úplne nahradiť lietadlami 5. generácie F-35B.
Vznik a vývoj.
Ešte predtým, než začal vývoj Sea Harrieru, Briti a Američania zvažovali koncept pokročilejšieho bojového lietadla, tzv. Advanced Harrier. Spoločnosť Bristol v tej dobe vyvinula a úspešne testovala nový výkonný motor Pegasus 15, okolo ktorého mal byť navrhnutý úplne nový drak lietadla. Za týmto účelom bol v roku 1972 založený nový americko-britský spoločný podnik.
Americká firma McDonnell Douglas uzavrela 15-ročnú dohodu s britskou Hawker Siddeley, na základe ktorej spoločne vyvinú nové lietadlo a McDonnell Douglas bude oprávnený spustiť sériovú výrobu v Spojených štátoch. Boli vypracované dva konštrukčné návrhy, pričom podľa jedného z nich mal vzniknúť prototyp budúceho lietadla. V marci 1975 však Hawker Siddeley oznámil, že z projektu odstupuje, čo bolo pravdepodobne spôsobené klesajúcim obranným rozpočtom Veľkej Británie.
McDonnell Douglas naďalej pracoval na vývoji vlastného Harrieru a dospel ku konštrukcii, ktorá počítala s novými krídlami z uhlíkových vlákien s väčšou nosnou plochou. Väčšie rozpätie krídiel tiež umožnilo použitie ďalšieho podvozku a nový návrh zahŕňal aj zväčšené prívody vzduchu alebo štrbinové klapky. Kabína bola umiestnená vyššie a dostala lepší kryt.
Vývoj takto upravenej verzie Harrieru dostal od americkej vlády zelenú 27. júla 1976. Vyššie uvedené zmeny aplikoval McDonnell Douglas na dva existujúce AV-8A a upravené stroje dostali označenie YAB-8B. Tieto prototypy vzlietli v roku 1979 a hoci sa ukázalo, že tento konštrukčný návrh je pomalší ako pôvodný Harrier, napriek tomu predstavoval sľubný krok v pred a dobre zapadol do vtedajších potrieb americkej námornej pechoty. Hneď v roku 1979 získal McDonnell Douglas objednávku na 336 lietadiel "Harrier II".

</doc>
<doc id="622562" url="https://sk.wikipedia.org/wiki?curid=622562" title="Chrám sv. apoštolom rovných Cyrila a Metoda">
Chrám sv. apoštolom rovných Cyrila a Metoda

Gréckokatolícky chrám sv. apoštolom rovných Cyrila a Metoda je jednoloďový gréckokatolícky chrám v Lipanoch, ktorý architektonicky navrhol Michal Petrík. 
Jeho výstavba sa začala 28. marca 2012 a trvala deväť mesiacov. 24. decembra 2012 sa v ňom slávila prvá gréckokatolícka bohoslužba. Slávnostnú konsekráciu uskutočnil 2. júna 2013 prešovský arcibiskup a metropolita Ján Babjak SJ za účasti vladyku Johna Kudricka, gréckokatolíckeho biskupa z Parmy (USA) a archimandritu Dr. Andreasa Abrahama Thiermeyera z Nemecka. 
Na predstavanej veži zakončenej cibuľou a trojramenným krížom sa nachádza ikona patrónov chrámu. Vďaka priestorom vedľa svätyne s polygonálnym uzáverom má chrám pôdorys kríža. Dominantným prvkom v interiéri je atypický ikonostas z bukového dreva obsahujúci ikony piatich radov a veľká ikonopisecká nástenná maľba "Bohorodičky – Nevyčerpateľnej čaše". Po oboch stranách svätyne sú nástenné maľby archanjelov Gabriela a Michala. Ikonostas bol postupne inštalovaný v rokoch 20142016 a ikony napísal Miroslav Mindek z Orlova. 

</doc>
<doc id="622567" url="https://sk.wikipedia.org/wiki?curid=622567" title="Zápalové ochorenie čreva">
Zápalové ochorenie čreva



</doc>
<doc id="622568" url="https://sk.wikipedia.org/wiki?curid=622568" title="Tomáš Vestenický">
Tomáš Vestenický

Tomáš Vestenický (* 6. apríl 1996, Topoľčany, Slovensko) je profesionálny slovenský futbalista hrajúci za slovenský klub FC Nitra. Jeho pozíciou je post útočníka.
Klubová kariéra.
FC Nitra.
Svoj profesionálny debut predviedol 13. septembra 2013 vo farbách FC Nitra v zápase s FC Spartak Trnava.
Cracovia.
Dňa 19. februára 2016 prešiel do poľskej Cracovie, odkiaľ prišiel na hosťovanie do Nitry.

</doc>
<doc id="622571" url="https://sk.wikipedia.org/wiki?curid=622571" title="Pozdišovský chrbát">
Pozdišovský chrbát

Pozdišovský chrbát je geomorfologický podcelok Východoslovenskej pahorkatiny. V podobe pahorkatinného chrbta vybieha v centrálnej časti územia južným smerom do rovinatej krajiny až po Trhovište a Pozdišovce.
Vymedzenie.
Podcelok zaberá pomerne rozsiahly pás územia, vybiehajúci zo strednej časti Východoslovenskej pahorkatiny južným smerom. Oddeľuje povodia Ondavy a Laborca. Severným smerom susedia Vihorlatské vrchy s podcelkom Humenské vrchy a Beskydské predhorie s Merníckou pahorkatinou, severozápadným smerom nadväzuje Ondavská niva. Západným, južným a juhovýchodným smerom sa rozkladá Východoslovenská rovina s podcelkami Ondavská rovina, Malčická tabuľa a Laborecká rovina, východným smerom pokračuje pahorkatina podcelkom Laborecká niva.
Osídlenie.
Nápadne zvlnené územie je osídlené najmä v okrajových častiach, kde leží viacero obcí. Na severovýchodnom okraji leží mesto Strážske. V tejto časti Východoslovenskej nížiny boli objavené zvyšky pravekého osídlenia (Pozdišovce, Strážske).
Doprava.
Severným okrajom územia vedie smerom z Vranova nad Topľou na Strážske cesta I/18, južným okrajom prechádza v koridore I/19 (Košice – Michalovce) európska cesta 50. Západný okraj lemuje cesta II/554. Železničné trate vedú severným okrajom medzi Vranovom a Strážskym a juhovýchodným okrajom medzi Trebišovom a Strážskym.

</doc>
<doc id="622575" url="https://sk.wikipedia.org/wiki?curid=622575" title="Motorový rušeň 708">
Motorový rušeň 708

Motorový rušeň radu 708 je český dvojnápravový dieselelektrický rušeň určený pre staničný posun a ľahkú traťovú službu v osobnej a nákladnej doprave. Vychádza z skôr vyrobených strojov radov 704, 709 a 714.
Opis.
Rušeň radu 708 je dvojnápravový so stredovým vyvýšeným stanovišťom rušňovodiča. Jeho kabína je zhodná s radom 714, podobne ako ďalšie komponenty, ktoré boli z tejto rady prevzaté. Spaľovací motor Liaz poháňa trakčný alternátor, ktorý vyrába elektrický prúd slúžiaci na pohon dvoch trakčných elektromotorov, ktoré sú umiestnené pri každej náprave. Rušeň je vybavený elektrodynamickou brzdou, umožňujúci trvalé spádové brzdenie (pri jazde napr. pri dlhom klesaní). Konštrukčne táto rada vychádza z predtým vyrobeného radu 709, oproti ktorému je ale odľahčený (kvôli požiadavke na nápravovú hmotnosť a tým pádom možnosť služby na lokálnych tratiach). Rušeň je vybavený spaľovacím motorom Liaz so zníženým výkonom a maximálna rýchlosť bola zvýšená na . Tiež boli dosadené zásuvky pre možnosť napájania a ovládanie dverí osobných vozňov. Tieto úpravy síce znížili ťažnú silu, zato umožnili využitie rušňov na širokom spektre výkonov, podľa zadania objednávateľa.
Prevádzka.
Rad 708 bol v počiatkoch prevádzky nasadzovaný na osobné vlaky – prvé skúšky sa odohrali v roku 1995 na trati Tábor–Ražice so súpravou vozňov radu Baafx, resp. Btax. S takou súpravou dokázal nahradiť i štvornápravový rušeň pri príslušnej úspore nafty. Druhý prototyp medzitým podstupoval skúšky inde. O dva roky neskôr bola vyrobená desaťkusová séria, ktorá bola dodaná do DKV České Budějovice. Na pracoviskách Volary a Blatná boli nasadené okrem osobnej dopravy aj na ľahké nákladné vlaky, kde vystriedali veľké rušne radov 735 alebo 751. V roku 2000 ČD odkúpili aj trinásty rušeň a jediným strojom tohto radu mimo nich sa tak stal posledný rušeň 708.014 (po novom 708.501), dodaný na vlečku firmy ČEPRO vo Střelicích. Po vzniku nákladnej divízie ČD Cargo koncom roka 2007 všetky rušne prešli do jeho vlastníctva, na osobných vlakoch sa tak s nimi už nestretneme. Z juhu Čiech boli potom niektoré rušne predisponované inam, dva kusy získalo SOKV Ústí nad Labem a pod pôsobnosťou českobudějovického SOKV slúžia tiež na Plzeňsku. Väčšina strojov je používaná na dopravu krátkych vlakov, ktoré zberajú záťaž z jednotlivých železničných staníc, alebo sú používané k posunu. Výnimočne sa uplatnia aj v postrkovej službe, kde sú ale skôr preferované väčšie stroje typu 742. Špecialitou juhočeských manipulačných vlakov sú tzv. dvojzdrojové vlaky, vedené súčasne elektrickým (radu 210) a motorovým rušňom (radu 708 alebo 709), pričom elektrický stroj vlak dopravuje medzi stanicami a dieselový rušeň zaisťuje posun a obsluhu aj nezatrolejovaných staničných koľajach, kam elektrický rušeň nemôže.

</doc>
<doc id="622576" url="https://sk.wikipedia.org/wiki?curid=622576" title="Laborecká niva">
Laborecká niva

Laborecká niva je geomorfologický podcelok Východoslovenskej pahorkatiny. Nachádza sa v povodí Laborca, približne medzi Strážskym a Michalovcami.
Vymedzenie.
Podcelok zaberá rovinatú časť oboch brehov Laborca v strednej časti Východoslovenskej pahorkatiny. Severným smerom nivu vymedzujú Humenské vrchy (podcelok Vihorlatských vrchov), južným smerom rovinaté územie pokračuje Východoslovenskou rovinou s podcelkom Laborecká rovina. Východoslovenská pahorkatina pokračuje západným smerom Pozdišovským chrbátom, východným smerom sa krajina vlní do Podvihorlatskej pahorkatiny.
Osídlenie.
Rovinaté územie poblíž rieky je osídlené najmä v línii hlavnej cesty I/18, vedúcej severo-južným smerom. Na severozápadnom okraji leží mesto Strážske.
Doprava.
Na severnom okraji sa pri Strážskom križujú cesty I/18 (vedie nivou v smere Vranov nad Topľou – Michalovce) a I/74 (Strážske – Humenné). V Strážskom sa križujú i železničné trate Prešov – Humenné a Michalovce – Humenné.

</doc>
<doc id="622585" url="https://sk.wikipedia.org/wiki?curid=622585" title="Všeobecné nariadenie o ochrane osobných údajov">
Všeobecné nariadenie o ochrane osobných údajov



</doc>
<doc id="622587" url="https://sk.wikipedia.org/wiki?curid=622587" title="Rybár sivý">
Rybár sivý

Rybár sivý () je druh vtáka z čeľade čajkovité ("Laridae"). Celosvetovo rozšírený druh. Podľa Medzinárodnej únie na ochranu prírody a prírodných zdrojov rybár sivý patrí medzi najmenej ohrozené druhy, celková populácia je stabilná.
Výskyt a stav na Slovensku.
Rybár sivý len málo zalieta do vnútrozemia, na Slovensku je veľmi zriedkavý, je známych sedem pozorovaní, z nich dva spadajú do obdobia mapovania v rokoch 1980 - 1999, v júli 1985 bolo pozorovaných päť jedincov na Senianskych rybníkoch a koncom mája 1996 boli videné dva jedince na Dunaji na Hrušovskej zdrži. Štvrté pozorovanie pochádza z Hrhovských rybníkov z júna 2009, kedy boli videné 2 dospelé a 2 nedospelé jedince. Ďalšie dva údaje pochádzajú z júla 2012, druh bol pozorovaný na Vodnom diele Gabčíkovo a Vodnom diele Kráľová. Siedme pozorovanie pochádza takisto z júla z Dunaja, v roku 2014 bol videný dospelý jedinec pri Hrušovskej zdrži. 
Ekosozologický status v roku 1995 "Im" - nezaradený migrant, resp. nehniezdič. Európsky ochranársky status "SPEC2" - druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Ochrana.
Rybár sivý je zákonom chránený európsky významný druh, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Externé odkazy.
 

</doc>
<doc id="622588" url="https://sk.wikipedia.org/wiki?curid=622588" title="Thalasseus sandvicens">
Thalasseus sandvicens



</doc>
<doc id="622589" url="https://sk.wikipedia.org/wiki?curid=622589" title="Sterna sandvicensis">
Sterna sandvicensis



</doc>
<doc id="622592" url="https://sk.wikipedia.org/wiki?curid=622592" title="Kevin De Bruyne">
Kevin De Bruyne

Kevin De Bruyne (* 28. jún 1991, Drongen, Gent, Belgicko) je belgický profesionálny futbalista, ktorý hrá za taliansky tím SSC Neapol a belgický národný tím. Vďaka jeho hernému štýlu ho média a tréneri označujú za jedného z najlepších hráčov v Európe, a často ho označujú aj za "kompletného" futbalistu. V roku 2017 bol podľa "The Guardian" štvrtým najlepším futbalistom na svete. 
De Bruyne začal kariéru v Genk, kde sa stal v sezóne 2010/2011 regulárnym hráčom tímu. V tejto sezóne vyhral tím ligu. V roku 2012 prestúpil do Chelsea, odkiaľ bol poslaný na hosťovanie do Werderu Brémy. V roku 2014 podpísal zmluvu s Wolfsburgom za 18 miliónov £, a v roku 2015 sa stal futbalistom roka v Nemecku. O rok neskôr prestúpil do Manchesteru City za 54 miliónov £. Za tri sezóny v City odohral De Bruyne okolo 140 zápasov a vyhral Premier League a dva Ligové poháre. V sezóne 2017/2018 bol jedným z hlavných dôvodov zisku rekordných 100 bodov. De Bruyne sa stal dvakrát hráčom roka v Manchestri City; 2016 a 2018.
De Bruyne odohral prvý zápas v reprezentácii v roku 2010 a odvtedy odohral 65 zápasov a strelil 15 gólov. Bol súčasťou tímu, ktorý sa dostal do štvrťfinále na Majstrovstvách sveta 2014 a na Eure 2016. V roku 2018 reprezentoval Belgicko na Majstrovstvách sveta, kde získal bronzovú medailu po výhre nad Anglickom.

</doc>
<doc id="622598" url="https://sk.wikipedia.org/wiki?curid=622598" title="Zalužická pahorkatina">
Zalužická pahorkatina

Zalužická pahorkatina je geomorfologický podcelok Východoslovenskej pahorkatiny. Nachádza sa vo východnej časti, v blízkosti Zemplínskej šíravy, východne od Michaloviec.
Vymedzenie.
Podcelok zaberá mierne zvlnenú časť východne od strednej časti Východoslovenskej pahorkatiny. Na severozápade pokračuje krajinný celok Podvihorlatskou pahorkatinou, severným smerom územie ohraničuje breh Zemplínskej šíravy. Južným smerom sa rozkladá Východoslovenská rovina s podcelkami Laborecká rovina, Iňačovská tabuľa, Senianska mokraď, Závadská tabuľa a Sobranecká rovina.
Osídlenie.
Mierne zvlnené územie je osídlené najmä v línii hlavnej cesty I/19, vedúcej západo-východným smerom. Na západnom okraji leží mesto Michalovce. Územie vodnej nádrže a úzky pobrežný pás zaberá chránený areál Zemplínska šírava.
Doprava.
Centrálnou časťou vedie z Michaloviec na Sobrance cesta I/19 a v jej trase i európska cesta 50. Z okresného mesta na Vinné a severný breh vedie cesta II/582.

</doc>
<doc id="622599" url="https://sk.wikipedia.org/wiki?curid=622599" title="Majstrovstvá sveta vo volejbale mužov 1970">
Majstrovstvá sveta vo volejbale mužov 1970

Majstrovstvá sveta vo volejbale mužov 1970 bol v poradí 7. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 29. septembra do 12. októbra 1970 v mestách Sofia, Chaskovo, Jambol a Kărdžali, v Bulharsku, za účasti 24 tímov. Nováčikmi podujatia boli družstvá Iránu a Guiney. Zápasy finálovej skupiny sa odohrali v sofijskej aréne "Zala Festivalna". Titul získalo , ktoré sa vo finálovej skupine umiestnilo pred domácim a . Zlaté NDR i bronzové Japonsko získali svoju prvú medailu, strieborné Bulharsko najlepšie umiestnenie. Obhajca prvenstva z aj družstvá, ktoré doposiaľ zakaždým získali na MS medailuskončili až na 4., resp. 6. mieste.
Turnaj mužov sa odohral spolu s turnajom žien. Turnaj zároveň slúžil ako jedno z kvalifikačných podujatí na Letné olympijské hry 1972, ktoré hostil Mníchov. Kvalifikovali sa na ne 3 najlepšie družstvá.
Kvalifikácia.
Poznámky:

</doc>
<doc id="622603" url="https://sk.wikipedia.org/wiki?curid=622603" title="Nešpecifický črevný zápal">
Nešpecifický črevný zápal



</doc>
<doc id="622604" url="https://sk.wikipedia.org/wiki?curid=622604" title="Idiopatický črevný zápal">
Idiopatický črevný zápal

Idiopatický črevný zápal (tiež nešpecifický črevný zápal, zápalové ochorenie čreva, ) je ochorenie neznámej príčiny, spôsobené poruchou imunitnej odpovede na mikrobiálne osídlenie čreva. Dva hlavné typy zápalového ochorenia čreva sú ulcerózna kolitída (), ktorá je obmedzená na sliznicu hrubého čreva a Crohnova choroba (), ktorá môže postihnúť ktorúkoľvek časť tráviaceho traktu od úst až po konečník a postihuje celú hrúbku steny. Radí sa sem tiež o niečo zriedkavejšie, ale stále častejšie diagnostikované ochorenienie mikroskopická kolitída, zistiteľná len mikroskopickým vyšetrením sliznice. Vznik zápalového ochorenia čreva súvisí s genetickou dispozíciou, vekom a ďalšími faktormi, jednoznačná príčina nie je známa. 
Výskyt.
Prevalencia (počet pacientov) s Crohnovou chorobou na Slovensku je asi 80 na 100 000 obyvateľov, s ulceróznou kolitídou asi 150 na 100 000 obyvateľov a mierne sa zvyšuje. Crohnova choroba je častejšia u žien. K vzniku zápalového ochorenia čreva disponujú okrem genetických faktorov fajčenie, strana s nadbytkom rafinovaných cukrov a nedostatkom vlákniny, hormonálna kontracepcia. K vzplanutiu ochorenia môže viesť narušenie črevného mikrobiálneho osídlenia užívaním antibiotík, nadmerná fyzická záťaž alebo stres, infekčné ochorenie, prípadne fajčenie a užívanie niektorých liekov; tieto faktory platia v rôznych kombináciach pre jednotlivé ochorenia.
Príznaky.
Príznaky závisia od úseku tráviaceho traktu, ktorý je postihnutý a nie sú pre tieto ochorenia špecifické. Vo všeobecnosti to bývajú bolesti brucha, nepravidelné vyprázdňovanie stolice, s prímesou krvi alebo hnisu, chudnutie, zvýšená telesná teplota, potenie, únava, malátnosť. Vyskytujú sa mimočrevné príznaky, ako bolesti kĺbov, zápal očnej dúhovky a postihnutie pečene. Objemné krvavé stolice sa vyskytujú viac pri ulceróznej kolitíde, postihnutie okolia konečníka (abscesy, fistuly) sú častejšie pri Crohnovej chorobe.
Diagnostika.
Nález na pacientovi tiež vyplýva z toho, ktorý úsek tráviaceho traktu je postihnutý. Nie je špecifický pre tieto ochorenia. Podobne nie je špecifický nález z laboratórnych vyšetrení. K stanoveniu diagnózy a závažnosti zápalového ochorenia čreva a k vylúčeniu ochorení s podobnými príznakmi prispieva vyšetrenie krvného obrazu, ukazovateľov zápalovej aktivity (hlavne C-reaktívny proteín – CRP), vyšetrenie nutričného stavu pacienta, hladín železa, vitamínu B12 v krvi, serologických vyšetrení (ANCA, ASCA), kultivačné a serologické vyšetrenie stolice na bakteriálne patogény včítane Clostridium difficile, prvoky a parazity, stanovenie množstva kalprotektínu v stolici.
Najväčší význam majú zobrazovacie vyšetrenia. Sú to vyšetrenia endoskopické – sigmoskopia, kolonoskopia s možnosťou biopsie sliznice, pri Crohnovej chorobe aj gastroduodenoskopia a enteroskopia. Hlavne pri komplikáciách je diagnosticky prínosné ultrasonografické a hlavne CT vyšetrenie brucha a vyšetrenie pomocou nukleárnej magnetickej rezonancie.
Liečba.
Cieľom liečby je zmiernenie pacientových ťažkostí a zhojenie zápalu črevnej sliznice, pričom sa odporúča postupná aplikácia liekov podľa stavu pacienta a účinnosti predchádzajúcej liečby.
Je potrebná úprava životosprávy pacienta s odstránením rizikových a vyvolávajúcich faktorov. Zo stravy treba vo všeobecnosti vylúčiť korenené, dráždivé a nafukujúce jedlá, zvlášť počas vzplanutí zápalu.
Z liekov sa v prvom stupni používajú aminosalicyláty sulfasalazín, mesalazín). Skôr u ulceróznej kolitídy sa liečba doplňuje o antibiotiká (metronidazol, ciprofloxacín, rifaximín). V druhom stupni, pri akútnom vzhlanutí ochorenia, sa používajú lieky zo skupiny kortikosteroidov (hydrocortison, prednison, metylprednizolon). Pokiaľ choroba vzdoruje uvedenej liečbe, siaha sa k liečbe imunomodulátormi (imunosupresíva metotrexát, cyklosporín, inhibítory tumor necrosis faktora, monoklonálne protilátky...). 
Ako pomocné lieky sa podávajú antagonisti receptorov H2 (napr. famotidín), inhibítory protónovej pumpy (omeprazol, lansoprazol, pantoprazol...), antidiarhoiká proti hnačnám a anticholinergiká proti kŕčom.
Chirurgicky je možné vyliečiť ulceróznu kolitídu, ale nie Crohnovu chorobu. Ide o resekciu (odstránenie) rôzne dlhého úseku čreva, s prípadným zriadením vývodu čreva na bruchu (kolostómia, ileostómia). Dôvodom k operácii je nezvládnuteľný zápal alebo komplikácie – prederavenie, zúženie až uzatvorenie čreva, tvorba fistúl. 
Pri ťažkom priebehu ochorenia sú potrebné aj opakované operácie.
Komplikácie.
Črevné komplikácie môžu byť aj závažné. Môže sa vyskytnúť krvácanie, prederavenie alebo závažné zúženie čreva, vytvorenie fistúl (kanálikov, vedúcich z čreva zapáleným tkanivom do iných orgánov alebo von z tela), často v okolí konečíka (perianálne fistuly), abscesy (hnisavé ložiská) v oblasti panvy a konečníka, toxické megacolon (paralyzované, nebezpečne nafúknuté hrubé črevo). Pacienti sú zápalovým ochorením čreva sú vo zvýšenej miere ohrození nádormi (kolorektálnym karcinómom a cholangiokarcinómom po mimočrevnej komplikácii – primárnej sklerotizujúcej cholangoitíde.
Mimočrevné komplikácie sú zvýšená zrážanlivosť krvi so žilovým tromboembolizmom, tvorba močových a žlčových kamienkov a zápal žlčových ciest - primárna sklerotizujúca cholangoitída, zápaly kĺbov, kože a ďalšie.
Prognóza.
Zápalové ochorenia čreva mávajú väčšinou kolísavý priebeh s opakovanými vzplanutiami ochorenia a ústupmi (remisiami). Vyskytujú sa pacienti s minimálnou aktivitou ochorenia s ojedinelými ľahkými vzplanutiami zápalu, na druhej strane je niekoľko percent pacientov s najťažším priebehom - trvalou zápalovou aktivitou, hromadiacimi sa komplikáciami ochorenia aj intenzívnej liečby a nezriedka s predčasným úmrtím.
Externé odkazy.
Článok "Idiopatické črevné zápaly" na stránke Alpha Medical: https://www.alphamedical.sk/casopis-invitro/idiopaticke-crevne-zapaly

</doc>
<doc id="622605" url="https://sk.wikipedia.org/wiki?curid=622605" title="Rada pre rozpočtovú zodpovednosť">
Rada pre rozpočtovú zodpovednosť

Rada pre rozpočtovú zodpovednosť (tzv. fiškálna rada) je slovenský nezávislý trojčlenný orgán monitorovania a hodnotenia vývoja hospodárenia Slovenskej republiky a hodnotenia plnenia pravidiel rozpočtovej zodpovednosti. 
Troch členov rady volí Národná rada Slovenskej republiky na návrh vlády, prezidenta a guvernéra Národnej banky Slovenska na sedemročné funkčné obdobie, pričom predseda je volený ústavnou väčšinou. Jej existencia je zakotvená aj v článku 55a Ústavy SR podľa ktorého:"Slovenská republika chráni dlhodobú udržateľnosť svojho hospodárenia, ktoré sa zakladá na transparentnosti a efektívnosti vynakladania verejných prostriedkov. Na podporu cieľov podľa predchádzajúcej vety ústavný zákon upravuje pravidlá rozpočtovej zodpovednosti, pravidlá rozpočtovej transparentnosti a pôsobnosť Rady pre rozpočtovú zodpovednosť."Jej činnosť upravuje ústavný zákon č. 493/2011 Z.z. z 8. decembra 2011 o rozpočtovej zodpovednosti.
Prečo sú fiškálne rady potrebné?
Nezodpovedná rozpočtová politika nie je otázkou ľavicovosti alebo pravicovosti. Ľavicová vláda môže v ekonomike prerozdeľovať viac prostriedkov, no nemôže to dlhodobo robiť len prostredníctvom rastúceho dlhu – musí na to zabezpečiť aj vyššie daňové príjmy. Rovnako, pravicová vláda môže presadzovať nižšie daňové zaťaženie, no potom musí tomu zodpovedajúco prispôsobiť aj úroveň verejných výdavkov. Nezávislá fiškálna rada by nemala určovať, aké konkrétne opatrenia má vláda prijímať – či už ide o vyššie alebo nižšie dane – ale mala by upozorňovať na ich dopady na verejné financie a budúce generácie. Fiškálna rada by mala byť hlasom budúcich generácií.
Existencia funkčnej a nezávislej fiškálnej rady zvyšuje šancu na to, aby krajina hospodárila zodpovednejšie v dlhodobom horizonte. Nastavuje zrkadlo vláde, je zdrojom nezávislých a presných informácií pre verejnosť, ktorá potom dokáže lepšie posúdiť kroky vlády v oblasti verejných financií, a je partnerom parlamentu pri prijímaní zákonov (poslanci tak majú k dispozícii nezávislý pohľad na to, o čom hlasujú – najmä z hľadiska dlhodobých vplyvov na verejné financie). V neposlednom rade môže byť aj zárukou pre zahraničné inštitúcie (napríklad ratingové agentúry), že verejné financie danej krajiny sú kvalitne monitorované. Medzi najznámejšie inštitúcie tohto typu vo svete patria Congressional Budget Office (CBO) v USA, Finanspolitiska rådet vo Švédsku, Centraal Planbureau (CPB) v Holandsku alebo Office for Budget Responsibility (OBR) vo Veľkej Británii.
Činnosť rady.
Medzi úlohy rady patrí 
Členovia rady.
Ustanovujúce zloženie rady bolo navrhnnuté skupinou poslancov a mandáty jednotlivých členov boli 3, 5 a 7 rokov.
Predseda.
Aktuálnym predsedom rady je Ján Tóth.

</doc>
<doc id="622606" url="https://sk.wikipedia.org/wiki?curid=622606" title="IPhone 6S">
IPhone 6S



</doc>
<doc id="622607" url="https://sk.wikipedia.org/wiki?curid=622607" title="IPhone 6S Plus">
IPhone 6S Plus



</doc>
<doc id="622608" url="https://sk.wikipedia.org/wiki?curid=622608" title="IPhone 7 Plus">
IPhone 7 Plus



</doc>
<doc id="622619" url="https://sk.wikipedia.org/wiki?curid=622619" title="Slovenské povstalecké letectvo">
Slovenské povstalecké letectvo



</doc>
<doc id="622620" url="https://sk.wikipedia.org/wiki?curid=622620" title="Michal Ilovský">
Michal Ilovský



</doc>
<doc id="622624" url="https://sk.wikipedia.org/wiki?curid=622624" title="Majstrovstvá sveta vo volejbale mužov 1974">
Majstrovstvá sveta vo volejbale mužov 1974

Majstrovstvá sveta vo volejbale mužov 1974 bol v poradí 8. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 12. do 28. októbra 1974 v mestách Mexiko City, Guadalajara, Monterrey, Puebla, Tijuana a Toluca, v Mexiku, za účasti 24 tímov. Nováčikom podujatia bola až šestica družstiev: Dominikánska republika, Egypt, Kanada, Mexiko, Panama a Portoriko. Zápasy finálovej skupiny sa odohrali v Mexiko City. Titul získalo , ktoré sa vo finálovej skupine umiestnilo pred a . Zlaté Poľsko získalo svoju prvú medailu.
Turnaj mužov sa naposledy odohral spolu s turnajom žien. Turnaj zároveň slúžil ako jedno z kvalifikačných podujatí na Letné olympijské hry 1976, ktoré hostil Montreal. Kvalifikovalo sa na ne iba víťazné družstvo.
Mexiko bolo zvolené za organizátora MS v Sofii 25. septembra 1970, keď v hlasovaní zvíťazilo pred Uruguajom. Hlasovanie dopadlo pomerom hlasov v prospech Mexika. Tretí kanditát, Poľsko, stiahol svoju kandidatúru. Žrebovanie družstiev do skupín sa uskutočnilo 17. mája 1974. V priebehu MS sa konal aj kongres FIVB, na ktorom bolo schválených 10 nových členov FIVB: Barbados, Bermudy, Honduras, Island, Jemen, Južný Jemen, Katar, Malta, Nikaragua a Tanzánia. Členstvo bolo pozostavené Stredoafrickej republike.
Kvalifikácia.
Poznámky:
Nasadenie do výkonnostných košov.
Družstvá boli nasadené do nasledovných výkonnostných košov, ktoré boli určené podľa umiestnenia na predchádzajúcom turnaji MS:

</doc>
<doc id="622628" url="https://sk.wikipedia.org/wiki?curid=622628" title="Paul Wolff Metternich">
Paul Wolff Metternich

Paul Graf Wolff Metternich zur Gracht (* 5. december 1853 – † 29. november 1934) bol nemecký a pruský diplomat. Ako veľvyslanec pôsobil v Londýne (1901 – 1912) a v Konštantínopole (1915 – 1916). Patril medzi popredných kritikov tureckej genocídy Arménov.
Metternich 10. júla 1916, počas svojho pôsobenia v Konštantínopole, poslal nemeckému kancelárovi Theobaldovi von Bethmann-Hollwegovi list, v ktorom pomenoval snahy tureckej vlády vyriešiť „arménsku otázku“ úplným zničením „arménskej rasy“. Pre obsah tohto listu bol onedlho na žiadosť Envera Pašu nemeckou stranou odvolaný zo svojej funkcie.

</doc>
<doc id="622632" url="https://sk.wikipedia.org/wiki?curid=622632" title="Administratívny presun">
Administratívny presun

Administratívny presun je v terminológii Organizácie Severoatlantickej zmluvy (NATO) presun v dobe, keď sa nepredpokladá činnosť nepriateľa (s výnimkou vzdušného napadnutia), vďaka čomu sa hlavná pozornosť venuje najúčinnejšiemu využitiu dopravných prostriedkov – jednotky a vozidlá sú usporiadané tak, aby bol ich pohyb čo najrýchlejší a ušetrili tak čas a energiu vynaloženú na presun. K administratívnym presunom dochádza len v bezpečných oblastiach, vo vojnovej oblasti sú výnimkou.

</doc>
<doc id="622636" url="https://sk.wikipedia.org/wiki?curid=622636" title="Kalužiak tmavý">
Kalužiak tmavý

Kalužiak tmavý (lat. "Tringa erythropus") druh vtáka z čeľade slukovité ("Scolopacidae"). Obýva mokrade tundry hraničiace s tajgou v palearktíde. Cez Slovensko migruje na jar od apríl do mája a na jeseň už od júla do októbra, bol zaznamenaný v 14,70 % mapovacích kvadrátov. Podľa Medzinárodnej únie na ochranu prírody a prírodných zdrojov kalužiak tmavý patrí medzi najmenej ohrozené druhy, stav celkovej populácie je stabilný.

</doc>
<doc id="622637" url="https://sk.wikipedia.org/wiki?curid=622637" title="Tringa erythropus">
Tringa erythropus



</doc>
<doc id="622640" url="https://sk.wikipedia.org/wiki?curid=622640" title="Kalužiak močiarny">
Kalužiak močiarny

Kalužiak močiarny (lat. "Tringa glareola") druh vtáka z čeľade slukovité ("Scolopacidae"). Obýva mokrade tajgy v palearktíde. Cez Slovensko pravidelne a bežne migruje na jar od konca marca do mája a na jeseň už od júla do októbra na brehoch stojatých i tečúcich vôd, bol zaznamenaný v 35,40 % mapovacích kvadrátov. Podľa Medzinárodnej únie na ochranu prírody a prírodných zdrojov kalužiak močiarny patrí medzi najmenej ohrozené druhy, celková populácia je stabilná. Rovnaké výsledky priniesol aj prieskum v Európe v rokoch 19802013

</doc>
<doc id="622641" url="https://sk.wikipedia.org/wiki?curid=622641" title="Tringa glareola">
Tringa glareola



</doc>
<doc id="622644" url="https://sk.wikipedia.org/wiki?curid=622644" title="Kalužiak sivý">
Kalužiak sivý

Kalužiak sivý (lat. "Tringa nebularia") druh vtáka z čeľade slukovité ("Scolopacidae"). Obýva mokrade tajgy aj tundry palearktídy. Cez Slovensko migruje na jar od konca marca do mája a na jeseň už od júla do konca októbra na brehoch stojatých i tečúcich vôd, bol zaznamenaný v 23,50 % mapovacích kvadrátov. Pred obdobím mapovania 1980 - 1999 bolo zaznamenané výnimočné prezimovanie na Sĺňave. Podľa Medzinárodnej únie na ochranu prírody a prírodných zdrojov kalužiak sivý patrí medzi najmenej ohrozené druhy, celková populácia je stabilná.

</doc>
<doc id="622645" url="https://sk.wikipedia.org/wiki?curid=622645" title="Tringa nebularia">
Tringa nebularia



</doc>
<doc id="622647" url="https://sk.wikipedia.org/wiki?curid=622647" title="Majstrovstvá sveta vo volejbale mužov 1978">
Majstrovstvá sveta vo volejbale mužov 1978

Majstrovstvá sveta vo volejbale mužov 1978 bol v poradí 9. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 20. septembra do 1. októbra 1978 v mestách Rím, Ancona, Benátky, Bergamo, Parma a Udine, v Taliansku, za účasti 24 tímov. Zápasy finálovej skupiny sa odohrali v rímskej aréne Palazzo dello Sport. Svoj piaty titul získal , ktorý vo finálovom stretnutí zvíťazil nad domácim . Strieborné Taliansko i bronzová Kuba získali svoju prvú medailu.
Turnaj zároveň slúžil ako jedno z kvalifikačných podujatí na Letné olympijské hry 1980, ktoré hostila Moskva. Kvalifikovalo sa na ne iba víťazné družstvo.
Kvalifikácia.
Poznámka: Odstúpené tímy Juhoslávie a Porotrika nahradili v rámci kontinentu tímy Fínska a USA.
Nasadenie do výkonnostných košov.
Družstvá boli nasadené do nasledovných výkonnostných košov, ktoré boli určené podľa umiestnenia na predchádzajúcom turnaji MS:

</doc>
<doc id="622648" url="https://sk.wikipedia.org/wiki?curid=622648" title="Kalužiak perlavý">
Kalužiak perlavý

Kalužiak perlavý alebo kalužiak perlový (lat. "Tringa ochropus") druh vtáka z čeľade slukovité ("Scolopacidae"). Obýva mokrade tajgy palearktídy. Podľa Medzinárodnej únie na ochranu prírody a prírodných zdrojov kalužiak perlavý patrí medzi najmenej ohrozené druhy, trend celkovej populácie je stúpajúci, v Európe bol zaznamenaný v období od 19802013 mierny vzostup stavov.
Výskyt a stav na Slovensku.
Na Slovensku v malom počte zimuje a pravidelne migruje. Jarný ťah prebieha od konca marca do mája a na jeseň už od júla do konca októbra na brehoch aj malých mokradí, ako migrujúci bol zaznamenaný v 43,40 % a zimujúci v 13,30 mapovacích kvadrátov. V období mapovania v rokoch 1980 - 1999 hniezdenie nebolo preukázané. V roku 2000 boli akceptované tri letné pozorovania, hniezdenie sa opäť nepodarilo dokázať.

</doc>
<doc id="622649" url="https://sk.wikipedia.org/wiki?curid=622649" title="Tringa ochropus">
Tringa ochropus



</doc>
<doc id="622651" url="https://sk.wikipedia.org/wiki?curid=622651" title="Kalužiak perlový">
Kalužiak perlový



</doc>
<doc id="622652" url="https://sk.wikipedia.org/wiki?curid=622652" title="Petrovské podhorie">
Petrovské podhorie

Petrovské podhorie je geomorfologický podcelok Východoslovenskej pahorkatiny. Nachádza sa na jej juhovýchodnom okraji a najvyšší vrch Dúbravka dosahuje 
Vymedzenie.
Podcelok zaberá mierne zvlnenú časť v najvýchodnejšej časti Východoslovenskej pahorkatiny. Na juhovýchode ho vymedzuje štátna hranica s Ukrajinou, severovýchodným smerom sa nachádzajú Vihorlatské vrchy s podcelkom Popriečny. Západným smerom nadväzuje krajinný celok Podvihorlatskou pahorkatinou.
Osídlenie.
Mierne zvlnené územie poskytuje najmä v severnej polovici vhodné podmienky pre osídlenie a v tejto časti pahorkatiny leží niekoľko menších obcí. Prihraničné pásmo schengenskej hranice nie je obývané.
Doprava.
Centrálnou časťou vedie z Tibavy cesta III. triedy, ktorá spája obce v tejto časti územia. Výnimkou je obec Husák, ktorá je napojená z južného smeru z cesty I/19, ktorá prechádza južným okrajom Petrovského podhoria.

</doc>
<doc id="622653" url="https://sk.wikipedia.org/wiki?curid=622653" title="Kalužiak štíhly">
Kalužiak štíhly

Kalužiak štíhly (lat. "Tringa stagnatilis") druh vtáka z čeľade slukovité ("Scolopacidae"). Obýva mokré lúky a mokrade lesostepí a stepí palearktídy. Južná hranica rozšírenia je najbližšie k nám pri Čiernom mori. V prvej polovici 20. storočia ešte hniezdili aj v Karpatskej kotline, posledné hniezdenie v Maďarsku bolo evidované v roku 1958. Cez Slovensko migruje najmä na jar, od začiatku apríla do júna, bol zaznamenaný v 4,40 % mapovacích kvadrátov. Väčšina pozorovaní pochádzala z oblasti Senné rybníky. Podľa Medzinárodnej únie na ochranu prírody a prírodných zdrojov kalužiak štíhly patrí medzi najmenej ohrozené druhy, trend celkovej populácie je klesajúci, trend európskej populácii je neznámy.

</doc>
<doc id="622654" url="https://sk.wikipedia.org/wiki?curid=622654" title="Tringa stagnatilis">
Tringa stagnatilis



</doc>
<doc id="622655" url="https://sk.wikipedia.org/wiki?curid=622655" title="Podvihorlatská pahorkatina">
Podvihorlatská pahorkatina

Podvihorlatská pahorkatina je geomorfologický podcelok Východoslovenskej pahorkatiny. Nachádza sa v jej východnej časti.
Vymedzenie.
Podcelok zaberá mierne zvlnenú časť vo východnej polovici Východoslovenskej pahorkatiny a tvorí prechod medzi horstvom na severe a rovinou na juhu. Na juhovýchode územie vymedzuje štátna hranica s Ukrajinou, severovýchodným smerom sa nachádza najvýchodnejší podcelok krajinného celku, Petrovské podhorie. Severným smerom leží úpätie Vihorlatských vrchov a ich podcelky Popriečny, Vihorlat a Humenské vrchy. Západným smerom nadväzuje krajinný celok Laboreckou nivou a Zalužickou pahorkatinou. Medzi nimi je úzky pás Laboreckej roviny a juhovýchodne nadväzuje Sobranecká rovina, obe patriace pod Východoslovenskú rovinu.
Chránené územia.
Severný okraj východnej polovice zasahuje do CHKO Vihorlat, z maloplošných chránených území tu leží chránený areál Zemplínska šírava a národná prírodná rezervácia Jovsianska hrabina.
Osídlenie.
Mierne zvlnené územie patrí medzi stredne husto osídlené oblasti a najmä v plytkých údoliach potokov ležia menšie a stredne veľké obce. Južný okraj zasahuje na okraj Michaloviec.
Doprava.
Centrálnou časťou územia vedie cesta II/582, ktorá spája severným brehom Zemplínskej šíravy Michalovce a Sobrance. Juhovýchodnou časťou prechádza cesta I/19 a ňou vedená európska cesta 50, ktorá smeruje na Ukrajinu. 

</doc>
<doc id="622656" url="https://sk.wikipedia.org/wiki?curid=622656" title="Presun">
Presun

Presun môže byť:

</doc>
<doc id="622658" url="https://sk.wikipedia.org/wiki?curid=622658" title="IPhone SE">
IPhone SE

 IPhone SE je smartfon od firmy Apple. Vzhľadom je úplne totožný s iPhone 5S (až na lesklú líniu na prednej hrane telefónu), o čom svedčí aj kompatibilita príslušenstva. iPhone SE disponuje uhlopriečkou displeja 4", ktorá nahrádza staršie 4" iPhony. SE je skratkou pre "Special Edition". iPhone SE je dostupný vo všetkých farebných variantoch, v ktorých je dostupný aj súbežne predávaný iPhone 6S, teda vo vesmírnej šedej, striebornej, zlatej a ružovo zlatej. Telefón svojimi rozmermi pevne kopíruje svojho predchodcu, váha je prakticky rovnaká.
Smartfon bol ponúkaný v dvoch pamäťových variantoch a to 16 GB a 64 GB. O rok neskôr bola pamäť zdvojnásobená na varianty 32 GB a 128 GB.
Software.
iPhone SE je dodávaný s predinštalovaným operačným systémom iOS 9.3.

</doc>
<doc id="622660" url="https://sk.wikipedia.org/wiki?curid=622660" title="Slovnaft Bajk">
Slovnaft Bajk

Slovnaft Bajk je služba na zdieľanie verejných bicyklov v Bratislave, ktorú prevádzkuje hlavné mesto Bratislava v spolupráci so spoločnosťou Slovnaft.
Bola zavedená 7. septembra 2018, v mestských častiach Staré Mesto, Nové Mesto, Ružinov a Petržalka, pričom jej predchádzalo neverejné testovanie v areáli spoločnosti Slovnaft.
Na používanie služby sa používateľ musí zaregistrovať na stránke služby a v pilotnej prevádzke zaplatiť symbolické 1 euro, čím získa kredit a prístupový kod k bicyklom. Tento kód je potrebné zadať na termináli bicykla na jeho odomknutie. V pilotnej prevádzke je prvých 30 minút používania zadarmo, neskôr sa platí za každých 6 minút 12 centov z kreditu, ktorý je možné si navýšiť.
Od 1. apríla 2019 je možné používať bicykle iba so zaplateným riadnym programom. Je možné vybrať si jeden z programov:
Používateľ služby prémium získa v rámci predplatného hodinu jazdy bezplatne na rozdiel od pol hodiny pri ostatných programoch. Používatelia, ktorí už boli v systéme zaregistrovaní, mohli do 1. mája používať svoj pôvodný registračný kód, po tomto termíne bolo potrebné si predplatiť jeden z riadnych programov.

</doc>
<doc id="622661" url="https://sk.wikipedia.org/wiki?curid=622661" title="SlovnaftBajk">
SlovnaftBajk



</doc>
<doc id="622667" url="https://sk.wikipedia.org/wiki?curid=622667" title="Ján Ordoš">
Ján Ordoš

PhDr. Ján Ordoš (* 25. september 1952, Michalovce, ČSR, dnes Slovensko22. november 2005, Sečovce, Slovensko) bol slovenský etnológ a múzejník.
Život.
Narodil sa v Michalovciach a vyrastal v Dargove (ca 6 km východne od Sečoviec). V rokoch 19591968 navštevoval Základnú školu na Komenského ulici v Sečovciach a Ľudovú školu umenia v Sečovciach (dnes Základná umelecká škola v Sečovciach) v odbore akordeón. V rokoch 19681971 študoval na Strednej všeobecnovzdelávacej škole v Sečovciach (dnes Gymnázium v Sečovciach, súčasť Spojenej školy v Sečovciach). V rokoch 19711976 absolvoval štúdium národopisu na Filozofickej fakulte Univerzity Komenského v Bratislave (FiF UK) a následne v rokoch 19761991 pôsobil ako odborný asistent na Katedre etnografie a folkloristiky FF UK, kde v roku 1980 zložil rigoróznu skúšku a získal titul doktora filozofie.
V rokoch 19911996 pracoval ako samostatný odborný pracovník v Zemplínskom múzeu v Michalovciach. V rokoch 19961998 bol riaditeľom Šarišského múzea v Prešove (dnes Krajské múzeum v Prešove) a následne sa stal riaditeľom Zemplínskeho múzea v Michalovciach. V roku 2001 odišiel na invalidný dôchodok a žil v Sečovciach. Zomrel 22. novembra 2005.
Dielo.
Je autorom vyše 30 štúdií a odborných článkov a niekoľko desiatok odborno-popularizačných článkov v časopisoch a dennej tlači. Vystupoval v reláciách Slovenského rozhlasu "Roľnícka beseda", "Popoludnie s rozhlasom" a "Cimbalparáda" a spoluautorsky sa podieľal na príprave hudobno-slovnej relácie "Klenotnica ľudovej hudby" z obce Zemplínska Teplica (1990).

</doc>
<doc id="622672" url="https://sk.wikipedia.org/wiki?curid=622672" title="Edvin Kanka Ćudić">
Edvin Kanka Ćudić

Edvin Kanka Ćudić (v cyrilike Едвин Канка Ћудић, * 31. december 1988, Brčko, Juhoslovanská SFR) je bosniansky obhajca ľudských práv, bojovník (Aikido, Džiu-džicu, Džudo), novinár a politológ, ktorý je známy ako vodca organizácie UDIK, organizácia venujúca sa ľudským právam a zmieru v bývalej Juhoslávií.
UDIK alebo Združenie pre sociálny výskum a komunikácie je bosnianskou regionálnou mimovládnou organizáciou s kanceláriami v Sarajeve a Brčko. V roku 2013 ho založil Edvin Kanka Ćudić, ktorého cieľom bolo zhromaždiť fakty, dokumenty a údaje o genocíde, vojnových zločinoch a porušovaní ľudských práv v Bosne a Hercegovine a v bývalej Juhoslávii.

</doc>
<doc id="622675" url="https://sk.wikipedia.org/wiki?curid=622675" title="Arménska genocída">
Arménska genocída

Arménska genocída je súhrnné označenie pre systematické vyvražďovanie približne 1,5 milióna etnických Arménov Turkami medzi rokmi 1915 až 1918, počas prvej svetovej vojny. Podľa niektorých názorov ide o prvú jednoznačne historicky zdokumentovanú genocídu v dejinách. Podobné genocídy Turci na miestnom obyvateľstve v tomto období spáchali i na území dnešného Grécka a Iránu. 24. apríl, teda deň, v ktorý sa odohrala prvá významná udalosť genocídy (Červená nedeľa), je vo viacerých krajinách sveta každoročne pripomínaný ako pamätný deň arménskej genocídy.
Predohra.
Berlínskou zmluvou z roku 1878 sa stalo Arménsko súčasťou európskych záujmov a zámienkou pre humanitárnu intervenciu. Osmanská ríša behom celého 19. storočia strácala európske územia v dnešnom Srbsku, Moldavsku, Rumunsku i Grécku a turecký sultán Abdülhamid II. sa tak začal obávať straty vplyvu nad ďalším územím. Zo svojho sídla v európskej Anatólii sa tak Arménom i európskym mocnostiam rozhodol pohroziť tým, že počas rokov 1895 a 1896 nechal vyvraždiť 80 až 300 tisíc Arménov (tzv. Hamídijské masakry), čim v podstate započal sériu genocíd. Po týchto udalostiach začali silnieť arménske odbojové hnutia, rovnako s nimi však i nenávisť osmanských Turkov. V roku 1909 sa odohrala ďalšia masakra v Kilíkii, kde bolo zabitých 30 tisíc Arménov. Jej iniciátorom bola turecká strana Jednota a pokrok (tzv. mladoturci).
Vplyv balkánskych vojen.
V roku 1912 vypukla Prvá balkánska vojna, ktorá skončila porážkou Osmanskej ríše. V jej dôsledku stratila krajina 85 percent svojich európskych území. Mnohí obyvatelia ríše chápali porážku ako „Alahov trest spoločnosti, ktorá nedokázala držať spolu“. Turecké národné hnutie postupne začalo v Anatólii vidieť svoje posledné útočisko. S tým, že arménska populácia tvorila v tejto oblasti významnú menšinu, vo svojich plánoch počítali aj Traja pašovia (trojica tvorená predsedom vlády a ministrom vnútra Talatom, ministrom námorníctva Ďžamalom a ministrom vojny Enverom), ktorí samotnú arménsku genocídu napokon uskutočnili.
Významným dôsledkom balkánskych vojen bolo masové vyhnanie moslimov z Balkánu. V skutočnosti boli už od polovice 19. storočia v dôsledku rusko-tureckých vojen a balkánskych konfliktov vyhostení alebo iným spôsobom prinútení k odchodu z Kaukazu a Balkánu státisíce moslimov, vrátane Turkov. Moslimská spoločnosť v ríši bola prílivom týchto utečencov rozzúrená. Jeden z konštantínopolských denníkov vyjadril náladu tejto doby: „Toto nech je varovaním... Nerobte si pohodlie! Nenechajte svoju krv vychladnúť, dokým sa nepomstíte.“ Až 850 tisíc z týchto utečencov sa usadilo v oblastiach, kde už v rokoch 1878 až 1904 prišli a usadili sa Arméni. Utečenci len s nevôľou prijímali status ich pomerne dobre zabezpečených susedov a, ako poznamenal historik Taner Akçam i ďalší, títo utečenci neskôr zohrali pri vraždení Arménov a zaberaní ich majetku počas genocídy kľúčovú úlohu.
Genocída.
2. novembra 1914 sa Osmanská ríša zapojila do prvej svetovej vojny na strane centrálnych mocností (tzv. Trojspolku). Krátko na to v januári 1915 sa turecká Tretia armáda stretla s ruskými vojskami na arménskom území a v bitke pri Sarikamiši bola porazená. Arméni boli neoprávnene obvinení z toho, že boli príčinou tureckej porážky. Vládna strana Jednota a pokrok začala pripravovať genocídy, akú si Arménsko, ani žiadne iné okolité krajiny nepamätali. Z bývalých kriminálnikov boli vytvorené vojenské oddiely, tzv. čete. Tieto komandá od mája 1915 deportovali Arménov z východných provincií smerom ku koncentračným táborom v meste Aleppo. Väčšina z nich tento transport pre drastické podmienky, ktoré panovali (hlad, smäd, choroby), neprežila. Tí, ktorí mali väčšie predpoklady k prežitiu (mladí muži), boli odvedení a popravení. Významní ľudia boli popravení ešte pred vydaním príkazu k deportácii. Tí, ktorí prežili presun do Aleppa, boli v ďalšej etape poslaní cez Sýrsku púšť do tábora Dajr az-Zaur v Mezopotámii a ak prežili i to, boli vyhnaní do púšte alebo upálení zaživa. V Dajr az-Zaur bol na pamiatku obetiam genocídy postavený kresťanský pamätník. V septembri 2014 bol tento pamätník zničený radikálnymi moslimskými stúpencami Islamského štátu.
Iba malej časti sa podarilo vyhladzovaniu uniknúť. Boli to hlavne obyvatelia provincie Van a tí, ktorí utiekli počas transportu do Konštantínopolu. Svoje útočisko našli v Egypte, Sýrii alebo na Cypre. Zachránených bolo asi 600 tisíc ľudí. Už v dobe organizácie vyvražďovania sa mnoho významných verejných činiteľov, diplomatov (americký a nemecký veľvyslanec v Turecku Henry Morgenthau, resp. Paul Wolff Metternich) a duchovných (nemecký kňaz Johannes Lepsius) pokúsilo poukázať na udalosti, ktoré sa v tej dobe v Osmanskej ríši diali, ale bez výsledkov.
Operácia Nemesis.
Nemožnosť dovolať sa spravodlivosti na medzinárodnej úrovni pre vinníkov masakry arménskeho a poťažmo kresťanského obyvateľstva zapríčinila vznik rôznych skupín volajúcich po spravodlivosti v rámci arménskych možností. Na základe týchto okolností tak vznikol po skončení prvej svetovej vojny arménsky plán uskutočniť odvetnú akciu, ktorá získala názov Nemesis. V rámci operácie Nemesis boli hlavní strojcovia genocídy za svoj podiel postupne likvidovaní prostredníctvom série atentátov.
Súčasný pohľad.
Turecko, islamská krajina a Arménsko majú na udalosti zásadne odlišné pohľady. Predstavitelia Arménska trvajú na tom, že išlo o genocídu, počet zabitých odhadujú na 1 až 2 milióny a od Turecka žiadajú odškodnenie a poučenie sa z udalostí do budúcnosti. Predstavitelia Turecka vnímajú genocídu ako smrť niekoľkých stotisícov ľudí oboch národností v dôsledku zmätkov spôsobených nutnosťou rýchlo riešiť problém kolaborácie Arménov. Oba národy si väčšinovo stoja za názormi svojich štátnych predstaviteľov. Genocídu uznali v mnohých štátoch sveta, okrem Arménska aj na Slovensku, v Česku, Rusku, Spojených štátoch, Kanade, Francúzsku, Švédsku, Litve, Poľsku, Nemecku, Rakúsku, Luxembursku, Švajčiarsku, Belgicku, Holandsku, Taliansku, Vatikáne, Grécku, Bulharsku, Cypre, Libanone, Argentíne, Brazílii, Čile, Paraguaji, Uruguaji, Venezuele a Bolívii.
Prvou krajinou, ktorá uznala genocídu bol Uruguaj. Česko oficiálne uznalo genocídu Arménov v apríli 2017. Spolkový snem SRN prijal 2. júna 2016 rezolúciu, ktorou boli udalosti v Osmanskej ríši označené za genocídu. Na Slovensku je v ako prvej krajine EÚ popieranie genocídy Arménov trestným činom s trestom odňatia slobody až na 5 rokov. Vláda Spojeného kráľovstva odmieta uznať masakry Arménov za genocídu, predovšetkým s ohľadom na Turecko ako významného člena NATO a regionálneho spojenca. Žiadna z ústredných islamských krajín, ani Izrael genocídu Arménov neuznávajú.
Pamätný deň arménskej genocídy.
24. apríla sa každoročne pripomína začiatok arménskej genocídy z roku 1915, kedy bolo do zadržiavacieho tábora odvedených okolo 250 arménskych intelektuálov. Ministerstvo vnútra vtedy nariadilo zatknúť všetkých arménskych politických a regionálnych vodcov podozrívých z protištátnej alebo nacionalistickej činnosti. Len v Konštantínopole bolo behom nasledujúcich niekoľko týždňov zadržaných a popravených 2 345 Arménov. Veľká časť z nich neboli nacionalisti, ani neboli nijakým spôsobom prepojení s politikou. Nikto z nich nebol súdený pre vojnové ani iné zločiny a absolútna väčšina z nich neprežila.
V Arménsku je tento deň štátnym sviatkom. Prvú pripomienku organizovala skupina preživších genocídy a konala sa v Konštantínopole v roku 1919 v miestnom arménskom kostole sv. Trojice. V Jerevane navštevujú k pripomienke 24. apríla desaťtisíce ľudí večný plameň pri pamätníku genocídy, na vrchole arménskej hory Cicernakaberd. Táto udalosť bola historikmi popísaná ako dekapitácia, ktorá mala arménske obyvateľstvo zbaviť vedenia a šance na odpor.
Obraz v umení.
O arménskej genocíde pojednáva rozsiahly historický román rakúsko-židovského spisovateľa Franza Werfela Štyridsať dní (v originále "Die vierzig Tage des Musa Dagh") z roku 1933. Štyridsať dní je doba, počas ktorej trval zúfalý a beznádejný boj Arménov s Turkami.
Nemecký Žid Edgar Hilsenrath svojím románom "Das Märchen vom letzten Gedanken" (Rozprávka o poslednej myšlienke) vytvoril plastický obraz života arménskej komunity a jej tradícií v tejto pohnutej dobe. Autor v ňom približuje vtedajšie udalosti prostredníctvom rozprávky v nekonečnom dialógu doplnenom pre autora charakteristickým čiernym humorom. Téma genocídy Arménov sa ocitla i v tvorbe hudobnej skupiny System of a Down, ktorej členovia spolupracovali na dokumente "Screamers" (2006) a ktorí majú tiež arménskych predkov. Téma bola tiež spracovaná v mnohých filmoch, napr. vo filme režisérov Paola a Vittoria Tavianiho "La masseria delle allodole" (2007). O genocíde sa zmieňuje vo svojej knihe Vtáci bez krídel britský spisovateľ Louis de Bernières.
Inšpirácia pre nacistov.
Nie je náhodou, že nacisti pri príprave židovského holokaustu za predlohu zvolili ten arménsky. Základný cieľ bol rovnaký a prostriedky tiež (Turci zriadili 25 koncentračných táborov a vymysleli pochody smrti). Keď v septembri 1915 poslal turecký minister vnútra inštrukcie na tému čo robiť s Arménmi, zneli takmer rovnako ako rozkazy, ktoré boli neskôr vydávané jednotkám SS.
 Heinrich Himmler: "„Ich existencia musí byť ukončená, je nevyhnutné prijať ľubovoľne tvrdé opatrenia, nesmie sa brať ohľad na vek či pohlavie ani na akékoľvek morálne zábrany.“"
Turci tiež spočítali, koľko Arménov sa vojde do „dobytčákov“. Bolo ich presne 90 a rovnaký počet väzňov vozili i vozne v Tretej ríši. V sýrskej púšti sú komplexy podzemných jaskýň. Turci do nich najprv Arménov nahnali, potom pri vstupe založili ohne a následný dym a popol postupne všetkých v jaskyni udusili. Boli to primitívne, prvé plynové komory.

</doc>
<doc id="622676" url="https://sk.wikipedia.org/wiki?curid=622676" title="Peter Kopecký">
Peter Kopecký

Peter Kopecký môže byť:

</doc>
<doc id="622679" url="https://sk.wikipedia.org/wiki?curid=622679" title="Dejiny Bolívie">
Dejiny Bolívie

Dejiny Bolívie je možné rozdeliť na viacero častí. Prvá je predkolumbovská éra, v ktorej sa vyskytlo viacero pomerne vyspelých indiánskych civilizácii. Významnejšie indiánske spoločenstvo sa objavilo až v 7. storočí, keď získala dominantné postavenie kultúra Tiahuanaco, ktorá sa vyspelosťou približovala indiánskym spoločenstvám v susedom Peru. Po zániku tejto kultúry sa indiánske spoločenstvá v Bolívii znova rozdrobili a boli tak v ďalšom období z väčšej časti ovládnuté Ríšou Inkov, ktorá zabrala podstatnú časť severozápadnej Bolívie. Po príchode Španielov sa bolívijskí indiáni postavili na stranu európskych dobyvateľov, pretože Inkov považovali rovnako iba za cudzích okupantov. Po pričlenení k Španielskej ríši dostalo toto územie pomenovanie Horné Peru a boli tu objavené obrovské zásoby striebra, čo z Horného Peru urobilo najcennejšiu časť španielskej Ameriky. Koniec španielskej nadvlády predznamenali veľké indiánske povstania na konci 18. storočia, v ktorých indiáni bojovali hlavne kvôli svojmu vykorisťovaniu zo strany Španielov. Vojny za nezávislosť územie Horného Peru skôr obchádzali, po niekoľkých neúspešných pokusoch o inváziu z Argentíny sa stalo baštou zástancov monarchie (rojalistov). Počas vojny za nezávislosť v susednom Peru sa však miestni rojalisti začali správať autonómne, čo v konečnom dôsledku znamenalo porážku rojalistov nie len v Peru, ale aj v samotnom Hornom Peru. Nezávislosť tak bola do Bolívie fakticky privezená armádou tvorenou bojovníkmi za slobodu z iných juhoamerických štátov. Z najbohatšej časti španielskej Ameriky v koloniálnej ére sa Bolívia už pri svojom vzniku stala jedným z najchudobnejších štátov v Južnej Amerike. Na začiatku postupne vládli Bolívii tzv. osloboditelia, teda Simón Bolívar, Antonio José de Sucre a Andrés de Santa Cruz. Santa Cruz presadil spojenie Bolívie s Peru do Peruánsko-bolívijskej konfederácie, ktorá však nemala podporu a po vojne s Čile zanikla. Nasledovalo dlhé obdobie štátnych prevratov, ktoré bolo ukončené druhou vojnou s Čile, v ktorej Bolívia bojovala spoločne s Peru, no s rovnakým výsledkom ako pred tým, keď Čile vyhralo. Bolívia po vojne stratila svoje územie pri Tichom oceáne bohaté na suroviny, ktoré si privlastnilo Čile. Moc v krajine po strate tohto územia získali bohatí majitelia baní na striebro z Konzervatívnej strany, ktorí vládli do konca 19. storočia. Konzervatívcov vystriedala na ďalších 20 rokov Liberálna strana, ktorú zas kontrolovali majitelia baní na cín, ktorí získali na začiatku 20. storočia dominantné postavenie v krajine. V 30. rokoch získala dominantné postavenie Republikánska strana a následne jej odštiepené frakcie, ktoré doviedli krajinu do ďalšej neúspešnej vojny, tento raz s Paraguajom o územie Chaco, čo znamenalo ďalšiu stratu územia. Po vojne nastali radikálne spoločenské a politické zmeny, ktoré umožnili návrat armády k moci. Tú na zhruba 10 rokov vystriedala ľavicová vláda, ktorú znova v polovici 60. rokov 20. storočia nahradila armáda. Vojenské diktatúry skončili na začiatku 80. rokov 20. storočia úplným chaosom. Civilné vlády museli pristúpiť k radikálnym ozdravným ekonomickým opatreniam, ktoré síce krajine pomohli, no súčasne vzrástla chudoba. Po medzinárodnom tlaku musela Bolívia bojovať proti pestovaniu koky, čo znamenalo rast popularity indiánskych vodcov, ktorí koku obhajovali ako tradíciu pôvodných obyvateľov. Vďaka tomu sa v roku 2006 stal prezidentom prvý indián v dejinách Bolívie Evo Morales.
Predkolumbovská éra.
Prvé ľudské osídlenie na území Bolívie sa datuje do obdobia okolo roku 10 000 pred n. l., čo dokladajú archeologické nálezy. Už okolo roku 2 000 pred n. l. je doložené spracovanie medi a domestikácia zvierat. Existencia prvých vyspelých civilizácií v Bolívii sa datuje zhruba do obdobia okolo roku 1500 pred n. l., kedy sa tu objavili kultúry Chiripa a Wankarani. Jednalo sa o pomerne vyspelé poľnohospodárske spoločenstvá. Chiripa mala svoje centrum pri jazere Titicaca, kde bolo osídlenie s jednoduchšími kamennými stavbami. Wankarani zas mala centrum pri jazere Poopó. Na územie dnešnej Bolívie sa rozšírili i niektoré kultúry z územia súčasného Peru. Jedná sa napríklad o kultúru Pucará, ktorá existovala na severnom brehu jazera Titicaca v období okolo roku 200 pred n. l., no svoj vplyv rozšírila až na sever Bolívie. Aj táto civilizácia bola vyspelá, v jej hlavnom meste Pucará bolo až šesť stupňovitých pyramíd.
V 7. storočí sa dominantnou kultúrou stala Tiahuanaco (niekedy označovaná aj ako Tíwanaco, či Tíwanacu). Je pravdepodobné, že sa jedná o pokračovateľku staršej kultúry Pucará. Kultúra Tiahuanaco mala svoje centrum pri jazere Titicaca a vznikla už približne v 2. storočí a postupne pohltila menšie kultúry a presadila svoj vplyv na veľkom území. Svoje hlavné mesto pospájali obyvatelia s ostatnými časťami krajiny veľkým počtom ciest. Obyvateľstvo sa venovalo hlavne poľnohospodárstvu, pestovali sa tu rôzne druhy plodín. Súčasne však obyvatelia ťažili zlato, striebro, či meď a dokázali vyrábať bronz. V hlavnom meste Tiahuanaco žilo okolo roku 500 približne 25 000 až 50 000 obyvateľov. Aj tu sa nachádzali pyramídy, ktoré slúžili na náboženské účely. Častým javom bolo stínanie hláv pri obetovaní, ktoré je typické pre väčšinu indiánskych kultúr v tejto oblasti. Kamenné bloky, ktoré ľudia z kultúry Tiahuanaco využívali pri stavbách chrámov a pomníkov vážili aj 130 ton a museli byť dopravované až zo vzdialenosti 17 km. Najväčší rozmach dosiahla táto kultúra okolo roku 600, kedy sa začala rozširovať do Ánd. Postupne sa stala dominantnou v širokej oblasti a konkurovala aj vyspelým kultúram v Peru. Podobne, ako iné indiánske civilizácie, aj táto zanikla náhle, približne okolo roku 1000, pravdepodobne z klimatických dôvodov. Susedila s významnou kultúrou Huari (zvanou tiež Wari), ktorá sa nachádzala na území dnešného Peru. Obe krajiny uznávali svoje sféry vplyvu, do ktorých si nezasahovali. Po zániku kultúry Tiahuanaco nebol na území Bolívie dlhší čas žiadny podobne silný štátny útvar. V tejto dobe vzniklo viacero menších štátov, z nich najznámejšie boli Colla a Lupaca. V polovici 15. storočia začali zo západu do oblasti prenikať Inkovia, ktorí miestne slabé malé štáty bez väčších problémov ovládli a pričlenili k svojej ríši. Inkovia boli známi tým, že na obsadené územia sťahovali cudzie indiánske etniká, čím chceli ľahšie obsadené územia pacifikovať, tak tomu bolo aj v tomto prípade. Súčasne však začali Inkovia budovať aj tu svoj systém ciest. Inkom sa však nepodarilo ovládnuť celé územie súčasnej Bolívie, iba vyspelú západnú časť.
Španielska koloniálna éra.
Príchod Španielov.
V roku 1453 dobyl osmanský sultán Mehmed II. Konštantínopol. Vďaka tomu sa Osmanskej ríši podarilo výrazne obmedziť obchod medzi Európou a Ďalekým východom, na ktorý uvalila veľmi vysoké clo a poplatky. Z tohto dôvodu bolo pre európske kresťanské štáty potrebné nájsť nové cesty, ktoré by sa vyhli územiu Osmanskej ríše. Až Krištof Kolumbus presvedčil španielskych vládcov, že do Ázie dokáže doplávať západnou cestou. Ale ešte pred reálnym objavením Nového sveta sa začali spory medzi Španielskom a Portugalskom o nepreskúmané územia. Tieto rozhodol pápež, no neskôr pokračovali vzájomné rokovania medzi zástupcami oboch kráľovstiev, ktoré vyvrcholili podpísaním Tordesillaskej zmluvy v roku 1494. Táto stanovila deliacu líniu nových území na 350 námorných míľ na západ od ostrovov Zeleného mysu, vďaka čomu získalo Portugalsko rozsiahle územia budúcej Brazílie. K samotnému objaveniu Ameriky došlo v roku 1492, no až Talian Amerigo Vespucci rozpoznal, že skutočne ide o nový svetadiel a na jeho počesť dostal nový svetadiel svoje meno. Najväčším lákadlom pre objaviteľov boli drahé kovy, ktoré vlastnili jednak miestne indiánske civilizácie a ktoré sa hojne nachádzali aj v zemi niektorých častí Ameriky. Prví Španieli sa usadili na karibskom ostrove Hispaniola, pričom už tu sa správali k miestnym indiánom veľmi kruto, čo s nepáčilo ani niektorým predstaviteľom katolíckej cirkvi, hlavne z rádu Dominikánov. Už v roku 1500 tak boli indiáni vyhlásení za slobodných podaných španielskeho kráľa a bolo tak zakázané ich zotročovanie. Povolené bolo iba v tzv. spravodlivej vojne. Neskôr boli tieto pravidlá ešte upravené tak, že vyžadovali od indiánov uznanie zvrchovanosti španielskeho kráľa, pápeža a právo šírenia kresťanstva. V prípade, ak by tieto požiadavky indiáni neuznali, mali Španieli právo viesť s nimi spravodlivú vojnu a v prípade zajatia ich zotročiť. Prví Španieli dorazili do susedného Peru zo severu z Panamy na začiatku roka 1532. Ríša Inkov, ktorá vtedy ovládala najpodstatnejšie časti súčasnej Bolívie sa v tej dobe nachádzala v občianskej vojne, kedy proti sebe bojovali synovia posledného kráľa, nevlastní bratia Huáscar a Atahualpa. Španielov viedol Francisco Pizarro a Diego de Almagro. Španieli využili zložitú situáciu, v ktorej sa Inkovia nachádzali, podarilo sa im Inkov poraziť a zajať Atahualpu, ktorému sa pred tým podarilo poraziť nevlastného brata a vyhrať tak občiansku vojnu. Atahualpa sa v zajatí stal v podstate iba bábkovým kráľom, no napriek tomu ho neskôr Španieli popravili. V ďalšom období vládli indiánom v Peru pomocou dosadených a podriadených náčelníkov a miestnych vládcov. Ak sa náhodou títo vzbúrili, Španieli spravidla tieto revolty tvrdo potlačili, hlavne vďaka pomoci od iných indiánskych kmeňov, ktoré si takto riešili staré spory s Inkami.
Indiánske spoločenstvá boli v čase španielskej expanzie do oblasti na strane európskych dobyvateľov, keďže Inkov považovali za cudzích okupantov. Španieli tak nemuseli na územie súčasnej Bolívie v počiatkoch vôbec vojensky zasahovať. Až spory medzi samotnými Španielmi spôsobili, že do oblasti dorazilo v roku 1535 španielske vojsko. Jednalo sa o vojsko Diega de Almagra, hlavného spojenca Pizarra pri ovládnutí Ríše Inkov, ktorý však už v tej dobe mal s Pizarrom veľké spory. Na územie Bolívie bol Almagro vyslaný na prieskumnú expedíciu práve Pizarrom, ktorý mu tak chcel zabrániť ovplyvňovať dianie v Peru. Španieli vtedy prešli cez celú Bolíviu až na sever súčasnej Argentíny a následne do Čile. V roku 1538 prišla do oblasti hľadať drahé kovy španielska expedícia, ktorú viedli bratia Francisca Pizarra Hernando a Gonzalo. Táto expedícia založila na území Bolívie aj prvé španielske mesto La Plata. V roku 1545 boli konečne objavené významné ložiská drahých kovov, konkrétne striebra na hore Cerro Rico, pod ktorou následne vzniklo mesto Potosí. Bola to významná správa, keďže v tej dobe už prebiehala občianska vojna medzi samotnými španielskymi dobyvateľmi. Význam Bolívie pre jej nerastné bohatstvo si uvedomovali aj v samotnom Španielsku a tak začali s väčším osídľovaním. V roku 1548 Španieli založili La Paz, ktoré malo byť dôležitým oporným bodom Španielov medzi striebornými baňami v Potosí a prístavmi v Tichom oceáne. Územie súčasnej Bolívie sa tak stalo najdôležitejšou časťou španielskych kolónii v celej Amerike. Už o ďalšie dva roky neskôr došlo k administratívnemu rozdeleniu krajiny na Horné a Dolné Peru, čím získala Bolívia svoje prvé pomenovanie to práve Horné Peru.
Horné Peru ako súčasť Miestokráľovstva Peru.
So skutočnou správnou organizáciou amerických kolónii Španielska sa začalo za vlády kráľa Filipa II. na konci 60. rokov 16. storočia. Horné Peru bolo pričlenené k Miestokráľovstvu Peru, ktoré bolo najvyššou správnou a vládnou jednotkou v Južnej Amerike. Miestokráľovstvo sa ďalej delilo na tzv. audiencie a územie Horného Peru sa stalo Audienciou Charcas s hlavným mestom Chuquisaca (ktoré Španieli pred tým založili ako La Plata). Východ Horného Peru však Španieli nemali pod reálnou kontrolou, formálne tam však zriadili guvernérstva. Kráľ presadil v roku 1569 na miesto miestokráľa Peru Francisca de Toledo. Prvé zákonné úpravy, ktoré upravovali správu kolónii boli prijaté už v roku 1573, no trvalo ďalších viac ako 100 rokov, kým boli prijaté komplexné zákony. Práve Toledo mal byť tým, kto nové predstavy kráľa o správe Ameriky realizuje. Toledo bezprostredne po svojom príchode do Peru začal s kontrolou krajiny, ktorá mu trvala päť rokov. Snažil sa študovať právo Inkov, z ktorého si bral príklad pre správu Peru. Súčasne sa však snažil hľadať právne dôvody, ktoré by predchádzajúcu vládu Inkov právne spochybňovali. Zaobchádzanie s indiánmi sa snažil robiť podľa ich pravidiel a tradícii, ktoré prispôsobil španielskym potrebám. Indiánov sa snažil premiestňovať do tzv. redukcii, kde síce boli viac chránení voči neprávostiam Španielov, no súčasne tým rozbil ich spoločenstvá. Indiáni však boli naďalej zneužívaní na tvrdú povinnú prácu, pričom faktom je, že hlavným cieľom Toleda bolo zefektívnenie ťažby striebra a vyplácania indiánskej dane. Toledo vládol viac ako 11 rokov a je považovaný za jedného z najvýznamnejších miestokráľov Peru. Tieto opatrenia pomohli zlepšiť ťažbu do takej miery, že čoskoro došlo k vyťaženiu povrchových žíl a tak sa muselo začať vo vnútri hôr, súčasne nebolo v Hornom Peru dostatok pracovnej sily potrebnej na ťažbu. Do baní tak museli posielať povinne mužov všetky indiánske komunity z Horného Peru v rámci pracovnej povinnosti, tzv. mita, ktorú Toledo kvôli tomu obnovil. To umožnilo masívny nárast ťažby a v Potosí tak na začiatku 17. storočia žilo až 160 000 ľudí. V miestokráľovstve sa postupne vytvorili rôzne spoločenské a sociálne skupiny. Hlavné rozdelenie bolo na menšinových Španielov a väčšinových indiánov. V krajine však žili tisíce čiernych otrokov, ich počet v Hornom Peru však bol obmedzený, lebo ťažkú prácu v tak vysokej nadmorskej výške dokázali znášať iba indiáni. Stále väčšiu časť populácie tvorili mestici, teda miešanci Španielov a indiánov a tzv. kreoli, čo boli potomkovia Španielov narodení už v Amerike. Kreoli boli presvedčení, že ich práva sú potláčané Španielmi, ktorí do Ameriky prišli zo Španielska, čo od počiatku vytváralo napätie v spoločnosti. Mestici zas tvorili jadro nespokojnej španielskej chudoby, pričom k tejto chudobe sa radili aj pošpanielčení indiáni (tzv. ladinos), mulati a slobodní černosi.
Najvýznamnejším miestom sa postupne stalo banícke centrum Potosí, ktoré spolu s hlavným mestom Lima ovplyvňovalo smerovanie celého miestokráľovstva. Práve na prosperitu týchto dvoch miest sa sústreďovala väčšina produkcie miestokráľovstva a súčasne od ťažby drahých kovov v Potosí a obchodnej bilancie oboch menovaných miest na druhej strane závisel zvyšok kolónie. Hlavné mesto Lima malo výnimočné postavenie, ktoré spočívalo v tom, že všetok obchod miestokráľovstva musel prechádzať cez Limu bez ohľadu na vzdialenosť miesta, kde došlo k jeho vyprodukovaniu. Aby vláda vytvorila konkurenciu veľkostatkárom, tzv. encomenderom, začala voľnú pôdu prideľovať chudobným záujemcom z radov Španielov. Pôda sa uvoľnila v dôsledku úbytku indiánskej populácie. Ale aj na nových španielskych poliach museli pracovať znova iba indiáni. Mesto Cochabamba a jeho okolie sa zas stalo významným poľnohospodárskym centrom Horného Peru, ale i celého miestokráľovstva. S rastom Horného Peru a predovšetkým banských miest ako Potosí alebo Oruro začala rapídne rásť aj kriminalita a etnické nepokoje. Po smrti španielskeho kráľa Karola II., ktorý nemal následníka vypukla tzv. vojna o španielske dedičstvo. Po vojne sa novým kráľom stal Filip V. z dynastie Bourbonovcov. Zmena vládnucej dynastie priniesla zásadné zmeny aj do fungovania španielskych kolónii v Amerike, ktoré prevzali neefektívny spôsob vládnutia zo Španielska, ktorý začal fungovať práve po nástupe nového kráľa na trón. Všetky tovary museli povinne z Limy odchádzať ďalej do konkrétneho prístavu a iba z neho mohli prichádzať do iného konkrétneho prístavu v Španielsku. To výrazne komplikovalo obchod a izolovalo kolónie. Túto situáciu tak začali využívať piráti a pašeráci z Anglicka, Francúzska či Holandska, ktorí jednak napádali španielske lode a prístavy a jednak pašovali tovar z iných štátov, čo bolo zakázané. Príliv bohatstva z Ameriky sa kvôli tomu znižoval a tak museli Bourbonovci pristúpiť k reformám. Najdôležitejšie zmeny spočívali v územných a správnych úpravách, ktoré vyvstávali z rastu významu Venezuely, Čile, či Buenos Aires. Práve Buenos Aires a oblasť Río de la Plata sa stávali kľúčovými, keďže tovar prepravovaný z Horného Peru do Španielska tadiaľto bol oveľa lacnejší, než v prípade jeho prepravy cez Peru a Panamu. Buenos Aires sa stalo hlavným cieľom zahraničných pašerákov, ktorí si tieto skutočnosti naplno uvedomovali. Z tohto dôvodu v roku 1721 povolilo Španielsko obchodovanie aj z prístavu v Buenos Aires.
Horné Peru ako súčasť Miestokráľovstva Río de la Plata a indiánske povstania.
Horné Peru sa ekonomicky postupne preorientovávalo smerom na juh k Buenos Aires. Napriek tomu, že kráľovstvo pôvodne prikazovalo všetok obchod realizovať cez Limu a jej tichomorské prístavy, obchodníci sa snažili ušetriť a svoj tovar posielali napriek zákazu do Buenos Aires, kde bol tento následne prepravovaný cez Atlantický oceán do Španielska. Spojenie s Río de la Plata sa tak stalo najdôležitejšou obchodnou trasou celého miestokráľovstva Peru, na čo nakoniec reagovalo aj Španielsko povolením obchodu. Horné Peru sa stalo taktiež centrom indiánskych snáh o nápravu pomerov. Tie začali už v roku 1613 na území východne od mesta La Paz, kde sa začal organizovať prvý vážnejší indiánsky pokus o vyhnanie Španielov. Indiáni mali v rovnaký deň napadnúť všetky španielske mestá, tento pokus však bol odhalený už počas jeho prípravy. Ani tento neúspech nezastavil snahy indiánov a nové nepokoje začali v roku 1623 na západe súčasnej Bolívie pri jazere Titicaca. Ani táto snaha sa však indiánom nepodarila, keďže boli znova vyzradení. Ďalší indiáni sa tak snáh o organizované povstanie vzdali a vytvorili rôzne skupiny, ktoré prepadávali Španielov, iných neindiánov a taktiež indiánskych nepriateľov. Indiáni podporovaní Španielmi však väčšinu týchto skupín zničili a ich členov pozabíjali, no menšie skupiny indiánov vytrvali až do konca 17. storočia.
Po neúspešnej sedemročnej vojne, kde sa Španielsko rozhodnutím svojho kráľa Karola III. zapojilo síce až pred koncom vojny, no na stranu porazených, rástla v kráľovstve nespokojnosť. Španielsko počas vojny prišlo o Floridu, Trinidad, Filipíny a Kubu, ktoré Kráľovstvo Veľkej Británie úspešne dobylo. Po vojne síce Británia všetky územia okrem Floridy Španielom vrátila, no tieto udalosti spustili snahy kráľa o ešte väčšie reformy, ktoré by zvrátili úpadok ríše. Ešte horšia situácia bola v amerických kolóniách, kde boli miestne úrady znefunkčnené korupciou. V roku 1765 došlo k zrušeniu monopolu na dovoz tovaru do Španielsku iba cez prístav Sevilla. Následne v roku 1778 bol povolený voľný obchod s viacerými časťami španielskej Južnej Ameriky. To umožnilo konečne efektívny vnútorný obchod aj v rámci španielskej Ameriky a produkty z Horného Peru tak už mohli byť legálne vyvážané cez Buenos Aires. Ďalším riešením mali byť tzv. intendancie. Napriek veľkej snahe však k ich zavedeniu v Peru došlo až v roku 1784, čo iba potvrdzovalo nefunkčnosť celého administratívneho systému v Peru. Na čele intendancie stál intendant, ktorý bol podriadený kráľovi a nie miestokráľovi. Intendanti velili vojsku, vyberali dane a mali aj súdnu právomoc. Peru bolo rozdelené na sedem intendancii. Tieto opatrenia znova zvýšili napätie v provinciách, keďže intendanti obmedzovali moc miestokráľa, ale i ďalších tradičných úradov. Faktom však je, že zavedením intendancii sa zlepšil výber daní. Ako veľmi významné pre budúcnosť Horného Peru sa stalo zriadenie nového Miestokráľovstva Río de la Plata s hlavným mestom Buenos Aires v roku 1776, ktoré zahŕňalo väčšinu južných území s výnimkou Čile, ktoré požiadalo o možnosť zostať súčasťou Peru. Najväčšou ranou pre Peru bol oddelenie územia Horného Peru, ktoré sa stalo súčasťou nového miestokráľovstva. Horné Peru však malo v tej dobe veľké problémy s ťažbou striebra, lebo zložky potrebné na ťažbu boli nedostatkové. Taktiež aj pracovnej sily ubudlo, keďže indiánov podliehajúcich povinnej práci bolo stále menej. Počet obyvateľov Potosí sa postupne výrazne znížil až na úroveň 30 000 ľudí. Na druhej strane vďaka tomu, že indiáni nemuseli ťažko pracovať v baniach, začala ich populácia znova rásť. Pozitívnym impulzom pre Miestokráľovstvo Río de la Plata bolo v roku 1798 povolenie obchodovania s cudzími štátmi okrem tých, s ktorými bolo Španielsko vo vojne. Ďalším novým príjmom sa stala reforma povinného zdanenia indiánov, ktorému teraz podliehali úplne všetci indiáni. Keďže ich populácia rástla, stala sa indiánska daň veľmi významným zdrojom príjmu miestokráľovstva. To však bol jeden z viacerých dôvodov na ďalšie indiánske povstania, ktoré sa v 18. storočí stali pomerne častými javmi. Nespokojnosť indiánov sa rozhodli využiť miestni statkári, ktorí neboli spokojní s reformami, ktoré ich poškodzovali. Najväčšie povstanie začalo v roku 1780 a nazýva sa povstanie Túpaca Amaru II. Viedol ho mestic José Gabriel Condorcanqui Noguera, ktorý je známy ako Túpac Amaru II., čo bolo meno, ktoré odvodzoval od svojej prastarej matky, ktorá bola dcérou posledného kráľa Inkov z povstaleckého kráľovstva Vilcabamba. Sám Túpac Amaru II. mal viacero problémov so španielskymi úradmi, jednak mal dlhy a taktiež bol spochybňovaný jeho inkský pôvod. Preto využil nepokojný rok 1780 a 10. novembra nechal popraviť jedného z kráľovských úradníkov, pričom sa domnieval, že miestokráľ nebude túto udalosť riešiť, keďže sám mal s týmito úradníkmi veľké spory. Keďže však v rovnakom období prebehlo aj iné povstanie, názory miestokráľa sa zmenili a Túpac Amaru II. sa rozhodol vytiahnuť do boja, pričom hneď v prvých bitkách bol úspešný. Neskôr však začal prehrávať, pokúsil sa s 20 000 mužmi dobyť Cusco, no neúspešne. Vedúcu úlohu v povstaní tak postupne prevzala jeho manželka Micaela Bastidas, ktorá bola radikálnejšia a rozhodnejšia, než samotný Túpac Amaru II. Už v apríli 1781 však povstanie Španieli skoro úplne potlačili, keď sa im podarilo zajať dokonca i samotného Túpaca Amaru II., ktorého zradili jeho vlastní spolubojovníci. Tento bol následne spolu s jeho manželkou súdený v Cuscu a 18. mája 1781 popravený. Ani tým však povstanie neskončilo, práve naopak. Nové nepokoje sa iba premiestnili od Cusca k jazeru Titicaca, indiáni dokonca obliehali niektoré mestá. Všetky povstania boli vyvolané práve odkazom Túpaca Amaru II. Hlavnú časť nových bojov viedol bratranec popraveného veliteľa Diego Cristóbal Túpac Amaru. Práve pod jeho vedením sa indiánom podarilo obsadiť pomerne veľké územia v Hornom Peru a dokonca aj dobyť niekoľko miest. V marci 1781 začali indiáni pod velením Juliána Apaza Nina, ktorý je známy ako Túpac Katari, na niekoľko mesiacov obliehať mesto La Paz. Neboli však úspešní, keďže ich velitelia medzi sebou súperili o moc. Diego Cristóbal Túpac Amaru nakoniec v januári 1782 podpísal kapituláciu. Časť veliteľov povstania dostalo amnestiu, no postupne boli všetci popravení, niektorí ešte počas povstania po zradách zo strany vlastných spolubojovníkov. Indiánske povstania z rokov 1780 až 1782 boli predzvesťou neskorších bojov za nezávislosť na Španielsku.
Vojna za nezávislosť.
Dôvody konfliktu.
V roku 1792 bolo vykonané sčítanie ľudu v Peru (vrátane Horného Peru), ktoré udávalo, že tam žilo spolu o niečo viac ako jeden milión ľudí. Z toho bolo 136 tisíc Španielov a kreolov a 608 tisíc indiánov. Koniec 18. storočia bol v Španielsku poznačený smrťou kráľa Karola III., ktorého vystriedal nie veľmi schopný Karol IV., ktorý nejavil záujem o reálne vládnutie. Tým sa pokusy o reformy v kráľovstve v podstate skončili, dokonca došlo aj k zrušeniu časti zmien, ktoré presadil ešte bývalý kráľ. Na vedúce miesta si rôzne záujmové skupiny začali dosadzovať kandidátov, ktorí taktiež neboli veľmi schopní. Riziká si uvedomovali aj niektorí čelní predstavitelia Španielska, ktorí poukazovali predovšetkým na nespravodlivé postavenie kreolov v Amerike. V roku 1805 sa uskutočnila bitka pri Trafalgare, v ktorej Španielsko stratilo väčšinu svojej flotily. Tým sa začala postupne znižovať závislosť španielskej Ameriky na Španielsku. Británia začala následne blokovať Atlantický oceán, čo situáciu ešte zhoršilo, keďže do Ameriky nevedeli Španieli preplaviť suroviny potrebné na ťažbu striebra a iné dôležité tovary. To výrazne obmedzilo ťažbu a výrobu v Hornom Peru, ale i celej španielskej Amerike, zvýšilo nezamestnanosť a chudobu. Miestni kreoli boli navyše nespokojní so svojim postavením, pretože sa domnievali, že im Španielsko odopiera ich podiel na moci, ktorú mohli mať iba Španieli narodení priamo v Španielsku. Cieľom teda nebola ani tak nezávislosť, ako získanie moci.
V roku 1808 donútil francúzsky vládca Napoleon Bonaparte španielskeho kráľa Karola IV. abdikovať a jeho dediča Ferdinanda nechal uväzniť. Na španielsky trón Napoleon dosadil svojho brata Jozefa. Tým sa Španielsko dostalo do vojny, čo spustilo obdobie bezvládia, ktoré vyplnili vlády chúnt, resp. regentskej vlády, čo zapríčinilo debaty o tom, kto má v prípade neprítomnosti kráľa právo vládnuť a ktorému územiu. Vďaka tomu sa postupne vyrovnávali rozdiely v životnej úrovni medzi Španielskom a centrom jeho vlády v Južnej Amerike. Súčasne so zvyšovaním životnej úrovne sa začala zvyšovať tiež miera nespokojnosti s vládou Španielska, no zlý vzťah k materskej krajine podporovali aj zahraniční obchodníci z iných európskych štátov. Udalosti v Európe však začali negatívne ovplyvňovať život v španielskej Amerike. V Španielsku prebiehalo v podstate občianske povstanie proti Napoleonovi, no keďže Španielsko bolo vazalským štátom Francúzska, pripojilo sa k nemu vo vojne voči Británii, kde však Francúzsko nebolo úspešné. Už v roku 1806 sa tak vylodilo pri Buenos Aires približne 2 000 britských vojakov a mesto na určitý čas obsadili. Po vytlačení z Buenos Aires Briti obsadili Montevideo. Britov však nedokázalo vyhnať španielske kráľovské vojsko, ale miestni milicionári, čo bol ďalší impulz pre separatistické tendencie v regióne. Po porážke Britov sa vlády v niektorých častiach španielskej Ameriky ujali miestne chunty, ktoré boli zriaďované na dobu, kým sa na španielsky trón nevráti legitímny panovník. Niektoré chunty v Hornom Peru však odmietli legitimitu odbojovej chunty v Španielsku, ktorú považovali iba za regionálnu vládu. Situácia v Hornom Peru sa v roku 1809 postupne vyostrila, keď v meste Chuquisaca prevzala vládu miestna správa. Tá však nebola protišpanielska, jednalo sa skôr o mocenský boj medzi samotnými Španielmi. No v La Paze vypuklo dokonca otvorené povstanie proti vláde miestokráľovstva, ktoré viedol miestny obchodník Pedro Domingo Murillo. Hlavnou požiadavkou bolo, aby peniaze z daní vybraných v Hornom Peru zostali na jeho území a neboli prenášané do Buenos Aires. V La Paze sa začali objavovať prvé otvorené výzvy na nezávislosť v oblasti. Aby boli nepokoje v Hornom Peru potlačené, vyslali sem svoje vojsko obe miestokráľovstvá, teda Río de la Plata aj Peru. Snaha o nastolenie poriadku bola rýchlo úspešná a desiatky vzbúrencov boli popravených. V Hornom Peru tak kráľovské vojsko vrátilo situáciu do pôvodného stavu. Zástancom španielskej nadvlády sa postupne podarilo spacifikovať väčšinu vzbúr, ale aj regionálnych chúnt, ktoré sa rozšírili po španielskej Amerike. Jedinou, ktorá dokázala odolať bola chunta v Buenos Aires a čiastočne severná časť Južnej Ameriky.
Májová revolúcia a boje o Horné Peru.
Kľúčovou udalosťou, ktorá znamenala začiatok skutočných snáh o nezávislosť na Španielsku bolo úplné ovládnutie územia Španielska Francúzskom. 22. mája 1810 sa v Buenos Aires zišla miestna rada, ktorá zosadila miestokráľa Baltasara Hidalga de Cisnerosa s odôvodnením, že bol dosadený odbojovou Sevillskou chuntou, ktorá už neexistuje. Následne 25. mája 1810 vytvorilo obyvateľstvo Buenos Aires vlastnú chuntu a na jej čelo dosadilo Cornelia Saavedru. Tieto udalosti sú v súčasnosti známe ako Májová revolúcia. Na udalosti z Buenos Aires však zvyšok Miestokráľovstva Río de la Plata reagoval rôznorodo, časť obyvateľstva súhlasila, no zástancovia monarchie (rojalisti) mali množstvo stúpencov. Chunta z Buenos Aires sa odpor rozhodla potlačiť silou. Výprava do Paraguaja však bola neúspešná, no na tamojšom území nezískali kontrolu rojalisti, ale paraguajskí bojovníci za slobodu, ktorí chceli nezávislosť nie len na Buenos Aires, ale aj na Španielsku. Ich snaha o nezávislosť bola zavŕšená v roku 1813, kedy Paraguaj vyhlásil nezávislosť. Úspešnejší už boli patrioti z Buenos Aires v Montevideu, kde bola spočiatku vytvorená chunta verná Španielsku. Po ročnom obliehaní získali patrioti nad Montevideom kontrolu. Chunta z Buenos Aires mala veľký záujem predovšetkým o územie Horného Peru, kde boli bohaté pani v Potosí. Vyslala tam preto armádu. Miestne milície však porazili predvoj armády z Buenos Aires a prezident miestnej správy Vicente Nieto požiadal o znovupripojenie k Miestokráľovstvu Peru, s čím miestokráľ José Fernando de Abascal y Sousa súhlasil. Armáda z Buenos Aires ale bola dostatočne silná a postupne sa jej podarilo obsadiť dôležité mestá v Hornom Peru. Nasledovali vzbury patriotov v mestách La Paz a Chuquisaca, kde miestni patrioti vyhnali rojalistov. Do takto uvoľnených miest tak následne vojsko z Buenos Aires vstúpilo bez boja. Ale územie Horného Peru sa od Buenos Aires veľmi odlišovalo, predovšetkým v etnickom zložení, pretože kým v Buenos Aires bolo minimum indiánov, v Hornom Peru ich bol veľký počet. Rovnosť medzi belochmi a indiánmi, ktorú prijali v Buenos Aires sa tak v Hornom Peru nestretla s pochopením. Z Peru však vyslali armádu, aby potlačila vzbury v Hornom Peru a vytlačila armádu patriotov. 20. júna 1811 sa uskutočnila bitka pri Huaqui, kde rojalisti porazili patriotov, čím skončil prvý pokus Buenos Aires o ovládnutie Horného Peru. Rojalisti však nemohli postupovať za ustupujúcim vojskom protivníka (ktoré cestou späť drancovalo oblasť), keďže sa v danom období v Hornom Peru vzbúrili aj indiáni. Tým sa dokonca podarilo obliehať La Paz. Obliehanie sa Španielom podarilo prelomiť iba vďaka pomoci iných indiánskych kmeňov.
V Buenos Aires vybrali za nového veliteľa severného vojska Manuela Belgrana, ktorému sa podarilo zreorganizovať armádu a niekoľkokrát porazil rojalistov, čo spôsobilo nové povstania v Hornom Peru. V polovici roka 1813 tak vojsko Spojených provincii La Platy (ako sa formálne pomenoval nový útvar vzniknutý po Májovej revolúcii) začalo druhé ťaženie do Horného Peru. Podarilo sa mu obsadiť viacero miest vrátane Potosí. Už na jeseň sa však rojalistom podarilo patriotov znova poraziť. Tí počas ústupu z Horného Peru znova toto územie drancovali, mesto Potosí dokonca vážne poškodili. V januári 1814 tak prevzal velenie severného vojska Buenos Aires José de San Martín. Ten pochopil, že ovládnutie Horného Peru z juhu bude veľmi zložité, presunul sa preto na západ, kde sa začal pripravovať na inváziu do Čile. V tom istom období vypuklo v meste Cusco nové povstanie indiánov, ktoré sa rozšírilo až do Horného Peru. Vzbúrencom sa podarilo dokonca obsadiť La Paz a v celej oblasti viedli gerilovú vojnu, čím sa stalo územie Horného Peru veľmi nepokojným.
Napriek rozhodnutiu viesť novú inváziu cez Čile sa vláda v Buenos Aires pokúsila v roku 1815 ešte o jeden útok na Horné Peru z juhu, no aj toto ťaženie po počiatočných úspechoch skončilo porážkou. Nasledoval ešte jeden menší štvrtý neúspešný útok. 9. júla 1816 vyhlásili Spojené provincie La Platy formálne nezávislosť. V tom istom období bol novým miestokráľom Peru menovaný generál Joaquín de la Pezuela.
Konečná porážka rojalistov a vyhlásenie nezávislosti Bolívie.
S ukončením snáh Buenos Aires o útoky z juhu stratili povstalci svoju hlavnú podporu v boji proti rojalistom. Táto skutočnosť spolu s liberálnymi reformami z juhu začali kreolov v Hornom Peru motivovať, aby podporovali skôr rojalistov. Kreoli sa totiž obávali, že v prípade víťazstva patriotov z Buenos Aires, by títo presadili svoje reformy aj v Hornom Peru. Tieto by znamenali okrem iného zrušenie pracovnej povinnosti indiánov a ich (čiastočné) zrovnoprávnenie v rámci spoločnosti. Miestni kreoli, ale aj Španieli, však ťažili na svojich statkoch, či baniach predovšetkým z povinnej indiánskej práce a tak sa začali pridávať na stranu rojalistov. Horné Peru sa tak zmenilo na baštu podporovateľov kráľovstva. Situácia v Južnej Amerike sa však pre rojalistov začala komplikovať. San Martín prekročil Andy na začiatku roka 1817 a vstúpil do Čile, kde hneď porazil silné rojalistické vojsko. Väčšina rojalistov v panike ušla z Čile preč, následne San Martín už v polovici februára vstúpil priamo do Santiaga, kde bola vláda odovzdaná Bernardovi O'Higginsovi, čilskému revolucionárovi, ktorý bojoval na strane San Martína. Zvyškom rojalistov prišlo z Peru na pomoc nové vojsko, ktorému velil Mariano Osorio. Na vstup tohto vojska reagoval O'Higgins vyhlásením nezávislosti Čile z 12. februára 1818. Napriek tomu Osorio prekvapivo patriotov porazil, no 5. apríla 1818 San Martín definitívne porazil rojalistov v Čile v bitke na pláňach Maipú, ktoré sa nachádzajú pri rieke Maipo. Na severe sa taktiež podarilo miestnym patriotom na čele so Simónom Bolívarom poraziť rojalistov, následne ovládli veľké územie až po súčasný Ekvádor a vyhlásili nezávislý štát Veľká Kolumbia. Invázia San Martína do Peru začala v auguste 1820. Rojalistov zasiahli v tomto období vnútorné nezhody, ktoré sa medzi nich preniesli zo Španielska, kde prebiehali veľké spory medzi konzervatívcami a liberálmi, pričom liberálom sa podarilo presadiť dôležité zmeny. Inváznej armáde sa v Peru darilo, navyše miestokráľ Pezuela bol konzervatívec a tak bol prinútený odstúpiť. Novým miestokráľom Peru sa stal liberál José de la Serna e Hinojosa. V Hornom Peru však reálnu moc držal veliteľ miestnej armády rojalistov Pedro Antonio Olañeta, ktorý však bol tvrdý konzervatívec.
Prvá časť inváznej armády dorazila do Horného Peru v roku 1823 a velili jej generáli Andrés de Santa Cruz a Agustín Gamarra. Väčšina vojakov však pochádzala z územia Veľkej Kolumbie, ktorá sa krátko pred tým zapojila do vojny za nezávislosť Peru, pričom najvýznamnejšou postavou týchto bojov už nebol San Martín, ktorý odišiel do Čile, ale Bolívar. Prvá väčšia bitka pri meste Zepita, ktorá sa uskutočnila v auguste 1823 skončila remízou. V roku 1824 získali v mocenskom boji v Španielsku prevahu konzervatívci a tak veliteľ vojska v Hornom Peru Pedro Antonio Olañeta odmietol ďalej poslušnosť liberálnemu miestokráľovi Peru. To rojalistov oslabilo, na porážku Olañetu, ale nemali dostatočné sily, dohodli sa s ním preto aspoň na pokračovaní boja proti patriotom. Napriek dohode však Olañeta rojalistickému vojsku v Peru odmietol pomôcť a tak patrioti 6. augusta v bitke pri jazere Junín tesne rojalistov porazili. Rozhodujúca bitka celej vojny za nezávislosť Peru sa odohrala 9. decembra 1824 na planine Ayacucho, kde boli rojalisti drvivo porazení. Miestokráľ bol v boji zranený a zajatý. Tým sa fakticky skončila vojna za nezávislosť Peru.
Víťazné vojsko ale nepostupovalo ďalej do Horného Peru, kde tak vládol generál Olañeta, ktorý bol stále presvedčený stúpenec kráľa. Vládnuca vrstva v Hornom Peru si však uvedomovala, že Horné Peru zostalo prakticky osamotené a obkľúčené. Olañeta tak vyhlásil absolutistickú monarchiu a rozdelil vládne úrady medzi bohatých kreolov. Už v januári 1825 však do Horného Peru predsa len armáda republikánov vstúpila, viedol ju generál Antonio José de Sucre. Olañeta sa rozhodol so Sucrem vyjednávať a navrhol vyhlásiť pre Horné Peru autonómiu. To znamenalo, že Olañeta sa chce de facto pridať k patriotom. Na to negatívne reagovala väčšina Olañetovho vojska, ktorá svojho veliteľa zabila a v podstate prestala reálne existovať. Sucre tak obsadil Horné Peru bez boja. V tejto situácii bolo potrebné rozhodnúť o budúcom statuse Horného Peru. Generál Sucre, ako člen armády Veľkej Kolumbie nechcel pripustiť spojenie Peru s Horným Peru, pretože takýto štát by mohol konkurovať Veľkej Kolumbii. Presadzoval preto vytvorenie nezávislého štátu, s čím po Sucreho naliehaní nakoniec súhlasil aj Bolívar. Sucremu sa taktiež podarilo dosiahnuť dohodu so Spojenými provinciami La Platy, ktoré si už nenárokovali územie Horného Peru. Následne nechal Sucre zvolať ústavodarné zhromaždenie do mesta Chuquisaca, kde sa zišli zástupcovia z celého územia Horného Peru. 6. augusta 1825 tak bola vyhlásená nezávislosť, keď bola zúčastnenými pred tým odmietnutá možnosť pripojenia sa k Spojeným provinciám La Platy, ale aj Peru. Sucre sa však tohto zhromaždenia nezúčastnil. Názov však ešte nebol stanovený, k jeho prijatiu došlo až za niekoľko dní. Bolo rozhodnuté, že názov štátu bude na počesť Simóna Bolívara República de Bolívar (neskôr zmenené na Bolívia). Nasledovalo schválenie symbolov štátu, mesto Chuquisaca sa stalo hlavným mestom a protektorom, teda osobou s najvyššou mocou v krajine, sa stal Bolívar. Ten vstúpil ešte v auguste do Bolívie a v Potosí slávnostne vztýčil na vrchu Cerro Rico tzv. zástavu slobody. Následne prijal svoju novú funkciu prezidenta a nechal zrušiť povinnú prácu indiánov a povinnú indiánsku daň. Bolívar chcel taktiež rovnomerne rozdeliť pôdu ovládanú kreolmi aj medzi indiánov a mesticov a zrušiť otroctvo. Na konci roku 1825 ešte navrhol ústavu, následne však odišiel do Peru a do Bolívie sa už nikdy nevrátil. Vládou poveril Sucreho.
Počiatky novej republiky.
Vláda Andrésa de Santa Cruza, konfederácia s Peru a obnovenie republiky.
Podľa novej ústavy bol prezident volený na doživotný mandát. Za prezidenta bol zvolený Antonio José de Sucre, ktorý však takýto dlhý mandát odmietol a zaviazal sa vykonávať iba dvojročný mandát, potom sa chcel vrátiť domov do Veľkej Kolumbie. V novom štáte žilo o niečo viac ako jeden milión ľudí, z toho bolo približne 800 000 indiánov. Hospodárska situácia krajiny však nebola dobrá, z najlukratívnejšej časti španielskej koloniálnej Ameriky sa v poslednom období španielskej nadvlády a počas vojny za nezávislosť zmenilo na chudobnú krajinu. Najviac bolo zlú situáciu vidieť v banskom meste Potosí, kde bolo ešte na začiatku 19. storočia približne 100 banských šachiet, kým po vyhlásení nezávislosti ich bola sotva polovica. Po zrušení povinnej práce pre indiánov však nemal ani v zostávajúcich baniach kto pracovať. Problémy mali aj výrobne textilu, ktoré nedokázali konkurovať lacnému dovozu z Anglicka a pomerne rýchlo väčšina z nich skrachovala. Keďže krajina nemala skoro žiadny významný zdroj príjmu okrem striebra (ktorého produkcia klesala), rozhodla vláda po roku o znovuzavedení povinnej indiánskej dane. Ani to však nedokázalo stabilizovať a zlepšiť situáciu. Nový problém vyvolala prítomnosť vojska Veľkej Kolumbie, ktoré prišlo ešte so Sucrem počas vojny za nezávislosť. Bolívia míňala na toto vojsko veľa peňazí, ktoré však potrebovala použiť inde. Časť bolívijských vojakov sa dokonca v roku 1828 vzbúrila a dokázala prezidenta zraniť. Sucre tak radšej 18. apríla 1828 odovzdal moc novému prezidentovi Josému Maríovi Pérezovi de Urdinineaovi, ktorého sám vybral. O mesiac neskôr však do Bolívie vtrhlo vojsko peruánskeho generála Agustína Gamarru, ktorý nechcel dopustiť, aby Peru ohrozovalo z Bolívie vojsko Veľkej Kolumbie, s ktorou malo v tej dobe už Peru značné územné spory. Vďaka tomu Bolívia dosiahla, že bez jej snahy nakoniec kolumbijská armáda po dohode s Peru o krátky čas z krajiny skutočne odišla domov. Peruánci si súčasne vymohli zvolanie bolívijského kongresu, ktorý mal oficiálne prijať novú ústavu a Sucreho dimisiu. V auguste sa tak stalo, kongres dokonca zvolil nového prezidenta, ktorým sa stal Andrés de Santa Cruz, no ten sa v tej dobe nenachádzal v Bolívií a tak bol úlohou zastupujúceho prezidenta poverený viceprezident José Miguel de Velasco Franco. O dva dni neskôr bývalý prezident Sucre Bolíviu aj so svojim vojskom opustil a odišiel do Veľkej Kolumbie. Peruánsky generál Gamarra však nechcel, aby sa Santa Cruz stal prezidentom Bolívie a tak sa rozhodol presadiť na tento post Pedra Blanca Sota, ktorý však vládol iba dva týždne, keďže bol 1. januára 1829 zastrelený pri vojenskom prevrate. Kongres tak schválil Santa Cruza ešte raz, no funkcie sa ujal až 24. mája 1829. Andrés de Santa Cruz pred tým slúžil dokonca aj ako prezident susedného Peru. Zvolený za prezidenta však bol aj on iba dočasne.
Nový prezident nechal hneď zrušiť platnú ústavu a pripraviť novú. Ekonomiku sa snažil pozdvihnúť zrušením reštriktívnych ekonomických pravidiel, ktoré umožnili voľný obchod. Vďaka tomu sa ekonomická situácia krajiny začala zlepšovať. Pre indiánov, ktorí boli ochotní pracovať v baniach, presadil mzdu a iné príplatky. Vláda sa zamerala tiež na zefektívnenie ťažby drahých kovov a založenie bankového systému. Aby zvýšil príjmy štátu, nechal Santa Cruz raziť mince s nižším obsahom striebra, čo sa ukázalo ako účinné opatrenie. Tejto mene sa hovorilo ľahká minca a v obehu bola až do 70. rokov 19. storočia. Prezident tiež presadil zavedenie povinnej vojenskej služby a modernizoval armádu. Obyvateľstvo tvorené z väčšiny indiánmi však nechcelo vo vojsku vôbec slúžiť a preto vláda pristupovala k násilným odvodom. Armádu modernizoval prezident z jediného dôvodu, chcel spojiť Bolíviu s Peru a vytvoriť tak veľký štát, ktorý by dokázal konkurovať stále silnejšiemu Čile. V roku 1835 prebehlo v susednom Peru už niekoľké povstanie proti prezidentovi Luisovi Josému de Orbegosovi. Vzbúrenci boli pomerne úspešní a tak bol peruánsky prezident prinútený požiadať o pomoc Bolíviu. V júni 1835 tak Santa Cruz dostal zámienku, na ktorú čakal a vyslal svoje vojsko do Peru, aby tam nastolilo poriadok. V auguste porazil najprv Santa Cruz vojsko bývalého prezidenta Peru Gamarru a následne vo februári 1836 aj vojsko druhého vzbúrenca Salaverryho, ktorý bol o niekoľko dní neskôr popravený. Santa Cruz sa tak stal najmocnejším človekom aj v Peru, čo chcel využiť pre uskutočnenie svojho plánu na vytvorenie spoločného štátu s Peru. To rozdelil na Republiku južné Peru a Republiku severné Peru. Následne parlamenty oboch nových štátov odhlasovali spojenie s Bolíviou. 28. októbra 1836 tak vznikla Peruánsko-bolívijská konfederácia. V máji 1837 zasadol spoločný parlament, ktorý formálne vymenoval Andrésa de Santa Cruza za protektora konfederácie na 10 rokov. Santa Cruz presadil množstvo reforiem a prijatie novej ústavy. Konfederácia však mala podporu iba v časti regiónov, väčšina dôležitých miest v Peru, ale dokonca aj v Bolívii ju odmietala. Ani okolité štáty neprivítali vznik konfederácie. Najväčší odpor vzbudzovala v Čile, keďže oba štáty mali mocenské ambície v regióne. Čile navyše požadovalo splatenie dlhu zo strany Peru a zmenu v colnej politike voči svojim produktom. Santa Cruz v snahe oslabiť Čile podporil bývalého prezidenta Čile v jeho snahe násilne získať moc, čo sa však nepodarilo. V decembri 1836 tak vyhlásilo Čile vojnu konfederácii. Na stranu Čile sa postavila aj susedná Argentína. Aby získal Santa Cruz peniaze potrebné na vedenie vojny, nechal znížiť mzdy a nariadil zavedenie nových daní. To vyvolalo všeobecnú nespokojnosť. Prvý čilský útok sa podarilo zastaviť, ale v júni 1838 Čile zaútočilo znova, pričom tejto výpravy sa zúčastnilo množstvo peruánskych exulantov, vrátane bývalého prezidenta Gamarru. Už v júli oznámila Republika severné Peru svoje vystúpenie z konfederácie. Čiľania dokonca obsadili na krátko Limu, kde za dočasného prezidenta Peru vyhlásili Gamarru. Rozhodujúca bitka sa odohrala 20. januára 1839 pri meste Yungay, kde Čile jasne porazilo vojsko konfederácie. Po tejto porážke bol Santa Cruz nútený ujsť, následne došlo v jeho domovskej Bolívii k prevratu, po ktorom nasledovalo vystúpenie Bolívie z konfederácie. 20. februára 1839 tak prezident Santa Cruz rezignoval a opustil Bolíviu. Revoltu proti Santa Cruzovi viedli viceprezident generál José Miguel de Velasco Franco, ktorého následne parlament zvolil za nového prezidenta a generál José Ballivián. Tým skončila éra Andrésa de Santa Cruza a na dlho aj stabilita v krajine.
Obdobie prevratov.
Krátko po nástupe nového prezidenta do funkcie bolo rozhodnuté, že hlavné mesto Bolívie Chuquisaca sa premenuje na Sucre. Došlo tiež k prijatiu novej ústavy. Najväčší problém pre prezidenta však predstavoval jeho bývalý spojenec proti Santa Cruzovi generál José Ballivián, ktorý chcel byť taktiež prezidentom Bolívie. Povstal voči prezidentovi, no bol porazený a musel utiecť do Peru, kde sa pridal k prezidentovi Gamarrovi. Gamarra chcel taktiež spojiť Peru s Bolíviou a tak bola podpora od Balliviána pre neho veľmi výhodná. Čakal iba na zámienku, aby mohol Bolíviu napadnúť. Zámienkou sa stali nepokoje v Bolívii v roku 1840, ktoré úmyselne vyvolali prívrženci Balliviána. Gamarra následne v októbri 1841 vyhlásil Bolívii vojnu. Pomerne rýchlo obsadilo peruánske vojsko La Paz, no už 18. novembra 1841 sa pri meste Ingavi odohrala rozhodujúca bitka vojny, kde bolívijská armáda prekvapivo porazila Peruáncov, v bitke dokonca zahynul aj prezident Gamarra. Bolívia bola úspešná najmä preto, lebo vojna zjednotila väčšinu obyvateľstva a na stranu prezidenta Velasca Franca sa postavil dokonca aj jeho rival generál Ballivián, ktorý v rozhodujúcej bitke velil vojsku Bolívie. Mierová zmluva bola podpísaná až júni 1842 v meste Puno. Krajina bola napriek vojenskému víťazstvu v ekonomickej kríze. Postupne sa ale začala tvoriť málo početná elita, ktorá pozostávala predovšetkým z veľkostatkárov a obchodníkov z väčších miest. Začalo sa obdobie štátnych prevratov, pričom Velasco Franco vládol iba do júna 1841. V septembri sa vlády ujal generál José Ballivián. Prezident presadil prijatie novej ústavy a osídľovanie východnej časti štátu. Aby štát získal viac peňazí, snažil sa Ballivián o zníženie počtu vojakov, čo vyvolalo v armáde nespokojnosť a niekoľko pokusov o prevrat. Prezident sa tiež snažil o zlepšenie vzdelávania, no súčasne umožnil podnikateľom z Čile preniknúť do Bolívie, čo sa o niekoľko rokov neskôr ukázalo ako problém. Na konci roka 1847 vypuklo niekoľko vojenských povstaní súčasne. Prezident ich postupne potlačil, ale aby situáciu v krajine upokojil, rozhodol sa 23. decembra radšej odstúpiť z funkcie. Funkcie prezidenta sa ujal Eusebio Guilarte Vera, ktorý však bol už po desiatich dňoch prinútený odstúpiť a za prezidenta sa dosadil José Miguel de Velasco Franco, ktorý už bol pred tým prezidentom. Tomuto sa podarilo vládnuť skoro rok, ale čelil tlaku zo strany generála Manuela Isidora Belza, ktorý mal taktiež záujem o vládnutie. Ten viedol voči prezidentovi ozbrojený odpor a v decembri 1848 sa mu podarilo vyhrať a sám sa tak stal prezidentom. Ten chcel svoje postavenie posilniť podporou chudoby, čo mu skutočne pomohlo odraziť niekoľko pokusov o štátny prevrat. Pokusov o prevrat však bolo tak veľa, že sa v auguste 1855 aj prezident rozhodol radšej odstúpiť. Stihol ale presadiť novú ústavu, ktorá zrušila otroctvo a obmedzila funkčné obdobie prezidenta na jedno štvorročné obdobie bez možnosti znovuzvolenia.
V roku 1855 sa uskutočnili prvé prezidentské voľby v dejinách Bolívie. Za prezidenta bol zvolený Jorge Córdova, zať predchádzajúceho prezidenta. Voliť však mohlo iba 13 000 zo skoro dvoch miliónov obyvateľov krajiny. Na druhom mieste skončil José María Linares, ktorý výsledok volieb odmietol uznať a povstal proti novému prezidentovi. Linares mal podporu oligarchie a tak sa mu po dvoch rokoch bojov podarilo zvíťaziť a 21. októbra 1857 sa stal prezidentom on ako prvý nevojak vôbec. V roku 1858 sa vyhlásil za doživotného diktátora, nechal znížiť mzdy úradníkom a znížiť počty vojakov, s ktorými nemal dobré vzťahy. Aj on musel tým pádom čeliť množstvu pokusov o prevrat, až kým aj on nebol v januári 1861 zvrhnutý. Stihol ešte presadiť voľný obchod a začal s modernizáciou krajiny. Nahradil ho triumvirát tvorený Josém Maríom Acháom, Rupertom Fernándezom a Manuelom Antoniom Sánchezom. Už po polroku však začal José María Achá vládnuť sám. Aj on presadil prijatie novej ústavy. Svoje postavenie nechal potvrdiť vo voľbách, po ktorých však proti nemu povstali jeho politickí odporcovia, takže aj on musel čeliť pokusom o prevrat. Prezident Achá nechal krátko po získaní absolútnej moci pozatýkať svojich odporcov a 70 z nich bolo následne popravených. Pri týchto udalostiach bol zavraždený aj bývalý prezident Córdova. Prezidenta zvrhol jeho bývalý spojenec Mariano Melgarejo v decembri 1864. Nový prezident mal podporu iba v armáde, medzi obyvateľmi a neskôr aj oligarchiou bol veľmi nepopulárny. Práve jeho vládou začalo vládnutie viacerých podobných prezidentov, ktorým sa hovorí barbarskí caudillos. Melgarejo mal veľké problémy s alkoholizmom a preto bola jeho vláda veľmi slabá, čo využívala armáda na drancovanie krajiny. V marci 1865 sa do krajiny z exilu vrátil bývalý prezident Manuel Isidoro Belzu, čo vyvolalo nové povstanie proti prezidentovi. Ten prehrával, no rozhodol sa využiť poslednú šancu. Potom, čo Belzu už oslavoval svoje víťazstvo v prezidentskom paláci tam vtrhol prezident Melgarejo a Belzua osobne zastrelil. Týmto činom získal prekvapivo podporu a zostal vládnuť. O rok neskôr sa rozhodol potrestať indiánov, ktorí jeho vládu nepodporovali tým, že začal zabavovať pôdu, na ktorej hospodárili. To vyvolalo veľké indiánske povstanie, ktoré však bolo krvavo potlačené. Následne uzavrel prezident dohodu s Čile o spoločnej hranici a v roku 1869 prenechal časť územia Bolívie Brazílii výmenou za obchodnú dohodu. Taktiež presadil menovú reformu. Už u rok neskôr ale začali vznikať nové povstania. Povstanie malo veľkú podporu indiánov, čo sa prejavilo vo februári 1871 v rozhodujúcej bitke o La Paz, v ktorej povstalci drvivo vládne vojsko porazili. Prezident Melgarejo utiekol z bojiska do susedného Peru. Novým prezidentom sa stal vodca povstania generál Agustín Morales, ktorý nechal ihneď zrušiť zákony, ktoré umožňovali zaberanie pôdy indiánov počas predchádzajúcej vlády. Problém ale predstavovala prítomnosť čilských obchodníkov v departmente Litoral, kde profitovali na ťažbe guána. Prezident navrhol predať celý department Litoral Čile, čo však parlament odmietol. Poslanci na konci roka 1872 radšej presadili uzavretie tajnej dohody s Peru, ktorá smerovala proti Čile. O niekoľko dní neskôr bol prezident zavraždený. Novým prezidentom sa tak stal Tomás Frías Ametller, ten však iba pripravil usporiadanie nových volieb. Tie vyhral Adolfo Ballivián, syn bývalého prezidenta Josého Balliviána. O polroka ale zomrel na rakovinu žalúdka a tak sa prezidentom stal opäť Tomás Frías Ametller. Aj Frías Ametller musel riešiť hlavne povstania domácej opozície a tak sa nemohol naplno sústrediť na susedné Čile. V úrade vydržal do mája 1876, kedy ho po ďalšom štátnom prevrate nahradil generál Hilarión Daza.
Druhá vojna s Čile, strata prístupu k moru a vláda konzervatívcov.
Aj prezident Daza čelil problémom, ktoré mala Bolívia už dlhý čas. Opieral sa hlavne o podporu armády, no jeho reformy sa nepozdávali majiteľom baní, lebo zvyšovali dane na vývoz striebra. Komplikáciou bola tiež požiadavka na federalizáciu, ktorú žiadal veliteľ mesta Santa Cruz de la Sierra Andrés Ibáñez. Ten žiadal rovnoprávnosť pre všetkých a jeho činnosť tak znepokojovala predovšetkým oligarchiu, ktorá presadila, aby prezident zasiahol. V apríli 1877 sa tak stalo a Ibáñez bol popravený. Prezident Daza presadil prijatie ďalšej novej ústavy. Vláda dúfala, že ekonomike pomôže vývoz guána a liadku (liadky sú soli kyseliny dusičnej, ktoré sa dobre rozpúšťajú vo vode a sú významné priemyselné hnojivá), ktoré sa obe hojne nachádzali v departmente Litoral, ktorý patril Bolívii. Povolenie na ťažbu liadku v tomto departmente získala spoločná čilsko-anglická spoločnosť, ktorá s Bolíviou uzatvorila dohodu v roku 1866, že na území, kde ťaží liadok bude oslobodená od daní na 15 rokov. Táto spoločnosť dokonca začala stavať na tomto území železnicu, aby mohla rýchlejšie prevážať vyťažený liadok. V roku 1874 uzatvorilo Čile s Bolíviou ďalšiu dohodu, ktorá potvrdzovala vzájomné hranice a súčasne sa Bolívia zaviazala, že po dobu 25 rokov nebudú čilskí podnikatelia ťažiaci striebro platiť vývozné clo. No už o rok neskôr sa Bolívia dostala do veľkých ekonomických problémov a zaťažila vývoz liadku clom. Čile proti tomuto kroku protestovalo a súčasne vyhlásilo, že posledná vzájomná dohoda sa vzťahovala aj na ťažbu liadku. Následne Čile vyhlásilo, že posledná vzájomná dohoda prestala platiť. Spoločnosť ťažiaca liadok stanovené clo nerešpektovala, načo bolívijská vláda vo februári 1879 reagovala uväznením jej riaditeľa a praktickým znárodnením majetku tejto spoločnosti. Bolívijská vláda následne uvalené clo odvolala, no Čile na predchádzajúce kroky Bolívie reagovalo vyhlásením vojny Bolívii. Keďže v Čile už vedeli o existencii tajnej dohody medzi Bolíviou a Peru, chceli do vojny zatiahnuť aj to, keďže mali záujem aj o peruánske územie bohaté na liadok. Čile 14. februára 1879 obsadilo prístav Antofagasta. Bolívia tak vyhlásila Čile vojnu a v zmysle tajnej dohody požiadala Peru o vojenskú podporu. Peru sa ešte pokúšalo s Čile vyjednávať, no neúspešné, následne Čile vyhlásilo obom štátom vojnu. Tým sa začala tzv. vojna o Pacifik, tiež nazývaná druhá tichomorská vojna, či vojna o liadok. Čilská armáda mala moderné zbrane a veľmi dobre vycvičených vojakov, spojenecké vojsko malo síce presilu, ale zastarané zbrane a slabo vycvičených vojakov. V čase začatia konfliktu však už malo Čile k dispozícii dve moderné pancierované lode. Peruáncom sa síce na začiatku podarilo potopiť jednu čilskú loď, no tá už bola zastaralá, naopak Čiľania potopili jednu z dvoch najmodernejších peruánskych vojnových lodí. O nejaký čas Čiľania dokonca dokázali zajať druhú z dvoch kedysi najmodernejších peruánskych lodí Huáscar, ktorú následne pripojili k svojej flotile. Čile tak mohlo zahájiť pozemnú inváziu do provincie Tarapacá. Hneď na začiatku zaznamenali Čiľania niekoľko víťazstiev a postupovali ďalej. Avšak v bitke pri osade Tarapacá narazili na silnejší odpor, než čakali. Peruánske vojsko ich prekvapilo a túto bitku vyhralo. Čile však napriek tomu pokračovalo ďalej a následné bitky už znova vyhralo. Postupne tak provinciu Tarapacá predsa Čile obsadilo. Obsadenie tejto provincie spôsobilo v Peru aj Bolívii vážne problémy. Peruánsky prezident odišiel z krajiny a bolívijský prezident Daza bol v apríli 1879 zvrhnutý po štátnom prevrate. Aj on následne odišiel z krajiny a nahradil ho Pedro José Domingo de Guerra. V januári 1880 sa prezidentom stal generál Narciso Campero. Čiľania mali v tej dobe už veľkú prevahu, aj početnú, aj kvalitatívnu. Rozhodujúca bitka sa odohrala v polovici roka 1880 pri meste Tacna, kde utrpela bolívijská armáda pod velením samotného prezidenta Campera také veľké straty, že do vojny už vôbec nezasiahla a následne stiahla všetky svoje bojové oddiely na svoje územie. Peruánci nedokázali čilskej ofenzíve vzdorovať a v roku 1883 definitívne vojnu prehrali. Bolívia však podpísala prímerie s Čile až rok po skončení vojny. Víťazné podmienky Čile boli veľmi tvrdé. Čile získalo bolívijskú provinciu Litoral (súčasná provincia Antofagasta), čim Bolívia stratila prístup k moru. Peru muselo odovzdať provincie Tarapacá, Tacna (túto provinciu v 20. storočí Čile vrátilo Peru) a Arica. Strata prístupu k moru bola ešte potvrdená mierovou zmluvou z roku 1904.
Koniec vojny a strata prímorského územia bohatého na liadok a guáno znamenalo pre Bolíviu nutnosť hľadať nové spôsoby, ako získať peniaze do štátneho rozpočtu. Bolívia sa tak vrátila k ťažbe striebra ako najvýznamnejšej zložky ekonomiky. Anglické spoločnosti začali budovať v Bolívii železnice, čo malo pomôcť ekonomike. Postupne však železnicu využili podnikatelia z Čile, ktorí získali kontrolu nad predajom poľnohospodárskych produktov v Bolívii. Prezident Campero nechal prijať novú ústavu. Najväčšiu moc v krajine získali dve politické strany, Konzervatívna strana a Liberálna strana. Konzervatívnu stranu ovládali bohatí podnikatelia z Čile a Veľkej Británie a preto podporovala mier s Čile, naopak Liberálna strana považovala Čile za nepriateľa. Voľby v roku 1884 vyhral bohatý banský podnikateľ Gregorio Pacheco z Demokratickej strany. Tento sa prezidentom stal vďaka dohode s Konzervatívnou stranou, keď sa zaviazal podporiť ich kandidáta v nasledujúcich voľbách. Práve on uzatvoril prímerie s Čile, no v ňom ponechal otázku hraníc otvorenú, zameral sa iba na obchodnú dohodu s Čile. Pacheco dokázal vládnuť celé štvorročné funkčné obdobie, čo prinieslo potrebnú stabilitu. V roku 1888 sa konali ďalšie voľby, ktoré podľa dohody vyhral konzeratívec Aniceto Arce. Aj on bol bohatý majiteľ baní. Arce už musel čeliť pokusom o prevraty, ktoré viedli zástancovia liberálov. Presadzoval dobré vzťahy s Čile na úkor Peru, pretože dúfal v získanie prístupu k moru práve na úkor Peru. Z dôvodu príchodu nových osadníkov do odľahlejších častí krajiny sa v roku 1889 vzbúrili tamojší indiáni. Vláde sa ale podarilo povstanie potlačiť, pričom po boji bolo povraždených množstvo indiánov. Aby zaručil výhru kandidáta konzervatívcov v ďalších prezidentských voľbách, nechal zatknúť predstaviteľov Liberálnej strany. To umožnilo vo voľbách konaných v roku 1892 vyhrať konzervatívcovi Marianovi Baptistovi. Ten v roku 1895 uzatvoril dohodu s Čile, v ktorej sa Bolívia zriekla svojho pobrežného územia za garanciu, že Bolívia v budúcnosti získa prístav v Tichom oceáne, čo sa však nikdy nestalo. Napriek silnejúcemu odporu liberálov sa konzervatívcom podarilo vo voľbách v roku 1896 presadiť ďalšieho svojho kandidáta Severa Fernándeza, ktorý bol taktiež vlastníkom bane. Vplyv vlastníkov baní sa však so znižovaním svetových cien striebra začal taktiež znižovať. Prezident sa preto snažil rokovať s opozičnými liberálmi, no tých už v tom čase podporovali vlastníci baní na cín, ktorí získavali dominantné postavenie na úkor vlastníkov strieborných baní. Predmetom hlavného sporu oboch skupín sa stala otázka hlavého mesta, konzervatívci presadzovali svoju baštu Sucre, kým liberáli zas svoju baštu La Paz a súčasne chceli federalizáciu štátu, čím chceli ukončiť vládu konzervatívcov. V decembri 1898 vyhlásili liberáli v La Paze federatívnu republiku, čo vyvolalo občiansku vojnu, zvanú tiež Federálna revolúcia. Na čelo povstalcov sa postavil liberál José Manuel Pando. Ten dokázal zorganizovať federálne vojsko a vyzbrojiť ho modernými zbraňami z Peru. Ako veľmi dôležitou sa ukázala podpora zo strany indiánov pre povstalcov, pretože práve indiáni dokázali zvrátiť obliehanie La Pazu vládnym vojskom. Boje ale trvali niekoľko mesiacov, až kým v apríli 1899 v bitke pri obci Paria povstalci zvíťazili. Po výhre sa však vzbúrili indiáni, ktorí boli do tej doby spojencami povstalcov a vyhlásili vlastný štát. Pando však rýchlo toto povstanie potlačil. Prezident Severo Fernández ušiel 12. apríla 1899 z krajiny, čím skončila vláda konzervatívcov.
Bolívia na začiatku 20. storočia.
Vláda liberálov.
Po víťaznej občianskej vojne sa k moci dostali zástupcovia Liberálnej strany. V skutočnosti však vládu nad Bolíviou získali traja najmocnejší oligarchovia a majitelia cínových baní Simón Iturri Patiño, Moritz Hochschild a Carlos Víctor Aramayo. Iturri Patiño patril dokonca medzi najbohatších ľudí na svete. Práve oni v skutočnosti rozhodovali o politike vlády. Už krátko po nástupe liberálov k moci však musela Bolívia čeliť územným nárokom Brazílie, ktorá chcela získať územie zvané Acre, ktoré bolo bohaté na kaučuk. Ten bol významným zdrojom príjmov Bolívie. Miestni Brazílčania, ktorí ale tvorili vďaka masívnemu prisťahovalectvu do oblasti väčšinu tamojšieho obyvateľstva, dokonca vyhlásili nezávislú Republiku Arce, čo spustilo ozbrojený konflikt, ktorý trval do roku 1903. Vojensky sa Bolívia Brazílii nemohla rovnať, ozbrojené strety jasne prehrala a tak sa konflikt skončil vzájomnou dohodou, v ktorej Bolívia postúpila pomerne veľké územie Brazílii výmenou za 2 milióny britských libier.
Po skončení Federálnej revolúcie bola ustanovená dočasná chunta, ktorú tvorili José Manuel Pando, Serapio Reyes Ortiz a Macario Pinilla Vargas. Táto vládla do októbra, kedy sa funkcie prezidenta ujal po voľbách vodca revolúcie José Manuel Pando. Vláda začala ihneď s masívnym budovaním železničnej siete, čo umožnilo oveľa lepšie spojenie medzi jednotlivými časťami krajiny a súčasne uľahčilo a zlacnilo presun tovarov, hlavne cínu a kaučuku. Pando v roku 1904 uzatvoril po dlhom čakaní mierovú zmluvu s Čile, na ktorú sa čakalo 20 rokov. V tejto zmluve Bolívia definitívne uznala stratu prímorského regiónu a vzdala sa nároku na prístav v Tichom oceáne. Vláda totiž potrebovala Čile k umožneniu efektívneho obchodu, čo bolo pre ňu najpodstatnejšie. Prezident sa vôbec nesnažil o federalizovanie krajiny, čo bol oficiálne dôvod poslednej občianskej vojny. Zmena ale nastala v tom, že Bolívia získala súčasne dve hlavné mesta, La Paz sa stal sídlom exekutívy a Sucre legislatívy. Vláde liberálov sa ekonomicky darilo a tak bez problémov vyhrali liberáli aj prezidentské voľby v roku 1904, po ktorých sa prezidentom stal ich kandidát Ismael Montes. Ten bol zamestnanec bohatého majiteľa cínových baní Simóna Iturri Patiña. Za jeho vlády dosiahla Bolívia vďaka vývozu cínu a kaučuku veľké zisky. To umožnilo pokračovať v rozširovaní železnice, začať s reformami armády či školstva. V roku 1909 sa konali nové voľby, v ktorých vyhral ďalší liberál Eliodoro Villazón. Ten bol verný ďalšiemu podnikateľovi Carlosovi Víctorovi Aramayovi. Bývalý prezident vládol o rok dlhšie z dôvodu úmrtia kandidáta, ktorý vyhral riadne voľby v roku 1908. Aj za vlády tohto prezidenta pokračovala modernizácia štátu, ktorú umožnili veľké príjmy z exportu. Ďalšie voľby sa konali v roku 1913 a podľa očakávania v nich vyhral bývalý prezident Ismael Montes. Krajina bola prakticky závislá na vývoze cínu, no 1. svetová vojna, ktorá zasiahla Európu, teda hlavný cieľ exportu, ceny cínu znížila. Vláda tak už nemohla utrácať peniaze tak, ako pred tým. Šetrenie vyvolalo nespokojnosť a stabilná a dominantná Liberálna strana sa začala rozpadať. Oddelila sa z nej časť nespokojných členov, ktorí vytvorili Republikánsku stranu. Liberáli mali šťastie, keď po krátkom čase začali ceny cínu znova rásť a tak mohli znova investovať peniaze do rôznych projektov. Vďaka tomu vyhrali aj ďalšie voľby v roku 1917, kedy sa prezidentom stal José Gutiérrez Guerra. S tým sa ale nechceli zmieriť členovia novej Republikánskej strany, ktorí výsledky volieb neuznali. Začali požadovať prehodnotenie podmienok mierovej zmluvy s Čile, požadovali návrat prímorského regiónu a vyvolali protivládne stávky, ktoré boli veľmi tvrdo potlačené vojskom. V júli 1920 svoju snahu republikáni zavŕšili v úspešnom štátnom prevrate, keď s podporou armády zvrhli prezidenta, ktorý musel ujsť na veľvyslanectvo USA, kde následne rezignoval.
Vláda republikánov.
S víťazstvom republikánov v prevrate sa k moci dostala po dlhej dobe armáda, ale i stredná vrstva a robotníci, ktorí spoločne tvorili opozíciu voči oligarchom. Vlády sa ujala dočasná chunta, ktorú tvorili republikáni Bautista Saavedra Mallea, José María Escalier a José Manuel Ramírez. Nová vláda pristúpila k sociálnym reformám, uzákonila osemhodinovú pracovnú dobu a umožnila stávkovať. Aj republikáni investovali do stavby železnice a armády. Na druhej strane vôbec nezasiahli voči oligarchom, ktorí ovládali Liberálnu stranu. Už v januári 1921 bol za prezidenta zvolený Bautista Saavedra Mallea, ktorý už od začiatku musel čeliť rozkolu vo vlastnej strane. Z tej sa oddelili nespokojní členovia a založili Pravú republikánsku stranu. Členovia pravých republikánov boli radikálni a nesúhlasili so spoluprácou s liberálmi a ľavičiarmi a hlavne podporovali iného kandidáta na prezidenta. Proti vláde tak vzniklo niekoľko pokusov o prevrat, ktoré viedli práve nespokojní radikálni praví republikáni. Napriek tomu, že prezidenta títo považovali za ľavicového, neváhal Saavedra Mallea tvrdo potlačiť stávky a nepokoje indiánov, ktoré začali vznikať. Nakoniec predsa len zdanil ťažbu cínu, na čo časť oligarchov reagovala odchodom do zahraničia, čo znamenalo stratu príjmov pre štátny rozpočet. Vláda si tak začala brať pôžičky z USA, ktoré však neboli veľmi výhodné. V roku 1922 predal licenciu na ťažbu ropy, ktorá sa našla v Bolívii spoločnostiam z USA, čo znamenalo potvrdenie začiatku obchodnej hegemónie Spojených štátov v Bolívii. Prezident vydržal celé funkčné obdobie a v roku 1925 ho mal vystriedať víťaz volieb José Gabino Villanueva, ktorý však kritizoval Saavedru Malleu a chcel vládnuť s opozíciou. Na to Saavedra Mallea reagoval anulovaním volieb. Vlády v pozícii dočasného prezidenta sa ujal iný republikán Felipe Segundo Guzmán. V decembri 1925 sa tak uskutočnili ďalšie voľby, ktoré vyhral Hernando Siles Reyes. Úradu sa ujal v januári 1926. Spočiatku bol spojenec bývalého prezidenta, no na konci roka 1926 sa mu vzoprel a založil so svojimi prívržencami Nacionalistickú stranu. Siles Reyes začal tvrdo bojovať s ľavicovými myšlienkami a hnutiami, čo vyvolalo nespokojnosť a nové povstania indiánov, ktoré vláda tvrdo potlačila. Veľmi negatívne do jeho vlády zasiahla veľká hospodárska kríza z konca 30. rokov 20. storočia, ktorá spôsobila veľké zníženie cien cínu a teda podstatné straty štátneho rozpočtu. Vláda preto pristúpila k prijatiu nových pôžičiek z USA. Ani to však nepomohlo, keďže ceny cínu klesli ešte viac a ekonomika Bolívie sa úplne zrútila. To spustilo novú vlnu protestov, čo využila armáda, ktorá v máji 1930 prezidenta zvrhla.
Na čelo štátu sa fakticky dostal generál Carlos Blanco Galindo, čím skončila vláda republikánov. Jeho cieľom bolo hlavne presadiť ústavu, ktorá by zakazovala znovuzvolenie prezidenta. V roku 1931 sa konali nové voľby, ktoré vyhral Daniel Salamanca Urey z Pravej republikánskej strany. Za viceprezidenta bol vybraný zástupca Liberálnej strany, čo potvrdilo úplný návrat cínových oligarchov k moci, ktorí využili krátku vojenskú vládu na odstavenie všetkých politických protivníkov. Hlavnou snahou vlády bolo zvýšenie cien cínu a potláčanie ľavice a odborov. Aby získal prezident podporu, začal sa zameriavať na región zvaný Chaco, na ktorý si nárokovala nie len Bolívia, ale aj susedný Paraguaj. Bolívia tvrdila, že má na Chaco právo ako nástupca bývalej španielskej audiencie v meste Chuquisaca, ktorá Chaco spravovala. Hranice však neboli nikdy jasne stanovené. Formálne sa Bolívia hlásila k tomuto územiu vždy, no neprejavovala o Chaco vážny záujem až do chvíle, než stratila prístup k moru po prehranej vojne s Čile v roku 1883. Vláda Bolívie sa teda zamerala práve na Chaco, kde boli splavné rieky, ktoré ústili až do Atlantického oceánu, čím chcela Bolívia obnoviť spojenie s morom. Územie Chaca však za svoje považoval aj Paraguaj a tak vlády oboch štátov o tomto probléme viackrát jednali, no bez úspechu. Oba štáty tak v Chacu budovali vlastné osady a pevnosti a predávali pôdu. V 20. rokoch 20. storočia pridelila bolívijská vláda právo na ťažbu ropy v Chacu americkej spoločnosti Standard Oil, súčasne zas paraguajská vláda udelila tie isté práva britsko-holandskej spoločnosti Royal Dutch Shell. V tej dobe totiž panovalo presvedčenie, že v Chacu sú bohaté zásoby ropy, čo iba zvýšilo snahu oboch štátov na získaní tohto územia. Nasledovali ďalšie pokusy o uzatvorenie dohody, no aj tie boli neúspešné. Oba štáty tak začali zbrojiť. Na Paraguajskú stranu sa postavila Argentína, no prezident bol presvedčený, že v prípadnej vojne by Bolívia Paraguaj ľahko porazila. V polovici roka 1931 už oba štáty prerušili vzájomné diplomatické vzťahy. 15. júna 1932 bolívijské vojsko zaútočilo na paraguajskú pevnosť pri jazere Pitiantutá, čím začala vojna o Chaco.
Vojna o Chaco.
Bolívia si najala na pomoc nemeckých vojenských poradcov, na čelo bolívijskej armády sa dokonca postavil nemecký dôstojník Hans Kundt. Zbrane Bolívii dodávali britské a československé spoločnosti. Paraguajci si najali na pomoc francúzskych vojenských poradcov. Francúzi dodávali Paraguaju zbrane a vybudovali prvé letectvo. Ďalších dodávateľov zbraní získal Paraguaj v USA, Španielsku, Belgicku, Taliansku a iných európskych štátoch. Na velení paraguajskej armády sa z väčšej časti podieľali ruskí vojenskí dôstojníci, ktorí z Ruska ušli po neúspešnej občianskej vojne s boľševikmi. Bolívijskú armádu z veľkej časti tvorili indiáni, ktorí nechceli bojovať, ich mobilizácia bola nútená a indiáni sa kvôli tomu niekoľkokrát vzbúrili. Navyše pochádzali z vysokohorského prostredia Bolívie a na boje v nížine pri teplotách okolo 40 °C neboli zvyknutí. Ako veľmi významnou sa ukázala stratégia, pretože kým Bolívia pod velením Kundta bojovala zastaraným spôsobom frontálnych útokov známym z 1. svetovej vojny, Paraguaj pod velením domáceho dôstojníka Josého Félixa Estigarribiu sa zameral na najmodernejšie spôsoby boja. Po prvom bolívijskom útoku vykonal Paraguaj už o mesiac neskôr protiútok a stratenú pevnosť dobyl späť. Nasledovali ďalšie bolívijské útoky na iné paraguajské pevnosti v Chacu. Paraguajský prezident následne vyhlásil mobilizáciu. Paraguaj tak začal útok 9. septembra 1932, čo je považované za oficiálny začiatok vojny. Ako prvú dobyli Paraguajci pevnosť Bonquerón, ktorá padla 29. septembra. Paraguaj pokračoval v ofenzíve a postupne obsadil viacero ďalších pevností. Paraguaj tak využil čas, ktorý mu poskytla zdĺhavá mobilizácia v Bolívii. Tá bola ukončená až v decembri 1932 a tak nasledovala bolívijská protiofenzíva. Ofenzíva bola spočiatku úspešná a Bolívia získala viacero paraguajských pevností, no pri pevnosti Nanawa došlo 20. januára 1933 k zastaveniu bolívijského útoku Paraguajcami. Nasledoval ďalší neúspešný útok Bolívie na inom mieste, čo malo za následok demoralizáciu bolívijskej armády, čím sa ofenzíva prakticky zastavila. Na konci januára 1933 sa pokúsili Argentína, Brazília a Čile vyjednať prímerie, no tieto snahy boli neúspešné. O novú ofenzívu sa Bolívia pokúsila v júli 1933, no táto snaha bola znova neúspešná. Bolívia stratila tisíce vojakov, zatiaľ čo Paraguaj iba niečo vyše 100. Po neúspechoch nepriateľa sa paraguajské velenie rozhodlo v septembri 1933 začať druhú ofenzívu. Cieľom bolo ovládnuť kľúčové pevnosti Bolívie v oblasti. Paraguajská armáda zaznamenala rýchle úspechy. Zdecimované bolívijské vojsko sa stiahlo k pevnosti Campo Vía, kde v mesiacoch november a december roku 1933 prebehli rozhodujúce boje Proti sebe stálo 9 000 demoralizovaných bolívijských vojakov a viac ako 17 000 Paraguajcov. Túto bitku podľa očakávania jednoznačne vyhral Paraguaj, keď zajal viac ako 7 000 nepriateľských vojakov a získal veľké množstvo zbraní. Z tejto porážky sa už Bolívia až do konca vojny nedokázala úplne spamätať. Nasledovalo odvolanie generála Kundta, ktorého nahradil bolívijský generál Enrique Peñaranda. Paraguajský prezident chcel po tejto výhre ponúknuť Bolívii mier, navrhol preto prímerie, ktoré malo platiť od 19. do 30. decembra 1933. Na tento návrh Bolívia pristúpila, aby získala čas, po ktorý začala organizovať novú armádu.
Keďže Bolívia nevyužila prímerie na vyjednávanie a naopak začala budovať novú armádu, začal Paraguaj 6. januára 1934 tretiu veľkú ofenzívu. Už na počiatku obsadili paraguajskí vojaci dôležité bolívijské pevnosti. Územie, ktoré Paraguaj kontroloval sa tak výrazne zväčšovalo, čo komplikovalo logistiku. Prvý úspech po dlhom čase zaznamenala bolívijská armáda v máji 1934 v bitke pri Cañada Strongest. Paraguaj síce túto bitku jednoznačne prehral, no jeho ofenzíva pokračovala ďalej. Ani jedna strana však nedokázala získať potrebnú prevahu a tak pre zmenu navrhol diplomatické rokovanie prezident Bolívie Daniel Salamanca Urey. Paraguajské velenie však týmto snahám nedôverovalo a začalo prekvapivý útok na severozápade, kedy paraguajská armáda prešla cez náročný terén a dobyla pevnosť 27 de Noviembre a následne paraguajské vojsko zamierilo k bolívijským ropným poliam pri meste Camiri. Túto oblasť dosiahla paraguajská armáda na konci augusta 1934. Keďže však paraguajská armáda nemala dostatok zásob, rozhodla sa pre ústup. Aby Bolívia mohla čeliť paraguajskej ofenzíve na severe, musela oslabiť svoje vojsko na juhu. To umožnilo Paraguaju zaútočiť práve v južnej časti frontu. Tisíce bolívijských vojakov bolo zajatých už po krátkom boji. Situácia bolívijského vojska bola kritická a tak opustilo veľmi dôležitú pevnosť Ballivián. Tú následne 17. novembra 1934 bez boja obsadili Paraguajci. Prezident Salamanca Urey odišiel osobne na bojisko, čo využili nespokojní armádni dôstojníci a 27. novembra ho prinútili rezignovať. Novým prezidentom sa stal dovtedajší viceprezident José Luis Tejada Sorzano z Liberálnej strany. Bolívia následne začala ofenzívu na severe, kde sa jej spočiatku darilo, no keď sa Paraguaju podarilo obsadiť jediný zdroj vody v oblasti, skončila aj táto snaha Bolívie neúspechom. Paraguajská armáda následne zaútočila na západe v samotnej Bolívii na oblasť okolo mesta Villamontes. Tu sa Paraguajcom podarilo obsadiť všetky ústupové cesty pre bolívijskú armádu, čo bola pre Bolíviu ďalšia katastrofa. Bolívijské jednotky sa opevnili pred mestom Villamontes, kde očakávali paraguajský útok. Ten sa im vo februári 1935 podarilo odraziť. Paraguaju sa napriek tomu podarilo prerušiť spojenie medzi mestom Villamontes a mestom Santa Cruz de la Sierra.
V máji 1935 začali opäť diplomatické rokovania, čo zastavilo ofenzívy oboch armád. Bolívia sa napriek tomu ešte pokúsila o posledný útok na začiatku júna 1935, ktorý však skončil ich porážkou. Vyjednávanie viedli Argentína, Brazília, Čile, Peru, Uruguaj a USA. Už 11. mája 1935 začali rokovania v Buenos Aires. Diplomatické vyjednávanie však bolo nakoniec úspešné a tak vojna o Chaco skončila 12. júna 1935, kedy bol podpísaný protokol o ukončení nepriateľstva. Boje však skončili až 14. júna 1935. 1. júla 1935 sa v Buenos Aires začala mierová konferencia, ktorá mala riešiť predovšetkým otázku hraníc. Vyjednávanie však trvalo až tri roky, po ktorých bola 21. júla 1938 podpísaná konečná mierová zmluva. Paraguaj stratil vo vojne 35 000 až 50 000 ľudí, straty Bolívie sú odhadované až k počtu 80 000. Oba štáty stála vojna obrovské množstvo peňazí. Konečná dohoda znamenala, že Bolívia stratila tri štvrtiny územia Chaco, naopak územie Paraguaja sa vďaka úspešnej vojne zväčšilo o približne . Bolívia získala predsa len prístup k rieke Paraguaj, ktorý sa nachádza na úplnom okraji jej územia v rámci vojenského prístavu Puerto Busch.
Vojenské vlády.
Vojenský socializmus.
Ďalšia vojenská porážka a s tým spojená ďalšia strata územia mala za následok veľké spoločenské a politické zmeny v krajine. Vtedajšie hlavné politické strany získali povesť nekompetentných spolkov a ich miesto aj s podporou časti spoločnosti mala zaujať armáda, kde prevládali sympatizanti talianskeho fašizmu. Druhá časť spoločnosti, hlavne chudoba, robotníci a indiáni dávali prednosť krajnej ľavici a jej myšlienkam, čím sa Bolívia zaradila k hlavným baštám krajnej ľavice v Južnej Amerike. Za hlavného vinníka prehry okrem domácej oligarchie, ktorá ovládala hlavné politické strany bol väčšinou spoločnosti označený zahraničný kapitál. Tradičné strany boli vystriedané novými na celom politickom spektre, pričom iba Republikánska strana si dokázala aspoň čiastočne udržať svoje postavenie, no iba za cenu transformácie na Republikánsku socialistickú stranu, čo malo predstavovať príklon k socializmu. Aby členovia tradičných strán nestratili úplne možnosť ovplyvňovať dianie v krajine, zjednotili sa do spoločného politického hnutia nazvaného Zhoda (Concordancia). Zložitá politická situácia vyvrcholila v máji 1936, keď armáda zosadila prezidenta Josého Luisa Tejadu Sorzana. Na čele vojenského prevratu stál veliteľ armády generál Germán Busch, ktorý začal tvoriť novú vládu, ktorú mali tvoriť členovia Spojenej socialistickej strany a Republikánskej socialistickej strany. Tento pokus však trval iba veľmi krátko a vojsko pristúpilo k vojenskej vláde. Na jej čelo bol 20. mája 1936 dosadený dôstojník David Toro, čím začala éra tzv. vojenského socializmu inšpirovaného situáciou v Taliansku. Cieľom novej vojenskej vlády bola politika v prospech robotníkov, chudoby a vojenských veteránov, čo malo predstavovať okrem iného aj zavedenie tzv. pracovnej povinnosti, či kontrola cien potravín. Na druhej strane vláda tvrdo bojovala proti ľavici, ktorú považovala za extrémnu, teda proti komunistom a anarchistom. Aby vláda získala viac peňazí, rozhodla sa v marci 1937 znárodniť ropný priemysel v Bolívii, čím však tiež chcela potrestať americkú spoločnosť Standard Oil, ktorá bola všeobecne obviňovaná z podielu na porážke Bolívie v poslednej vojne. Opatrenia vlády z pozadia stále sledoval veliteľ armády Germán Busch a v júli 1937 sa rozhodol prevziať moc osobne a poslal prezidenta do exilu. Generál Busch mal aj napriek prehre vo vojne veľkú prestíž, no nebolo jasné, či bude pokračovať v socialistických opatreniach, alebo nie. Ako prvé však presadil prijatie novej ústavy, ktorá mala umožniť štátu plne riadiť hospodárstvo, ekonomiku a sociálne veci. Následne prezident nechal rozpustiť parlament a vládol ako diktátor. Busch síce prejavoval isté sympatie k nacizmu, no odmietal antisemitizmus a rasizmus. Na druhej strane presadil v máji 1939 prijatie prvého zákonníku práce, ktorý výrazne pomohol pracujúcim v krajine. Aby pomohol s obnovou krajiny, prikázal tzv. povinný odvod devíz do národnej banky. To znamenalo, že banské spoločnosti museli zahraničné devízy, ktoré získali exportom cínu, odovzdať do národnej banky, kde sa tieto zamenili za domácu menu v pevne stanovenom kurze, čo malo dobrý dopad na štátny rozpočet. To ale vyvolalo veľký odpor banskej oligarchie, ktorá bola stále veľmi silná. Prezident však pohrozil každému, kto by toto nariadenie obchádzal trestom smrti. Moritz Hochschild, jeden z troch hlavných cínových oligarchov sa však napriek tomu pokúsil nariadenie obísť a iba s veľkým šťastím sa vyhol zastreleniu potom, čo ho prezident nechal zatknúť. Prezident ale trpel psychickými problémami a pod veľkým tlakom spojeným s vymáhaním devízového nariadenia sa 23. augusta 1939 sám zastrelil vo veku 35 rokov.
Smrť prezidenta znamenala, že v armáde získali prevahu skôr pravicové sily a za prezidenta tak bol dosadený generál Carlos Quintanilla, ktorý vyznával skôr liberálne hodnoty. Ten však vládol iba do volieb konaných v roku 1940. Voľby vyhral ďalší generál Enrique Peñaranda, ktorý sa taktiež radil k pravicovému krídlu armády. V parlamente však mala prevahu ľavica, čo vytváralo komplikovanú politickú situáciu. Práve s nástupom prezidenta Peñarandu do úradu sa k moci fakticky vrátili cínoví oligarchovia, ku ktorým mal nový prezident blízko a v súlade s ich záujmami aj vykonával svoju politiku. Na konci roka 1942 však prezident nechal krvavo potlačiť stávku baníkov v meste Catavi. To vyvolalo veľké nepokoje a časť armády s podporou ľavice sa rozhodla prezidenta zvrhnúť. Prevrat sa uskutočnil 20. decembra 1943 a vlády sa ujal mladý dôstojník Gualberto Villarroel. Ľavica, ktorá ovládala parlament následne o rok neskôr presadila prijatie novej ústavy podľa jej predstáv. Cínoví oligarchovia sa však snažili vyvolať voči vláde prevrat, kvôli čomu skoro opäť zastrelili oligarchu Moritza Hochschilda, ktorý bol hlavným iniciátorom príprav prevratu. Napriek tomu organizoval Hochschild v roku 1944 ďalší podobný pokus, ktorý už bol skoro úspešný, no vzbúrených vojakov porazili a následne tajne popravili vládnou vyslaní vojaci z La Pazu. V novembri 1944 nechal prezident zrušiť zákaz, ktorý bránil všetkým indiánom vstup na hlavné námestie v La Paze a súčasne prijal aj ďalšie opatrenia, ktoré zlepšili postavenie indiánov (ktorí tvorili väčšinu obyvateľstva). Tajná poprava vzbúrencov, ktorá sa odohrala ešte pred tým, sa stala dôvodom, pre ktorý získala snaha o zvrhnutie vlády veľkú podporu. V polovici roka 1946 sa uskutočnila generálna stávka, ktorú sa prezident snažil ukončiť odvolaním ľavicových ministrov a ich nahradením vojakmi. To ale situáciu neupokojilo a tak sa prezident Villarroel rozhodol 21. júla podať demisiu, no situácia sa aj tak vyhrotila a protestujúci vtrhli do prezidentského paláca, prezidenta a jeho spolupracovníkov zavraždili a zavesili na pouličné lampy.
Návrat civilnej vlády a Bolívijská národná revolúcia.
Po vražde prezidenta a faktickom prevrate sa na čelo štátu postavil civil Néstor Guillén, ktorý bol na čele dočasnej vlády iba do augusta. 15. augusta sa dočasným prezidentom stal ďalší civilista Tomás Monje. V marci 1947 sa po prezidentských voľbách stal novým prezidentom lekár Enrique Hertzog, ktorého podporovala Strana republikánskej socialistickej únie. Vláda však musela čeliť nedostatku peňazí, čo bol následok stále sa znižujúcej ťažby nerastov, hlavne cínu. Vláda pristúpila k tlačeniu nových peňazí, čo automaticky zvýšilo infláciu a teda reálne mzdy začali klesať. V prvej polovici roka 1947 sa navyše vzbúrila väčšina indiánov v najľudnatejších častiach krajiny. Vláda vyslala na potlačenie nepokojov armádu aj políciu, no ani tie nedokázali udržať dlhodobejší poriadok. Kvôli znižujúcej sa reálnej mzde začali stávkovať baníci, pričom v roku 1949 sa ich stávka stala dokonca generálnou. Stávkujúci pri tejto príležitosti uväznili dvoch pracovníkov zo zahraničia, ktorých chceli vymeniť za svojich uväznených predákov. Ale potom, čo vláda na výmenu nepristúpila, stávkujúci uväznených cudzincov zavraždili. Na to reagovala armáda masakrom stávkujúcich baníkov, čo v auguste vyvolalo veľké nepokoje. Vzbúrencom sa podarilo obsadiť viaceré najvýznamnejšie bolívijské mestá a vytvoriť tzv. revolučnú vládu. Po troch týždňoch vzburu potlačilo vojsko. Prezident Hertzog sa radšej rozhodol 22. októbra 1949 odstúpiť, aby situáciu upokojil. Na čelo krajiny sa tak automaticky dostal viceprezident Mamerto Urriolagoitía. Za jeho vlády ponúklo Čile Bolívii časť svojho územia, čím by Bolívia získala znova prístup k moru výmenou za vodu z bolívijských jazier, čo však prezident odmietol. Namiesto toho sa sústredil na potláčanie nepokojov a opozície. V polovici roka 1951 sa uskutočnili nové prezidentské voľby, ktoré vyhral ľavičiar Víctor Paz Estenssoro. Výhru ľavice však úradujúci prezident nechcel dopustiť, podal v predstihu 16. mája 1951 demisiu a vládu odovzdal armáde, ktorá vytvorila vojenskú chuntu. Na jej čele bol generál Hugo Ballivián, ktorý nechal okamžite anulovať výsledky volieb a vyhlásil výnimočný stav.
Vojenská vláda ale musela čeliť silnej opozícii ľavice, ale aj časti armády. Vojenskú vládu nakoniec ukončila samotná armáda, ktorá už 9. apríla 1952 začala povstanie. Boje trvali do 11. apríla, kedy podal prezident Ballivián demisiu. Víťazstvo ľavice umožnilo návrat viacerých významných ľavicových politikov z exilu. Vlády sa však na necelý týždeň ujal Hernán Siles Zuazo, jeden z vodcov povstania, vládu bol ale rozhodnutý odovzdať víťazovi posledných volieb Pazovi Estenssorovi. 16. apríla sa vlády ujal ľavicový líder Víctor Paz Estenssoro, ktorý sa krátko pred tým vrátil z exilu. Moci sa tým ujala ľavicová strana Revolučné nacionalistické hnutie, alebo tiež MNR. Nová vláda začala okamžite s represiami, prepustila stovky dôstojníkov, úlohu polície a časti armády prevzali robotnícke milície tvorené baníkmi a došlo k vytvoreniu koncentračných táborov pre oponentov vlády a strany. V týchto táboroch skončili stovky ľudí. Na druhej strane v polovici roka 1952 udelila vláda volebné právo pre všetkých mužov a ženy starších ako 21 rokov, čo bola veľká zmena. Do tej doby totiž mohlo voliť iba niekoľko stotisíc belochov, ktorí boli gramotní. 70% obyvateľstva Bolívie (hlavne indiánov) v tej dobe bolo negramotných. Indiáni mali stále zakázaný vstup do centier miest. V októbri došlo k znárodneniu najvýznamnejších cínových baní, čo postupne viedlo skoro k ich úplnému kolapsu. K faktickému znárodneniu došlo aj v oblasti poľnohospodárstva, kedy najprv indiáni obsadili statky, čo neskôr legitimizovala vláda opatrením. Nasledujúcich desať rokov vláda postupne prerozdelila veľké územie poľnohospodárskej pôdy. Vďaka tomu sa podarilo upokojiť indiánov, ktorí tak nadlho nepristúpili k väčším vzburám a protestom. Tým však došlo k zníženiu poľnohospodárskej produkcie a krajina musela dovážať stále viac potravín. Do toho sa pridala vysoká inflácia a až úver z USA v podstate zachránil Bolíviu pred bankrotom. Vláda tak na druhej strane znova umožnila zahraničným spoločnostiam podieľať sa na ťažbe ropy v Bolívii, odškodnila majiteľov znárodnených podnikov a postavila sa proti komunizmu. Vláda následne rozhodla rozvinúť aj východnú časť krajiny a začala podporovať hlavne poľnohospodárstvo a migráciu na východ. V roku 1956 sa uskutočnili nové voľby, ktoré vyhral Hernán Siles Zuazo, taktiež kandidát strany MNR, no pravicovejšie založený. Tento sa rozhodol skončiť s lavicovými opatreniami, pretože chcel znížiť infláciu. Vláda následne prijala ozdravný plán navrhnutý Medzinárodným menovým fondom, čo znamenalo skončenie podporných vládnych opatrení pre chudobu a robotníkov. To viedlo k neskoršiemu rozpadu vládnej strany. Proti vláde však paradoxne vystúpila najviac krajne pravicová strana Bolívijská socialistická falanga, ktorá sa niekoľkokrát pokúsila o štátny prevrat. Napriek tomu dovládla vláda až do volieb v roku 1960. Tieto vyhral znova bývalý prezident Víctor Paz Estenssoro. Už krátko po voľbách sa z vládnej strany oddelilo pravicové krídlo, ktoré založilo Autentickú revolučnú stranu. Napriek tomu sa vláde podarilo už v nasledujúcom roku presadiť novú ľavicovú ústavu, ktorá legitimizovala predchádzajúce ľavicové reformy ešte z čias prvej vlády prezidenta Paza Estenssora. No aj tak musela vláda pristúpiť k znižovaniu počtu zamestnancov v hlavných cínových baniach, čo vyvolalo nové stávky a nepokoje. V roku 1964 sa uskutočnili ďalšie voľby, ktoré znova vyhral Víctor Paz Estenssoro. Aby upevnil svoju moc, za viceprezidenta si vybral generála Reného Barrientosa, čím chcel získať podporu celej armády. Práve generál Barrientos využil stávky a nepokoje a 4. novembra 1964 zvrhol prezidenta a sám sa dosadil na čelo Bolívie.
Návrat armády k moci.
Vládu prevzala vojenská chunta a na jej čelo sa postavili viceprezident generál René Barrientos a veliteľ pozemného vojska generál Alfredo Ovando Candía. V roku 1966 nechala armáda zorganizovať voľby, v ktorých vyhral práve generál Barrientos a stal sa tak formálne riadnym prezidentom. Už v roku 1967 presadila vláda novú ústavu. S jej pomocou chcela zmeniť reformy prijaté predchádzajúcimi civilnými vládami, aj keď verejne vyhlasovala, že ich zachová a bude pokračovať v pôvodnej politike. Vďaka novej ústave došlo k zrušeniu robotníckych milícii, ktoré boli oporou ľavice a prezidentom bolo umožnené znova kandidovať. Onedlho však vláda začala prenasledovať ľavicových politikov, niektorí museli odísť do exilu, čo spustilo stávky a nepokoje, ktoré však vojsko potlačilo. Následne boli stávky zakázané. Stávky napriek tomu pokračovali, čo vyvolalo krvavý zásah armády. Vláda ale získala podporu roľníkov, teda indiánov, za sľub získania pôdy. Indiáni sa dokonca mohli stať poslancami, čím si vláda získala podporu väčšiny z nich. V tej dobe už v krajine pôsobil Che Guevara, ktorý sa tu snažil vytvoriť gerilovú skupinu. Nenašiel však podporu medzi miestnymi indiánmi, ale ani ľavicovými politickými stranami. Do svojej skupiny dokázal získať iba nespokojných baníkov. Už 8. októbra 1967 bola činnosť jeho gerilovej skupiny bolívijskou armádou úplne eliminovaná. Bolo to aj vďaka prítomnosti poradcov z USA, ktorí trénovali bolívijské armádne špeciálne jednotky. Hneď na druhý deň po porážke, teda 9. októbra bol zranený a zajatý Che Guevara zavraždený bolívijskými vojakmi. V Bolívii tak tento revolucionár vydržal pôsobiť necelý rok. Prezident Barrientos však 27. apríla 1969 zahynul pri leteckom nešťastí. Na čelo krajiny sa dostal viceprezident Luis Adolfo Siles Salinas. Už v septembri čelil prezident vojenskému prevratu, ktorý ho zosadil. Puč viedol generál Alfredo Ovando Candía, ktorý vládol už pred tým spoločne s generálom Barrientosom. Ovando Candía však bol na rozdiel od Barrientosa skôr ľavicovo založený a podľa toho aj vyzeralo zloženie jeho vlády. Medzi prvými opatreniami jeho vlády bolo znárodnenie ropnej spoločnosti, ktorú ovládali podnikatelia z USA, čo malo za následok zastavenie úverov. Bezpečnostná situácia v krajine sa ale zhoršila, vznikali miestne vzbury ľavicových ozbrojencov, ktoré následne armáda krvavo potláčala, ani v mestách nebolo bezpečne. Prezident sa ale nakoniec rozhodol 6. októbra 1970 sám rezignovať, čím reagoval na smrť syna, ktorý zahynul pri leteckej nehode. O získanie moci bojovali viacerí generáli, až získal dominantné postavenie ľavicový generál Juan José Torres, ktorý pokračoval v politike svojho predchodcu a znárodňoval významné odvetvia hospodárstva.
Ľavica získavala stále väčší vplyv, organizovala viaceré násilné akcie, pri ktorých boli zaberané statky, podniky, či napádaní pracovníci zo Západných štátov. Po necelom roku v auguste 1971 zvrhol vojenskú vládu vojenský prevrat, ktorý viedli pravicoví dôstojníci na čele s Hugom Banzerom, ktorý bol radikálny antikomunista, čo spustilo ďalšie násilie. V roku 1974 sa vláda rozhodla zakázať všetky ľavicové strany bez rozdielu, súčasne došlo k rozpusteniu odborov a uzavretiu univerzít. V krajine začali znova fungovať koncentračné tábory pre odporcov režimu. Vláda Huga Banzera sa aktívne zapojila do tzv. Operácie Condor, ktorú vo viacerých juhoamerických štátoch organizovala americká CIA. Jej cieľom bolo prenasledovanie a vraždy ľavicových politikov. Banzerovi sa vďaka zahraničnej politike ekonomicky darilo, na druhej strane nechal výrazne znížiť daňové zaťaženie pre zahraničných investorov. Peniaze však vláda nedokázala dobre investovať, čo začalo zhoršovať ekonomickú situáciu krajiny, keďže krajina nedokázala splácať stále sa zvyšujúce zahraničné pôžičky. Ďalším problémom bola stále sa zvyšujúca produkcia koky, z ktorej sa hneď vyrábal kokaín. Práve výroba a export drog sa už čoskoro stali hlavným problémom Bolívie doma i v zahraničí, pričom na tomto obchode profitovali aj viacerí členovia vlády a armády. V polovici 70. rokov 20. storočia po zvýšení cien základných produktov sa už začali búriť aj roľníci, ktorí viac ako 20 rokov vo väčšej miere neprotestovali. Aby si prezident upevnil svoju moc, došlo k zavraždeniu aj niekoľkých jeho blízkych spolupracovníkov, o ktorých sa prezident domnieval, že by ho mohli nahradiť. V roku 1977 sa k moci v USA dostal prezident Jimmy Carter, čo znamenalo stratu podpory zo strany Spojených štátov. To povzbudilo domácu opozíciu a tak vyhlásil prezident Banzer voľby. Tie sa konali v júni 1978 a vyhral ich favorit úradujúceho prezidenta generál Juan Pereda Asbún. Keď sa však objavili dôkazy, že došlo k manipulácii volieb, prevzal generál Pereda Asbún moc prevratom. Nový prezident dokázal vládnuť iba niekoľko mesiacov a v novembri už bol zvrhnutý ďalším vojenským prevratom, ktorý viedol generál David Padilla. Ten nechal zorganizovať voľby v polovici roka 1979, kedy však nikto nezískal nadpolovičnú väčšinu. Parlament tak vymenoval dočasného prezidenta, ktorým sa stal predseda senátu Walter Guevara Arze. Toho po troch mesiacoch zvrhol ďalší prevrat, ktorý viedol Alberto Natusch Busch, synovec bývalého prezidenta Germána Buscha. Celé dva týždne svojej vlády čelil Natusch Busch masívnym demonštráciám a stávkam a tak ho nechal parlament vymeniť. Za novú prezidentku 16. novembra 1979 parlament zvolil Lidiu Gueilerovú Tejadovú, ktorá sa stala prvou ženou na čele Bolívie. V júni 1980 sa odohrali voľby, v ktorých nikto nezískal nadpolovičnú väčšinu. To využil generál Luis García Meza, ktorý o necelý mesiac neskôr zosadil prezidentku novým prevratom a vyhlásil sa za prezidenta. Prezident García Meza sa stal známym vďaka tomu, že sa osobne spolu s niektorými členmi svojej vlády podieľal na obchode s drogami, ktorých výroba sa počas jeho vlády v Bolívii značne rozšírila. Obchodovanie s drogami spôsobilo 4. augusta 1981 zosadenie prezidenta v prevrate, po ktorom sa prezidentom stal generál Celso Torrelio. Ten bol v júli 1982 po dohode v rámci armády nahradený generálom Guidom Vildosom Calderónom, ktorého jedinou úlohou bolo umožniť návrat civilnej vlády, ktorá by Bolíviu konečne stabilizovala. To sa ale nemalo stať cestou volieb, ale prostredníctvom parlamentu z roku 1980. V októbri 1982 sa tak tento parlament zišiel a zvolil nového civilného prezidenta. Na rozdiel od iných juhoamerických štátov si pri odovzdaní vlády civilistom armáda nestanovila žiadne požiadavky na amnestiu, či konkrétnu výšku rozpočtu.
Návrat k demokracii.
Ekonomické ozdravovanie krajiny.
Za prezidenta bol zvolený Hernán Siles Zuazo, ktorý už bol prezidentom Bolívie dvakrát pred tým. Funkcie sa ujal 10. októbra 1982 s podporou ľavicových strán, no väčšinu v parlamente mala opozícia. Nová civilná vláda tak bola veľmi nestabilná, nemala podporu parlamentu a veľký tlak na ňu vyvíjali aj odbory, ktoré požadovali väčšie sociálne reformy. Za tri roky svojej vlády tak prezident vystriedal až 80 ministrov a vymenoval 7 vlád. Hernán Siles Zuazo tak priviedol Bolíviu do najväčšej hospodárskej krízy v 20. storočí. Produkcia klesla o 40%, export o 50% a inflácia bola na konci jeho vlády, teda v roku 1985 vo výške 8 767%. Tento vývoj vyvolal očakávateľné stávky a demonštrácie. Prezidenta na niekoľko hodín dokonca uniesli príslušníci polície. V roku 1985 tak bol Hernán Siles Zuazo prinútený zorganizovať predčasné voľby. Tie vyhral bývalý pravicový vojenský diktátor Hugo Banzer, parlament ale nechcel pripustiť, aby sa stal prezidentom bývalý diktátor a tak radšej za prezidenta zvolil druhého v poradí, tiež bývalého prezidenta Víctora Paza Estenssora (parlament v tom období volil prezidenta z troch najúspešnejších kandidátov, ktorí vzišli z volieb). V tomto období však už Paz Estenssoro nebol tým radikálnym ľavicovým politikom z 50. rokov, ale presadzoval presne odlišnú neoliberálnu politiku. Keďže tak už nový prezident nebol ľavičiar, práve naopak, získal pre svoje opatrenia aj podporu Huga Banzera a jeho strany. Hlavným cieľom bolo zastaviť obrovskú infláciu a tak vláda vykonala menovú reformu, kedy úplne zmenila národnú menu. Nasledovalo prepúšťanie, zmrazenie miezd, uvoľnenie cien potravín a iných výrobkov a zvýšenie cien energii. Vďaka tomu sa inflácia znížila rekordne až na 1% iba v priebehu pár rokov. Na druhej strane tieto opatrenia zvýšili objem pestovania koky a teda aj výroby drog. Nezamestnanosť začala rapídne rásť, čo spôsobovalo problémy. V roku 1989 sa uskutočnili nové voľby, ktoré vyhral Gonzalo Sánchez de Lozada so svojou stranou, na druhom mieste bol znova Hugo Banzer. Aby Banzer zabránil Sánchezovi de Lozadovi získať funkciu prezidenta, podporil tretieho v poradí Jaimeho Paza Zamoru, ktorého tak parlament zvolil za nového prezidenta. Aj Paz Zamora, podobne ako jeho predchodca, bol pred tým ľavičiar, no s podporou Banzera sa z neho stal skôr liberálne zmýšľajúci politik, ktorý pokračoval v reformnom úsilí svojho predchodcu. Vďaka tomu sa podarilo Bolíviu stabilizovať. V roku 1992 došlo k dohode s Peru, ktoré uzavrelo s Bolíviou zmluvu, na základe ktorej bola zriadená na dobu 50 rokov na pobreží Peru tzv. Bolívijská zóna voľného obchodu, ktorá bola dlhá 5 km a zahŕňala aj prístav. Ekonomická stabilizácia štátu a privatizácia však spôsobovali aj problémy. Vláda nechcela veľmi zasahovať do konania investorov a tak začalo dochádzať k masívneho odlesňovaniu dažďových pralesov a vyháňaniu pôvodných obyvateľov týchto území. Bolívia bola tiež stále kritizovaná za pestovanie koky a následné obchodovanie s drogami, na čo poukazovali najmä Spojené štáty. V roku 1993 sa konali nové voľby, ktoré vyhral jednoznačne Gonzalo Sánchez de Lozada a stal sa tak prezidentom.
Bol v USA vyštudovaný ekonóm a aj on pokračoval v reformách svojich predchodcov. Na rozdiel od nich, ktorí o privatizácii iba hovorili, on začal presadzovať skutočnú čiastočnú privatizáciu veľkých strategických podnikov, kde si mal štát nechať polovicu. Vďaka tomu prišli do Bolívie veľké zahraničné investície. Vláda tiež podporila rozvoj ťažby zemného plynu a ropy, ktoré sa stali strategickými exportnými surovinami Bolívie. Kontrolu nad touto časťou hospodárstva však mali taktiež zahraničné spoločnosti. V krajine tak začali znova protesty, najprv proti účasti zahraničných spoločností v strategických podnikoch a odvetviach, neskôr proti iným reformám vlády. Netransformovali sa však do väčších teroristických skupín, ako sa to stalo v iných juhoamerických štátoch. Za viceprezidenta bol vybraný Víctor Hugo Cárdenas, ktorý sa tak stal prvým viceprezidentom indiánskeho pôvodu v dejinách Bolívie. Aj vďaka nemu bola prijatá v roku 1994 novela ústavy, ktorá stanovovala, že Bolívia je štát multietnický a plurikultúrny, teda že v Bolívii žije vedľa seba viacero jedinečných a rovnocenných kultúr. Vláda tiež pristúpila k decentralizácii krajiny a zmene volebného systému, vďaka ktorému sa do parlamentu konečne dostalo viac indiánov, ktorí tvorili väčšinu obyvateľstva. Vláda sa snažila viac bojovať proti pestovaniu koky, proti čomu ale protestovali jej pestovatelia – indiáni zvaní Cocaleros, ktorí tvrdili, že koka je indiánskou tradíciou. Na ich čelo sa postavil Evo Morales, ktorý v roku 1994 viedol veľký pochod indiánov do La Pazu. V roku 1997 sa federácia pestovateľov koky zlúčila so stranou Hnutie za socializmus (MAS), na čelo ktorého sa následne postavil práve Evo Morales. Morales v ďalších rokoch viedol protesty indiánov proti vládnym snahám o zničenie polí s kokou. V tom istom roku sa konali nové voľby, v ktorých však nikto nezískal dostatočne vysokú podporu. Parlament tak za prezidenta zvolil bývalého diktátora Huga Banzera. Ten pristúpil k privatizácii ropného priemyslu a niektorých významných podnikov. Negatívny vplyv na ekonomiku Bolívie však mala hospodárska kríza v Argentíne a Brazílii na prelome tisícročia. V tom istom období sa v krajinách Južnej Ameriky začalo konečne viac hovoriť o minulosti spojenej s vládou vojenských diktatúr a Operácii Condor. K tomu sa pridali obvinenia z korupcie a rakovinové ochorenie a tak sa v roku 2001 rozhodol prezident radšej podať demisiu. Novým prezidentom sa tak 7. augusta stal viceprezident Jorge Quiroga Ramírez, ktorý dovládol do konca pôvodného funkčného obdobia. V roku 2002 sa konali nové voľby, ktoré vyhral tesne bývalý prezident Gonzalo Sánchez de Lozada. No Evo Morales bol už druhý a jeho popularita stále rástla. Prezident chcel zaviesť nové reformy a úspory. Cez nový plynovod vedúci do Čile bolo možné exportovať plyn aj do USA a Mexika. Vláda však na jeho export uzatvorila veľmi nevýhodné zmluvy, čo vyvolalo demonštrácie, pri ktorých obyvatelia žiadali miesto nízkych exportných cien nízke spotrebiteľské ceny pre občanov Bolívie. Polícia demonštrácie potlačila, no zastrelila pritom desiatky ľudí. Tieto udalosti sa nazývajú Vojna o plyn. Prezident tak v októbri 2003 radšej ušiel z krajiny do USA. Vlády sa ujal viceprezident Carlos Mesa, ktorý vytvoril vládu z nestraníkov. Ani on sa však nevyhol násilnému potlačeniu demonštrácii, ktoré v roku 2005 požadovali znárodnenie ropného a plynového priemyslu. Kvôli pokračujúcim demonštráciám nakoniec 6. júna prezident radšej odstúpil.
Vláda Evo Moralesa, prvého indiánskeho prezidenta.
Po odstúpení prezidenta Mesu sa novým dočasným prezidentom stal predseda najvyššieho súdu Eduardo Rodríguez Veltzé, ktorý mal vládnuť iba do vymenovania nového prezidenta, ktorý vzíde z volieb. V krajine však pokračovali protesty, ktoré sa tento raz týkali vody. Voľby sa uskutočnili v decembri 2005 a vyvolávali všeobecné obavy, pretože hrozilo rozdelenie krajiny. Východ Bolívie, ktorý je považovaný za viac kreolský (belošský) nechcel za prezidenta Moralesa. Aby ten zmiernil obavy, za potenciálneho viceprezidenta si vybral ľavicového kreola Álvara Garcíu Lineru. Voľby vyhral drvivo Evo Morales, ktorý získal 53,7% hlasov, pri volebnej účasti 84,5% a stal sa tak vôbec prvým indiánom na čele Bolívie. Krajina sa však etnicky a volebne rozdelila, na západe vyhral Morales, kým na východe bývalý prezident Jorge Quiroga Ramírez, ktorý bol kreol. Morales sľuboval znárodnenie ropného a plynového priemyslu, zmeny ústavy v prospech indiánov a reformu poľnohospodárstva. Úradu sa ujal v januári 2006, no ešte deň pred inauguráciou ho zástupcovia indiánov z celej Ameriky formálne vymenovali za najvyššieho vodcu. Prvým opatrením prezidenta bolo zníženie vlastnej mzdy o polovicu, čo patrilo tiež k jeho sľubom. Od počiatku mal Morales veľkú podporu z Venezuely a Kuby, kde taktiež vládli ľavicové vlády. Vďaka tejto podpore mohol Morales rozvíjať školstvo a zdravotníctvo. Následne pristúpil k určitej forme znárodnenia ropného a plynárenského priemyslu, keď zákonom nariadil takýmto spoločnostiam, aby ťažbu prenechali štátnej spoločnosti, pričom absolútna väčšina zisku mala patriť výlučne štátu. Pokračoval nariadením, ktoré stanovilo, že v banských spoločnostiach musí mať väčšinový podiel štát. Postupne došlo k znárodneniu viacerých strategických podnikov, baní, telekomunikácii či dopravy, väčšinou symbolicky v deň osláv 1. mája. Súčasne sa objavili požiadavky na prijatie novej ústavy, ktoré zaznievali zo všetkých politických smerov. Západ krajiny chcel prerozdelenie bohatstva aj medzi chudobných, kým východ krajiny požadoval federalizáciu, aby získal čo najviac právomocí a príjmov z rozpočtu, keďže práve tu sa vytvorila nová bohatá elita krajiny. Tá sa obávala socialistických reforiem, ktoré by mohli zrušiť predchádzajúce neoliberálne opatrenia. V máji 2008 si hlavný východný department Santa Cruz v referende odhlasoval autonómiu, čo však centrálna vláda odmietla uznať. To ale vyvolalo napätie v celej spoločnosti, v septembri 2008 dokonca vláda prezidenta Moralesa vyhostila z krajiny veľvyslanca USA, ktorý podľa nej mal snahy východu krajiny vyvolávať a podporovať. Následne zrušil právo pre protidrogové úrady USA pôsobiť na území Bolívie. Bolíviu podporila aj Venezuela a jej prezident Hugo Chávez nechal taktiež vyhostiť amerického veľvyslanca.
V januári 2009 bola prijatá nová ústava, ktorá získala väčšinu hlasov voličov. Umožňovala opätovné zvolenie prezidenta hneď po sebe na 5 rokov a zlepšovala postavenie indiánov. Súčasne zmenila oficiálne názov krajiny na Estado Plurinacional de Bolivia, teda Bolívijský mnohonárodnostný štát. Morales reagoval vyhlásením, že prijatie tejto ústavy znamená ukončenie koloniálneho štátu. Ústava poskytovala autonómiu indiánskym etnikám, ale i východným departmentom, no neposkytovala potrebné právomoci. Opozícia tak nebola s novou ústavou spokojná. V roku 2009 nechal prezident znárodniť a prerozdeliť veľké poľnohospodárske územie patriace veľkostatkárom, ktoré pridelil indiánom. Moralesove snahy o reformy ale negatívne ovplyvnila nová celosvetová hospodárska kríza z roku 2007. Vláda musela v ďalších rokoch zrušiť kontrolu cien palív a základných potravín. Ceny tak začali rapídne stúpať, čo vyvolalo protesty. Prezident tak kontrolu cien opätovne zaviedol, no za krátky čas bola Bolívia odkázaná na dovoz časti základných potravín. Vďaka vysokým cenám ropy ale zaznamenávala napriek všetkému Bolívia vysoký rast HDP až na úrovni 6%. Z ropných peňazí tak vláda financovala reformy, ktoré znížili počet chudobných až o 20%. Došlo k zavedeniu aj ďalších sociálnych výhod ako zvýšenie dôchodkov, podpora sociálne slabších skupín a nezamestnaných. To získalo prezidentovi veľkú podporu, čo sa ukázalo vo voľbách, ktoré sa konali decembri 2009. V nich získal Morales dokonca až 64,22% hlasov pri účasti 94% voličov, pričom v parlamente a senáte získala jeho strana ústavnú väčšinu. V roku 2011 sa prezident Morales snažil v OSN presvedčiť ostatné štáty, aby bola koka vyňatá z Dohovoru o narkotikách, čo zablokovali USA. Vláda pokračovala v podpore chudoby, vďaka čomu pomohla ďalším zhruba pol milióna ľuďom. Aj to zaistilo prezidentovi stabilnú popularitu a dokonca aj vo východných častiach krajiny začal získavať hlasy. V roku 2014 sa konali ďalšie voľby, v ktorých opäť vyhral bez problémov Evo Morales. Získal síce o 2,5% menej hlasov ako pred tým, no volil ho vyšší počet voličov. Volebná účasť bola 87%. V roku 2016 sa prezident snažil o zmenu ústavy, ktorá by mu umožnila kandidovať aj štvrtýkrát po sebe. V referende však voliči tieto snahy odmietli. V roku 2017 predstavil prezident projekt železnice, ktorá pôjde z Peru až do Brazílie, pričom túto by financovala hlavne Bolívia a bola by náhradou za prístup k moru. Stavba má trvať 8 rokov. Prezident však ďalej bojoval za možnosť opätovne sa uchádzať o post prezidenta, čo mu v novembri 2017 umožnil ústavný súd. V auguste 2018 nechal Morales v La Paze hneď veľa historickej budovy prezidentského paláca otvoriť mrakodrap s 29. poschodiami, ktorý sa stal jeho novým sídlom, čo vyvolalo veľkú kritiku.

</doc>
<doc id="622681" url="https://sk.wikipedia.org/wiki?curid=622681" title="Vložený systém">
Vložený systém



</doc>
<doc id="622682" url="https://sk.wikipedia.org/wiki?curid=622682" title="Majstrovstvá sveta vo volejbale mužov 1982">
Majstrovstvá sveta vo volejbale mužov 1982

Majstrovstvá sveta vo volejbale mužov 1982 bol v poradí 10. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 1. do 15. októbra 1982 v mestách Buenos Aires, Catamarca, Mendoza a Rosario, v Argentíne, za účasti 24 tímov. Nováčikom turnaja bol štvorica družstiev: Austrália, Čile, Irak a Líbya. Po Brazílii v roku 1960 bola Argentína druhá juhoamerická krajina, ktorá hostila turnaj MS. Zápasy finálovej skupiny sa odohrali v buenosaireskej aréne Luna Park. Titul obhájil , ktorý vo finálovom stretnutí zvíťazil nad . Strieborná Brazília i bronzová domáca získali svoju prvú medailu.
Turnaj zároveň slúžil ako jedno z kvalifikačných podujatí na Letné olympijské hry 1984, ktoré hostilo Los Angeles. Kvalifikovalo sa na ne iba víťazné družstvo.
Majstrovstvám predchádzal v Buenos Aires kongres FIVB, ktorý na svojom jednaní rozhodol, že nasledujúce mužske MS bude organizovať Francúzsko a ženské MS Česko-Slovensko. Rozhodol taktiež, že sa počet účastníkov zmenší z 24 na 16 družstiev, ako aj schválil kvalifikačný kľuč pre postup na tieto záverečné turnaje.
Kvalifikácia.
Poznámka: India sa turnaja nezúčastnila, nahradilo ju v rámci kontinentu družstvo Iraku.
Nasadenie do výkonnostných košov.
Družstvá boli nasadené do nasledovných výkonnostných košov, ktoré boli určené podľa umiestnenia na predchádzajúcom turnaji MS:
Konečné poradie.
Poznámka: Sovietsky zväz sa ako víťaz MS priamo kvalifikoval na Svetový pohár 1985.

</doc>
<doc id="622684" url="https://sk.wikipedia.org/wiki?curid=622684" title="2734 Hašek">
2734 Hašek



</doc>
<doc id="622685" url="https://sk.wikipedia.org/wiki?curid=622685" title="313. česko-slovenská stíhacia peruť RAF">
313. česko-slovenská stíhacia peruť RAF



</doc>
<doc id="622687" url="https://sk.wikipedia.org/wiki?curid=622687" title="Majstrovstvá sveta vo volejbale žien 1952">
Majstrovstvá sveta vo volejbale žien 1952

Majstrovstvá sveta vo volejbale žien 1952 bol prvý turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 17.29. augusta 1952 v Moskve, v Sovietskom zväze, za účasti 8 tímov. Dejiskom zápasov bol futbalový štadión Dynamo so škvarovým podkladom. Zvíťazil domáci , ktorý sa v jedinej hranej skupine umiestnil pred a .
Turnaj žien sa organizoval spolu s turnajom mužov. Na obidvoch turnajoch bola celková návštevnosť 250 000 divákov.

</doc>
<doc id="622688" url="https://sk.wikipedia.org/wiki?curid=622688" title="Sobranecká rovina">
Sobranecká rovina

Sobranecká rovina je geomorfologický podcelok Východoslovenskej roviny. Nachádza sa na jej severovýchodnom okraji, v širšom okolí Sobraniec.
Vymedzenie.
Podcelok zaberá pás rovinatého územia v severovýchodnej časti Východoslovenskej roviny, vedúci od Zemplínskej šíravy po štátnu hranicu s Ukrajinou. Zo severovýchodu a severu Sobraneckú rovinu vymedzuje Podvihorlatská pahorkatina, severozápadným smerom leží Zemplínska šírava a Zalužická pahorkatina, patriaca do Východoslovenskej pahorkatiny. Juhozápadným a južným smerom pokračuje Východoslovenská rovina podcelkami Závadská tabuľa, Senianska mokraď a Kapušianske pláňavy.
Chránené územia.
Severozápadný okraj územia susedí s chráneným areálom Zemplínska šírava, ktorý je jediným maloplošným chráneným územím v tejto časti Východoslovenskej roviny.
Osídlenie.
Rovinaté územie patrí medzi stredne husto osídlené oblasti a okrem mesta Sobrance v strednej časti sa tu nachádzajú najmä menšie obce. 
Doprava.
Centrálnou časťou územia vedie cesta I/19 a ňou vedená európska cesta 50, ktorá smeruje na Ukrajinu. Severozápadnou časťou vedie cesta II/582, ktorá spája severným brehom Zemplínskej šíravy Michalovce a Sobrance. 

</doc>
<doc id="622690" url="https://sk.wikipedia.org/wiki?curid=622690" title="Dargovských hrdinov">
Dargovských hrdinov

Dargovských hrdinov môže byť:

</doc>
<doc id="622691" url="https://sk.wikipedia.org/wiki?curid=622691" title="Závadská tabuľa">
Závadská tabuľa

Závadská tabuľa je geomorfologický podcelok Východoslovenskej roviny.
Vymedzenie.
Podcelok zaberá rovinaté územie v severovýchodnej časti Východoslovenskej roviny, juhovýchodne od Zemplínskej šíravy. Na severozápade susedí Zalužická pahorkatina, patriaca do Východoslovenskej pahorkatiny, zvyšné podcelky v okolí patria do Východoslovenskej roviny: juhozápadným smerom susedí Senianska mokraď a východným aj severným smerom nadväzuje Sobranecká rovina.
Osídlenie.
Rovinaté územie patrí medzi riedko osídlené oblasti, kde sa nachádza len niekoľko menších obcí. 
Doprava.
Severnou časťou územia vedie cesta I/19 a ňou vedená európska cesta 50, ktorá smeruje na Ukrajinu.

</doc>
<doc id="622692" url="https://sk.wikipedia.org/wiki?curid=622692" title="Majstrovstvá sveta vo volejbale žien 1956">
Majstrovstvá sveta vo volejbale žien 1956

Majstrovstvá sveta vo volejbale žien 1956 bol v poradí 2. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 30. augusta12. septembra 1956 v Paríži, vo Francúzsku, za účasti 17 tímov. Nováčikom turnaja bolo až 11 družstiev: Belgicko, Brazília, Čína, Holandsko, Izrael, KĽDR, Luxembursko, NDR, NSR, Rakúsko a USA. Prvýkrát sa odohrali zápasy v krytej halePalais des Sports s vtedajšou kapacitou 25 000 divákov. Titul obhájil , ktorý sa vo finálovej skupine umiestnil pred a .
Turnaj žien sa organizoval spolu s turnajom mužov.

</doc>
<doc id="622693" url="https://sk.wikipedia.org/wiki?curid=622693" title="Double album">
Double album

Double album je štrnásty pôvodný štúdiový album Miroslava Žbirku z roku 2018. Autorom hudby je sám Miro, texty k slovenským piesňam vytvorili tiež sám, po jednej mu autorsky prispeli Kamil Peteraj a Jozef Urban. Anglické texty vytvoril Pete Brown. Na vokáloch na tomto albume spolupracovali Rachel Skleničková, Katarína Knechtová, Eddi Reader a Rob Cass. Nahrávanie prebehlo v londýnskych Abbey Road Studios. Manažérkou projektu bola Mirova manželka Katka Žbirková a na vytvorení videoklipov k vybraným skladbám pomohol Mirovi syn David Žbirka. Obálku na základe dojmov z nahrávania albumu vytvorila umelkyňa Mila Fürstová.

</doc>
<doc id="622694" url="https://sk.wikipedia.org/wiki?curid=622694" title="Majstrovstvá sveta vo volejbale žien 1960">
Majstrovstvá sveta vo volejbale žien 1960

Majstrovstvá sveta vo volejbale žien 1960 bol v poradí 3. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 29. októbra13. novembra 1960 v mestách: Rio de Janeiro, Belo Horizonte, Niterói, Santo André, Santos a Volta Redonda, v Brazílii, za účasti 10 tímov. Nováčikom turnaja bola štvorica družstiev: Argentína, Japonsko, Peru a Uruguaj. Už do skupín vyžrebované družstvo Paraguaja sa nakoniec turnaja nezúčastnilo. Zápasy finálovej skupiny sa odohrali v arénach Ginásio do Maracanãzinho s kapacitou 13 000 divákov a Ginásio do Caio Martins v Niterói. Titul tretíkrát v rade získal , ktorý sa vo finálovej skupine umiestnil pred a . Strieborné Japonsko získalo prvú medailu.
Turnaj žien sa organizoval spolu s turnajom mužov.

</doc>
<doc id="622700" url="https://sk.wikipedia.org/wiki?curid=622700" title="Yapeyú">
Yapeyú

Yapeyú je mesto nachádzajúce sa v provincii Corrientes v severovýchodnej Argentíne. Nachádza sa v departmente San Martín. Pri sčítaní ľudu v roku 2010 malo 1 736 obyvateľov. Mesto leží na ľavom brehu rieky Uruguaj, ktorá ho oddeľuje od Brazílie. Yapeyú je známe tým, že sa tu v roku 1778 narodil José de San Martín, jeden z najvýznamnejších bojovníkov za nezávislosť nie len v Argentíne, ale aj celej Južnej Amerike.
Mesto bolo založené v roku 1626 misionármi z katolíckeho rádu Jezuitov, kedy tu bola založená jezuitská redukcia s názvom "Villa de Nuestra Señora de los Santos Reyes Magos y Yapeyú". V tej dobe tu žilo približne 7 000 indiánov z kmeňa Guaraníov, ktorí tu pracovali. Postupne sa táto redukcia stala významným poľnohospodárskym centrom celej oblasti. Miestne redukcie boli v 19. storočí zničené portugalským vojskom.

</doc>
<doc id="622701" url="https://sk.wikipedia.org/wiki?curid=622701" title="Majstrovstvá sveta vo volejbale žien 1962">
Majstrovstvá sveta vo volejbale žien 1962

Majstrovstvá sveta vo volejbale žien 1962 bol v poradí 4. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 13.25. októbra 1962 v mestách: Moskva, Leningrad, Riga a Kyjev, v Sovietskom zväze, za účasti 14 tímov. Už do skupín vyžrebované družstvá Indie a Turecka sa nakoniec turnaja nezúčastnili. Sovietsky zväz organizoval ženský svetový šampionát druhýkrát, predtým hostil toto podujatie v roku 1952, v Moskve. Zápasy finálovej skupiny sa odohrali v aréne Palác športu Lužniki s kapacitou 13 700 divákov. Titul získalo , ktoré sa vo finálovej skupine umiestnilo pred domácim tímom a zároveň obhajcom prvenstva zo a .
Turnaj žien sa organizoval spolu s turnajom mužov. Kvôli zavedeniu volejbalu na olympijských hrách v roku 1964 zmenila FIVB rok pôvodneho konania MS (1964) na rok 1962. A práve na tieto hry, ktoré hostilo Tokio, slúžil turnaj MS 1962 ako jedno z kvalifikačných podujatí. Kvalifikovali sa ne 2 najlepšie družstvá.

</doc>
<doc id="622702" url="https://sk.wikipedia.org/wiki?curid=622702" title="Piper Cub">
Piper Cub



</doc>
<doc id="622703" url="https://sk.wikipedia.org/wiki?curid=622703" title="Stará pruština">
Stará pruština



</doc>
<doc id="622706" url="https://sk.wikipedia.org/wiki?curid=622706" title="Staropruština">
Staropruština



</doc>
<doc id="622707" url="https://sk.wikipedia.org/wiki?curid=622707" title="Železničná stanica Lipany">
Železničná stanica Lipany

Železničná stanica Lipany je železničná stanica v Lipanoch. Leží na trati Košice – Muszyna. Stanica je vybavená systémom KVC na predaj vnútroštátnych aj medzinárodných lístkov.
S výstavbou železničnej trate sa začalo v apríli 1872. Z lipianskej stanice bol prvý osobný vlak do Prešova vypravený 2. mája 1873 o 4. hodine ráno. Počas Druhej svetovej vojny bola predĺžená pre dlhé transporty.
Na mieste stanice v minulosti pravdepodobne stál špitál.

</doc>
<doc id="622708" url="https://sk.wikipedia.org/wiki?curid=622708" title="ČTV">
ČTV

ČTV bola česká televízna stanica vysielajúca od 3. septembra 1990 do 31. decembra 1992. Bola nástupkyňou druhého programu Československej televízie.
Vznik.
V roku 1990 bol prvý program ČST premenovaný na F1 , druhý program ČST na ČTV v Česku resp. S1 na Slovensku. Zároveň vznikol aj tretí program ČST, známy ako OK 3. V júli 1991 vznikla Slovenská televízia a v januári 1992 Česká televízia, ktorá sa stala prevádzkovateľom vysielania kanála ČTV. ČT si vzala do správy programy ČTV a OK 3, STV zase S1 a TA 3. Stanica ČTV ukončila svoju prevádzku 31. decembra 1992 a od 1. januára 1993 bola nahradená kanálom ČT1
Zánik.
So zánikom Česko-Slovenska zanikla aj Česko-slovenská televízia. Nástupcom ČTV sa stala ČT 2.

</doc>
<doc id="622709" url="https://sk.wikipedia.org/wiki?curid=622709" title="Senianska mokraď">
Senianska mokraď

Senianska mokraď je geomorfologický podcelok Východoslovenskej roviny.
Vymedzenie.
Podcelok zaberá rovinaté územie v severovýchodnej časti Východoslovenskej roviny, v širšom okolí Senianskych rybníkov. Na severe krátkym úsekom susedí Zalužická pahorkatina, patriaca do Východoslovenskej pahorkatiny, zvyšné podcelky v okolí patria do Východoslovenskej roviny: západným smerom susedí Iňačovská tabuľa a Laborecká rovina, juhovýchodným smerom nadväzujú Kapušianske pláňavy. Na severe susedí Sobranecká rovina a Závadská tabuľa.
Chránené územia.
V centrálnej časti podcelku sa nachádzajú Senianske rybníky, ktoré sú národnou prírodnou rezerváciou. Ide o významnú ornitologickú lokalitu v rámci celej strednej Európy a svojím vedeckým a ochranárskym významom nadobudla medzinárodný charakter.
Osídlenie.
Rovinaté, no na značnej časti močaristé územie patrí medzi riedko osídlené oblasti, kde sa nachádza len niekoľko menších obcí. Ležia najmä v severnej časti a sú prepojené cestami III. triedy.
Doprava.
Južnou časťou územia vedie cesta II/555, spájajúca Michalovce a Veľké Kapušany.

</doc>
<doc id="622710" url="https://sk.wikipedia.org/wiki?curid=622710" title="Pruština (rozlišovacia stránka)">
Pruština (rozlišovacia stránka)

Pruština môže byť:

</doc>
<doc id="622712" url="https://sk.wikipedia.org/wiki?curid=622712" title="Majstrovstvá sveta vo volejbale žien 1967">
Majstrovstvá sveta vo volejbale žien 1967

Majstrovstvá sveta vo volejbale žien 1967 bol v poradí 5. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 25.29. januára 1967 v Tokiu, v Japonsku, za účasti iba 4 tímov. Nováčikom turnaja bolo družstvo Kórejskej republiky. Zápasy sa odohrali v aréne Nippon Budokan s kapacitou 13 000 divákov. Titul obhájilo domáce , ktoré sa v jedinej hranej skupine umiestnilo pred a .
Turnaj tiež slúžil ako jedno z kvalifikačných podujatí na Letné olympijské hry 1968, ktoré hostilo Mexiko City. Kvalifikovali sa ne 3 najlepšie družstvá.
Kontroverzia a bojkot.
Turnaj žien sa prvýkrát neorganizoval spolu s turnajom mužov, ten sa odohral už v roku 1966. V tom roku sa mal pôvodne konať aj tento ženský turnaj, malo ho v októbri hostiť Peru, bol však odložený kvôli stiahnutiu peruánskej organizatúry. Novým hostiteľom sa stalo Japonsko, ktoré dopredu avizovalo, že nebude vyvesovať vlaky a hrať hymny KĽDR a NDR. Mienilo ich tiež nazvať ako "Severná Kórea" a "Východné Nemecko", s čím zmienené krajiny nesúhlasili. Všetky krajiny vtedajšieho východného bloku na protest voči týmto japonským krokom turnaj bojkotovali. Z pôvodne avizovaných 11 tímov prišli nakoniec iba 4, okrem domáceho Japonska nikto z favoritov a osemdenný turnaj sa skrátil iba na 3 hracie dni. Bojkotujúce krajiny, ktorých družstvá už boli vyžrebované do jednotlivých skupín: KĽDR, NDR, Česko-Slovensko, Čína, Maďarsko, Poľsko a Sovietsky zväz. 

</doc>
<doc id="622713" url="https://sk.wikipedia.org/wiki?curid=622713" title="Cíbik stepný">
Cíbik stepný

Cíbik stepný (lat. "Vanellus gregarius" staršie "Chettusia gregaria") je druh z čeľade kulíkovité. Obýva centrálnu palearktídu. Podľa Medzinárodnej únie na ochranu prírody a prírodných zdrojov cíbik stepný patrí medzi kriticky ohrozené druhy, trend celkovej populácie je klesajúci a za obdobie posledných troch generácií (27 rokov) je predpokladaný viac ako 50% pokles. V Európe za rovnaké obdobie až o 80%. Prudký pokles o 40% bol zaznamenaný v rokoch 19301960 v severnom Kazachstane, v súčasnosti je z centrálneho Kazachstanu z výskumných plôch hlásený vzostup počtu hniezd.
Výskyt a stav na Slovensku.
Cíbik stepný je zriedkavým hosťom. V 20. storočí bol zaznamenaný v máji v roku 1962 pri Ľuboticiach a v júli 1971 na Zemplínskej šírave. V rokoch mapovania 1980 – 1999 bolo iba jedno pozorovanie koncom apríla 1995 pri Šebastovciach. Je to súčasne aj posledné známe pozorovanie zo Slovenska. V zozname vzácnych ornitologických pozorovaní podliehajúcich hláseniu Faunistickej komisii ani v zozname vzácnych a zriedkavých druhov vtákov databázového systému Birding Slovakia nie sú žiadne novšie záznamy. Po roku 2000 sa zmenilo aj zaradenie druhu podľa IUCN, od roku 2004 je zaradený medzi kriticky ohrozené druhy.

</doc>
<doc id="622714" url="https://sk.wikipedia.org/wiki?curid=622714" title="Vanellus gregarius">
Vanellus gregarius



</doc>
<doc id="622715" url="https://sk.wikipedia.org/wiki?curid=622715" title="Chettusia gregaria">
Chettusia gregaria



</doc>
<doc id="622716" url="https://sk.wikipedia.org/wiki?curid=622716" title="Iňačovská tabuľa">
Iňačovská tabuľa

Iňačovská tabuľa je geomorfologický podcelok Východoslovenskej roviny.
Vymedzenie.
Podcelok zaberá rovinaté územie v severnej časti Východoslovenskej roviny, v priestore medzi Senianskymi rybníkmi a Zemplínskou šíravou. Na severe susedí Zalužická pahorkatina, patriaca do Východoslovenskej pahorkatiny, západným smerom leží Laborecká rovina a východným nadväzuje Senianska mokraď, obe patriace do Východoslovenskej roviny.
Osídlenie.
Rovinaté, no na časti močaristé územie patrí medzi riedko osídlené oblasti, kde sa nachádza len niekoľko menších obcí. Ležia tu Hažín, Jastrabie pri Michalovciach, Iňačovce a Senné.
Doprava.
V tejto časti územia vedú len cesty III. triedy, spájajúce tunajšie obce. Západne od Iňačovskej tabule vedie cesta II/555, spájajúca Michalovce a Veľké Kapušany.

</doc>
<doc id="622718" url="https://sk.wikipedia.org/wiki?curid=622718" title="Kostol svätej Márie Magdalény (Lipany)">
Kostol svätej Márie Magdalény (Lipany)

Kostol svätej Márie Magdalény je rímsko-katolícky kostol, ktorý nechala postaviť Klára Sirmaiová v roku 1758 v Lipanoch. Nachádza sa v časti mesta menom Petrovenec, neďaleko vstupu do mesta smerom od Prešova.
V rokoch 1984 bol v tomto kostole zrekonštruovaný interiér aj exteriér. O dva roky na to, bola ku kostolu pribudovaná moderná zvonica.
Interiér.
Hlavný oltár pochádza z roku 1758 a je najstaršou časťou. Najvýraznejším prvkom je reliéf Márie Magdalény z tzv. tirolskej školy. V blízkosti reliéfu sa nachádzajú sochy svätého Michala a Rafaela archanjela. V časti nachádzajúcej sa pod Bohostánkom sa nachádza erb rodu Sirmaiovcov.

</doc>
<doc id="622719" url="https://sk.wikipedia.org/wiki?curid=622719" title="Čajka vidlochvostá">
Čajka vidlochvostá

Čajka vidlochvostá (iné názvy: čajka Sabineho, čajka vidličnatochvostá; lat. "Xema sabini" staršie "Larus sabini") je druh čajky z čeľade čajkovité ("Laridae"). Hniezdi v arktíde, časť populácie tiahne Atlantickým oceánom na zimoviská na pobrežie juhozápadnej Afriky, preto sa len zriedkavo dostane do strednej Európy. Podľa Medzinárodnej únie na ochranu prírody a prírodných zdrojov čajka vidlochvostá patrí medzi najmenej ohrozené druhy, celková populácia je stabilná, v Európe je stúpajúca. Európska populácia tvorí približne 10% z celkovej.
Výskyt a stav na Slovensku.
V decembri v roku 1875 bola pri Lučenci zastrelená čajka trojprstá, omylom určená ako čajka vidlochvostá. Prvé akceptované pozorovanie zo Slovenska, schválené Faunistickou komisiou Slovenska i Maďarska, pochádza z 25. augusta 2001. Bol zdokumentovaný výskyt jedného dospelého jedinca v letnom šate na brehu Dunaja (riečny kilometer 1717), pri obci Kamenica nad Hronom.
Ochrana.
Je zákonom chránená, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Externé odkazy.
 

</doc>
<doc id="622720" url="https://sk.wikipedia.org/wiki?curid=622720" title="Xema sabini">
Xema sabini



</doc>
<doc id="622721" url="https://sk.wikipedia.org/wiki?curid=622721" title="Larus sabini">
Larus sabini



</doc>
<doc id="622722" url="https://sk.wikipedia.org/wiki?curid=622722" title="Čajka Sabineho">
Čajka Sabineho



</doc>
<doc id="622723" url="https://sk.wikipedia.org/wiki?curid=622723" title="Čajka vidličnatochvostá">
Čajka vidličnatochvostá



</doc>
<doc id="622724" url="https://sk.wikipedia.org/wiki?curid=622724" title="Námestie svätého Martina">
Námestie svätého Martina

Námestie svätého Martina je námestie v Lipanoch.
História námestia.
V roku 1859 pri mohutnom požiari vyhorelo takmer celé námestie. Za kostolom sa nachádzala budova obecnej ľudovej školy. Objekt školy postavenej v roku 1875 je dodnes využívaný ako hotel a reštaurácia. V roku 1928 boli na námestí zriadené parky a odhalený pomník padlým v 1. svetovej vojne. V roku 1990 bolo námestie premenované z Gottwaldovho na Námestie sv. Martina. V roku 1997 bola ukončená prvá časť jeho rekonštrukcie.
Opis námestia.
Na jednotlivých popisných číslach sa nachádzajú tieto inštitúcie:

</doc>
<doc id="622725" url="https://sk.wikipedia.org/wiki?curid=622725" title="Zlá diera">
Zlá diera

Jaskyňa Zlá diera (známa aj ako Lipovecká jaskyňa, alebo jaskyňa Zla džura) je prírodný útvar, vzdialený cca severne od obce Lipovce, približne 30 km západne od mesta Prešov. Ide o jedinú sprístupnenú jaskyňu na území Prešovského okresu. 
História.
Jaskyňa bola sprístupnená prvý raz v roku 1999. Vznikla v masíve vrchu Buče, na pomedzí pohorí Bachureň a Branisko, na dolomitovej a vápencovej vrstve.

</doc>
<doc id="622726" url="https://sk.wikipedia.org/wiki?curid=622726" title="F1 (televízna stanica)">
F1 (televízna stanica)

F1 (Federálny okruh jedna) bola televízna stanica Česko-slovenskej televízie, ktorá vysielala od 3. septembra 1990 do 31. decembra 1992. Bola nástupkyňou prvého programu Česko-slovenskej televízie.
Vznik.
V súvislosti s demokratickými zmenami v Česko-Slovensku po novembri 1989 došlo aj k zmene vysielacej štruktúry a názvu televíznych programov Česko-slovenskej televízie (ČST). Prvý program ČST bol od pondelka 3. septembra 1990 premenovaný na F1. V ten istý deň bol taktiež premenovaný aj druhý program ČST (ktorý bol už predtým koncipovaný ako národný program) na ČTV (Česká televize) v Česku, resp. na S1 (Slovenský okruh 1) na Slovensku. Dňa 1. júla 1991 vznikla samostatná Slovenská televízia a o mesiac neskôr bola preto stanica S1 premenovaná na STV. Dňa 1. januára 1992 vznikla Česká televízia (ČT), ktorá sa stala prevádzkovateľom vysielania kanála ČTV. Od 1. januára 1992 tak Česko-slovenská televízia pre federálny okruh F1 vyrábala len spravodajstvo a publicistiku a ČT a STV dodávali ostatné programy.
Zánik.
So zánikom Česko-Slovenska zanikla aj Česko-slovenská televízia. Nástupkyňou F1 na Slovensku sa stala STV 2, v Česku ČT 2 (v roku 1994 jej frekvencie pripadli TV Nova).

</doc>
<doc id="622727" url="https://sk.wikipedia.org/wiki?curid=622727" title="Fighter Command">
Fighter Command



</doc>
<doc id="622729" url="https://sk.wikipedia.org/wiki?curid=622729" title="OK 3">
OK 3

OK 3 bol tretí program Československej televízie. Stanica vysielala od 14. mája 1990 do 31. decembra 1992.
Vznik.
V roku 1990 bola k dispozícii tretia sada frekvencií, užívaná sovietskou televíziou pre sovietskych vojakov v Česko-Slovensku.
Program.
Program pozostával z preberaní vysielania svetových satelitných televízií, hlavne CNN, MCM, TV5, RTL, La Sept, RAI 1 a ďalších.
TA 3.
V júli 1991 bola založená slovenská verzia s podobným programom, TA 3. 
Zánik.
Rozpadom Česko-Slovenska zanikla aj Česko-slovenská televízia. Nástupcom programu OK 3 sa v Česku stala ČT3 (ČT 3 ukončil vysielanie 3. februára 1994 a 4. februára 1994 začala vysielať TV Nova), na Slovensku kanál TA 3 skončil vysielanie bez náhrady.

</doc>
<doc id="622731" url="https://sk.wikipedia.org/wiki?curid=622731" title="Námestie Sv. Martina">
Námestie Sv. Martina



</doc>
<doc id="622733" url="https://sk.wikipedia.org/wiki?curid=622733" title="Manuel Belgrano">
Manuel Belgrano

Manuel José Joaquín del Corazón de Jesús Belgrano y González (* 3. jún 1770, Buenos Aires † 20. jún 1820, Buenos Aires) bol argentínsky advokát, politik a vojak. Patrí k jedným z najvýznamnejších argentínskych vodcov boja za nezávislosť od Španielska. Vďaka tomu sa radí do skupiny tzv. Libertadores, teda osloboditeľov, kam patria najvýznamnejší bojovníci za nezávislosť od Španielska celej Latinskej Ameriky. Známym sa stal vďaka tomu, že v roku 1812 navrhol prvú verziu argentínskej vlajky. Dátum jeho úmrtia 20. jún je preto v Argentíne štátnym sviatkom zvaným "Día de la Bander"a, teda "Deň vlajky".
Životopis.
Narodil sa v bohatej časti Buenos Aires. Jeho otec Domingo Belgrano bol obchodníkom pochádzajúcim z talianskej Ligúrie. Jeho matka María Josefa González Islas y Casero pochádzala z jednej z najbohatších rodín v Buenos Aires. Po ukončení štúdia v Buenos Aires odišiel aj s bratom študovať obchod do Španielska. Manuel sa ale rozhodol radšej študovať právo. Už čoskoro sa ukázal ako veľmi nadaný študent, vďaka čomu získal od pápeža Piusa VI. povolenie na štúdium aj zakázanej literatúry. Dostal sa tak do kontaktu s liberálnymi myšlienkami, ktoré sa šírili z Francúzska. Napriek tomu zostal silným zástancom katolicizmu a monarchie. V roku 1794 sa vrátil do Buenos Aires, kde sa stal trvalým sekretárom miestneho Obchodného konzulátu. Postupne sa jeho presvedčenie menilo z konzervatívneho na liberálne. Zásadný zlom v jeho myslení, ale i živote nastal v rokoch 1806 a 1807. V tomto období totiž slabosť Španielska využili Briti, ktorí priplávali do oblasti Río de la Plata a obsadili dokonca Buenos Aires. Mestu však neprišli na pomoc Španieli, ale miestni si museli poradiť vlastnými silami. To ukázalo neschopnosť Španielov ochrániť vlastné územie. Hlavnú úlohu v oslobodení mesta získali miestni kreoli (potomkovia Španielov narodení v Amerike), ktorým tak stúpla nie len prestíž, ale i sila a politický vplyv. Z dôvodu nedostatku peňazí, keďže Španielsko sa nachádzalo v kríze, sa nový miestokráľ Miestokráľovstva Río de la Plata rozhodol znížiť rozpočet na milíciu. To sa nepáčilo miestnym kreolom, ktorí tvorili väčšinu miestnej milície, keďže toto rozhodnutie považovali za pokus oslabiť a následne odstrániť patriotov (ako sa podľa severoamerického vzoru nazývali). Na ich čele bol práve Manuel Belgrano, ktorý začal pripravovať možnú revolúciu.
V máji 1810 sa nakoniec patrioti vzbúrili, keď zosadili miestokráľa a vymenovali vlastnú vládu, ktorej bol Belgrano členom. Belgrano však stále patril k skôr umierneným patriotom, keď pripúšťal aj v budúcnosti vládu španielskeho kráľa. Prvú vládu neskôr v decembri 1810 vystriedala nová, nazývaná veľká chunta, aj jej členom ešte Belgrano bol. V septembri 1811 nahradil veľkú chuntu tzv. prvý triumvirát, čím sa Belgrano zameral skôr na kariéru v armáde. Stal sa veliteľom severnej armády a viedol niekoľko neúspešných pokusov o obsadenie Horného Peru (súčasná Bolívia) a Paraguaja. V roku 1814 bol po porážkach nahradený Josém de San Martínom. Ako zástanca monarchie sa vydal po svojom odvolaní do Európy, aby našiel nového kráľa pre Río de la Plata, ale nebol úspešný. 20. júna 1820 zomrel vo svojom dome v Buenos Aires. Pochovaný je v kláštore Santo Domingo v Buenos Aires.

</doc>
<doc id="622737" url="https://sk.wikipedia.org/wiki?curid=622737" title="Cornelio Saavedra">
Cornelio Saavedra

Cornelio Judas Tadeo de Saavedra y Rodríguez (* 15. september 1759, Otuyo † 29. marec 1829, Buenos Aires) bol argentínsky politik, obchodník a vojak. Bol najvyšším predstaviteľom prvých dvoch revolučných argentínskych vlád po revolúcii z roku 1810.
Životopis.
Narodil sa v malej osade Otuyo v Hornom Peru (súčasná Bolívia). Bol obchodníkom a neskôr sa presťahoval do Buenos Aires, kde sa zapojil okrem obchodovania aj do politického života. Podieľal sa na Májovej revolúcii z roku 1810, čo bol začiatok boja za nezávislosť Argentíny od Španielska. 25. mája 1810 sa stal predsedom tzv. prvej chunty, čím sa stal formálne najvyšším predstaviteľom prvej argentínskej vlády. 18. decembra toho istého roku bola prvá chunta nahradená tzv. veľkou chuntou, kde si Saavedra udržal najvyššie postavenie. Patril však k umierneným členom vlády a musel tak čeliť veľkému tlaku radikálov. K zvrhnutiu chunty došlo dňa 23. septembra 1811, čím sa skončila politická kariéra Saavedru na čele Argentíny (na čele chunty však bol nahradený už 26. augusta).
Po svojom politickom páde musel čeliť perzekúcii zo strany svojich oponentov, čo viedlo k jeho exilu v Čile. Do Argentíny sa vrátil v roku 1814, kedy sa na západe krajiny usadil José de San Martín, ktorý tu pripravoval inváziu do Čile a umožnil Saavedrovi návrat na územie, ktoré mal pod kontrolou. Už o krátky čas potom, čo došlo k porážke politických oponentov Saavedru mu bola vrátená vojenská hodnosť a vyznamenania, no možnosť podieľať sa na vláde mu bola naďalej zakázaná. Zomrel v marci 1829 v Buenos Aires, kde je aj pochovaný. Kvôli nepokojnej situácii vo vtedajšej Argentíne mu nechal štátny pohreb zorganizovať guvernér provincie Buenos Aires Juan Manuel de Rosas až v januári 1830.

</doc>
<doc id="622739" url="https://sk.wikipedia.org/wiki?curid=622739" title="Juan Manuel de Rosas">
Juan Manuel de Rosas

Juan Manuel José Domingo Ortiz de Rozas y López de Osornio, známy ako Juan Manuel de Rosas (* 30. marec 1793, Buenos Aires † 14. marec 1877, Southampton) bol argentínsky politik a vojak. Bol dlhoročným guvernérom Provincie Buenos Aires v čase existencie Argentínskej konfederácie, vďaka čomu bol fakticky najvyšším predstaviteľom Argentíny, ktorej vládol ako diktátor. Svojimi oponentmi bol prezývaný ako "Caligula z Río de la Plata", zástancovia ho naopak chválili, že zachránil krajinu pred rozkladom.
Životopis.
Narodil sa v Buenos Aires v rodine chovateľov dobytka. Chovu dobytka sa venoval aj Juan Manuel a postupne sa vypracoval na jedného z najúspešnejších chovateľov v krajine. Neskôr sa zapojil aj do vojenskej služby a vyznamenal sa v bojoch proti indiánom v roku 1828, kedy sa stal všeobecne známym. Pôvodne patril k zástancom unitaristov, ktorí nesúhlasili s federalizáciou krajiny. Slabosť vlády z neho ale spravila zástancu federalizmu. V roku 1829 sa stal guvernérom Provincie Buenos Aires, no napriek príslušnosti k federalistom začal okamžite presadzovať tvrdú unitaristickú a autokratickú politiku. Pristúpil k potláčaniu ľudských práv a faktickej vojenskej pacifikácii celej krajiny. Vďaka tomu na čele krajiny nahradili dobytkári obchodníkov. V novembri 1832 skončilo jeho funkčné obdobie, čo Rosas využil na vojenské ťaženie proti indiánom na juh od Buenos Aires, v ktorom bol úspešný a rozšíril tak územie Provincie Buenos Aires o veľké územie. V roku 1835 sa tak stal znova guvernérom tejto provincie. Aj v druhom období svojej vlády pokračoval v rovnakej politike, ako pred tým. Presadzoval fakticky centralistickú vládu na čele s Buenos Aires a ako formálny federalista netoleroval žiadne náznaky skutočného federalizmu, či regionalizmu, ktoré by ohrozovali postavenie Buenos Aires. Rosas začal využívať vo veľkej miere propagandu a dokázal si vybudovať kult osobnosti. Postupne sa dostal do konfliktu aj s európskymi mocnosťami, ktoré dokonca voči nemu vojensky zasiahli. K nim sa pridali aj Bolívia a Uruguaj, ktoré tiež vyhlásili Argentíne vojnu. Rosas však postupne všetkých nepriateľov porazil, čo mu iba zvýšilo popularitu.
V roku 1848 Rosas uzatvoril znova hlavné obchodné rieky (čo bol dôvod aj predchádzajúceho zásahu európskych štátov). Tentoraz však táto situácia prekážala aj Brazílii, pre ktorú bolo riečne spojenie veľmi dôležité. Poškodená sa cítila aj provincia Entre Ríos, kde vládol guvernér Justo José de Urquiza. Urquiza vyzval Rosasa, aby rieky znova otvoril a aby bolo umožnené farmárom z jeho provincie obchodovať s inými štátmi. S tým však Rosas nesúhlasil. Urquiza chcel zabrániť znovuzvoleniu Rosasa, čo však Rosas taktiež odmietol akceptovať. Urquiza tak so svojou armádou zaútočil na vojsko, ktoré obliehalo Montevideo a toto konečne oslobodil. Následne vytiahol priamo proti Buenos Aires. Tu prekvapivo Rosas rýchlo strácal podporu. Urquiza tak 3. februára 1852 porazil Rosasa v bitke pri Caseros. V Buenos Aires následne Urquizovi vojaci povraždili stovky stúpencov Rosasa. Rosas následne odišiel do britského exilu, kde dožil.

</doc>
<doc id="622740" url="https://sk.wikipedia.org/wiki?curid=622740" title="Llamas with Hats">
Llamas with Hats

Llamas with Hats (slov. "Lamy v čiapkách") je krátka animovaná séria, ktorú vytvoril Jason Steele. Prvá epizóda bola vytvorená v roku 2009. Seriál obsahuje celkovo 12 epizód. Prvá časť predstavuje dve lamy, spolubývajúcich Carla a Paula. Celá séria sa nesie v štýle čiernej komédie. Existuje aj neoficiálny český dabing "Lamy v čepicích" v ktorom majú hlavné postavy mená Kája a Pája.
Zápletka.
Od prvej epizódy sa Carl vyvíja ako viac a viac nebezpečná lama, ktorá „mimo kamery“ vykonala strašné veci, ako vraždenie bábätiek a hromadenie ich rúk. Následky týchto činov je však (našťastie?) jediné, čo v seriáli vidíme, ako aj pohoršenie jeho družky Paula, ktorá vyniká najmä kričaním „Caaaaarl!“ po tom, čo sa dozvie o Carlových skutkoch.

</doc>
<doc id="622741" url="https://sk.wikipedia.org/wiki?curid=622741" title="Majstrovstvá sveta vo volejbale žien 1970">
Majstrovstvá sveta vo volejbale žien 1970

Majstrovstvá sveta vo volejbale žien 1970 bol v poradí 6. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 22. septembra do 2. októbra 1970 v mestách: Sofia, Burgas, Sevlievo a Varna, v Bulharsku, za účasti 16 tímov. Nováčikmi podujatia boli družstvá Kuby, Mexika a Mongolska. Zápasy finálovej skupiny sa odohrali o varnaskej aréne Dvorec na kulturata i sporta s kapacitou 6 000 divákov. Svoj štvrtý titul získal , ktorý sa vo finálovej skupine umiestnil pred obhajcom prvenstva z a . Bronzová KĽDR získala svoju prvú medailu.
Turnaj žien sa po jednoturnajovej prestávke opäť organizoval spolu s turnajom mužov. Turnaj zároveń slúžil ako jedno z kvalifikačných podujatí na Letné olympijské hry 1972, ktoré hostil Mníchov. Kvalifikovali sa ne 3 najlepšie družstvá.
Kvalifikácia.
Prvýkrát bol počet účastníkov obmedzený, a to na 16 družstiev.
Poznámka: Kórejská republika sa odmietla zúčastniť kvôli politickým problémom s Bulharskom, nahradilo ju Mongolsko. 

</doc>
<doc id="622742" url="https://sk.wikipedia.org/wiki?curid=622742" title="Cicero Moraes">
Cicero Moraes

Cícero Moraes je brazílsky 3D dizajnér. Jeho najznámejšia práca v odbore je rekonštrukcia tváre svätého Antona Paduánskeho, ďalej náčelníka predinckej civilizácie - Pána zo Sipánu, rovnako ako siedmich ďalších svätých a dvoch katolíckych blahoslavených.
V oblasti veterinárnej starostlivosti digitálne navrhol a vymodeloval (ako prvý na svete) protézu pre korytnačku, papagája, hus a tukana, následne vytlačené technológiou 3D tlače. 
Moraes pracoval najnovšie v r. 2018 na rekonštrukcii podoby tváre svätej Zdislavy z Lemberku. Práca bola taktiež vytvorená s organizáciou Geo-cz a diecézou Litoměřice. Tvár svätice bola slávnostne odhalená 26. mája 2018 v Jablonnom v Podještědí.

</doc>
<doc id="622743" url="https://sk.wikipedia.org/wiki?curid=622743" title="Mauricio Macri">
Mauricio Macri

Mauricio Macri (* 8. február 1959, Tandil) je argentínsky politik, stavebný inžinier a podnikateľ. V roku 2015 sa stal 47. prezidentom Argentíny. Vzhľadom na rôzne štátne zriadenia Argentíny v minulosti je považovaný za 52. prezidenta krajiny. Pred tým pôsobil ako predseda vlády autonómneho mesta Buenos Aires, teda fakticky bol starostom mesta. Bol taktiež dlhoročným prezidentom futbalového klubu Boca Juniors.
Životopis.
Narodil sa v meste Tandil v provincii Buenos Aires do rodiny bohatého podnikateľa Francisca Macriho, ktorý je rodákom z talianskeho hlavného mesta Rím. Mauricio Macri vyštudoval stavebné inžinierstvo na miestnej katolíckej univerzite v Buenos Aires a následne sa v rámci rodinnej tradície začal tiež venovať podnikaniu v rodinných firmách. Neskôr absolvoval krátke štúdia v USA. Následne začal pôsobiť v spoločnosti SIDECO Americana, ktorá patri jeho otcovi. V roku 1984 začal pracovať v argentínskej pobočke Citibank. O rok neskôr sa vrátil do jednej z otcových firiem, kde sa stal generálnym manažérom. V roku 1992 sa stal viceprezidentom spoločnosti Sevel Argentina, ktorú čiastočne ovládal jeho otec, následne bol jej prezidentom.
V roku 1991 bol unesený a 12 dní zadržiavaný príslušníkmi argentínskej federálnej polície. Za prepustenie syna zaplatil jeho otec 2,5 milióna amerických dolárov. Práve počas únosu sa mal podľa svojich slov Macri rozhodnúť pre politickú kariéru. V tom istom období sa chcel stať prezidentom futbalového klubu Boca Juniors, no na žiadosť otca zostal naďalej pracovať v rodinnej firme. V roku 1995 sa prezidentom klubu nakoniec stal a bol ním s krátkou prestávkou až do júna 2008. Počas jeho pôsobenia získala Boca Juniors až 17 rôznych titulov a pôsobenie Marciho je tak hodnotené veľmi kladne.
Politická kariéra.
Macri sa politicky začal angažovať v roku 2003, keď založil stranu Záväzok k zmene. Už o rok neskôr kandidoval za starostu Buenos Aires, no neúspešne. Získal však 37% hlasov. V roku 2005 sa stal súčasťou strany Republikánsky návrh, za ktorú bol zvolený do parlamentu ako poslanec. V roku 2007 sa stal predsedom vlády autonómneho mesta Buenos Aires, teda fakticky starostom mesta. Na tomto poste zotrval až do roku 2015, kedy kandidoval za prezidenta Argentíny. Vo voľbách dokázal poraziť guvernéra Provincie Buenos Aires Daniela Scioliho zo strany prezidentky Cristiny Fernándezovej Kirchnerovej, čím skončilo obdobie ľavicovej vlády Kirchnerovcov na čele štátu..
Úradu ujal 10. decembra 2015 a prevzal krajinu v zložitej situácii. Posledná vláda bývalej prezidentky Fernándezovej Kirchnerovej vyčerpala devízové rezervy krajiny. Inflácia bola znova na úrovni 30% a štátny rozpočet bol opäť deficitný. Macri nechal hneď zrušiť devízovú kontrolu zavedenú jeho predchodkyňou. To umožnilo devalvovať peso, rovnako boli upravené colné poplatky a kvóty na vývoz a dovoz. Vláda sa na začiatku roka 2016 dokázala dohodnúť s veriteľmi, ktorým Argentína odmietla v roku 2014 splatiť ich pohľadávky. Ale aj v polovici roka 2017 bola inflácia stále na úrovni 20% a sľubovaný ekonomický rast sa nedarilo výraznejšie zvýšiť.. V roku 2016 však musel Macri čeliť veľkému škandálu, ktorý jeho meno spájal s tzv. Panama Papers. Na medzinárodnej úrovni sa nová administratíva zamerala na opätovné zlepšenie vzťahov so Spojenými štátmi, ktoré sa zhoršili počas predchádzajúcich argentínskych ľavicových vlád. 22. októbra 2017 sa v krajine uskutočnili voľby do časti parlamentu a senátu. Týmto však predchádzalo zmiznutie a smrť Santiaga Maldonada, aktivistu za práva indiánov, ktorý protestoval proti plánom zahraničnej spoločnosti na využitie indiánskej pôdy. Smrť Maldonada vyvolala po krajine masové protesty. Keďže Maldonado bojoval proti plánom zahraničných korporácii, ktoré podporoval prezident Macri, využila opozícia na čele s bývalou prezidentkou Fernándezovou Kirchnerovou túto udalosť a obvinila Macriho a jeho vládu z nedostatočnej snahy o vyšetrenie zmiznutia a smrti Maldonada. Napriek tomu zlá ekonomická situácia, v ktorej bola Argentína v čase odchodu bývalej prezidentky z funkcie pomohla aj v roku 2017 prezidentovi Macrimu vyhrať voľby, keď jeho koalícia zvíťazila tak vo voľbách do parlamentu, ako aj v senátnych voľbách, čím si tak Macri upevnil svoju pozíciu v zákonodarnom zbore.
Ekonomickú situáciu krajiny sa však Macriho vláde nepodarilo zlepšiť a od januára do augusta 2018 oslabilo argentínske peso oproti americkému doláru o 42%. To vyvolalo ďalšie obavy, predovšetkým o to, či dokáže Argentína splácať svoje zahraničné dlhy. Vláda preto požiadala Medzinárodný menový fond o poskytnutie pôžičky, čo vyvolalo protesty verejnosti. V septembri 2018 zrušil prezident Macri niekoľko ministerstiev a zvýšil vývozné clá v snahe efektívnejšie riešiť novú ekonomickú krízu.
V prezidentských voľbách v roku 2019 prehral už v prvom kole s Albertom Fernandézom, keď získal 40,44 % hlasov, pričom jeho protikandidát získal 48,04 % hlasov. V decembri 2021 ho argentínsky súd obžaloval v súvislosti s podozreniami, že nariadil špehovanie rodín 44 námorníkov, ktorí zahynuli, keď ich ponorka havarovala.

</doc>
<doc id="622744" url="https://sk.wikipedia.org/wiki?curid=622744" title="Laborecká rovina">
Laborecká rovina

Laborecká rovina je geomorfologický podcelok Východoslovenskej roviny. Zaberá územie medzi Čečehovským kanálom a Dušou, južným smerom od Michaloviec.
Vymedzenie.
Podcelok zaberá rovinaté územie v strednej časti Východoslovenskej roviny, v širšom okolí rieky Laborec. Severným smerom ležia podcelky Východoslovenskej pahorkatiny, od východu Zalužická pahorkatina, Podvihorlatská pahorkatina, Laborecká niva a Pozdišovský chrbát, vymedzujúci severozápadný okraj. Západným smerom sa rozkladá Malčická tabuľa, južným Latorická rovina, juhovýchodným Kapušianske pláňavy a na východnom okraji nadväzuje
Senianska mokraď a Iňačovská tabuľa, všetko podcelky Východoslovenskej roviny.
Chránené územia.
V tejto časti Východoslovenskej roviny leží chránený areál Stretavka a prírodná rezervácia Raškovský luh.
Osídlenie.
Rovinaté územie patrí medzi stredne husto osídlené oblasti a v severnej časti leží i najväčšie mesto Východoslovenskej nížiny, Michalovce. Nachádza sa tu tiež pomerne veľa obcí, prepojených cestnou sieťou.
Doprava.
Prirodzenou dopravnou križovatkou sú Michalovce, kde sa križujú cesty I/18 a I/19, v trase ktorej vedie i európska cesta 50. Severo-južným smerom vedie cesta II/555, spájajúca Michalovce a Veľké Kapušany, južným okrajom i cesta II/552 (Oborín – Veľké Kapušany). Západnou časťou vedie železničná trať Trebišov – Humenné, južnou časťou trať Trebišov – Veľké Kapušany.

</doc>
<doc id="622746" url="https://sk.wikipedia.org/wiki?curid=622746" title="Bernikla veľká">
Bernikla veľká

Bernikla veľká alebo bernikla bielobradá ("Branta canadensis") je zúbkozobec, patrí do rodu Bernikla. Obýva nearktídu. Bola introdukovaná do Európy a postupne sa šíri. Podľa Medzinárodnej únie na ochranu prírody a prírodných zdrojov bernikla veľká patrí medzi najmenej ohrozené druhy, trend celkovej populácie je stúpajúci, u európskej populácii bol zaznamenaný nárast a v severnej Amerike bol za 40 rokov zistený štatisticky významný nárast o 1500%.
Výskyt a stav na Slovensku.
Prvý výskyt na území Slovenska pochádza z roku 1964, jeden samec bol pozorovaný na Senianskych rybníkoch. Neskôr bolo pozorovaných 5 jedincov na Sĺňave, od konca apríla do 15. mája v roku 1971. Na Slovensku zahniezdili iba polokrotké, vysadené páry v Nitre v parku v rokoch 1973 - 1977. Tieto hniezdiská už zanikli. Po roku 1980, v období mapovania, bol evidovaný výskyt znovu na Senianskych rybníkoch v roku 1985 aj v blízkosti Sĺňavy v apríli 1988. Okrem týchto dvoch pozorovaní bol druh pozorovaný v Karlovej Vsi v Bratislave v apríli 1987, od konca októbra až do novembra 1989 sa zdržoval jeden jedinec na vyrovnávacej nádrži vodného diela Veľká Domaša a na ramene rieky Moravy "Stará Morava - Lepňa" bol zaznamený kŕdeľ 30 jedincov v apríli 1993 v katastri Veľké Leváre. 
V 21. storočí bola znovu pozorovaná až po roku 2010. V zozname vzácnych ornitologických pozorovaní podliehajúcich hláseniu Faunistickej komisii je 22 záznamov a v zozname vzácnych a zriedkavých druhov vtákov databázového systému Birding Slovakia je 23 záznamov. Faunistická komisia Slovenskej ornitologickej spoločnosti BirdLife/Slovensko akceptovala nasledujúce hlásenia: 18. marca 2013 1 jedinec Zemplínska Šírava (Jovsa), 20.10.2013 1 krotký jedinec Kuchajda, (Bratislava), ktorý ostal aj do ďalšieho roka na štrkoviskách mesta a podobne ako bola vidieť bernikla veľká na Váhu v okolí Trenčína a Zamaroviec od 2. mája 2014 do 7. februára 2015.

</doc>
<doc id="622747" url="https://sk.wikipedia.org/wiki?curid=622747" title="Branta canadensis">
Branta canadensis



</doc>
<doc id="622748" url="https://sk.wikipedia.org/wiki?curid=622748" title="Bernikla bielobradá">
Bernikla bielobradá



</doc>
<doc id="622749" url="https://sk.wikipedia.org/wiki?curid=622749" title="Malčická tabuľa">
Malčická tabuľa

Malčická tabuľa je geomorfologický podcelok Východoslovenskej roviny.
Vymedzenie.
Podcelok zaberá rovinaté územie v strednej časti Východoslovenskej roviny, a v rámci krajinného celku susedí na západe s rozsiahlou Ondavskou nivou, južným smerom nadväzuje Latorická a východným Laborecká rovina. Severným smerom leží Pozdišovský chrbát, ktorý je súčasťou Východoslovenskej pahorkatiny.
Chránené územia.
V tejto časti Východoslovenskej roviny leží prírodná rezervácia Slavkovské slanisko a národná prírodná rezervácia Kopčianske slanisko.
Osídlenie.
Malčická tabuľa patrí medzi stredne husto osídlené oblasti a mnohé obce sa sústreďujú v okolí cesty Trhovište – Oborín. Druhá línia sídiel prechádza východnou časťou podcelku.
Doprava.
Severným okrajom prechádza západo-východným smerom cesta I/19, v trase ktorej vedie i európska cesta 50. Na ňu sa pripájajú cesty III. triedy, no tiež cesta II/554, ktorá vedie z Trhovišťa južným smerom k Oborínu, kde sa pripája na cestu II/552. Rovinatým územím v severnej časti vedie i železničná trať Trebišov – Michalovce, východným smerom vedie trať Trebišov – Veľké Kapušany.

</doc>
