<doc id="650478" url="https://sk.wikipedia.org/wiki?curid=650478" title="Doprava v Trnave">
Doprava v Trnave

Doprava v Trnave je zabezpečovaná rozsiahlou cestnou, železničnou, cyklistickou i pešou infraštruktúrou.
Bohatou cestnou infraštruktúrou, diaľnica D1, rýchlostná cesta R1, cesty I.triedy I/51 a I/61, cesty II. triedy II/504 a II/560, cesty III.triedy a miestne komunikácie, sa v meste docielil vysoký podiel osobnej automobilovej dopravy na všetkých cestách, ktorý v roku 2007 predstavoval okolo 35% zo všetkých druhov dopravy, čo znamená, že osobný automobil je druhým najčastejším použitým dopravným prostriedkom v meste.
Trnava bola prvým mestom na Slovensku, ktoré v roku 1988 odstránilo motorizovanú dopravu v centre mesta. Vďaka priaznivým opatreniam trnavskej samosprávy na podporu pešej dopravy sa chôdza postupne stala najčastejším použitým dopravným prostriedkom v meste.
Využívanie bicyklov v meste Trnava a jej blízkom okolí je veľmi rozšírené. Napomáha tomu rovinatý terén, prijateľne veľká rozloha mesta aj historicky zaužívaný zvyk obyvateľov používajúcich tento dopravný prostriedok. V Trnave je ku koncu roka 2019 postavených viac ako 20 kilometrov mestských cyklotrás, pričom podiel cyklistickej dopravy na všetkých cestách zo všetkých druhov dopravy po meste v roku 2007 kategorizoval bicykel ako najmenej použitý dopravný prostriedok v meste. Mesto Trnava vykonalo na podporu cyklistickej dopravy viaceré opatrenia: spustenie zdieľaných bicyklov Trnavský Bikesharing pre širokú verejnosť obyvateľov Trnavy, vybudovanie prvého automatického parkovacieho domu pre bicykle na Slovensku, osadenie poschodového stojanu na bicykle, prvého na Slovensku a budovanie mestských cyklotrás.
Podiel mestskej hromadnej dopravy na všetkých cestách po meste v roku 2007 predstavoval takmer 14% zo všetkých druhov dopravy, čo znamená, že autobus je tretím najčastejším použitým dopravným prostriedkom v meste.
Trnava ako krajské mesto Slovenska je významným dopravným uzlom.
Cestná doprava.
Diaľnice a rýchlostné cesty.
Na území mesta Trnava sa nachádzajú dve cesty diaľničného typu – diaľnica D1 v mestskej časti Modranka a rýchlostná cesta R1 v mestských častiach Trnava-juh a Modranka.
Diaľnica D1 je vedená v trase Bratislava – Trnava – Trenčín – Žilina – Poprad – Košice - Michalovce – Ukrajina. Úsek v Trnave je dlhý približne 13 km a nachádza sa na ňom mimoúrovňová križovatka - Trnava (diaľničný uzol s R1). V blízkosti Trnavy je diaľnica dokončená, predpokladá sa však rozšírenie na viac jazdných pruhov.
Rýchlostná cesta R1 je vedená v trase Trnava – Nitra – Žiar nad Hronom – Banská Bystrica – Ružomberok. Úsek v Trnave je dlhý približne 4 km a nachádzajú sa na ňom 3 mimoúrovňové križovatky – Trnava-Východ (s cestami I/51 a I/61), Trnava-Modranka (s miestnou komunikáciou) a Trnava (diaľničný uzol s D1). V blízkosti Trnavy je rýchlostná cesta dokončená.
Diaľnica D1 a rýchlostná cesta R1 sú v správe spoločnosti Národná diaľničná spoločnosť, vlastnené Slovenskou republikou a cestným správnym orgánom je Ministerstvo dopravy, výstavby a regionálneho rozvoja Slovenskej republiky.
Cesty I. triedy.
Do Trnavy zasahujú 2 cesty I.triedy s celkovou dĺžkou približne 31 km. Cesta I/51 prechádza niekoľkými mestskými časťami, Trnava-juh, Trnava-východ, Trnava-sever a Trnava-západ, a je tvorená úsekom Trstínskej ulice, Severným obchvatom a Juhovýchodným obchvatom. Cesta I/61, nachádzajúca sa na uliciach Bratislavská, Ulica 9.mája, Tamaškovičová, Nitrianská a Piešťanská, zasahuje do 3 mestských častí - Trnava-juh, Trnava-východ a Trnava-sever.
Cesty I/51 a I/61, ktorá je čiastočne v súbehu s cestou I/51, spravuje Slovenská správa ciest, cestným správnym orgánom je Okresný úrad Trnava a vlastníkom je Slovenská republika.
Cesty II. triedy.
Do Trnavy zasahujú 2 cesty II.triedy s celkovou dĺžkou približne 28 km. Cesta II/504 je tvorená ulicami Ružindolská, Malženická a úsekom Trstínskej ulice a zasahuje do 2 mestských častí - Trnava-západ a Trnava-sever. Cesta II/560 sa nachádza na ulici Špačinská, čiže v mestskej časti Trnava-sever.
Cesty II.triedy spravuje Správa a údržba ciest Trnavského samosprávneho 
kraja, organizácia založená Trnavským samosprávnym krajom, ktorá je vlastníkom týchto komunikácií. Cestným správnym orgánom je Okresný úrad Trnava.
Cesty III. triedy.
Do Trnavy zasahujú 4 cesty III.triedy s celkovou dĺžkou približne 31 km. Cesta 1279 je tvorená ulicami Zavarská, Koniarekova, Bernolákova a úsekom Sladovníckej ulice. Nachádza sa prevažne v mestskej časti Trnava-východ, ale krátkym úsekom Sladovníckej ulice zasahuje aj do ďalších 2 mestských častí - Trnava-juh a Trnava-stred. Cesta 1287 je vedená na ulici Zelenečská v mestskej časti Trnava-juh. Cesta 1295 je vedená na ulici Suchovská v mestskej časti Trnava-západ. V mestskej časti Trnava-sever je na ulici Krupská vedená cesta 1299.
Cesty III.triedy spravuje organizácia Správa a údržba ciest Trnavského samosprávneho 
kraja a vlastníkom týchto komunikácií je Trnavský samosprávny kraj. Cestným správnym orgánom je Okresný úrad Trnava.
Miestne komunikácie.
Miestne komunikácie vlastní a spravuje Mesto Trnava. Cestný správny orgán je Mesto Trnava, ktoré rozhoduje v cestnom hospodárstve. 
Miestne komunikácie významom 
prevyšujú väčšinu ciest III. triedy. Najvýznamnejšie miestne komunikácie sú vedené na uliciach 
Dohnányho, Hospodárska, Trstínska cesta, Rybníková, Šrobárova, Bučianska, Piešťanská, 
Sladovnícka, Hlboká a Špačinská cesta. Tieto komunikácie prepájajú jednotlivé cesty I., II. a III. triedy nachádzajúce sa na území mesta. Dĺžka tohto základného skeletu miestnych komunikácií je približne 8 km.
Pešia doprava.
Pre Trnavu má veľký význam aj pešia doprava. Chodci sa dokážu v krátkom časovom intervale dostať z priľahlých sídlisk do centra mesta. Nasvedčuje tomu aj vysoký podiel pešej dopravy, ktorý v roku 2007 predstavoval viac ako 44 % zo všetkých druhov dopravy. Medzi najfrekventovanejšie ulice v meste pre pešiu dopravu patria ulice Kollárova, námestie SNP, Hlavná a Štefánikova, čo zodpovedá hlavnému pešiemu ťahu zo železničnej stanice do centra mesta. Mesto Trnava dlhodobo podporuje pešiu dopravu rôznymi spôsobmi, predovšetkým rekonštrukciou chodníkov a rozširovaním peších trás, ďalej zlepšeniami bezpečnosti na priechodoch pre chodcov alebo realizáciou bezbariérových úprav. Trnava bola prvým mestom na Slovensku, ktoré v roku 1988 odstránilo motorizovanú dopravu v centre mesta.
História.
20. storočie.
Trnava bola prvým mestom na Slovensku, ktoré v roku 1988 odstránilo motorizovanú dopravu v centre mesta na Hlavnej ulici, čím vytvorila prvú pešiu zónu na Slovensku.
1994 - 2010
V roku 2007 bola vykonaná séria prieskumov v rámci pripravovania strategického dopravného dokumentu Generálny dopravný plán mesta Trnava, pri ktorých sa zistilo, že celkové cesty pešej dopravy predstavovali 76 808 individuálnych ciest, čo predstavuje podiel pešej dopravy na všetkých cestách po meste až vyše 44% zo všetkých druhov dopravy, čo znamená, že chôdza je najviac použitým dopravným prostriedkom. 
2010 - 2014
V roku 2010 Intenzifikácia statickej dopravy (vytvorenie a rekonštrukcia 600 parkovacích miest) .V roku 2014 bola realizovaná posledná, veľká, rekonštrukcia pešej zóny na Hlavnej ulici . 
2015 - 2018.
V roku 2015 bola Hviezdoslavova ulica zrekonštruovaná a upravená na pešiu zónu, ktorá esteticky nadväzuje na pešiu zónu na Hlavnej ulici.
V roku 2016 pokročil projekt výstavby takmer 1,5 kilometrov dlhého chodníka na ulici Kamenná cesta popri miestnej komunikácií, pričom bol zabezpečený drobný mobiliár aj s novými autobusovými prístreškami mestskej hromadnej dopravy a so segregovanou cyklotrasou. V danom roku bol aj zrekonštruovaný úsek chodníka na Veternej ulici a nahradený bol novým chodníkom.
Začiatkom roka 2017 začali stavebné práce na komplexnej rekonštrukcii Šrobárovej ulice, na ktorej pribudla aj nová autobusová zastávka mestskej hromadnej dopravy so zrekonštruovaným chodníkom. V tom istom roku bol taktiež dokončený chodník na Trstínskej ulici a zároveň prebehla komplexná rekonštrukcia Halenárskej ulice v historickom jadre mesta, na ktorej bol rozšírený a zrekonštruovaný chodník pre chodcov, miestna komunikácia sa po rekonštrukcii z obojsmernej stala jednosmernou pre motorizovanú dopravu.
V roku 2018 pribudol v meste takmer jeden kilometer dlhý chodník na ulici Hlboká popri mestského tehlového opevnenia. V danom roku prebehla aj obnova povrchov Ulice Jána Hollého, ktorá predstavovala komplexnú rekonštrukciu esteticky nadväzujúcu na rekonštrukciu Halenárskej ulice z roku 2017, na ktorej sa pred individuálnou automobilovou dopravou prizeralo na pohyb chodcov rekonštrukciou chodníkov a zjednosmernením ulice pre motorizovanú dopravu.
2019 - 2022.
Koncom roka 2019 začali stavebné práce na 600-metrov dlhej segregovanej cyklotrase na Bučianskej ulici, na ktorej pribudol nový bezbarierový chodník a existujúci bol upravený bezbarierovo s vodozádržnymi opatreniami. V tom istom roku na prelome mája a júna bola dokončená rekonštrukcia takmer 200-metrov dlhého chodníka na Mikovíniho ulici v úseku od kruhovej križovatky Zelenečská - Generála Goliána - Mikovíniho po Priemyselnú ulicu.
Na jar 2020 sa obyvatelia Kukučínovej ulice dočkali rekonštrukcie chodníkov o dĺžke takmer 400-metrov, nového verejného osvetlenia a aj obnovy autobusového prístrešku mestskej hromadnej dopravy. Začiatkom toho istého roka sa rozbehli stavebné práce na rekonštrukcii chodníka, v podobnej dĺžke ako na Kukučínovej ulici, na Saleziánskej ulici, na ktorej bolo vymenené aj verejné osvetlenie, či obnovené autobusové prístrešky mestskej hromadnej dopravy. Od piateho júna 2020 platí zákaz vjazdu bicyklov a e-kolobežiek na pešiu zónu na Hlavnej ulici z dôvodu prevencie kolízií s chodcami a zabezpečeniu bezpečnosti návštevníkov pešej zóny.
Cyklistická doprava.
Využívanie bicyklov v meste Trnava a jej blízkom okolí je veľmi rozšírené. Napomáha tomu rovinatý terén, prijateľne veľká rozloha mesta aj historicky zaužívaný zvyk obyvateľov používajúcich tento dopravný prostriedok. Trnava má svojím kompaktným tvarom a veľkosťou ideálne podmienky pre cyklistický pohyb. Bežná cesta po meste do práce či na nákupy nie je zvyčajne dlhšia než päť kilometrov.
V Trnave je ku koncu roka 2019 postavených viac ako 20 kilometrov mestských cyklotrás. V projektovej príprave je ďalších 25 kilometrov cyklotrás a v návrhových plánoch (v súčasnosti bez projektovej prípravy) sa počíta s realizáciou ďalších takmer 80 kilometrov cyklotrás. Cyklistická sieť mesta Trnava s existujúcimi, plánovanými a navrhovanými cyklotrasami dosahuje takmer 120 kilometrov cyklotrás.
Podiel cyklistickej dopravy na všetkých cestách po meste v roku 2007 predstavoval 6,6% zo všetkých druhov dopravy, čo znamená, že bicykel je najmenej používaným dopravným prostriedkom v meste z celkovej dopravy. Cieľom výstavby ďalších cyklotrás v meste je zvýšiť bezpečnosť a podiel nemotorovej dopravy ako formy trvalo udržateľnej mobility.
Ku koncu roka 2019 sú cyklotrasy situované predovšetkým v centre mesta, v radiálnych smeroch z centra mesta a v priestoroch sídlisk. Cyklotrasy sú rozdelené nasledovne:
V meste funguje aj doplnková cyklistická infraštruktúra v podobe zdieľaných bicyklov Trnavského Bikesharingu, študentskej požičovne bicyklov od občianskeho združenia Kolokolo, automatického parkovacieho domu pre bicykle (prvého na Slovensku, pri železničnej stanici so servisným stojanom pre cyklistov) či poschodového stojanu na bicykle (taktiež prvého na Slovensku, s verejnou cyklopumpičkou pred mestským úradom na Trhovej ulici). V meste je dostupných aj niekoľko verejných stojanov na bicykle.
História.
2007 - 2010.
Počas štvrtého a posledného mandátu primátora Štefana Bošnáka boli v roku 2007 vykonané prieskumy a rozbory v rámci pripravovania strategického dopravného dokumentu Generálny dopravný plán mesta Trnava. Sekcia strategického dokumentu v časti Prieskumy a rozbory konštatuje, že celkové cesty na bicykli predstavovali 11 417 ciest celkovo, čo predstavuje podiel cyklistickej dopravy na všetkých cestách po meste 6,6% zo všetkých druhov dopravy, čo znamená, že bicykel je najmenej použitým dopravným prostriedkom. Pred cyklistickou dopravou sa umiestnila mestská hromadná doprava s viac ako dvojnásobným počtom ciest(23 354 individuálnych ciest) s podielom okolo 14% zo všetkých druhov dopravy. 
Taktiež v roku 2007 začala výstavba cyklistického chodníka v jednej vetve na Zelenečskej ulici. Druhá vetva na ulici bola dokončená v roku 2008. Do konca volebného štvrtého obdobia mandátu primátora Štefana Bošnáka boli vybudované tieto cyklotrasy. Na Spartakovskej, Zelenečskej ulici a od Zavarskej ulice po železnicu popri obchodných priestoroch .Cyklotrasa smerom z Trnavy na Kamenný mlyn, cyklistická cestička pri Prírodnom kine, cyklistická cestička na ulici Vl. Clementisa, cyklistická cestička na Veternej ulici ako aj cyklotrasa popri PSA. Cyklotrasa od ulice Vl. Clementisa, na Starohájskej ulici, Námestí SNP, v Parku J. Kráľa a v Bernolákovom sade. 
2010 - 2014
Cyklotrasy sa budovali aj počas volebného mandátu primátora Vladimíra Butka od roku 2010 do roku 2014. Boli zrealizované cyklotrasy na  uliciach Cukrová, Terézie Vansovej, Strojárenská, Arbória park ,  Park J. Kráľa – Bernolákov Sad – Námestie SNP, križovatka Bratislavská – Nerudova,
2015 - 2018.
V meste Trnava sa počas pôsobenia primátora Petra Bročku vzrástol počet cyklotrás na viac ako 20 kilometrov, naprojektovaných bolo ďalších 25 kilometrov. 
V roku 2015 bola Hviezdoslavova ulica zrekonštruovaná a upravená na pešiu zónu s cyklotrasou typu B.
V roku 2016 pokročil projekt výstavby takmer 1,5 kilometrov dlhého chodníka a cyklochodníka na ulici Kamenná cesta. V danom roku bol aj predĺžený cyklochodník s novým chodníkom na ulici Veterná a postavená bola aj cyklistická trasa na ulici Rybníkova o dĺžke polkilometra a to len za šesť dní. V roku 2016 vybudovala trnavská samospráva takmer 2,5 kilometra cyklotrás. Študentská požičovňa bicyklov od občianskeho združenia Kolokolo funguje od roku 2016.
Začiatkom roka 2017 začali stavebné práce na komplexnej rekonštrukcii Šrobárovej ulice, na ktorej pribudol aj cyklochodník. Koncom toho istého roka 2017 získala cykloturistická trasa po účelovej komunikácií nadväzujúcej na cyklotrasu z parku Janka Kráľa, okolo koľají ďalej po Kamennej ceste k Amfiteátru Kamenný mlyn stavebne povolenie. V tom istom roku bola taktiež dokončená cyklotrasa na Trstínskej ulici a zároveň prebehla komplexná rekonštrukcia Halenárskej ulice v historickom jadre mesta, ktorá sa po rekonštrukcii z obojsmernej ulice stala jednosmernou pre motorizovanú dopravu, na ktorej pribudla obojsmerná cyklotrasa v hlavnom dopravnom priestore.
V roku 2018 pribudla v meste takmer kilometrová cyklotrasa na ulici Hlboká. V danom roku prebehla aj obnova povrchov Ulice Jána Hollého, ktorá predstavovala komplexnú rekonštrukciu a premenou verejného priestoru sa prinavrátil aj historický výraz jednej z najstarších ulíc v historickom jadre Trnavy, po zjednosmernení ulice pribudla obojsmerná cyklotrasa v hlavnom dopravnom priestore.
2019 - 2022.
Na prelome mája a júna v roku 2019 bola dokončená komplexná obnova Mikovíniho ulice v úseku od kruhovej križovatky Zelenečská - Generála Goliána - Mikovíniho po Priemyselnú ulicu, na tomto takmer 200 metrovom úseku Mikovíniho ulice pribudol spoločný priestor pre chodcov a cyklistov. Koncom roka 2019 začali stavebné práce na 600-metrov dlhej segregovanej cyklotrase na Bučianskej ulici, ktorá napojila najväčšie trnavské sídlisko Družba v mestskej časti Trnava-východ na cyklotrasu na uliciach Rybníková – Šrobárova – Hospodárska – Terézie Vansovej – Kamenná cesta. Od roku 2019 funguje v meste taktiež spôsob zdieľaných bicyklov Trnavský Bikesharing, slúžiaci pre širokú verejnosť obyvateľov Trnavy starších ako 18 rokov. V tom istom roku sa stala Trnava prvým mestom na Slovensku, ktoré vybudovalo prvý automatický parkovací dom pre bicykle, dvanásť metrov vysokú cyklovežu v priestore medzi železničnou a autobusovou stanicou. Pri parkovacom dome pre bicykle pri železničnej stanici v tom istom roku namontovalo Mesto Trnava servisný stojan pre cyklistov, ktorý je vybavený pumpičkou a základným náradím. V roku 2019 bol taktiež umiestnený poschodový stojan na bicykle pri budove mestského úradu na Trhovej ulici. Na ploche veľkej ako parkovacie miesto pre jedno auto je možno odložiť až dvanásť bicyklov. Ide o prvý takýto stojan v uliciach slovenských miest.
Začiatkom roka 2020 sa rozbehli stavebné práce na cyklochodníku o dĺžky takmer 400-metrov na Saleziánskej ulici a taktiež začiatkom toho istého roka bola v podobnej dĺžke dokončená komplexná rekonštrukcia Kukučínovej ulice, na ktorej pribudol spoločný chodník a cyklochodník mimo hlavný dopravný koridor. Zákaz vjazdu bicyklov a e-kolobežiek na pešiu zónu na Hlavnej ulici začal platiť od piateho júna 2020 z dôvodu prevencie kolízií s chodcami, pretože na Hlavnej ulici sa v posledných rokoch výrazne zvýšil počet návštevníkov, pričom ľudia môžu prejsť po Hlavnej ulici pešo so svojím nemotorovým dopravným prostriedkom po svojom boku alebo využiť obchádzku po Vajanského, Paulínskej alebo cez Sad Antona Bernoláka.
Existujúce mestské cyklotrasy.
V Trnave je ku koncu roka 2019 postavených viac ako 20 kilometrov mestských cyklotrás. 
Projektovo pripravené mestské cyklotrasy.
V Trnave je ku koncu roka 2019 projektovo pripravených viac ako 20 kilometrov mestských cyklotrás na realizáciu. 
Mestská hromadná doprava.
Služby mestskej hromadnej dopravy sú poskytované na desiatich štandardných autobusových linkách a troch školských linkách. Premávka funguje každý deň približne od 4:30 do 23:00. V nočných hodinách od 23:00 do 4:30 mestská hromadná doprava nepremáva. Okrem mesta Trnava mestská hromadná doprava obsluhuje tiež obec Biely Kostol.
Statická doprava.
Lokalizácia.
Parkovanie je zabezpečené na uliciach alebo na samostatných parkovacích plochách. Regulácia parkovania je v centre mesta Trnava, pričom toto územie je rozdelené do nasledujúcich zón:
Parkovací systém.
Spoplatnené parkovanie v meste sa riadi Všeobecne záväzným nariadením č. 477 o dočasnom parkovaní motorových vozidiel na vymedzenom území mesta. Vymedzené územie je rozdelené do troch zón s označením A, B a C. Parkovanie je spoplatnené len v pracovných dňoch od 8.00 do 18.00.
Zóna A sa nachádza v historickom jadre mesta a je ohraničená ulicami Hlboká, Kollárova, Hospodárska, Zelený kríčok a Rybníková.
Zóna B predstavuje vybrané parkoviská na okraji zóny 
A alebo v jej blízkosti – ide o parkoviská Kollárova (oproti parným kúpeľom), Hospodárka I., 
Hospodárska II., Rybníková (pri hale Slávia) a ulice Kollárova od križovatky s Hlbokou po 
Hospodársku, Zelený kríčok, Šrobárova ulica a parkovisko na ulici Dohnányho a A. Žarnova. 
Zóna C je tvorená parkoviskom na Starohájskej ulici pri mestskej poliklinike, budove Úradu TTSK
a budove daňového úradu.
Letecká doprava.
V Trnave sa nachádza neverejné vnútroštátne letisko a to Letisko Trnava Kopánka v mestskej časti Trnava-sever, konkrétne v mestskej štvrti Kopánka.
Lodná doprava.
V Trnave a jej okolí nie je žiadna lodná doprava, avšak nachádzajú sa tu tieto vodné toky:
Tok rieky Trnávka a aj potok Parná sú málo vodnaté. Ochranné pásmo Trnávky a Parnej je 6 m od brehovej čiary (v úsekoch bez vybudovanej hrádze), resp. 6 m od vzdušnej päty hrádze. Protipovodňové opatrenia sú už na Trnávke a na Parnej vybudované. Ide o smerovú úpravu tokov a úpravy profilu ich koryta. Oba toky majú malý potenciál prirodzených prietokov, čo je dané malým rozsahom ich povodí.
Vodné nádrže, rybníky:
Trnávka preteká centrálnou mestskou zónou a má stabilizované koryto. Úprava je na celom území mesta Trnavy. Parná má koryto stabilizované. Upravené je v úseku Hrnčiarovce – hať nad Trnavským rybníkom.
Taxi.
V Trnave pôsobia nasledujúce taxi služby:
Cena cesty po meste Trnava je približne 2,50 €. Pre okolité obce je taxi zaisťované z krajského mesta Trnava.
Strategické dokumenty.
Trnava má vypracovaných niekoľko strategických dokumentov, na základe ktorých Mesto Trnava mení dopravu v meste. Mesto si necháva vypracovávať strategické dokumenty takmer každý rok s cieľom zlepšiť dopravnú situáciu.
Koncepcia rozvoja statickej dopravy.
V roku 2016 bol spracovaný strategický dokument Koncepcia rozvoja statickej dopravy v meste Trnava pozostávajúci z nasledujúcich troch častí:
Strategický dokument Koncepcia rozvoja statickej dopravy v meste Trnava poskytol aktuálne informácie o kapacitách parkovacích ploch na území mesta, návrh nových parkovacích plôch, ale aj návrch základnej koncepcie rozvoja, ktorá navrhuje systém rezidentského parkovania, ktorý by umožnil obyvateľom vymedzených zón (rezidentom) parkovať v blízkosti bydliska za zvýhodnených podmienok.
Plán udržateľnej mobility.
Na realizáciu Plánu udržateľnej mobility krajského mesta Trnava a jeho funkčného územia získalo Mesto Trnava nenávratný finančný príspevok z Integrovaného regionálneho operačného programu vo výške 770 275 eur v roku 2017 od Ministerstva pôdohospodárstva a regionálneho rozvoja. Mestská funkčná oblasť Trnavy je tvorená obcami, pre ktoré je Trnava kultúrnym, športovým, vzdelávacím, nákupným, pracovným a príležitostným centrom dochádzania, pozostáva z pätnástich obcí: Biely Kostol, Bohdanovce nad Trnavou, Brestovany, Bučany, Dolné Lovčice, Hrnčiarovce nad Parnou, Jaslovské Bohunice, Malženice, Ružindol, Suchá nad Parnou, Šelpice, Špačince, Zavar, Zeleneč a Zvončín. Jedná sa o komplexný strategický dokument, ktorého cieľom je posúdiť dopravnú situáciu v riešenom území a zabezpečiť komplexné riešenie bezpečnosti a efektívnosti udržateľných dopravných systémov a sietí s cieľom zaručiť mobilitu a prístup k hlavným službám pre všetkých občanov. Zmluvu o dielo s dodávateľom na vypracovanie Plánu udržateľnej mobility krajského mesta Trnava a jeho funkčného územia Mesto Trnava podpísalo 2. júla 2019 po úspešnom verejnom obstarávaní.
Oznámenie o strategickom dokumente.
Mesto Trnava oznámilo verejnosti na začiatku mája 2020 možnosť oboznámiť sa s Oznámením o strategickom dokumente o posudzovaní vplyvov na životné prostredie.

</doc>
<doc id="650491" url="https://sk.wikipedia.org/wiki?curid=650491" title="Voľby do zastupiteľských orgánov Československa v roku 1986">
Voľby do zastupiteľských orgánov Československa v roku 1986

Voľby do zastupiteľských orgánov Československa v roku 1986 sa konali v piatok 23. a sobotu 24. mája. Boli to štvrté voľby od začiatku normalizácie a vpádu vojsk Varšavskej zmluvy v roku 1968 a posledné voľby za socialistického režimu počas vlády jednej strany – Komunistickej strany Československa – pred Nežnou revolúciou v roku 1989. Ako bolo v tých časoch zvykom, spoločne v rovnaké dni sa konali voľby do Snemovne ľudu a Snemovne národov Federálneho zhromaždenia (spoločného parlamentu), do Českej a Slovenskej národnej rady (parlamentov jednotlivých republík federácie) aj do krajských, okresných, mestských, miestnych či obvodných národných výborov (orgánov miestnej samosprávy). Vo voľbách kandidoval len jeden subjekt, tzv. Národný front Čechov a Slovákov.
Výsledky.
Výsledky volieb, ako o nich informoval oficiálny denník Komunistickej strany Rudé právo v pondelok 26. mája 1986:

</doc>
<doc id="650492" url="https://sk.wikipedia.org/wiki?curid=650492" title="Voľba prezidenta Československej socialistickej republiky v roku 1989">
Voľba prezidenta Československej socialistickej republiky v roku 1989

Voľba prezidenta Československej socialistickej republiky v roku 1989 bola nepriama voľba prezidenta Československej socialistickej republiky (ČSSR), ktorá sa uskutočnila 29. decembra 1989 vo Vladislavskej sále Pražského hradu na spoločnej schôdzi oboch komôr Federálneho zhromaždenia vedenej čerstvo kooptovaným predsedom Alexandrom Dubčekom. Samotná voľba bola ovplyvnená udalosťami Nežnej revolúcie, ktoré viedli k pádu komunistického režimu a k abdikácii prezidenta Gustáva Husáka. Za deviateho a v poradí posledného prezidenta Česko-Slovenska bol zvolený Václav Havel, disident a kritik komunistického režimu.

</doc>
<doc id="650493" url="https://sk.wikipedia.org/wiki?curid=650493" title="Medzinárodné letisko Banja Luka">
Medzinárodné letisko Banja Luka

Medzinárodné letisko Banja Luka (; IATA: BNX, ICAO: LQBK) je medzinárodné civilné letisko pri meste Banja Luka v Republike srbskej v Bosne a Hercegovine.
Letisko sa nachádza v obci Mahovljani. Po podpise Daytonskej mierovej zmluvy na letisku začala spoločnosť Aerodromi Republike Srpske a.d. medzinárodnú činnosť. Letisko spolupracuje s leteckými spoločnosťami Ryanair a AirSerbia. V letnej sezóne existujú charterové lety do Grécka a Turecka.
Letisko má jednu runway: 17/35 v dĺžke 2 500 metrov. Letisko sa nachádza v nadmorskej výške 116,88 metrov.
Doprava.
V novembri 2018 Ryanair odbavil 10 000 cestujúcich z letiska do destinácií Memmingen, Skavsta (Švédsko) a Charleroi (pri Bruseli). Charterové lety do Antalye a plánované do Atén
V auguste 2019 letisko odbavilo 14 976 cestujúcich čo je v porovnaní s predošlým augustom 354.5% nárast. Od januára do augusta odbavilo 98 084 cestujúcich čo je nárast 543.6%. Od apríla 2020 malo pribudnúť spojenie do Moskvy. Vo februári 2020 bolo oznámené, že od októbra 2020 sa deviatou destináciou letiska stane Milano.
Kvôli pandémii koronavírusu je letisko uzavreté. Ryanair svoje lety plánuje obnoviť 1. augusta 2020, pričom začiatok spojenia do Bergama je pripravovaný na 26 októbra. Samotné letisko je zatvorené aspoň do 1. júla 2020.

</doc>
<doc id="650502" url="https://sk.wikipedia.org/wiki?curid=650502" title="Koleus amboinický">
Koleus amboinický

Koleus amboinický (iné názvy: nádchovník citrónový, ľudovo: kubánske oregano, španielsky tymián; lat. "Coleus amboinicus", staršie u niektorých autorov: "Plectranthus amboinicus", zastarano: "Coleus aromaticus") je druh rastliny z rodu koleus ("Coleus") z čeľade hluchavkovité ("Lamiaceae"). Staršie (najmä od 60. rokov 20. stor. do začiatku 21. storočia) sa tento druh často zaraďoval do rodu plektrant ("Plectranthus").
Charakteristika.
Má prenikavú chuť a vôňu podobnú oreganu. Táto bylinka sa využíva pre svoje protizápalové a protiplesňové vlastnosti a pri nádche. Je známa predovšetkým svojimi aromatickými listami. Vôňa listov sa ale uvoľňuje až po ich rozdrvení medzi prstami. Druh je rozšírený a pestuje sa v trópoch, kde sa používa v tradičnej medicíne aj ako korenie a okrasná rastlina. Do rodu Plectranthus ho zaradil Kurt Polycarp Joachim Sprengel (1766 - 1833). Názov druhu amboinický sa vzťahuje na ostrov Ambon v Indonézii, kde ho zrejme objavil a opísal João de Loureiro (1717 – 1791).
Rozšírenie.
Koleus amboinický pravdepodobne pochádza z južnej a východnej Afriky. Rozšírený je od Južnej Afriky (KwaZulu-Natal) a Svazijska po Angolu a Mozambik a na severe po Keňu a Tanzániu, kde rastie v lesných alebo pobrežných krovinách, na skalnatých svahoch a nízko položených hlinitých alebo piesočnatých stanovištiach. Z južnej Afriky ju Arabi a ďalší obchodníci prepravili do Arábie, Indie a juhovýchodnej Ázie pozdĺž námorných obchodných ciest v Indickom oceáne. V súčasnosti rastie aj v pevninskej Indii. Rastlina bola neskôr privezená do Európy a potom zo Španielska do Ameriky, odtiaľ má názov aj španielsky tymián. U nás sa pestuje ako bežná izbová rastlina.
Na konci leta rastlina rozkvitne – kvety môžu byť bielo až ružovo sfarbené. Koleus amboinický je vysoký okolo 20 cm a výhony dorastajú do jedného metra. Má oválne zúbkované dužinaté listy, ktoré pôsobia masívne a sú pokryté jemnými chĺpkami.

</doc>
<doc id="650505" url="https://sk.wikipedia.org/wiki?curid=650505" title="Zúženie krčnej tepny">
Zúženie krčnej tepny

Zúženie krčnej tepny (krčnice, karotickej artérie) je zúženie (stenóza) veľkej tepny na krku, ktorá privádza krv do hlavy. Je najčastejšie spôsobené aterosklerózou (ACAD - Atheromatous Carotid Artery Disease - aterosklerotické ochorenie karotických artérii). Aterosklerotický plát vzniká väčšinou v jej vetvení na vnútornú vetvu, zásobujúcu krvou mozog a vonkajšiu, zásobujúcu ostatné štruktúry na hlave. Je to jeden z najčastejších prejavov periférneho artériového ochorenia. Úlomky aterosklerotických plátov z tejto lokalizácie sú príčinou veľkej časti ischemických cievnych mozgových príhod. 
Patofyziológia.
Krčné tepny (karotické artérie) prebiehajú zvisle po oboch stranách krku a približne vo výške dolnej čeluste sa rozdeľujú na dve vetvy, z ktorých vnútorná zásobuje krvou mozog. Práve vo vetvení môže vznikať turbulentné prúdenie krvi, ktoré spôsobuje sklon k tvorbe aterosklerotických plátov v mieste, kde poškodí povrch tepny, takže na tomto mieste býva ateroskleróza najvýraznejšia. Narastajúce aterosklerotické pláty môžu časom výrazne obmedziť prietok krvi a tiež sa z nich zvyknú uvoľňovať čiastočky, ktoré sú krvou zanesené do menších mozgových tepien, kde uviaznu a spôsobia nedokrvenie časti mozgu, ktoré sa prejaví ako cievna mozgová príhoda - mozgová porážka. Odhaduje sa, že približne polovica ischemických cievnych mozhových príhod je spôsobená embolizáciou z  aterosklerotických tepien. Iné príčiny stenózy sú zriedkavejšie. Vyskytuje sa napríklad disekcia artérie alebo fibromuskulárna dyspláza. 
Príznaky a diagnostika.
Poruchy prietoku krvi krčnými tepnami a embolizácie aterosklerotických úlomkov sa prejavujú závratmi, stratami vedomia a niekedy ako prvým príznakom aj náhlou cievnou mozgovou príhodou. Bezpríznakové stenózy sa zisťujú pri rutinnom vyšetrení ako náhodne zistený šelest v oblasti vetvenia (bifurkácie) alebo pri ultrasonografickom vyšetrení pred inou plánovanou operáciou. 
Ultrasonografické (ultrazvukové)  vyšetrenie extrakraniálnych tepien mozgu  - krčných a chrbticových (karotických a vertebrálnych artérii) je základným krokom v diagnostike. Je dostupné, nezaťažujúce a rýchle, hoci jeho presnosť často závisí na erudícii vyšetrujúceho. CT angiografia je v  súčasnosti tiež  dobre  dostupné  vyšetrenie, ktoré upresňuje prípadný nejednoznačný ultrasonografický nález, je však spojené s potrebnou podania kontrastnej látky a určitou záťažou ionizujúcim žiarením. Pri tomto vyšetrení sa zobrazí aj prípadné zakrvácanie do mozgu. Nukleárna magnetická  rezonancia  (MR)  je menej dostupná, bez radiačnej záťaže, ale má ďalšiu výhodu v tom, že zobrazí aj prípadnú ischémiu (nedokrvenie) mozgového tkaniva,  je realizovateľná aj bez kontrastnej  látky, ale s použitím kontrastnej látky má najvyššiu senzitivitu  a špecificitu. Nezobrazuje však tak dobre zvápenatenie stien tepny (kalcifikácie). Angiografia a digitálna subtrakčná angiografia (DSA) je najnáročnejšia a najzaťažujúcejšia vyšetrovacia metóda, potrebná len k objasneniu niektorých nálezov, alebo sa vykonáva v spojení s liečebnou endovaskulárnou intervenciou - stentingom (CAS). 
Liečba.
Konzervatívna liečba sa používa po zistení bezpríznakovej stenózy so znížením priesvitu cievy o menej, ako 50%. Cieľom je zastaviť jej ďalšie zhoršovanie liečbou základného cievneho ochorenia. V najčastejšom prípade prípade - pri aterosklerotickom pôvode zúženia ide o úpravu životosprávy, liečbu dyslipidémie a kombinovanú antitrombotickú liečbu, ktoré dokázateľne stabilizujú aterosklerotické pláty a tým znižujú riziko cievnej mozgovej príhody.
K revaskularizačnému výkonu - odstráneniu významného zúženia (stenózy) sa pristupuje predovšetkým u pacientov, u ktorých sa objavili príznaky alebo následky. Je odporúčané vykonať revaskularizáciu do 14 dní po cievnej mozgovej príhode. U bezpríznakových pacientov nie je rozhodovanie tak jednoznačné. Ide o výkon preventívny predovšetkým s cieľom zabrániť možnej budúcej cievnej mozgovej príhode a jeho prínos pre konkrétneho pacienta v porovnaní s konzervatívnym postupom, spočívajúcom len v podávaní liekov, závisí aj od operačného rizika a očakávanej doby dožitia. . 
Do úvahy pripadajú dva postupy: operácia - karotická endarterektómia (CAE) alebo karotický stenting (CAS) - zavedenie stentu do jej zúženého miesta tepny. Oba postupy majú celkové výsledky porovnateľné, ale majú aj svoje výhody aj nevýhody a ich vhodnosť pre konkrétneho pacienta sa zvažuje individuálne. Pre pacientov s vinutými cievami aortálneho oblúka sa javí výhodnejšia CEA, pre pacientov s vysokým rizikom celkovej anestézie alebo nevhodnými anatomickými pomermi pre operáciu je voliteľná  CAS. Pomôckou pre rozhodovanie sú indikačné kritéria, vydávané odbornými lekárskymi spoločnosťami, ktoré sú stále predmetom odbornej diskusie a časom upravované. Veľkú úlohu zohráva dostupnosť pracoviska s dobrými výsledkami liečby, čo má pri rozhodovaní váhu porovnateľnú s voľbou metódy. 
Pri karotickej endarkterektómii chirurg otvorí krčnú tepnu pozdĺžnym rezom. Operovaný úsek spravidla dočasne premostí plastovou trubicou - shuntom, aby nedošlo k nedokrveniu mozgu počas operácie. Potom odstráni aterosklerotické masy z vnútorných stien tepny a uzatvorí ju s prípadným použitím záplaty (žilovej alebo protetickej - napr.  dakronovej). Výkon môže prebiehať v celkovej alebo aj lokálnej anestézii, ktorá umožňuje jednoduchšie zistiť prípadné príznaky nedokrvenia mozgu.
Karotický stenting vykonáva spravidla intervenčný rádiológ. Spočíva v implantácii  samoexpandovateľného stentu (sieťkovej trubice z nitinolu, dodávanej nainštalovanej na zavádzacom katétri) do  oblasti  stenózy, spravidla v lokálnej anestézii. Stent sa zavádza cez stehennú alebo krčnú tepnu pod rentgenovou kontrolou, na správnom mieste sa uvoľní zo zavádzača a rozvinie. Cieľom výkonu  je navodiť  fibrózu, ktorá aterosklerotický plát stabilizuje. 
Oba postupy majú preventívny charakter - ich účelom je zabrániť vzniku alebo opakovaniu nedokrvenia mozgu. Riziko komplikácie výkonu preto musí byť významne nižšie, ako riziko samotného ochorenia. Podstatným faktorom sú skúsenosti pracoviska (závisiace od jeho pracovníkov, vybavenia a počtu vykonávaných výkonov). V prevencii najčastejšej komplikácie - embolizácie uvoľneného aterosklerotického materiálu do mozgu sa používajú rôzne ochranné zariadenia (EPD - embolic protective devices), ktoré však pri nesprávnom použití niekedy môžu byť samé zdrojom komplikácii..
Prognóza.
Dnes je jednoznačne preukázané, že správne indikovaná liečba môže spomaliť, zastaviť alebo aj zvrátiť proces zužovania krčných tepien a znížiť pravdepodobnosť a závažnosť  komplikácii, najmä mozgových cievnych príhod. 

</doc>
<doc id="650506" url="https://sk.wikipedia.org/wiki?curid=650506" title="Stenóza karotickej artérie">
Stenóza karotickej artérie



</doc>
<doc id="650509" url="https://sk.wikipedia.org/wiki?curid=650509" title="Čengdu J-10">
Čengdu J-10



</doc>
<doc id="650510" url="https://sk.wikipedia.org/wiki?curid=650510" title="OG (album)">
OG (album)

OG je štvrtý sólový a celkovo desiaty štúdiový album rapera Separa zo skupiny DMS. Snippet aj s albumom bol vydaný dňa 4. apríla 2020 o 12:00. Prvé kusy albumov sa dostali k ľuďom 18. apríla 2020, následne bol album 3. mája 2020 zverejnený na streamovacích službách, a 12. mája aj na YouTube. OG Tour sa začalo 5. júla 2021 na chorvátskom festivale v Zrće.
O albume.
Po vydaní albumu nastali problémy s autorskými právami. Niektorí fanúšikovia, čo si album objednali a dostali ho skôr, ho zverejnili na pirátske stránky. Separ ich upozornil, aby si album stiahli lebo im môže hroziť pokuta v tisícoch eur.
Single.
Ako prvý singel z albumu bol predstavený „OG“ dňa 12. februára 2020. Pôvodne mal vyjsť 2. februára, lenže klip nebol dokončený. Cena klipu sa pohybuje okolo 15 tisíc eur, čo z neho robí jeden z najdrahších klipov aký kedy vyšiel na Slovensku. Neskôr sa zistilo, že beat ku skladbe „OG“ bol kradnutý. Ako druhý singel vyšiel „Všetci za jedného“ s Tinou. Do klipu boli zapojení aj fanúšikovia.

</doc>
<doc id="650512" url="https://sk.wikipedia.org/wiki?curid=650512" title="Slovensko na Univerziádach">
Slovensko na Univerziádach

Slovensko sa zúčastňuje svetových Univerziád od roku 1993 ako samostatná republika, v rokoch 1959 – 1991 štartovali slovenskí športovci v rámci výprav Česko-Slovenska.
Slovensko na Univerziádach v ére Česko-Slovenska.
Prvá letná Univerziáda sa konala v roku 1959 v Turíne, kde Česko-Slovensko získalo dve zlaté medaily, slovenskí športovci prispeli k zlatu družstva volejbalistov. Najúspešnejšia z hľadiska slovenského športu bola letná Univerziáda 1977 v Sofii, kde získali zlato atlét Jozef Plachý v behu na 1 500 metrov a šermiarka Katarína Ráczová-Lokšová. Najcennejší kov priviezol zo Záhrebu 1987 tenista Branislav Stankovič, víťaz štvorhry s Čechom Vogelom. Najväčšie úspechy dosiahli Slováci v atletike, plávaní, volejbale a v basketbale.
Podstatne viac sme prispeli k medailovej zbierke čs. výprav na zimných Univerziádach. Prvú zimnú Univerziádu usporiadalo francúzske zimné stredisko Chamonix v roku 1960. Krasokorčuliarka Eva Grožajová vybojovala striebro, lyžiar Štefan Harvan bronz v behu na 12 km a spolu s Ľudovítom Fuskom a Jánom Ilavským prispel k striebru v štafete na 4×8 km. V roku 1962 získali zlato hokejisti Česko-Slovenska, rovnaký úspech sa im podaril v rokoch 1970, 1983 a 1987, vždy aj s prispením slovenských hráčov. Kapitánom víťazného tímu z roku 1987 bol Ivan Dornič. Dvojnásobným víťazom Univerziády 1968 v Innsbrucku sa stal zjazdár Milan Pažout. 
Najväčší úspech nielen športový, ale aj organizačný priniesol rok 1987, kedy sa konala Zimná Univerziáda na Štrbskom Plese. Pod Tatrami súťažilo 942 športovcov z 28 krajín a výprava Česko-Slovenska bola suverénne najúspešnejšia so ziskom 15 zlatých, 6 strieborných a 5 bronzových medailí. Slovenskí športovci k tejto medailovej žatve prispeli ziskom deviatich zlatých v individuálnych disciplínach, v troch prípadoch sa podieľali na víťazstvách družstiev hokejistov a skokanov na lyžiach a štafety žien v bežeckom lyžovaní. Najúspešnejšími športovcami "Univerziády 87" sa stali zjazdári Peter Jurko a Ľudmila Milanová, držitelia troch zlatých medailí. Peter Jurko pridal v Sappore 1991 ďalšie dve prvenstvá, je tak s piatimi zlatými medailami a jednou striebornou medailou najúspešnejším akademickým športovcom v ére Česko-Slovenska 
Slovensko na Univerziádach v ére samostatnosti.
Už prvá účasť Slovenska na zimnej Univerziáde 1993 v Zakopanom priniesla medailovú radosť. Ľubomíra Balážová vyhrala beh na lyžiach na 10 km klasicky, bolo to vôbec prvé víťazstvo nášho športovca v ére samostatného Slovenska na medzinárodnom podujatí, k tomu pridala ďalšie dve individuálne prvenstvá. Prvú medailu z letnej Univerziády vybojovali tenisti Patrícia Marková a Roman Šmotlák v Buffale 1993. Najúrodnejším rokom pre slovenských akademikov bol rok 1997, na zimnej Univerziáde v kórejskom Muju-Jeonju zažiaril bežec na lyžiach Ivan Bátory, v lete v Catanii na Sicílii excelovala plavkyňa Martina Moravcová. Obaja získali na jednom podujatí štyri zlaté medaily, celkove päť najcennejších kovov ich radí na čelo historického rebríčka slovenských univerziádnych medailistov. Na letných Univerziádach vynikli naši športovci najmä v športovej streľbe, tenise a v atletike. 
Podobne ako v ére Česko-Slovenska aj v ére samostatnosti sú úspešnejší naši akademici v zimných športoch. V roku 1999 sa po dvanástich rokoch konal športový sviatok vysokoškolákov na Slovensku, hostiteľom bol Poprad–Tatry. Naši reprezentanti si v konkurencii 1412 športovcov zo 40 krajín počínali úspešne, v hodnotení národov obsadili 3. miesto za Ruskom a Rakúskom s bilanciou 4 zlaté, 7 strieborných a 7 bronzových medailí. Biatlonistka Martina Schwarzbacherová sa s troma zlatými a jednou striebornou stala najúspešnejšou účastníčkou podujatia. Štvrté zlato pridala o dva roky neskôr v Zakopanom 2001, na tejto Univerziáde triumfovali hokejisti Slovenska po finálovej výhre nad Kanadou 4:2. Bola to dosiaľ jediná zlatá medaila pre náš vysokoškolský hokej, okrem toho sme sa trikrát prebojovali do finále. Na domácom ľade v Poprade 1999 sme podľahli Ukrajine 3:4 až po samostatných nájazdoch , v Tarvisiu 2003 a v Krasnojarsku 2019 bolo úspešnejšie Rusko. 
Najväčšou hviezdou Univerziády 2011 v tureckom Erzurume sa stala bežkyňa na lyžiach Alena Procházková, ovenčená štyrmi najcennejšími kovmi za tri individuálne víťazstvá, štvrté pridala v tímovom šprinte s Petrom Mlynárom. Prvý cenný kov bronzového lesku doviezli z Turecka hokejistky Slovenska. 
Do tretice sa „študentská olympiáda“ vrátila na Slovensko v roku 2015, keď sme boli spoluorganizátormi Zimnej univerziády 2015 spoločne so španielskou Granadou. Štrbské Pleso bolo dejiskom klasických lyžiarskych súťaží a Osrblie usporiadalo biatlonové súťaže. Slovenskej časti Univerziády sa zúčastnilo 398 športovcov z 31 krajín. 

</doc>
<doc id="650514" url="https://sk.wikipedia.org/wiki?curid=650514" title="Aiton">
Aiton

Aiton môže byť:

</doc>
<doc id="650516" url="https://sk.wikipedia.org/wiki?curid=650516" title="IRS">
IRS

IRS môže byť skratka pre:

</doc>
<doc id="650517" url="https://sk.wikipedia.org/wiki?curid=650517" title="Sic (rozlišovacia stránka)">
Sic (rozlišovacia stránka)

Sic môže byť:

</doc>
<doc id="650519" url="https://sk.wikipedia.org/wiki?curid=650519" title="Letisko Trnava Kopánka">
Letisko Trnava Kopánka

Letisko Trnava Kopánka sa nachádza v mestskej časti Trnava-sever v meste Trnava, konkrétne v mestskej štvrti Kopánka, na severovýchodnom okraji mesta, smerom na Veľké Kostoľany. Ide o neverejné vnútroštátne letisko s trávnatým povrchom. Rozmery vzletovej a pristávacej dráhy: betón – 1 200 × 103 m. Letisko má na severozápadnom okraji malú spevnenú plochu, vhodnú na pristávanie vrtuľníkov. 
Letisko je plocha pre lietajúce športové zariadenia schválené Slovenskou federáciou ultraľahkého lietania (SFUL). Letisko sa skladá z hangárov a servisných priestorov, pristávacej plochy, administratívnych a výcvikových objektov.
Severozápadne od letiska Kopánka sa rozprestiera Atómová elektráreň Jaslovské Bohunice – zakázaný letový priestor. Vjazd na letisko je z cesty II/504.
O prevádzku na letisku Trnava Kopánka sa stará spoločnosť UL-Helicopters s.r.o.

</doc>
<doc id="650534" url="https://sk.wikipedia.org/wiki?curid=650534" title="Softbal na Panamerických hrách 2019">
Softbal na Panamerických hrách 2019

Softbal na Panamerických hrách 2019 bol softbalový turnaj v rámci multišportového podujatia Panamerických hier 2019. Konal sa v Lime, v Peru v dňoch od 25. júla do 10. augusta 2019, za účasti 6 mužských a 6 ženských tímov. Nováčikom podujatia bolo družstvo mužov domáceho . Softbalový turnaj sa na hrách organizuje od roku 1979 a toto bolo jeho 11. vydanie. Zápasy sa odohrali na štadióne Campo de Sóftbol s kapacitou 1 700 divákov, ktorý je súčasťou športového komplexu Complejo Deportivo Villa María del Triunfo. 
V mužskej kategórii získala titul , ktorá vo finálovom zápase zvíťazila nad . Víťazom v ženskej kategórii sa stalo , ktoré vo finále vyhralo nad obhajcom titulu z .

</doc>
<doc id="650539" url="https://sk.wikipedia.org/wiki?curid=650539" title="Nur Tatarová">
Nur Tatarová

Nur Tatarová (; * 16. august 1992, Van) je súťažiaca v taekwondo, ktorá reprezentuje Turecko.
Športová činnosť.
Je štvornásobnou majsterkou Európy. Na svojich piatych majstrovstvách sveta v taekwondo v Muju v Južnej Kórey získala v roku 2017 svoj prvý svetový titul.
Olympijské hry.
Na Letných olympijských hrách 2012 v Londýne získala v súťaži v taekwondo 2. miesto v kategórii žien do 67 kg. Finálový zápas so Seon Kyung Hwang z Južnej Kórey prehrala 5-12. Na Letných olympijských hrách 2016 v Riu získala v rovnakej disciplíne bronzovú medailu.

</doc>
<doc id="650543" url="https://sk.wikipedia.org/wiki?curid=650543" title="Stefanija Ivanivna Turkevyč-Lukijanovyč">
Stefanija Ivanivna Turkevyč-Lukijanovyč



</doc>
<doc id="650550" url="https://sk.wikipedia.org/wiki?curid=650550" title="Nur Tatar">
Nur Tatar



</doc>
<doc id="650560" url="https://sk.wikipedia.org/wiki?curid=650560" title="Irena Turkevyč-Martynec">
Irena Turkevyč-Martynec



</doc>
<doc id="650577" url="https://sk.wikipedia.org/wiki?curid=650577" title="Sergio Mattarella">
Sergio Mattarella

Sergio Mattarella /ˈsɛrd͡ʒo mattaˈrɛlla/ (* 23. júl 1941, Palermo, Taliansko) je taliansky kresťansko-demokratický politik, prezident Talianskej republiky od 3. februára 2015.
Ako syn bývalého ministra Bernarda Mattarellu začal Sergio Mattarella svoju politickú kariéru po smrti svojho brata Piersantiho zavraždeného sicílskou mafiou v roku 1980. Ako člen strany kresťanských demokratov až do jej rozpadu a člen Komory poslancov počas siedmich mandátov medzi rokmi 1983 až 2008 sídli v Komore poslancov počas siedmich legislatúr medzi rokmi 1983 - 2008. 
V rokoch 19871989 je menovaný ministrom v kresle ministra pre verejné vzdelávanie v šiestej vláde Giulia Andreottiho. V nasledujúcom roku podal demisiu na protest proti návrhu zákona favorizujúceho určité súkromné podniky ako je Fininvest. 
V roku 1993 navrhol reformu spôsobu skrutínia pre voľby v oboch komorách parlamentu, ktorá bola prijatá a dostala prezývku "zákon Mattarellum". Tento zákon nahradil proporčný systém, ktorý platil od roku 1946. Patriac k centristickým ľavičiarom kresťanskej demokracie vstúpil do Talianskej ľudovej strany (PPI) v roku 1994 a dal sa zvoliť pod farbami strany "L´ Ulivo" v roku 1996.
V roku 1998 bol Sergio Mattarella menovaný zástupcom Predsedu rady ministrov v rámci prvej vlády Massima D'Alemu, ktorý ho poveril o rok neskôr funkciou ministra obrany. Z toho titulu si zrušil povinnú vojenskú službu a sľúbil povinnosť vojenskej služby pre všetkých v Taliansku. Toto bolo mienené v súvislosti s udržaním mieru v Bosne a Hercegovine a v bývalej republike SFRJ Macedónii. Pre tento post ho potvrdil Giuliano Amato, no po víťazstve pravého stredu opustil vládu po všeobecných voľbách v 2001.
Pôsobí v rozličných parlamentných funkciách, ale o sedem rokov neskôr v roku 2008 ukončil svoju politickú kariéru. V roku 2011 vzhľadom k svojej minulosti učiteľa práva bol parlamentom zvolený za sudcu ústavého súdu.
V roku 2015 bol Mattarella zvolený za prezidenta Talianskej republiky v 4. kole skrutínia potom, ako dosiahol 665 platných hlasov z celkových 991 voliteľov. Ako nasledovník premiéra Giorgia Napolitana je prvou hlavou štátu narodenou na Sicílii.
Vplyvom parlamentných volieb v 2018 sa dostal do pozície „garanta európskych záležitostí“ pre Taliansko, čím sa dostal do opozície voči zloženiu vlády navrhovanej stranou Hnutie 5 hviezd a Lega, čo vyvolalo politickú krízu. Kompromis medzi dvoma formáciami a prezidentom sa nakoniec našiel o niekoľko dní neskôr.
29. januára 2022 bol opätovne zvolený do úradu prezidenta Talianska. Mattarella pôvodne odmietol druhý mandát, no pretože sa nepodarilo nájsť náhradný kompromis, na požiadanie koaličných strán kandidoval znovu. Do druhého mandátneho obdobia od 3. februára 2022 ho zvolili senátori, poslanci a regionálni voliči absolútnou väčšinou hlasov v pomere 759 : 1009.
Ako hlava štátu menoval do funkcií dvoch predsedov Rady ministrov: Paola Gentiloniho (december 2016), Giuseppe Conte (jún 2018 a september 2019).
19. januára 2018 vymenoval aj doživotnú senátorku Lilianu Segre a sudcu Ústavného súdu Francesca Viganò 24. februára 2018.
Rodinný pôvod a manželstvo.
Pochádza z rodiny právnika a tradične kresťanského demokrata. Sergio Mattarella sa narodil 23. júla 1941 v Palerme na Sicílii ako štvrté dieťa advokáta Bernarda Mattarellu, ministra vo viacerých povojnových vládach. Jeho brat Piersanti tiež robil politickú kariéru.
V mladosti žil Sergio Mattarella v Ríme kvôli politickým aktivitám svojho otca. Bojoval v centre "Študentského hnutia katolíckej akcie" (MSAC), v ktorom sa stal delegátom za Rím a Latium v roku 1961 v trvaní troch rokov.
Od sobáša s Marisou Chiazzese, dcérou univerzitného prominenta Laura Chiazzese, ktorý bol rektorom Palermskej univerzity medzi rokmi 1950 až 1957 a skonal na následky dlhej choroby v 2012, sa mu narodili tri deti Laura, Francesco a Bernardo Giorgo. Posledný syn je zmocnencom pre vyučovanie v kurzoch súdnej administratívy na univerzite v Siene, je riaditeľom úradu pre legislatívu departmentu verejnej administratívy a pre simplifikáciu. Sestra Marisy Chiazzese Irma sa vydala za brata Sergia – Piersantiho Mattarellu, ktorého v roku 1980 zavraždila Cosa Nostra.
Univerzitná kariéra.
Po štúdiu na lýceu San Leon Magno v Ríme, čo je cirkevný inštitút rádu maristov, nastúpil na právnickú fakultu na univerzite La Sapienza v Ríme, ktorú opustil s diplomom so známkou „summa cum laude“ v 1964 po obhajobe témy s názvom "Funkcia politickej orientácie".
O tri roky neskôr, v 1967, sa zapísal do komory advokátov v Palerme, čím začal svoju brilantnú kariéru na univerzite ako asistent ústavného práva, zároveň bol menovaný profesorom na fakulte práva na univerzite v Palerme. Vyučoval do roku 1983, keď ho zvolili do komory poslancov.
Jeho akademická práca je plodná: okrem publikácií týkajúcich sa ústavného práva a dvojkomorového systému, legislatívnych postupov a vlastností miestnej správy napísal aj súbor prác týkajúcich sa regionálneho a národného hospodárskeho rozvoja.
Politická kariéra.
Debut.
Ako univerzitný profesor sa Sergio Mattarella nezaujímal o politickú kariéru, dával prednosť zaoberať sa svojou profesiou. No 6. januára 1980 bol zavraždený jeho brat Piersanti Mattarella, ktorý bol prezidentom regiónu Sicília, sicílskou mafiou, ktorá sa tým chcela odplatiť za Piersantov boj proti organizovanému zločinu po jeho zvolení. Zasiahnutý viacerými guľkami zomrel v náručí svojho brata Sergia.
Podľa rodinnej tradície bol Sergio priťahovaný Kresťanskou demokraciou, stranou, ktorá spôsobila, že jeho brat zomrel. Navštevoval aj pomník Alda Mora, bývalého predsedu vlády zavraždeného Červenými brigádami, považovaného za progresistu. V roku 1982 sa zblížil znovu s tajomníkom kresťanských demokratov Ciriacom De Mitom, ktorý mu zveril rôzne práce vo vedení strany, čím bol povolaný medzi jej kádre. V nasledujúcom roku bol zvolený za poslanca v obvode Palermo potom ako zozbieral 119 969 preferenčných hlasov v skrutíniu 26. júna 1983.
Prvé ministerské kreslá.
14. júna 1987 bol znovuzvolený poslanec so 143 935 preferenčnými hlasmi. Bol menovaný do kresla ministra pre vzťahy s parlamentom vo vláde Giovanni Goriu v júli toho istého roku ; potom bol bez kresla a závisel od predsedu Rady ministrov. Zatiaľčo Ciriaco De Mita bol menovaný predsedom vlády, Mattarella si zachoval svoje funkcie v novom kabinete. V tejto dôležitej pozícii neskôr musel zachraňovať vzťahy medzi vládou a parlamentnou väčšinou. Reorganizoval predsedníctvo Rady a prepracoval parlamentné pravidlá čo sa týkalo vzťahov s vládou.
22. júla 1989 zložila prísahu v Kvirinálskom paláci 6. vláda kresťanských demokratov Giulia Andreottiho. Medzi ministrami novej vlády bol Sergio Mattarella poverený pre verejné vzdelávanie, kreslo často zverované kresťanským demokratom už od druhej svetovej vojny.
Je teda konfrontovaný s reformou vzdelávacieho systému v otázkach autonómie škôl a reorganizáciou programov vzdelávania stredných škôl. Keďže rok po svojej nominácii nemohol dobre viesť súbor týchto projektov, 27. júla 1990, Mattarella podal demisiu prezidentovi Rady ministrov. Ako odstúpený minister mal v úmysle týmto aktom odmietnuť návrh zákona obhajovaný ministrom pôšt a telekomunikácií Oscar Mammì. Tento favorizoval záujem súkromného sektora v oblasti audiovizuálnej techniky, špeciálnejšie záujem firmy Fininvest riadenej Silviom Berlusconim. Táto demisia bola kritizovaná samotným Andreottim, ktorý ironizoval ministra Mattarellu vyslovujúceho sa proti zákonu navrhnutého vládou, do ktorej sám náležal. 
No v mesiaci decembri 1990 sa stáva Mattarella jedným zo zastupujúcich tajomníkov Kresťanskej demokracie po boku jej predsedu Arnalda Forlaniho. Musí pred Forlanim predstaviť názory kresťanských demokratov prihlásiac sa k ľavému stredu. Stáva sa jedným z kádrov strany až do roku 1992, keď Mino Martinazzoli prevzal jej riadenie. 
Sergio Mattarella zároveň preberá riadenie denníka kresťanských demokratov Il Popolo, ktorý riadi dva roky do 1994. Potom prispieva do nadácie Ľudovej strany (PPI) založenej bývalými kresťanskými demokratmi ako bol sám.
Zákon Mattarella.
Potom ako opustil vládu, Sergio Mattarella sa venoval výkonu svojho poslaneckého mandátu.
23. apríla 1992 bolo zahájené 9. volebné obdobie. Ako znovuzvolený poslanec mal len 50 280 voličských hlasov, čo bol pokles o 65% v skrutíniu z roku 1987. Mattarella zložil dvojkomorovú komisiu pre ústavné reformy.Bol v nej viceprezidentom v období apríl až september 1993.
Z toho dôvodu navrhol reformu volebného zákona pre menovanie členov dvoch komôr parlamentu. Tento návrh zákona zapájal hlbokú reformu volebného systému prijatého v roku 1946 a nikdy dovtedy nespochybneného. Jedná sa o prechod čisto proporčného skrutínia na zmiešané, v ktorom 3/4 kresiel v každej komore je určených pre jednohlasnú väčšinovú voľbu v jednom kole a 1/4 zostávajúcich kresiel pre proporčnú voľbu v každej komore poslancov – s limitom reprezentácií národností 4% voličských hlasov – a proporčnú voľbu pre senát. Zákon znižuje aj počet volebných obvodov pre poslaneckú snemovňu z 32 na 27 pre viac-hlasné volenie pre Komoru poslancov.
Text po mnohých debatách v Komore poslancov aj v Senáte nakoniec prezident republiky Oscar Luigi Scalfaro vyhlási 4. augusta 1993 a vysloví sa priaznivo pre tento návrh zákona. Získava názov „Mattarellum“ alebo „Legge Mattarella“.
V roku 2005 po prijatí zákona "Calderoli" zvanom "Porcellum" je zákon Mattarella zrušený.
Medziobdobie.
Po všeobecných voľbách 28. a 29. marca 1994, počas ktorých bol zvolený za poslanca v novom volebnom obvode Sicilia-1, sa stal viceprezidentom komisie ústavných záležitostí v Komore poslancov, zatiaľ čo strana PPI zostala v opozícii voči Silviovi Berlusconimu. Mattarella sa udržal v dolnej komore vo všeobecných predčasných voľbách 21. apríla 1996, ktoré vyhrala koalícia „L'Ulivo“, do ktorej patrila aj strana PPI.
Minister obrany.
21. októbra 1998 sa stal Sergio Mattarella viceprezidentom Rady ministrov v prvej vláde riadenej sociálnym demokratom Massimom D'Alemom. Z toho dôvodu sa stal mužom číslom dva vo vláde, hoci nedostal kreslo ministra. Bol prvým viceprezidentom od doby socialistu Claudia Martelliho v 1991, ktorý nezískal žiaden ministerský post.
Túto funkciu stratil 22. decembra 1999, keď bol menovaný ministrom obrany v druhej vláde premiéra D'Alema. V apríli 2000 bol potvrdený v druhej vláde Giulianom Amatom. Počas svojho mandátu bránil zrušeniu povinnej vojenskej služby v Taliansku a chválil vojenský zásah Talianska v Bosne a Hercegovine a Juhoslovanskej republike Macedónia, aby sa udržal mier v týchto nestabilných regiónoch.
Po víťazstve koalície pravého stredu pod vedením Silvia Berlusconiho vo všeobecných voľbách v roku 2001, Sergio Mattarella opustil vládu, aby v plnej miere pokračoval vo svojej parlamentnej činnosti. Je to verný stúpenec Berlusconiho Antonio Martino, ktorý dosiahol do kresla ministra obrany.
Návrat k progresívnej politike.
13. mája 2001 opätovne zvolili Sergia Mattarellu za poslanca na zozname koalície "La Margerita", centristickej formácie blízkej Talianskej ľudovej strane. Pri tejto príležitosti sa necháva zvoliť v proporčnej voľbe v okrese Trentino-Haut-Adige odmietnuc reprezentovať Sicíliu po prvý krát po osemnástich rokoch.
Keď bol menovaný za člena parlamentu predsedom komory poslancov Pierom Ferdinandom Casinim, stal sa tiež viceprezidentom. Medzi rokmi 20022003 tam už zaujíma miesto predsedu parlamentu. Znova bol zvolený do Komory poslancov počas volieb 10. apríla 2006 vo voľbe za obvod Sicilia-1 ako kandidát „ L' Ulivo“ v rámci Únie. Počas tejto XV. legislatúry predsedal jurisdikčnej komisii pre personál komory poslancov. To je posledné verejné poverenie, ktoré absolvoval do februára 2008, pretože prezident Giorgio Napolitano sa rozhodol rozpustiť parlament, čo predchádzalo novým parlamentným voľbám, v ktorých sa Mattarella nezúčastnil. Urobil si prestávku po politickej kariére dlhej dvadsaťpäť rokov.
5. októbra 2011 Sergio Mattarella je zvolený do Ústavného súdu na spoločnom zasadaní na parlamentných schôdzach. Vo štvrtom kole voľby nazbieral 572 voličských hlasov, keď bol jediným, koho majorita navrhla. 11. októbra 2011 zložil prísahu v Kvirinálskom paláci pred prezidentom republiky Giorgiom Napolitanom.. Ako ústavný sudca Mattarella reportoval 39 viet ustanovených Ústavným súdom a je jedným zo sudcov, ktorí 4. decembra 2014 vyhlásili neústavnosť volebného zákona z roku 2005 z dôvodu nadmerného prvenstva majority.
V mesiaci apríli 2013 bolo jeho meno pripomínané v súvislosti s následníctvom po prezidentovi Giorgiovi Napolitanovi, napríklad politikmi Romanom Prodim, Francom Marinim alebo Emmou Boninovou. Nakoniec, dvaja prví boli tiež porazenými kandidátmi ľavého stredu v prezidentských voľbách, ale rozdiely v ľavom strede mali za následok znovuzvolenie hlavy štátu Giorgia Napolitana.
Postupný politický dôchodok.
13. mája 2001 bol Sergio Mattarella znova zvolený za poslanca na zozname koalície La Margherita, centristickej formácie v strane Talianska ľudová strana. Pri tejto príležitosti sa dal zvoliť proporčným systémom vo volebnom obvode Trentino-Alto Adige odmietnuc tak reprezentovať Sicíliu po prvýkrát po osemnástich rokoch.
Menovaný členom Rady pre legislatívu predsedom Komory poslancov Pier Ferdinandom Casinim sa stal tiež vice-prezidentom na roky 2002 a 2003. Znova bol zvolený do Komory poslancov vo voľbách 10. apríla 2006 vo volebnom obvode Sicília -1 ako kandidát koalície L'Olive. Počas XV. volebného obdobia bol predsedom jurisdikčnej komisie pre personál Komory poslancov. Toto bolo posledné poverenie až do februára 2008, predchádzalo mu rozpustenie parlamentu prezidentom Giorgiom Napolitanom a nové voľby, na ktorých sa Mattarella nezúčastnil. Urobil si prestávku vo svojej 25-ročnej kariére.
5. októbra 2011, bol Sergio Mattarella zvolený ako sudca ústavného súdu členmi parlamentu na spoločnom zasadaní. Počas 4. kola skrutínia zozbieral 572 voličských hlasov, čo bolo len o jeden viac ako kvalifikovaná majorita. Zložil prísahu pred prezidentom republiky Giorgiom Napolitanom 11. októbra v Kvirinálskom paláci. Ako ústavný sudca Mattarella predniesol 39 viet vyhlásených súdnym dvorom a bol jedným zo sudcov, ktorí 4. decembra 2014 vyhlásili nekonštitučnosť volebného zákona z roku 2005 z dôvodu nadmernej majority.
V apríli 2013 bolo jeho meno spomínané v súvislosti s následníctvom po Giorgiovi Napolitanovi v prezidentskom úrade Talianskej republiky, napríklad Romanom Prodim, Franco Marinim alebo Emmou Bonino. Dve prvé mená boli porazení kandidáti z ľavého stredu v prezidentských voľbách, ale rozpory centristickej ľavice mali za následok znovuzvolenie hlavy štátu Giorgia Napolitana.
Prezident.
Zvolenie.
Demisia hlavy štátu Giorgia Napolitana prebehla 14. januára 2015 a prišli na radu nevyhnutné voľby nového prezidenta. Tak ako v roku 2013, určité osobnosti boli predurčené pre nástupníctvo po predošlom prezidentovi, ktorý si už nechcel vyskúšať ďalší sedemročný mandát až do konca: mená Romana Prodiho, Giuliana Amata a Massima D'Alemu boli najcitovanejšie pre voľby novej hlavy štátu.
28. januára 2015 predseda Rady a tajomník Demokratickej strany Matteo Renzi povedal pred svojou stranou, že počíta s kandidatúrou Sergia Mattarellu pre prezidentské voľby dávajúc do popredia jeho boj proti mafii. Ak kandidatúra konštitučného sudcu bola široko skúmaná voličmi Demokratickej strany pred zahájením skrutínia, bola skúmaná aj pravicou vedenou Silviom Berlusconim, ktorému prepadol mandát senátora. Tento veľmi vážne zamýšľal dať sa zvoliť v nových voľbách prezidentom. Jeho podpora bola nevyhnutná pre súhlas poslancov s ústavnými reformami.
Počas troch prvých kôl voľby kandidatúra Mattarellu nedostala silný počet hlasov, pretože Renzi vediac, že jeho kandidát nebude môcť byť zvolený dvojtretinovou väčšinou veľkých voliteľov, chcel počkať na 4. kolo skrutínia, aby bol Sergio Mattarella menovaný.
31. januára, v 4. kole bol Sergio Mattarella konečne zvolený za prezidenta talianskej republiky 665 voličskými hlasmi z 991 veľkých voličov. Bol prvým prezidentom pôvodom Sicílčan, rovnako prvým ústavným sudcom zvoleným do kresla prezidenta Talianskej republiky od čias Luigiho Scalfaru patriaceho ku kresťanským demokratom. Mattarellova kandidatúra bola podporená viacerými stranami ako sú Demokratická strana (PD), Ľavica, ekológia a sloboda (SEL), Únia stredu (UdC), Výber občanov pre Taliansko (SC) a Nový pravý stred (NCD), no bol odmietnutý stranami Hnutie 5 hviezd (M5S) a Forza Italia (FI) – Berlusconiho strana.
Po prijatí zápisnice o voľbách od predsedkyne Poslaneckej snemovne Laury Boldriniovej, zvolený prezident je v priebehu niekoľkých hodín od oznámenia výsledkov pripravený, aby predložil súhrnné vyhlásenie prítomným novinárom: "„Moje myšlienky sú hlavne a predovšetkým o ťažkostiach a nádejach, ktoré sú také isté ako našich občanov“" povedal predtým ako dodal, že to v tomto momente postačuje.
Talianska tlač analyzovala nového prezidenta ako taktické víťazstvo Renziho, ktorý sa vedel zjednotiť so svojou väčšinou, nepotrebovať podporu Silvia Berlusconiho a izolovať
Hnutie 5 hviezd. 2. februára v predvečer skladania svojej prísahy, sa Sergio Mattarella zriekol svojej funkcie ústavného sudcu.
3. februára 2015 nový prezident republiky zložil prísahu na oficiálnej ceremónii stanúc sa tak dvanástym prezidentom. Vo svojej nástupníckej reči a sústavnom aplauze veľkých voliteľov pozvaných pre túto príležitosť, Sergio Mattarella, prvý prezident zo Sicílie, pripomenul boj proti korupcii rozšírenej na polostrove a organizovaný zločin, ktorý stál život jeho brata pred tridsiatimi rokmi, odhadnúc, že sa jedná o absolútnu prioritu pre inštitúcie.
29. januára 2022 bol opätovne potvrdený v prezidentskom mandáte na žiadosť talianskej koalície na ďalšie 7- ročné obdobie. Sám Mattarella však už nechcel pokračovať v prezidentskom úrade, ale predpokladá sa, že až Mario Draghi skončí v úrade ministra financií, nahradí Mattarellu v úrade prezidenta na Quirináli. Toto dočasné obdobie by malo trvať asi jeden rok.
Prísny prezident.
Pred svojím vstupom na Kvirinál málo známy Sergio Mattarella postupne získaval úctu svojich krajanov, menovite svojho personálu: po voľbách vzdal úctu obetiam masakry v mauzóleu Fosses ardéatines, potom rozhodol krátko po svojom nástupe do funkcie obmedziť automobilový park patriaci prezidentskému palácu. Okrem iného aj rozhodol otvoriť brány Kvirinálskeho paláca verejnosti každý deň v týždni, dovtedy bol prístupný len v nedeľu.
Takmer sedem mesiacov po svojom zvolení získal prezident Sergio Mattarella popularitu podľa prieskumu inštitútu Ixè. 60 % jeho spoluobčanov ho považuje za zodpovedného politika a najdôveryhodnejšieho, ďaleko pred predsedom Rady, ktorého schválilo iba 30% opýtaných.
V marci 2016 sa v správe o predbežnom rozpočte predsedníctva republiky na rok 2016 a uverejnenej na jeho vlastnej webovej stránke uvádza, že úsporné opatrenia, ktoré vedúci predstaviteľ štátu vydal voči členom personálu, údržba prezidentského paláca a zníženie vozového parku, by zo strednodobého hľadiska ušetrili najmenej päť miliónov eur. Talianska tlač nezmeškala pochváliť toto úsilie o väčšiu triezvosť, lebo prezidentská inštitúcia bola dlho kritizovaná za to, čo musí stáť talianskych daňových poplatníkov.
Prvá politická kríza.
Po masívnom víťazstve „Nie“ v ústavnom referende o zmene ústavného zákona 4. decembra 2016, šéf vlády oznámil demisiu, nesúhlasil s rozsahom víťazstva svojich oponentov. Takmer všetci boli jednotní v odmietaní tohto reformného projektu. Všetky oči sa v Taliansku aj v zahraničí obracajú na prezidenta Mattarellu, ktorý čelí prvej politickej kríze v jeho sedemročnom funkčnom období. Zo začiatku hlava štátu, ktorej priznáva ústava právomoc vyriešiť túto krízu, navrhla odchádzajúcemu predsedovi Rady ministrov, aby urýchlil súčasné záležitosti a odstúpil od rezignácie až kým bude návrh rozpočtu na rok 2017 schválený parlamentom.
Po prijatí zákona o rozpočte Senátom, Matteo Renzi sa 7. decembra vrátil do Kvirinálskeho paláca a podal demisiu prezidentovi republiky.
11. decembra 2016 hlava štátu nakoniec rozhodla zveriť funkciu odchádzajúcemu ministrovi Paolovi Gentilonemu. Tento ju prijal, ale poveril ju presunúť aktuálne záležitosti na čas, keď bude nová vláda sformovaná. Pri tejto príležitosti Sergio Mattarella dal na vedomie, že usúdil, že je nemysliteľné usporiadať predpokladané voľby bez toho, aby nebol prijatý nový volebný zákon. Potom začal sériu konzultácií s hlavnými inštitucionálnymi a politickými vodcami, ktorí by to mali do nasledujúceho týždňa viesť, kým sa neurobí rozhodnutie o nasledujúcich udalostiach.
Niekoľko hodín po ukončení, 11. decembra hlava štátu nakoniec rozhodla zveriť odchádzajúcemi ministrovi Paolovi Gentilonemu poslanie sformovať budúcu vládu, čo podľa tradície tento prijal s výhradou. Nasledujúci deň, Gentilone odišiel na Kvirinál, aby predstavil zoznam ministrov menovaných do novej vlády, ktorá zložila prísahu pred prezidentom, do ktorej boli potvrdení viacerí ministri z predošlého kabinetu, ktorí dostali v nasledujúcich dňoch dôveru parlamentu.
Súc kritizovaný opozíciou, že odmietol vyhlásiť predčasné voľby, ale uprednostnil urobiť koniec s politickou krízou, jednou z najkratších v dejinách republiky, Sergio Mattarella sa vo svojom televíznom programe 31. decembra 2016 ospravedlnil, že nevolil voličov, aby hlasovali v nových voľbách. Vysvetlil, že také pravidlá neexistujú. V dôsledku volebného zákona je veľmi nepravdepodobné, že by sa v parlamente aj v senáte objavila jasná parlamentná väčšina; hlava štátu predtým žiadala prijatie nového volebného zákona.
Povolebné udalosti v 2018.
Slepá ulica vytvorená počas všeobecných volieb.
Po všeobecných voľbách 4. marca 2018 poznačených úspechom formácie zvanej „populisti“, ktorými sú Hnutie 5 hviezd a La Lega riadená Matteom Salvinim, sa prezident Mattarella vrátil do centra politickej hry a pred oči dôležitej časti pozorovateľov politického života v Taliansku a transalpínskej a medzinárodnej tlače. Pretože, v neprítomnosti parlamentnej majority sa môže hlava štátu postaviť ako konsenzuálny rozhodca na vyriešenie možnej politickej krízy. Hoci pravdepodobnosť „protisystémovej“ vládnej koalície je stále väčšia, Mattarella sa javí ako inštitucionálna protiváha a garant serióznosti stanoviska, najmä partnerov z Talianska a orgánov Európskej únie.
Rokovania o vytvorení budúceho sľubu o výkone vlády boli komplikované, najmä keď tajomník Demokratickej strany Matteo Renzi, bývalý predseda Rady a remeselník volieb, od Mattarelu po najvyššiu kanceláriu oznamuje, že jeho strana bude počas budúceho funkčného obdobia v opozícii. Toto sťažuje predstavu o vláde združujúcej päťhviezdičkové hnutie, ktoré sa stalo prvou politickou stranou v krajine a Demokratickou stranou, ktorá vyšla po týchto voľbách po piatich rokoch výkonu moci zničená.
Volení členovia strany, ktorú založil Beppe Grillo, naopak kategoricky odmietajú uvažovať o možnom spojenectve so stredo-pravou koalíciou vedenou Matteom Salvinim. Počítali s inkarnáciou strany Silvia Berlusconiho do radov H5S. Demokrati odmietli koalíciu s predstaviteľmi s politickou minulosťou, ktorú sa voliči rozhodli odsúdiť hlasovaním za päťhviezdičkové hnutie.
Po zvolení Roberta Fica z Hnutia 5 hviezd za predsedu Komory poslancov a menovanie Marie Elisabetty Albertiovej Casellatiovej z FI ako prvej ženy – predsedkyne Senátu, udalosti inaugurácie XVIII. legislatúry – po komuniké Kvirinálskeho paláca oznámené prezidentom štátu sa zahajuje prvé kolo konzultácií politických strán určených na vytvorenie novej vlády. Ale dva dni konzultácií vedených Mattarellom sa javili neplodné, preto hlava štátu zvolala znova politické strany 12. a 13. apríla, aby vyhodnotili situáciu. Pre neschopnosť strán pochopiť sa, hlavne M5S a Lega, Mattarella prekvapil a nahradiac predsedkyňu Senátu Alberti Casellatiovú viedol svoje vlastné konzultácie v rámci prieskumnej misie určenej na sondovanie možnosti vytvorenia väčšiny s M5S a koalíciou pravého stredu 18. apríla. Po neúspechu, ktorý sa dá pripísať Casellatiovej, prezident Mattarella obnovil takú istú procedúru po niekoľkých dňoch s predsedom komory poslancov Robertom Ficom, ktorý mal presvedčiť Demokratickú stranu vstúpiť do možnej vládnej koalície.
Silno popudený neschopnosťou parlamentných strán, Sergio Mattarella navrhol 7. mája vytvorenie parlamentu „neutrálnej vlády“, ktorú by dočasne riadila apolitická osobnosť, a tým získať čas, keď je možné vytvoriť parlamentnú väčšinu. Alebo, ak nie je nič lepšie, pripraviť nový volebný zákon, ktorý pripraví krajinu na nové voľby. Je to scenár, ku ktorému prezident republiky neskrýva svoju neochotu.
Prezidentova iniciatíva sa stretávala zakaždým so silnou opozíciou vysielanou od predstaviteľov M5S, Luigi Di Maia a šéfa La Lega, ktorí chodili na Kvirinál, aby získavali dodatočné odklady od hlavy štátu, ktorý súhlasil s odvolaním svojho počiatočného nápadu nechať Di Maia a Salviniho vyjednávať za účelom rýchleho ustanovenia vlády.
22. mája, podľa návrhov víťazov volieb, oznámil čas na rozmýšľanie a konzultácie s Ficom a Albertiovou Casellatiovou, pripomínajúc svoje pochybnosti čo sa týka budúcej autonómie predsedu Rady ministrov, celkom nového, v politike čeliaceho dvom zvlášť vplyvným populistickým lídrom v súvislosti s varovaním Európskej komisie pred možnými rozpočtovými sklzmi.
Ústavná kríza.
23. mája 2018 prezident Mattarella poveril právnika Giuseppe Conteho sformovaním vlády, tento to prijal podľa tradície s výhradou. Oznámenie o zložení vlády prebehlo 25. mája, ale tento dátum bol zároveň odložený kvôli nedorozumeniam o zložení vlády. Sergio Mattarella ako ústavný garant európskych zmlúv sa rýchlo postavil do opozície voči nominácii euroskeptika Paola Savonu za ministra hospodárstva a financií. 
Zoči-voči tejto opozícii a výsadám prezidenta republiky Giuseppe Conte odmietol svoj mandát.
Následne prezident Mattarella privolal ekonóma Carla Cottarelliho, bývalého výkonného manažéra MMF, do Kvirinálskeho paláca, aby ho v očakávaní ďalších správ poveril vytvorením „technickej vlády“ zodpovednej za zabezpečenie kontinuity štátu v očakávaní nových volieb vyhlásených na september 2018 a začiatok 2019. Prezidentov výber bol rýchlo napadnutý stranami La Lega a M5S, ktorí požadovali zosadenie prezidenta republiky, no ihneď to napadol Matteo Salvini, ktorý nevidel príležitosť pre takúto iniciatívu.
31. mája po diskrétnych vyjednávaniach konaných medzi Mattarellom, Di Maiom a Salvinim, ktorí nakoniec súhlasili, že podmienky sú naplnené, kabinet mohol byť rýchlo sformovaný. Carlo Cottarelli, prenasledovaný, lebo nedosiahol menovanie parlamentom, zo svojej strany odmietol formovať budúcu vládu. Požadoval vytvorenie „politickej“ vlády medzi M5S a La Legou.
V ten istý večer Giuseppe Conte zavítal na Kvirinál a po tom, ako poskytol hlave štátu písomné záruky týkajúce sa udržiavania Talianska v rámci eurozóny a medzinárodných organizácií, ktorých je riadnym členom, je potvrdený ako predseda budúcej rady ministrov. Pri tomto procese informoval, že nová talianska vláda bude skladať prísahu v nasledujúci deň, 1. júna 2018 po takmer troch mesiacoch politickej bezvýchodiskovej situácie.
Politická kríza v lete 2019.
20. augusta 2019, Giuseppe Conte podal demisiu na funkciu predsedu Rady ministrov, potom ako Matteo Salvini poukázal na nezhody medzi dvoma stranami pri moci pre transalpínske prepojenie Lyon – Turín a požiadal o návrat k urnám. Hlava štátu sa zapojila do kunzultácií so stranami, aby sa našlo riešenie vládnej krízy. Ak Salvini hovorí o sebe, že je vždy naklonený rozpusteniu parlamentu, M5S je v opozícii v mene ekonomickej situácie. Luigi Di Maio oznamuje vôľu viesť diskusie, aby ukul novú parlamentnú väčšinu, čo je riešenie tiež podporované Nicolom Zingarettim z Partito démocratico (PD). 2. augusta kvôli konzultáciám Mattarella oznamuje, že necháva stranám 4 dni času, aby viedli rozhovory a oznámil nové konzultácie na 27. augusta. Upresňuje, že v prípade neúspechu vlády schopnej dosiahnuť dôveru Komory poslancov a Senátu kvôli upresneniu mandátu vyhlási rozpustenie parlamentu.
28. augusta,strana M5S a Partito Démocratico (PD) oznamujú, že sa ohlásili u prezidenta Mattarellu a že sú priravení sformovať novú vládu – ktorej program a zloženie zostávajú na diskusiu – pod predsedovaním Giuseppe Conteho. Prezident republiky prijíma na druhý deň predsedu Rady v demisii a pozýva ho ustanoviť nové zloženie. Túto misiu prijíma s výhradou ako chce tradícia. Prísaha vlády sa teda očakáva do siedmich dní.
Zahraničná politika.
7. februára 2019, po viacerých mesiacoch verbálnych roztržiek medzi vládami Francúzska a Talianska (hlavne medzi Emmanuelom Macronom a dvoma podpredsedami Rady, Matteom Salvinim a Luigim Di Maiom), Francúzsko sa rozhoduje povolať naspäť svojho veľvyslanca v Taliansku. Začala sa diplomatická kríza, neznáma v doterajšej európskej histórii od konca druhej svetovej vojny. Sergio Mattarella sa ako privilegovaný partner Emmanuela Macrona na úkor žlto-zelenej koalície snaží vyriešiť krízu. Potom, ako sa taliansky prezident Mattarella ospravedlnil Prezidentovi Macronovi za konanie Luigiho Di Maia (La Lega), ktorý nadväzoval kontakty s Hnutím žltých viest, Francúzsko znova vyslalo stiahnutého ambasadora naspäť do Ríma.

</doc>
<doc id="650578" url="https://sk.wikipedia.org/wiki?curid=650578" title="Snímač množstva vzduchu">
Snímač množstva vzduchu

Snímač množstva vzduchu (iné názvy pozri nižšie) je snímač, používaný na určenie hmotnostného prietoku vzduchu, ktorý vstupuje do spaľovacieho motora so systémom prípravy zmesi vstrekovaním paliva.
Názvy.
Vyskytujú sa tieto názvy tohto snímača: snímač [alebo senzor alebo merač] množstva [alebo hmotnosti] vzduchu [alebo nasávaného vzduchu či privádzaného vzduchu], snímač [alebo senzor alebo merač] prietoku [alebo prietokového množstva alebo hmotnostného prietoku] vzduchu, MAF (skratka z anglického "mass air flow (sensor)"), slangovo váha vzduchu.
Charakteristika.
Presné informácie o hmotnosti vzduchu vo valci motora sú potrebné, aby riadiaca jednotka motora vedela vypočítať zodpovedajúcu dávku paliva pre daný pracovný zdvih. Vzduch mení svoju hustotu v závislosti od jeho teploty a tlaku. V automobilových aplikáciách sa hustota vzduchu mení s okolitou teplotou, nadmorskou výškou a použitím prepĺňania. 
Pretože pre dosiahnutie želaného pomeru paliva a vzduchu je potrebné pracovať s hmotnosťou zložiek, na určovanie množstva nasávaného vzduchu sú snímače hmotnostného prietoku vhodnejšie ako snímače objemového prietoku.
V automobilových motoroch sa používajú dva bežné typy snímačov prietoku vzduchu: 
Ani jeden z uvedených typov nemeria priamo hmotnostné množstvo vzduchu. S prídavnými snímačmi a vstupmi však môže riadiaca jednotka motora určiť hmotnostný prietok nasávaného vzduchu.
Oba prístupy sa používajú takmer výlučne na motoroch s elektronickým vstrekovaním paliva. Oba typy snímačov poskytujú výstup 0,0–5,0 voltu alebo impulzovo šírkovo modulovaný signál, ktorý je úmerný hmotnostnému prietoku vzduchu. Oba snímače majú snímač teploty nasávaného vzduchu zabudovaný do svojich puzdier na väčšine vozidiel vybavených systémom samodiagnostiky (OBD).
Ak sa používa snímač prietoku vzduchu v spojení s lambda-sondou, je možné veľmi presne regulovať pomer vzduchu a paliva v motore. Snímač prietoku vzduchu poskytuje riadiacej jednotke predpovedanú informáciu o prietoku vzduchu (nameraný prietok vzduchu) a Lambda-sonda poskytuje spätnú väzbu, aby sa urobili jej opravy.
Objemový snímač.
Snímač s otočnou klapkou meria prietok vzduchu do motora pomocou klapky s pružinou pripevnenej na potenciometer. Klapka sa vychyľuje úmerne k prúdeniu vzduchu, návrat do pôvodnej polohy zabezpečuje pružina. Na potenciometer je privedené napätie a na výstupnej svorke potenciometra je napätie úmerné uhlu, o ktorý je klapka natočená, alebo natočenie klapky môže priamo regulovať množstvo vstrekovaného paliva, ako v systéme K-Jetronic spoločnosti Bosch.
Mnoho snímačov tohoto typu má nastavovaciu skrutku vzduch-palivo, ktorá otvára alebo zatvára malý vzduchový kanál okolo klapky. Táto skrutka upravuje zmes vzduchu a paliva tak, že prepustením definovaného množstva vzduchu pomimo meracej klapky (ako obtokový ventil) umožní zmes ochudobniť alebo obohatiť. Otočením skrutky v smere hodinových ručičiek (uzatváraním kanála) sa zmes obohatí a otáčaním proti smeru hodinových ručičiek (otváraním kanála) sa zmes ochudobňuje.
Klapka sa vychyľuje účinkom sily prúdu vzduchu. Nemeria priamo objem ani hmotnosť. Odporová sila prúdu závisí od hustoty vzduchu, rýchlosti vzduchu a tvaru klapky (pozri odpor prostredia). Niektoré snímače obsahujú prídavný snímač teploty nasávaného vzduchu, ktorý umožňuje riadiacej jednotke motora vypočítať hustotu vzduchu a podľa toho dodávať palivo.
Snímač s otočnou klapkou má niekoľko nevýhod:
Snímač s vyhrievaným drôtom.
Snímač množstva vzduchu s vyhrievaným drôtom zisťuje hmotnosť vzduchu prúdiaceho do systému nasávania. Hlavnú časť snímača tvorí platinový drôt so známym elektrickým odporom. Drôt je pripojený na konštantné napätie, ktoré vyvolá v drôte elektricky prúd. Prechod prúdu drôt zahrieva, čo spôsobí zvýšovanie jeho odporu čo má za následok pokles prúdu až sa dosiahne ustálený stav (pozri Joulovo teplo a Ohmov zákon). 
Nasávaný vzduch prúdi okolo ohriateho drôtu a spôsobí jeho ochladenie. Tým sa zníži odpor drôtu, čo zvýši elektrický prúd, pretože napájacie napätie je konštantné. Vyšší prúd zvyšuje teplotu drôtu, kým sa znova nedosiahne rovnováha. Zvýšenie alebo zníženie prúdu je úmerné množstvu vzduchu prúdiaceho okolo drôtu. Integrovaný elektronický obvod prevádza meranie na kalibrovaný signál, ktorý sa odosiela do riadiacej jednotky motora. 
Ak sa hustota vzduchu zvýši v dôsledku zvýšenia tlaku alebo poklesu teploty, ale objem vzduchu zostáva konštantný, hustejší vzduch odvedie viac tepla z drôtu, čo znamená vyšší hmotnostný prietok vzduchu. Na rozdiel od snímačov s klapkou, snímač s horúcim drôtom reaguje priamo na hustotu vzduchu. Zážihové motory s nepriamym vstrekovaním dávkujú hmotnosť paliva podľa hmotnosti vzduchu vo valci, preto je pre ne tento typ snímača výhodnejší. 
Tento typ snímača niekedy používa potenciometer ktorý umožňuje nastavenie pomeru vzduch-palivo. Niekedy je snímač pripojený aj na čistiaci obvod, ktorý používa horúci drôt na spaľovanie nečistôt na jeho povrchu. Relé čistiaceho obvodu púšťa cez platinový drôt vysoký prúd na asi jednu sekundu, čím sa spália alebo odparia všetky nečistoty, ktoré sa prilepili na jeho povrch. 
Snímač množstva vzduchu s vyhrievanou tenkou vrstvou (snímač množstva vzduchu s vyhrievaným filmom) funguje podobne ako snímač s vyhrievaným drôtom. Rozdiely sú v tom že snímač s vyhrievanou tenkou vrstvou má na výstupe signál, ktorý mení frekvenciu alebo napätie a používa horúci filmový rošt namiesto horúceho drôtu. Používal sa koncom 80. a začiatkom 90. rokov 20. storočia. Výstupná frekvencia je priamo úmerná hmotnosti vzduchu vstupujúceho do motora. Keď sa zvyšuje hmotnosť nasávaného vzduchu, zvyšuje sa aj frekvencia. Tieto snímače majú tendenciu spôsobovať občasné problémy z dôvodu vnútorných elektrických porúch. Na kontrolu výstupnej frekvencie týchto snímačov sa odporúča použitie osciloskopu. Keď snímač zlyhá, je bežné frekvenčné skreslenie. 
Niektoré z výhod snímača s vyhrievaným drôtom v porovnaní so starším snímačom s otočnou klapkou sú:
Snímače majú aj niektoré nevýhody:
Snímač so studeným drôtom.
Snímač množstva vzduchu so studeným drôtom funguje podobne ako snímač s horúcim drôtom, ale používa ďalší „studený“ rezistor na meranie teploty okolitého vzduchu a poskytuje referenciu pre „horúci“ odporový prvok používaný na meranie prietoku vzduchu. 
Sieť na snímači sa používa na vyhladenie prúdenia vzduchu, aby sa zaistilo, že snímači majú najlepšiu šancu na stabilné čítanie. V situáciách, keď majitelia používajú vzduchové filtre s olejovou gázou, je možné, že prebytočný olej pokryje snímač a skreslí jeho hodnoty. Spoločnosť General Motors vydala technický servisný bulletin, v ktorom uvádza problémy od hrubého voľnobehu až po možné poškodenie prenosu v dôsledku kontaminovaných snímačov. Na čistenie citlivých komponentov snímačov MAF by sa mal použiť špecifický čistič snímačov alebo čistič pre elektronické komponenty, a nie čističe karburátora alebo brzdou, ktoré môžu biť chemicky agresívne. Namiesto toho je kvapalná časť čističov snímačov a čističov elektroniky zvyčajne založená na hexáne alebo heptáne s nízkym alebo žiadnym obsahom alkoholu a používa sa buď oxid uhličitý alebo HFC-152a ako hnacie plyny. Senzory by sa mali opatrne striekať z dostatočnej vzdialenosti, aby sa zabránilo ich fyzickému poškodeniu a pred opätovnou inštaláciou by sa mali nechať dôkladne vyschnúť. Výrobcovia tvrdia, že jednoduchým, ale mimoriadne spoľahlivým testom na zabezpečenie správnej funkčnosti je poklepať na jednotku zadnou časťou skrutkovača, keď je vozidlo v voľnobehu, a ak to spôsobí akékoľvek zmeny vo výstupnej frekvencii, jednotka by sa mala zahodiť a mala by sa vymeniť.
Vírový snímač.
Vírový snímač meria frekvenciu Kármánových vírov. Tieto víry sa vytvárajú, keď sa do prichádzajúceho laminárneho toku vzduchu položí kolmý luk, frekvencia výsledného obrazca vzduchu po prekážky je úmerná rýchlosti vzduchu.  
Existujú dva spôsoby čítania týchto vírov:
Membránový snímač.
Nová technológia využíva veľmi tenkú elektronickú membránu umiestnenú v prúde vzduchu. Membrána má dva teplotne snímače. Prví snímač je otočený v smere oproti prúdenia vzduchu pokiaľ je druhy otočený v smere prúdenia vzduchu. Ohrievač je integrovaný v strede membrány, ktorý udržuje konštantnú teplotu podobné ako v snímače s horúcim drôtom. Bez akéhokoľvek prúdenia vzduchu je teplota obidvoch snímačov istá. Keď vzduch prúdi cez membránu, snímač otočený oproti smeru prúdenia sa ochladzuje viac než snímač otočený v smere prúdenia vzduchu. S rozdielu teplote snímačov je možne vyrátať hmotnostný prietok vzduchu. Membránový snímač je schopný merať hmotnostný prietok vzduchu v oboch smeroch, ktoré sa niekedy vyskytujú v pulzných situáciách. Technologický pokrok umožňuje výrobu tohto typu snímačov ako mikro snímače, s čim sa dosahuje výrazne vyššia rýchlosť a citlivosť v porovnaní s makroskopickým prístupom.   
Snímače laminárneho toku.
Snímače laminárneho toku merajú priamo objemový prietok plynov. Požívajú pravidlo že je pri laminárnom prietoku tlakový rozdiel v rúre lineárny k prietokovej rýchlosti. Podmienky laminárneho prietoku sú prítomné v plyne, keď je Reynoldsovo číslo plynu pod kritickou hodnotou. Vo výsledku merania musí byť kompenzovaná viskozity tekutiny. Snímače laminárneho toku sú obvykle konštruované z veľkého počtu rovnobežných rúrou, aby sa dosiahol požadovaný prietok.  

</doc>
<doc id="650580" url="https://sk.wikipedia.org/wiki?curid=650580" title="Monastier Studenica">
Monastier Studenica

Monastier Studenica alebo Kláštor Studenica () je pravoslávny kláštor, monastier a kultúrna pamiatka Svetového dedičstva UNESCO v Srbsku. Kláštor sa nachádza asi 24 kilometrov od mesta Kraljevo, v krajine pod pohorím Golija. Bol založený v 12. storočí srbským panovníkom Štefanom Nemanjom v postbyzantskom architektonickom a umeleckom štýle Rašskej školy. Je najväčším a najbohatším kláštorom Srbskej pravoslávnej cirkvi. V stredoveku plnil úlohu centra srbskej kultúry, náboženstva a vzdelanosti. Vznikli tu početné literárne diela a pôsobila v ňom stredoveká medická škola. Významnou osobnosťou kláštora bol svätý Sáva, ktorý vytvoril jeho typikon. V chráme sa nachádzajú vzácne fresky vytvorené v byzantskom štýle, zvlášť cenená je freska Ukrižovania.
História.
Kláštor bol založený za vlády veľkého župana Štefana Nemanju, vystavaný bol v období rokov 1183 až 1196 v štýle Rašskej školy. V roku 1196 Štefan abdikoval a na istý čas sa stal studenickým mníchom, pričom prijal meno Simeon. O niekoľko rokov odišiel Štefan ku koncu života do Chilandaru na Athose, kde zomrel. Jeho telo bolo neskôr prenesené a pochované v Studenici. Nemanja je spolu s manželkou oslavovaný ako pravoslávny svätec. Ďalšou ranou osobnosťou kláštora bol Nemajov syn svätý Sáva, ktorý sa stal v roku 1208 igumenom kláštora a zaviedol v kláštore typikon podľa predlohy Kláštora Euergetis v Konštantínopole.
Hlavný chrám zasvätený Bohorodičke bol dostavaný v roku 1209 a slúžil aj ako krypta. Kláštor bol miestom, kde vznikla iniciatíva vzniku nezávislej autokefálnej srbskej cirkvi a vznikli tu prvé literárne diela v srbčine. Nemanjov vnuk Radoslav nechal v roku 1230 vystavať nartex Chrámu Bohorodičky s pripojenými kaplnkami, a kráľ Štefan Uroš II. Milutin nechal v roku 1314 v kláštore postaviť menší chrám zasvätený rodičom Panny Márie, svätým Joachimovi a Anne. Milutinov chrám sa nazýva aj "Kraljeva Crkva" (Kráľovský chrám). Ku kláštoru prislúchalo pôvodne viacero chrámov a menších kaplniek, dnes sú zachované len tri chrámy.
V osmanskom období rozvoj kláštora ustal. Pôvodná olovená strecha kláštorného kostola bola pretavená na muníciu pre turecké vojsko a v priebehu rakúsko-tureckej vojny v rokoch 16831699 bol kláštor vyrabovaný rakúskymi vojskami. Obrovskú ranu monastier utrpel počas prvého srbského povstania, keď bol vypálený osmanskými vojskami. Kláštor bol následne obnovený, no niektoré úpravy mu skôr uškodili. V roku 1846 boli niekdajšie byzantské fresky prekryté novými vrstvami a pôvodné vzácne diela boli obnovené až v rámci rekonštrukcií v roku 1951. V roku 1986 bol monastier zapísaný na zoznam svetového kultúrneho dedičstva UNESCO.
Architektúra a fresky.
Chrám Bohorodičky (Theotokos) je bazilika dalmátskeho typu s polkruhovou apsidou a jednoloďovou kompozíciou. Nad štvorcovým krížením naosu sa na nízkom tambure nachádza kupola. Ako budova Rašskej školy v sebe spája západné prvky románskeho umenia (napr. tympanón s reliéfom) s prvkami byzantského umenia (nartex, kupola). Steny sú z bieleho a sivého mramoru, uplatňuje sa v nich oblúčkový vlys. Kostol neskôr poslúžil ako predloha ďalším stredovekým srbským chrámom. Vrcholom umenia vo výzdobe chrámu sú štyri portály, a z nich najmä západný, ktorý sa nachádza medzi vnútorným a vonkajším nartexom. Rané fresky v chráme vytvorili byzantskí majstri z Konštantínopola a je prevedená podľa byzantskej ikonografie komnénovského obdobia. Podľa inskripcie z roku 1209 sa na ich vytvorení zrejme okrem Nemanju finančne podieľali aj jeho deti. Inskripcie sú grécke a srbské. Z fresiek je význačné najmä zobrazenie Ukrižovanie Ježiša Krista umiestnené na západnej stene chrámu. V chráme sa nachádzajú aj donátorské fresky zobrazujúce Štefana Nemanju (Simeona). Zo 40. rokov 13. storočia pochádzajú fresky v exonartexe kráľa Radoslava a v bočných kaplnkách. Fresky boli obnovované v roku 1569, keď boli niektoré obrazy premaľované a vznikli nové maľby, napr. Posledného súdu v hornej časti západnej a východnej steny nartexu.
Kráľovský chrám (svätých Joachima a Anny) je budova v tvare vpísaného kríža s kupolou na tambure. Vystavaný je z kameňa a tufu, omietka je bielej farby. Chrám obsahuje fresky z palaiologovského obdobia vytvorené umelcami Michalom Astrapom a Eustychiom zo Solúna približne okolo roku 1314. Fresky pokrývajú všetky steny chrámu od zeme až po kupolu a sú do značnej miery zachované v jednotnom štýle vysokej estetickej hodnoty, čo dokladá fakt, že boli kráľovskou donáciou. Nachádza sa tu napríklad freska Pantokratora obklopeného štyrmi evanjelistami, cherubíni s ohnivými diskami a božská liturgia, ako aj donátorské fresky kráľa Štefana Uroša II. Milutina.
Kaplnka, či Kostol svätého Mikuláša je jednoduchšia jednoloďová stavba z 12. storočia. Na východnej strane je zakončená s polkruhovou apsidou v ktorej je umiestnený oltár. Kostol bol postavený z rozbitých a tesaných kameňov a vápencovej malty, chrám obsahuje čiastočne zachovanú nástennú výzdobu. Pri reštaurátorských prácach boli objavené aj ornamentálne prvky.
Kláštorný komplex je obohnaný kruhovitým valom s dvomi opevnenými bránami. Okrem troch kostolov sa v komplexe zachovali aj priestory pre mníchov, či refektár postavené pozdĺž valu. Ku kláštoru prislúchali aj pustovne v horách. V areáli boli objavené aj ruiny ďalšej sakrálnej stavby, zrejme Kaplnky Jána Krstiteľa.

</doc>
<doc id="650581" url="https://sk.wikipedia.org/wiki?curid=650581" title="Kláštor Studenica">
Kláštor Studenica



</doc>
<doc id="650583" url="https://sk.wikipedia.org/wiki?curid=650583" title="Pyskaté">
Pyskaté



</doc>
<doc id="650584" url="https://sk.wikipedia.org/wiki?curid=650584" title="Pyskaté rastliny">
Pyskaté rastliny



</doc>
<doc id="650588" url="https://sk.wikipedia.org/wiki?curid=650588" title="Pyskovité">
Pyskovité



</doc>
<doc id="650596" url="https://sk.wikipedia.org/wiki?curid=650596" title="Kláštor Sopoćani">
Kláštor Sopoćani



</doc>
<doc id="650597" url="https://sk.wikipedia.org/wiki?curid=650597" title="Hluchavka nachová">
Hluchavka nachová



</doc>
<doc id="650599" url="https://sk.wikipedia.org/wiki?curid=650599" title="Aiton (Rumunsko)">
Aiton (Rumunsko)

Aiton je obec v župe Cluj v Rumunsku. Skladá sa z dedín Aiton a Rediu. Obec je súčasťou metropolitnej zóny () mesta Kluž.

</doc>
<doc id="650603" url="https://sk.wikipedia.org/wiki?curid=650603" title="Koronavírusová recesia">
Koronavírusová recesia

Koronavírusová recesia je významná ekonomická recesia, ktorá v roku 2020 významne ovplyvňuje ekonomiku takmer všetkých štátov sveta. Spúšťačom recesie bola Pandémia ochorenia COVID-19, proti ktorej šíreniu sa celosvetovo začali zavádzať preventívne opatrenia ako zatváranie obchodov, škôl či štátnych hraníc. Ide o najhoršiu recesiu od Veľkej hospodárskej krízy v 30. rokoch 20. storočia. Ekonomické dopady se líšia v rôznych oblastiach sveta podľa toho, ako rýchlo sa v daných oblastiach podarilo získať kontrolu nad šírením pandémie a aj s ohľadom na vývoj a bilanciu daných ekonomík v minulých rokoch.
Priebeh.
Prvé zreteľné ekonomické problémy sa začali prejavovať na prelomu februára a marca 2020 so začiatkom výrazného poklesu cien ropy na svetových trhoch. Klesol aj dopyt po cestovaní. Pokles citeľne zasiahol leteckú dopravu. V priebehu marca sa vo väčšine sveta významne obmedzila vnútroštátna verejná doprava a došlo k obmedzovaniu prevádzky podnikov. Kvôli dĺžke trvania obmedzení až niekoľko mesiacov, vyhlásilo viacero spoločností insolvenciu alebo došlo k prepúšťaniu zamestnancov, čo zvýšilo mieru nezamestnanosti. Napríklad v Spojených štátoch amerických, kde miera nezamestnanosti kolísala v období od mája 2019 do februára 2020 medzi 3,4 a 3,7 %, v marci 2020 vzrástla na 4,4 % a v apríli skokovo na 14,7 %. Takúto hodnotu nedosiahla nikdy od začiatku sledovania v roku 1948. Pri predchádzajúcej recesii sa na prelome rokov 2009 a 2010 pohybovala okolo 10 %.
Počas recesie sa prepadla cena ropy kvôli obchodnej vojne medzi Ruskom a Saudskou Arábiou, prepadu v odvetví turizmu, energetiky a výraznému zníženiu spotrebiteľskej aktivity v porovnaní s predchádzajúcou dekádou. Prebytok ponuky nad dopytom spôsobil, že sa koncom apríla prvýkrát v dejinách ropa predávala za zápornú cenu (teda že predávajúci platil kupujúcemu za odobratú ropu). Svetové akciové burzy klesli v priebehu druhej polovice februára a marca zhruba o 20 až 30%. Zároveň vykazovali veľmi veľkú volatilitu, najmä kvôli extrémnej neistote na trhu.
Štátom sa zvyšujú náklady na záchranu obyvateľov a zároveň sa znižujú príjmy do rozpočtu, preto si požičiavajú. Štáty se teda postupne zadlžujú. Veľké množstvo krajín ešte nedokázalo znížiť dlh z obdobia predchádzajúcej celosvetovej ekonomickej krízy (20082015) alebo ich štátny dlh v pomere k HDP v posledných rokoch ešte narástol. Koronavírusová recesia teda môže niektoré štáty ekonomicky extrémne poškodiť, najmä tie štáty, ktoré na tom neboli dobre ešte pred touto recesiou (napríklad Grécko alebo Libanon).
Následky.
Medzinárodný menový fond v apríli 2020 varoval, že ekonomický dopad pandémie koronavírusu bude omnoho horší, než predchádzajúca ekonomická kríza. Svetový potravinový program OSN varoval pred „hladomorom biblických rozmerov“, keď by počet hladujúcich mohol vzrásť zo 135 miliónov na viac ako 250 miliónov.

</doc>
<doc id="650604" url="https://sk.wikipedia.org/wiki?curid=650604" title="Ferdiš Juriga">
Ferdiš Juriga



</doc>
<doc id="650605" url="https://sk.wikipedia.org/wiki?curid=650605" title="Saint-Jean-de-Maurienne">
Saint-Jean-de-Maurienne

Saint-Jean-de-Maurienne môže byť:

</doc>
<doc id="650606" url="https://sk.wikipedia.org/wiki?curid=650606" title="Aiguebelle">
Aiguebelle

Aiguebelle môže byť:

</doc>
<doc id="650607" url="https://sk.wikipedia.org/wiki?curid=650607" title="Saint-Michel-de-Maurienne">
Saint-Michel-de-Maurienne

Saint-Michel-de-Maurienne môže byť:

</doc>
<doc id="650608" url="https://sk.wikipedia.org/wiki?curid=650608" title="Modane">
Modane

Modane môže byť:

</doc>
<doc id="650609" url="https://sk.wikipedia.org/wiki?curid=650609" title="Lanslebourg-Mont-Cenis">
Lanslebourg-Mont-Cenis

Lanslebourg-Mont-Cenis môže byť:

</doc>
<doc id="650610" url="https://sk.wikipedia.org/wiki?curid=650610" title="Plectranthus amboinicus">
Plectranthus amboinicus



</doc>
<doc id="650611" url="https://sk.wikipedia.org/wiki?curid=650611" title="Nádchovník citrónový">
Nádchovník citrónový



</doc>
<doc id="650612" url="https://sk.wikipedia.org/wiki?curid=650612" title="Kubánske oregano">
Kubánske oregano



</doc>
<doc id="650613" url="https://sk.wikipedia.org/wiki?curid=650613" title="Španielsky tymián">
Španielsky tymián



</doc>
<doc id="650614" url="https://sk.wikipedia.org/wiki?curid=650614" title="Coleus amboinicus">
Coleus amboinicus



</doc>
<doc id="650615" url="https://sk.wikipedia.org/wiki?curid=650615" title="Coleus aromaticus">
Coleus aromaticus



</doc>
<doc id="650616" url="https://sk.wikipedia.org/wiki?curid=650616" title="Politický systém na Slovensku">
Politický systém na Slovensku



</doc>
<doc id="650617" url="https://sk.wikipedia.org/wiki?curid=650617" title="Jalakšová">
Jalakšová

Jalakšová () je miestna časť obce Bátovce, predtým samostatná obec (do roku 1943) v okrese Levice, v Nitrianskom kraji. Nachádza sa 13 km severovýchodne od Levíc, na ľavom brehu potoka Sikenica. 
Dejiny.
Obec sa spomína pod názvami:
Jalakšová patrila panstvu Levice, počas 19. storočia Esterháziovcom a Schöllerovcom. Počas 1. ČSR poľnohospodárska obec.

</doc>
<doc id="650618" url="https://sk.wikipedia.org/wiki?curid=650618" title="Eva Tokariková">
Eva Tokariková

RNDr. Eva Tokariková (* 14. máj 1940, Bratislava – † 1. december 1995, Ružomberok) bola slovenská fyzička, matematička a vysokoškolská pedagogička.
Životopis.
Maturitu absolvovala na jedenásťročnej strednej škole JSŠ v Poprade (dnešné gymnázium). Pokračovala v štúdiu na VŠP v Bratislave v rokoch 19571961 - špecializácia matematika a fyzika. Titul RNDr. získala na Matematicko-fyzikálnej fakulte Univerzity Komenského v Bratislave 10. apríla v roku 1985, téma: "Teória vyučovania fyziky".
V roku 1970 sa vydala za Jána Chrapana, s ktorým vychovali dvoch synov Igora a Miroslava.
Po absolvovaní vysokoškolského vzdelania zahájila svoju profesnú činnosť ako stredoškolská profesorka na Pedagogickej škole v Levoči, neskôr ako asistentka a odborná asistentka na Katedre jadrovej fyziky PFUK (19621965). V roku 1965 vyučovala na Gymnáziu Vazovova Bratislava. V roku 1975 patrila medzi zakladajúcich členov pedagogického zboru Gymnázia Bílikova (19751985) v Bratislave, kde pôsobila až do roku 1985.
V roku 1985 sa s rodinou presťahovala do Liptovského Mikuláša, kde v rokoch 1985 až 1995 pôsobila na Katedre fyziky, ktorá sa spojila s Katedrou matematiky a zmenila názov na Katedru prírodných vied Akadémie ozbrojených síl gen. M. R. Štefánika v Liptovskom Mikuláši. 
Okrem svojej pedagogickej činnosti sa venovala intenzívne vedeckej činnosti hlavne problematike týkajúcej sa didaktiky fyziky.
Pôsobila v krajskom a celoštátnom výbore fyzikálnej olympiády. Iniciovala a viedla konzultačné stredisko fyzikálnej olympiády pri Katedre fyziky VVTŠ-ČSSP pre oblasť Liptov a časť Oravy. Od študentských čias bola členkou Jednoty slovenských matematikov a fyzikov, Slovenskej nukleárnej spoločnosti a od roku 1989 tajomníčkou a hospodárkou odbornej skupiny dejín a metodológie fyziky JČSMF (Jednota československých matematikov a fyzikov).
V roku 1990 založila vydavateľstvo Janeva OS DMF – Eva Tokariková, ktoré zabezpečovalo vydávanie okrem iného Zborníkov z dejín fyziky a od roku 1994 členský časopis JSMF SFS SSDVT "Myšlienky", neskoršie zborník Slovenských matematikov a fyzikov a technických pracovníkov "Myšlienky a fakty", ktorého bola aj členkou redakčnej rady.
Zomrela na nevyliečiteľnú chorobu 1. decembra 1995 v Ružomberku.
Dielo.
Zoznam jej publikácii obsahuje viac ako 50 titulov.
Medzi nimi boli okrem iného publikácie, články a správy z vedeckých výskumných úloh z didaktiky a dejín fyziky, ako napríklad "Kvantitatívna komparácia vzdelávacej úrovne učebníc fyziky".
Bola riešiteľkou kolektívnych vedeckých prác z problematiky rádioekológie, ako aj didaktiky fyziky: "Rozvoj tvorivosti mládeže v interakcii s adaptačným procesom v špeciálnych podmienkach" Mš SSR Rš V-02/4, autorka viacerých vysokoškolských učebných textov ako napríklad: "Praktikum z atómovej fyziky (1963)" a "Mechanika (1993)". Publikovala v rôznych odborných časopisoch napríklad: Rozhledy matematicko-fyzikální, Matematika a fyzika ve škole i v denníkoch a týždenníkoch Liptov, Učiteľské noviny a pod. Pôsobila ako editor zborníkov z dejín fyziky, redigovala zborníky z vedeckých konferencií, ako aj tituly z poézie, prózy a dva tituly cirkevnej literatúry. Bola prekladateľka odbornej literatúry.
Aktívne pracovala na organizácii vedeckých seminárov v rámci JSMF (Jednota československých matematikov a fyzikov), "Radiačná chronológia (1965–1990)", "Aplikovaná fyzika (1984–1997)", "Medzinárodný seminár dejín a metodológie fyziky (od roku 1984)", "Mikulášske rozhovory (problematika rádiochronológie a interakcie ionizujúceho žiarenia s látkou) (1988 – 1997)", z ktorých sa vyvinuli vedecké konferencie s medzinárodnou účasťou, ako napríklad "Banskoštiavnické dni" (problematika nízkych aktivít, jadrovej energetiky, odpadového hospodárstva a rádioenvironmentalistiky) a na organizovaní celoslovenského seminára pre učiteľov fyziky základných a stredných škôl "Vanovičové dni".
Za preklad diela Landau – Kitajgorodskij: "Fyzika pre všetkých"; Landaua a Alexandr Isaakovič Kitajgorodského (ALFA Bratislava 1984), skladajúceho sa zo 4 dielov, dostala ocenenie Literárneho fondu.

</doc>
<doc id="650619" url="https://sk.wikipedia.org/wiki?curid=650619" title="Peter Simon Pallas">
Peter Simon Pallas

Peter Simon Pallas (* 22. september 1741, Berlín† 8. september 1811, Berlín) bol nemecký zoológ a botanik, ktorý trávil pomerne veľkú časť svojho života v Rusku.
Život a dielo.
Pallas sa narodil v Berlíne ako syn profesora medicíny. Najprv študoval u súkromných učiteľov a postupne prejavil svoj záujem o prírodné vedy, neskôr navštevoval Halleanskú a Göttingenskú univerzitu. V roku 1760 prešiel na Leidenskú univerzitu, ktorú dokončil vo veku 19 rokov.
Podnikol niekoľko ciest do Holandska a Londýna, kde si snažil zlepšiť svoje lekárske znalosti. Neskôr navštívil Haag a jeho nový systém v klasifikácie živočíchov bol schválený aj Georgesom Cuvierom. Vo svojom diele "Miscellanea Zoologico" (1766) popísal niekoľko nových druhov stavovcov, ktoré spozoroval v holandských múzejných zbierkach. Svoju plavbu do južnej Afriky a východnej Indie nakoniec zrušil, pretože sa jeho otcovi priťažilo a tak sa vrátil znovu do svojho rodného Berlína. Tu tiež začal písať svoje druhé dielo "Spicilegia Zoologico" (1767-80).
V roku 1767 navštívil Katarínu II. Ruskú a stal sa profesorom na petrohradskej akadémiu vied a medzi rokmi 1768 až 1774 viedol výskumnú výpravu do ruských provincií, Povolžia, Uralu a na západnú Sibír, ktorá získala nové poznatky o tamojšej faune a flóre. Pallas preskúmal územie Kaspického mora, Uralu, Altaja a Amuru. Pravidelné správy, ktoré poskytoval Pallas zo svojich výprav, boli zhromaždené a publikované pod názvom "Reise durch verschiedene Provinzen des Russischen Reichs" [cesta cez rôzne provincie ruskej Ríše] (1771-1776). Tento súbor najrôznejších poznatkov obsahoval témy z oblasti geológie a mineralógie, správy o miestnych domorodcoch, o ich náboženstve a opisy nových druhov rastlín a zvierat.
Pallas sa v Petrohrade na dlhšiu dobu usadil, stal sa vášnivým favoritom Kataríny II. a učil vedám veľkovojvodu Alexandra a Konstantiu. Tu mal tiež možnosť nahliadnuť do zbierok iných prírodovedcov, čo vyústilo k napísaniu ďalšieho diela "Flora Rossica" (1784-1815) a začal písať prácu "Zoographia Rosso-Asiantica" (1811-31). Cisárovná od neho tiež kúpila jeho rozsiahlu prírodovedeckú zbierku za 2000 rubľov, o 500 rubľov viac, ako Pallas požadoval.
Medzi rokmi 1793 až 1794 začal viesť ďalšiu výpravu, tentoraz do južného Ruska, pričom navštívil Krym a oblasti blízko Čierneho mora. Tejto výpravy sa zúčastnila aj jeho dcéra (ktorú mal so svojou prvou manželkou, ktorá zomrela v roku 1782) a druhá manželka, umelci, vedci, poddaní a armáda. Vo februári 1793 dorazili do Saratova a navštívili územia v blízkosti Volgogradu. Na jar toho istého roku dorazili až k východu Ruska a v auguste cestovali pozdĺž brehov Kaspického mora do kaukazských hôr. V septembri dorazili na Krym a zimu prevažne prečkali v Simferopole. Na jar roku 1794 začal Pallas smerovať na juhovýchod a v júli sa cez údolie Dnepra dostali za dva mesiace znovu do Petrohradu. Svoje zážitky a poznatky z cesty vydal v diele "P. S. Pallas Bemerkungen auf einer Reise in die Südlichen Statthalterschaften des Russischen Reichs" (1799-1801). Katarína II. mu venovala veľký dom a pozemky v Simferopole, kde žil až do smrti svojej druhej manželky v roku 1810. Potom sa na základe dovolenia ruského cisára Alexandra rozhodol opustiť Rusko a vrátiť sa do svojho rodného Berlína, kde nasledujúci rok zomrel.

</doc>
<doc id="650621" url="https://sk.wikipedia.org/wiki?curid=650621" title="Obliterujúca ateroskleróza">
Obliterujúca ateroskleróza



</doc>
<doc id="650625" url="https://sk.wikipedia.org/wiki?curid=650625" title="Snímač plniaceho tlaku">
Snímač plniaceho tlaku

Snímač plniaceho tlaku (iné názvy pozri nižšie; angl. "manifold absolute pressure sensor" alebo "MAP sensor") je jeden zo snímačov používaných v elektronickom riadiacom systéme spaľovacieho motora. Tento snímač poskytuje riadiacej jednotky motora informáciu o tlaku vzduchu v nasávacom potrubí motora so vstrekovanim paliva.
Názvy.
Snímač plniaceho tlaku sa nazýva aj: MAP snímač, MAP senzor, snímač (alebo senzor) tlaku (alebo absolútneho tlaku alebo tlaku vzduchu) v nasávacom potrubí (alebo: nasávacieho potrubia, [nevhodne] "sacieho potrubia", [nevhodne] "v sacom potrubí", v zbernom potrubí, zberného potrubia, v nasávacom zbernom potrubí, nasávacieho zberného potrubia, v rozdeľovači, rozdeľovača, v rozdeľovacom potrubí, rozdeľovacieho potrubia), snímač vstupného tlaku, snímač (alebo senzor) tlaku nasávaného vzduchu.
Charakteristika.
Informácie sa používajú na výpočet hustoty vzduchu a na stanovenie hmotnostného prietoku vzduchu v motore, ktorý zase určuje požadované dávkovanie paliva pre optimálne spaľovanie (pozri stechiometrický pomer a súčiniteľ prebytku vzduchu) a ovplyvňuje zvýšenie alebo zníženie uhla predstihu zapaľovania. Motor s vstrekovaním paliva môže na detekciu prietoku nasávaného vzduchu alternatívne, alebo ako doplnok použiť snímač hmotnostného prietoku vzduchu. Typická konfigurácia nepreplňovaného motora používa jeden alebo druhý, zatiaľ čo prepĺované motory zvyčajne používajú obidva; snímač hmotnostného prietoku vzduchu na nasávacom potrubí vedúcom k telu škrtiacej klapky a Snímač absolútneho tlaku pred vstupom do turbodúchadla.
Radiaca jednotka motora používa metódu hustota-rýchlosť aby vedela v riadicej tabuľke nájsť informáciu, koľko paliva treba vstreknúť v závislosti od hustoty vzduchu a otáčok motora. Informácie zo snímača absolútneho tlaku sa prevádzajú na informácie o hmotnosti vzduchu pomocou druhej premennej pochádzajúcej zo snímača teploty nasávaného vzduchu. Informácia o otáčkach motora sa zabezpečuje zo snímača polohy kľukového hriadeľa. 
Príklad.
Nasledujúci príklad predpokladá rovnaké otáčky motora a teplotu vzduchu v nepreplňovanom motore.
 Situácia 1:
 Motor, ktorý pracuje s úplne otvorenou škrtiacou klapkou (na plný plyn – plné zaťaženie) na vrchole veľmi vysokej hory, má tlak v zberači nasávacieho potrubia približne 50 kPa (v podstate sa rovná barometru v tejto vysokej nadmorskej výške).
 Situácia 2:
 Rovnaký motor na úrovni mora dosiahne tých istých 50 kPa (7,25 psi, 14,7 inHG) tlaku v zberači nasávacieho potrubia pri privretej škrtiacej klapke (čiastočné zaťaženie) v dôsledku vyššieho barometrického tlaku.
Motor vyžaduje rovnakú hmotnosť paliva v oboch situáciach, pretože hmotnosť vzduchu vstupujúceho do valcov je rovnaká. Ak je škrtiaca klapka otvorená úplne v situácii 2, absolútny tlak v zberači nasávacieho potrubia sa zvýši z 50 kPa na takmer 100 kPa (14,5 psi, 29,53 inHG), približne rovný atmosférickému tlaku na hladine mora. Vyšší absolútny tlak v nasácom potrubí zvyšuje hustotu vzduchu a následne sa môže spáliť viac paliva, čo vedie k vyššiemu výkonu.
Ďalším príkladom sú rôzne otáčky a zaťaženie motora:
Tam, kde motor môže mať 60 kPa tlaku v nasávacom potrubí pri 1800 ot./min. v nezaťaženom stave, zavedenie zaťaženia s ďalším otvorením škrtiacej klapky zmení konečný tlak v zberači nasávacieho potrubia na 100 kPa, motor bude stále na 1800 ot./min. ale jeho zaťaženie bude vyžadovať iný predstih zapaľovania a vyššiu dávku paliva.
Podtlak vs. absolútny tlak.
Podtlak v nasávacom potrubí motora je rozdiel medzi absolútnym tlakom v nasávacom potrubí a okolitým atmosférickým tlakom. Podtlak v nasávacom potrubí je „prístrojový“ tlak, pretože meradlá prirodzene merajú tlakový rozdiel, nie absolútny tlak. Motor však reaguje na hmotnosť vzduchu, nie na úroveň podtlaku, a na výpočet hmotnosti je potrebný absolútny tlak. Hmotnosť vzduchu vstupujúceho do motora je priamo úmerná hustote vzduchu, ktorá je úmerná absolútnemu tlaku, a nepriamo úmerná absolútnej teplote.
Časté zámeny s meradlami pretlaku.
Snímače absolútneho tlaku merajú absolútny tlak. Snímače alebo merače pretlaku merajú veľkosť tlaku nad nastaveným absolútnym tlakom. Tento nastavený absolútny tlak je obvykle 100 kPa. Rozdiel sa bežne označuje ako pretlak. Plniaci tlak je relatívny k absolútnemu tlaku – pri zvyšovaní alebo znižovaní tlaku sa zvyšuje aj ten druhý s posunom -100 kPa pre plniaci tlak. Snímač absolútneho tlaku teda bude vždy odčítavať o 100 kPa viac ako merač pretlaku merajúci rovnaké podmienky. Snímač absolútneho tlaku nikdy nebude zobrazovať záporné hodnoty, pretože meria absolútny tlak, kde nula je celková absencia tlaku. Vákuum sa meria ako podtlak vo vzťahu k normálnemu atmosférickému tlaku. Snímače podtlaku môžu zobrazovať záporné hodnoty, čo naznačuje vákuum alebo nasávanie (stav nižšieho tlaku ako okolitá atmosféra). V preplňovaných motoroch. Záporný údaj pretlaku znamená že motor nasáva vzduch rýchlejšie ako je dodávaný. Sanie je zapríčinené škrtením v zážihových motoroch a nie je prítomné vo vznetových motoroch. 
Stručne povedané, v štandardnej atmosfére bude väčšina snímačov tlaku merať o jednu atmosféru menej, ako meria snímač absolútneho tlaku. Na úrovni mora je možné previesť snímač relatívneho tlaku na snímač absolútneho tlaku pridaním približne 100 kPa. Odpočítaním 100kPa sa dá konvertovať snímač absolútneho tlaku na snímač relatívneho tlaku.
Testovanie EGR ventilu.
Podľa noriem OBD II sa od výrobcov vozidiel vyžadovalo, aby počas jazdy otestovali funkčnosť recirkulácie výfukových plynov (angl. exhaust gas recirculation – EGR). Niektorí výrobcovia na tento účel používajú snímač absolútneho tlaku. V týchto vozidlách majú pre svoj primárny snímač zaťaženia snímač hmotnostného prietoku vzduchu. Snímač absolútneho tlaku sa používa na kontrolu a na testovanie ventilu EGR. Počas spomalenia vozidla (privretím škrtiacej klapky), keď je v nasávacom potrubí nízky absolútny tlak (tj. vysoký podtlak) riadiaca jednotka motora otvorí ventil EGR a potom monitoruje hodnoty snímača MAP. Ak EGR funguje správne, pri vstupe výfukových plynov do nasávacieho potrubia sa v ňom zvyšuje absolútny tlak.

</doc>
<doc id="650628" url="https://sk.wikipedia.org/wiki?curid=650628" title="Sic (Rumunsko)">
Sic (Rumunsko)

Sic (, ľudovo tiež "Scaun de judecată") je obec v župe Cluj v Rumunsku. Je to jedna zo sikulských obcí v rámci maďarského jazykového ostrova v Transilvánii.

</doc>
<doc id="650630" url="https://sk.wikipedia.org/wiki?curid=650630" title="Huedin">
Huedin

Huedin () je malé mesto v župe Cluj v Rumunsku. Súčasťou mesta je aj dedina Bicălatu, nachádzajúca sa asi 3 km od samotného mesta. Huedin má dobré dopravné spojenie cestou, aj železnicou.

</doc>
<doc id="650631" url="https://sk.wikipedia.org/wiki?curid=650631" title="Zbehy-Andač">
Zbehy-Andač



</doc>
<doc id="650632" url="https://sk.wikipedia.org/wiki?curid=650632" title="Voľby do zastupiteľských orgánov Československa v roku 1981">
Voľby do zastupiteľských orgánov Československa v roku 1981

Voľby do zastupiteľských orgánov Československa v roku 1981 sa konali v piatok 5. a sobotu 6. júna. Boli to tretie voľby od začiatku normalizácie a vpádu vojsk Varšavskej zmluvy v roku 1968 a parlamentné voľby, ktoré sa v rámci nich konali, boli siedme parlamentné voľby uskutočnené za socialistického režimu počas vlády jednej strany – Komunistickej strany Československa – od Februára 1948. Ako bolo v tých časoch zvykom, spoločne v rovnaké dni sa konali voľby do Snemovne ľudu a Snemovne národov Federálneho zhromaždenia (spoločného parlamentu), do Českej a Slovenskej národnej rady (parlamentov jednotlivých republík federácie) aj do krajských, okresných, mestských, miestnych či obvodných národných výborov (orgánov miestnej samosprávy). Vo voľbách kandidoval len jeden subjekt, tzv. Národný front Čechov a Slovákov.
Výsledky.
Výsledky volieb, ako o nich informoval oficiálny denník Komunistickej strany Rudé právo v pondelok 8. júna 1981:

</doc>
<doc id="650634" url="https://sk.wikipedia.org/wiki?curid=650634" title="László Rajk">
László Rajk

László Rajk (* 8. máj 1909, Székelyudvarhely† 15. október 1949, Budapešť) bol maďarský komunistický politik a funkcionár (1944 tajomník strany, 19451949 člen predsedníctva), minister vnútra a zahraničných vecí Maďarskej republiky, obeť vykonštruovaného politického procesu. V roku 1955 bol rehabilitovaný.
Životopis.
László Rajk sa narodil v roku 1909 ako deviaty z jedenástich detí do rodiny obuvníka v sedmohradskom meste Székelyudvarhely. Po vyštudovaní lýcea reformovanej cirkvi v rodnom meste začal v roku 1929 študovať maďarčinu a francúzštinu na Filozofickej fakulte Univerzity Loránda Eötvösa v Budapešti. Štúdium nedokončil, pretože v roku 1930 nadviazal spoluprácu s komunistami a o rok neskôr sa dokonca stal členom komunistickej strany (KMP). Pre ilegálnu činnosť v prospech strany a viacnásobné väzobné stíhanie bol prinútený univerzitu opustiť.
Od roku 1933 pracoval ako robotník na stavbách a v roku 1935 sa v rámci Federácie stavebných robotníkov podieľal na organizovaní štrajkov. V roku 1936 bol stranou vyslaný do Prahy, odkiaľ sa dostal do Španielska, kde bojoval za republikánov v španielskej občianskej vojne. Bol politickým komisárom a tajomníkom strany maďarského práporu medzinárodnej brigády. Po víťazstve frankistov bol do roku 1941 internovaný vo Francúzsku a následne sa vrátil do Maďarska, kde ďalej pracoval pre komunistický odboj. Stal sa tajomníkom ilegálnej komunistickej strany MKP. Skrýval sa u svojej priateľky Júlie Földi, s ktorou sa v roku 1944 oženil. V roku 1944 bol po prevzatí moci nacistickými šípovými krížmi uväznený a transportovaný do Nemecka. Pred popravou ho zachránila intervencia jeho brata Endreho, ktorý bol štátnym tajomníkom. Po návrate do Maďarska naďalej pracoval pre komunistickú stranu a pôsobil ako prvý tajomník budapeštianskej sekcie strany a následne ako zástupca generálneho tajomníka strany.
Po vojne síce komunisti voľby nevyhrali, no Rajk sa vo vláde z roku 1946 stal ministrom vnútra. Z tohto postu sa Rajk podieľal na kriminalizácii opozície a na prvých procesoch v povojnovej krajine. Založil tiež maďarskú štátnu políciu ÁVH. Pod zámienkou údajnej fašistickej orientácie bolo zavretých 1000 až 1500 spolkov. Jeho zásluhou boli z mnohých pracovných miest odstránené nepohodlné osoby a pripravil tiež akciu proti Maloroľníckej strane, ktorá vyhrala predchádzajúce voľby. Komunistom sa v Maďarsku nakoniec aj vďaka Rajkovi podarilo získať veľký vplyv a po voľbách v roku 1947 sa ujali moci.
Proces s Rajkom.
Pomerne obľúbený Rajk však čoskoro prišiel do konfliktu s vodcom strany Matyásom Rákosim, ktorý na rozdiel od Rajka strávil vojnu v Moskve a ktorý v Rajkovi videl mocenského protivníka. Proti domácim komunistom sa vytvorila opozícia stalinistického moskovského krídla strany a Rajk musel vymeniť post ministra vnútra za menej prominentný úrad ministra zahraničných vecí. V roku 1948 sa vyostril spor medzi Juhosláviou a Sovietskym zväzom a Rajk, ktorý voči Juhoslávii vystupoval skôr zmierlivo na svoje styky doplatil. Už od začiatku roku 1949 sa v Maďarsku pripravoval proces s vnútornými nepriateľmi a v máji 1949 vedenie komunistov rozhodlo, že do čela procesu bude postavený Rajk.
Vykonštruovaný a zinscenovaný politický proces s Rajkom a (Lazarom Brankovom) súvisel s vylúčením Juhoslávie z komunistického tábora v júni 1948 a následnom prenasledovaní domnelých a skutočných Titových priaznivcov a spojencov. K procesu mali do istej miery prispieť aj provokácie západných spravodajských služieb v rámci operácie Splinter Factor, ktoré prezentovali Rajka ako jedného z amerických špiónov údajnej siete vytvorenej americkým diplomatom Noelom Fieldom.
30. mája 1949 bol Rajk zatknutý a následne v procese so siedmymi ďalšími Maďarmi obvinený ako titoistický zradca a špión, ktorý chcel v Maďarsku nastoliť kapitalistický imperialistický systém. Spočiatku sa rozvíjala aj fašistická verzia obžaloby. Rajk bol nakoniec v procese v septembri odsúdený k trestu smrti a 15. októbra 1949 popravený. Udalosť bola jedným z prvých procesov podobného typu mimo Sovietskeho zväzu a otvorila sled podobných procesov v ďalších nových komunistických krajinách vrátane Československa (proces Slánský a spol.).
Po Stalinovej smrti sa vo Východnom bloku vytvorili vhodné podmienky pre uvoľnenie režimov a v rámci prvej destalinizácie bol Rajk v júli 1955 rehabilitovaný a so svojimi dvomi spoločníkmi odsúdenými na smrť dôstojne pochovaný. Udalosť pohrebu prepukla v masovú demonštráciu, ktorá bola predzvesťou Maďarského povstania v októbri 1956.

</doc>
<doc id="650636" url="https://sk.wikipedia.org/wiki?curid=650636" title="Samuel Šikeť">
Samuel Šikeť

Samuel Šikeť (* 7. august 1863, Pukanec† 13. január 1902, Tanga, Tanzánia) bol slovenský cestovateľ a svetobežník, „jeden z najväčších slovenských cestovateľov“.
Životopis.
V rokoch 18781882 sa učil za debnára. Následne absolvoval vandrovky po mestách Szőgye, Ostrihom, Vacov a Budapešť. V roku 1888 precestoval skoro celú Európu, 1891 sa z neho stal debnársky majstermajiteľ dielne, neskôr mal krčmu vo Viedni. Po neúspechu svojho podnikania sa rozhodol cestovať.
Navštívil Boží hrob (Palestína). V roku 1895 vycestoval do Kanady, odtiaľ do Spojených štátov (prešiel každý z členských štátov), nasledovali Kuba, Mexiko, Haiti, Kolumbia, Venezuela, Brazília. V Ázii to boli štáty: India, Čína, Japonsko, Malajsko, Filipíny, ostrovy: Borneo, Jáva, Sulawesi. Navštívil aj Austráliu a Oceániu: Austrália, Nový Zéland, Tasmánia. V Afrike precestoval: Egypt, Tunis, Alžír, Madagaskar a Tanzániu.
Zomrel v Tanzánii (v tom čase nemecká kolónia), ktorá bola vtedy vo vojnovom stavepravdepodobne ho popravili ako špióna.
Cestoval vlakom, loďou a pešo. Jeho cesty majú celkovo okolo . Z jeho ciest sa zachovalo 10 listov bratovi (opísal v nich zážitky z ciest, mapky, pamätihodnosti). Počas ciest sa živil uverejňovaním zážitkov v novinách, tlmočníctvom a prekladateľstvom (ovládal sedem jazykov).
Jeho cestovný denník, na základe ktorého chcel vydať cestopis, sa nezachoval.

</doc>
<doc id="650641" url="https://sk.wikipedia.org/wiki?curid=650641" title="Arash">
Arash

Arash, vlastným menom Arash Labaf (perzsky: آرش لباف; * 23. apríl 1977, Teherán, Irán), je iránsky spevák, herec, komik a producent azerbajdžanského pôvodu sídliaci v Malmö vo Švédsku. V roku 2009 spolu s Aysel Teymurzadəovou reprezentoval Azerbajdžan na Eurovízii v roku 2009 s piesňou „Always“. Obsadili na nej tretie miesto. 
Arash sa oženil so svojou dlhoročnou snúbenicou, Behnaz Ansariovou, v Dubaji v máji 2011.

</doc>
<doc id="650648" url="https://sk.wikipedia.org/wiki?curid=650648" title="Osmanské vojny v Európe">
Osmanské vojny v Európe

Osmanské vojny v Európe predstavovali súhrn vojenských bitiek, ťažení a vojen medzi Osmanskou ríšou na jednej strane a rôznymi európskymi štátmi na strane druhej a to v čase od neskorého stredoveku až do začiatku 20. storočia.
Nové impérium Orientu na obzore (11. storočie až 1280).
V období ešte pred vznikom samotnej Osmanskej ríše sa v v oblasti Anatólie usadili moslimské kmene Seldžuckých Turkov zo Strednej Ázie. Ich vojskám sa podarilo roku 1071 úspešne presadiť víťazstvo proti byzantským oddielom pri Manzikerte. Dôsledkom tohto aktu bolo ovládnutie väčšej časti Anatólie a založenie Rumského sultanátu.
V polovici 13. storočia však vojensko-politická expanzia mongolských hord prinútila časť tureckých kmeňov pre migráciu do Malej Ázie. Po vnútornom rozvrate a následne územnom rozpade Seldžuckej ríše sa západná Anatólia rozdelila na menšie súperiace dŕžavy, v ktorých vládli bejovia. 
Jedným z nich bol princ (bej) menom Osman, ktorý stál spočiatku na čele malého mesta pod názvom Sögüt.
Z beja napokon sultán (1281 až 1299/1300).
Približne roku 1281 skonal chán Ertogrul. Práve jeho syn menom Osman sa tak stal vodcom bojovníkov proti viere Byzantskej ríše a zároveň hlavou kmeňa turkménskych Oghuzov. Približne roku 1299 alebo 1300 prijal bej Osman I. Gází (,bojovník proti nevercom“) titulatúru sultána.
Nové rezidencie osmanskej dynastie (1326 až 1361).
Krátko po prijatí titulu sultána u Osmana I. došlo k tomu, že roku 1301 sa podarilo jeho armáde úspešne presadiť vojenské víťazstvo nad byzantskými oddielmi v bitke pri Baphaione.
Roku 1326 sa podarilo vojskám osmanských Turkov dobyť mesto Bursa, ktoré sa stalo prvým hlavným mestom Osmanskej ríše a to zo strany sultána Orhana I.Po dlhšom čase, presnejšie roku 1338, sa podarilo osmanským armádam preniknúť až k Bosporu. Práve tento akt znamenal to, že osmanské oddiely mali možnosť pokračovať vo svojej expanzii smerom ďalej na západ.
Roku 1345 sa osmanské vojská úspešne presadili pri rozšírení územia až k Dardanelám. Následne roku 1361 došlo k tomu, že práve mesto Drinopol (terajší Edirne) bol zvolený za novú rezidenciu ďalšieho osmanského sultána a to Murada I.
Podmanenie Bulharskej ríše (koniec 13. storočia až september 1396).
Prvé vojenské konflikty sa začali počas bojových šarvátok medzi byzantskými a osmanskými vojenskými oddielmi a to koncom 13. storočia v oblasti Anatólie. V polovici 14. storočia viedli osmanské vojská boje proti bulharským a srbským armádam. V druhej polovici 14. storočia pokračovala Osmanská ríša v expanzívnom postupe smerom na sever a západ na Balkánskeho polostrova. Roku 1371 došlo k ozbrojenému stretu pri rieke Marica. Následne si osmanské armády poriadili úplne celú Tráciu a veľkú časť Macedónska. Roku 1382 dobyli janičiari mesto Sofia. Rok po tejto udalosti zvíťazili osmanské armády pri dobytí mesta Tarnovgrad ako hlavného mesta Druhej bulharskej ríše. V septembri roku 1396 sa odohrala kľúčová bitka pri Nikopole, po ktorej si osmanské armády úspešne podmanili územné zvyšky severozápadného Bulharska.
Dočasný pokoj osmanským zbraniam (1402 až 1413).
"Bližšie informácie v hlavnom článku: Bitka pri Ankare (1402), Osmanské interregnum (1402 až 1413)."
V máji roku 1402 sa podarilo mongolským hordám na čele s emirom Tímúrom preniknúť do vnútrozemia Anatólie. Dňa 20. júla roku 1402 došlo napokon k vojenskému stretu a to práve medzi osmanskou armádou pod velením samotného sultána Bayezida I. na jednej strane a mongolskými hordami na čele so samarkandským dobyvateľom a emirom Tímúrom Lenkom práve pri Ankare. Vojenská bitka sa skončila víťazstvom mongolských hord nad osmanskými janičiarmi.
Napriek tomu, že práve mongolské hordy na čele s emirom Tímurom Lenkom uštedrili armáde osmanských Turkov zdrvujúcu porážku, po ktorej zajali ich vodcu, sultána Bayezida I., jeho nástupcovia mali pod mocou späť stratené územia. Práve to bol dôvod, prečo sa Osmanská ríša stala od polovice 15. storočia opätovnou hrozbou pre krajiny juhovýchodnej Európy.
Bodka za Byzanciou (koniec mája 1453).
Roku 1356 (podľa byzantského kalendára roku 1358) sa podarilo osmanským vojskám úspešne získať pevnosť Gallipoli. Týmto vojenským krokom si Osmanská ríša vybudovala podmienky pre ďalšie operácie v Európe.
Dňa 10. novembra roku 1444 sa podarilo osmanskej armáde pod velením sultána Murada II. jednoznačne zvíťaziť nad uhorským vojskom v bitke pri Varne. Uhorský kráľ Vladislav I. Jagelovský a jeho poľská družina tak podľahli presile, pričom samotný kráľ v boji padol. Časť uhorského vojska sa však pod velením gubernátora Jána Huňadyho zachránila iba útekom.
V dňoch 17. až 19. októbra roku 1448 premohla osmanská armáda pod velením sultána Murada II. uhorsko-albánske vojsko, ktoré viedol uhorský gubernátor a turkobijec menom Ján Huňady a to v Druhej bitke na Kosovom poli.
Po predošlých bojových potýčkach už nič nebránilo osmanským vojskám v tom, aby napokon skoncovali s existenciou Byzantskej ríše, ktorá sa územne doslova scvrkla už iba do veľkosti jej hlavného mesta Konštantínopol. Dňa 29. mája roku 1453 došlo k úspešnému vojenskému obľahnutiu mesta Konštantínopol, ktorý sa napokon po jeho dobytí na priamy príkaz sultána Mehmeda II. Dobyvateľa premenoval na Istanbul. Zároveň došlo k tomu, že práve Chrám Božej Múdrosti sa prebudoval na mešitu a to pristavaním minaretov.
Napokon roku 1461 došlo k tomu, že práve Osmanská ríša dobyla vojensky zvyšné grécke štáty a dostala ich tak pod svoju vládu a to až do začiatku 19. storočia.
Osmanská ríša na vrchole vojenskej moci (15. až 17. storočie).
Roku 1423 začali vojny medzi Osmanskou ríšou a Benátskou republikou. Trvali dovedna až štyri desaťročia, pričom skončili roku 1718. Toto obdobie bolo poznačené dobytým pevnosti Negroponte a to roku 1470. O sto rokov neskôr, presnejšie roku 1571 došlo k pádu Famagusty na ostrove Cyprus. V tom istom roku však osmanská vojenská flotila podľahla spojenému paktu Španielskeho impéria a Maltézskeho rádu a to vo vodách v bitke pri Lepante. Išlo o najväčšiu námornú bitku v histórii. Zároveň došlo k významnému vojenskému obratu, ktorý znamenal útlm osmanskej expanzie vo vodách Stredozemného mora.
Roku 1669 však osmanské vojenské sily, naopak, zvíťazili vďaka dobytiu pevnosti Candia na ostrove Kréta. V období 80. rokov 17. storočia presadili osmanské armády jednoznačné víťazstvo dobytím pevnosti Morea na polostrove Peloponéz.
Koniec expanzie a strata moci v strednej Európe (1683 až 1718).
"Bližšie informácie v hlavnom článku: Veľká turecká vojna (1683 až 1699)"
V období konca 17. storočia sa európske armádne sily začali konsolidovať proti Osmanskej ríši a sformovali tak vojensko-politický pakt známy ako Svätá liga, čím získali mnoho osmanského územia počas Veľkej tureckej vojny v rokoch 1683 až 1699. Osmanské armády sa napriek tomu dokázali udržať proti európskym rivalom až do čias 2. polovice 18. storočia.
Strata moci polmesiaca na Balkáne (1804 až 1913).
"Bližšie informácie v hlavnom článku: Balkánske vojny"
V čase 19. storočia bola vojensko-hospodárska sila Osmanskej ríše oslabená a to z dôvodu Srbského (1804 až 1817) a Gréckeho povstania (1821 až 1832) tamojších poddaných. Dialo sa zároveň v čase rusko-tureckých vojen, v dôsledku ktorých došlo k podkopaniu stability Osmanskej ríše.
Ku konečnému ústupu osmanskej nadvlády došlo pri prvej balkánskej vojne (1912 až 1913), po ktorej stratila Osmanská ríša moc nad celým územím Balkánskeho polostrova.
Epilóg príbehu orientálnej mocnosti (november 1922 až júl 1923).
"Bližšie informácie v hlavnom článku: Lausannská zmluva (1923)"
Definitívnu bodku za existenciou Osmanskej ríše dalo schválenie Lausannskej zmluvy, ktorá bola oficiálne vydaná a zverejnená dňa 24. júla roku 1923 v meste Lausanne na území terajšieho Švajčiarska.

</doc>
<doc id="650649" url="https://sk.wikipedia.org/wiki?curid=650649" title="Kamensk-Šachtinskij">
Kamensk-Šachtinskij

Kamensk-Šachtinskij (oficiálny prepis:Kamensk-Šahtinskij, ) je mesto v Rusku v Rostovskej oblasti neďaleko hraníc s Ukrajinou. Mesto leží na rieke Severný Donec a tvorí dopravnú železničnú križovatku medzi Moskvou a Rostovom nad Donom (sever-juh) a Volgogradom a Kišinevom (východ-západ). Cez mesto prechádza Európska cesta 40. Mesto patrí priemyselným a strojárskym centrám, vyrábajú sa v ňom banské zariadenia a stroje. V meste sa nachádza tepelná elektráreň a sídli v ňom aj chemický a potravinársky priemysel. Neďaleko mesta sa nachádzajú uhoľné bane Doneckej panvy.
História.
Mesto bolo založené v roku 1671 ako kozácka osada v blízkosti vodného toku Kamenki, podľa ktorej dostalo názov. Mesto následne z viacerých dôvodov (v dôsledku živelných pohrôm, nepriateľských tatárskych vpádov, či pre vypálenie mesta po kozáckej účasti na Bulavinovom povstaní) päťkrát zmenilo svoju polohu, pričom pôvodne sa nachádzalo na ľavom brehu rieky Severný Donec a nie na pravom. Na mieste prvej polohy sa dnes nachádza sídlo Staryj gorodok (Старый городок, Staré mestečko) a na predposlednom mieste (t.j. oproti dnešnému mestu) sa nachádza sídlo Staraja stanica (Старая Станица). Naposledy sídlo zmenilo polohu v roku 1817, keď sa časť obyvateľstva premiestnila na vyvýšený pravý breh. Od toho istého roku bolo sídlo tiež pomenované kozáckou stanicou Kamenskaja. Od roku 1802 sa obec stala jedným z administratívnych centier Doneckej oblasti. 
Význam sídla vzrástol v 20. storočí, keď sa navýšil počet obyvateľov a do mesta prišla železnica. V stanici sa nachádzala sa správa okresného náčelníka, okresného zemského zastupiteľstva, poštový a telegrafický úrad a výbory. Sídlil v ňom okresný lekár, súdny vykonávateľ, policajný súdny úradník, štyri kostoly a v tomto období bolo taktiež vystavaných viacero škôl. Sídlo bolo najľudnatejšiou stanicou v donskom regióne a bolo známe svojimi kostolmi a veľtrhmi.
Po prvej svetovej vojne sa stanica stala súčasťou Donskej republiky, proti-boľševického nezávislého kozáckeho štátu. V roku 1920 bolo sídlo spolu s republikou obsadené Červenou armádou a do roku 1924 bolo súčasťou Ukrajinskej SSR. Následne sa stanica stala súčasťou Ruskej SSR. Od roku 1927 získala stanica štatút mesta a sídlo nieslo názov Kamensk, o dva roky neskôr získalo súčasný názov. V priebehu 2. svetovej vojny bolo od júla 1942 do februára 1943 okupované nemeckou armádou. 7. augusta 1987 došlo v meste k jednej z najväčších železničných katastrof v ZSSR. Pri havárii zahynulo 106 ľudí. Po zániku Sovietskeho zväzu sa stalo súčasťou Ruska.
Pamiatky.
V meste sa nachádza niekoľko historických budov, pravoslávnych chrámov a pamätníkov. Niektoré kresťanské chrámy boli zbúrané v období komunizmu. V meste niekoľko múzeí, či tematický park Patriot zameraný na ruskú vojenskú techniku. 

</doc>
<doc id="650651" url="https://sk.wikipedia.org/wiki?curid=650651" title="Kamensk-Šahtinskij">
Kamensk-Šahtinskij



</doc>
<doc id="650652" url="https://sk.wikipedia.org/wiki?curid=650652" title="Kamenskaja">
Kamenskaja



</doc>
<doc id="650653" url="https://sk.wikipedia.org/wiki?curid=650653" title="Kamensk">
Kamensk



</doc>
<doc id="650655" url="https://sk.wikipedia.org/wiki?curid=650655" title="Bejzbal na Panamerických hrách 2019">
Bejzbal na Panamerických hrách 2019

Bejzbal na Panamerických hrách 2019 bol bejzbalový turnaj v rámci multišportového podujatia Panamerických hier 2019. Konal sa v Lime, v Peru v dňoch od 29. júla do 4. augusta 2019, za účasti 8 mužských tímov. Ženský turnaj sa neorganizoval. Bejzbalový turnaj sa na hrách organizuje od roku 1979 a toto bolo jeho 18. vydanie. Zápasy sa odohrali na novopostavenom štadióne Campo de Béisbol s kapacitou 3 000 divákov, ktorý je súčasťou športového komplexu Complejo Deportivo Villa María del Triunfo. Titul získalo premiérovo , ktoré vo finálovom zápase zvíťazilo nad obhajcom prvenstva z .
Bejzbalový turnaj zároveň slúžil ako jedno z kvalifikčných podujatí na Panamerický kvalifikačný turnaj o postup na LOH 2021, ktorý hostili Spojené štáty. Kvalifikovali sa naň 2 najvyššie umiestnené panamerické družstvá, ktoré nepostúpili na LOH zo svetového turnaja WBSC Premier 12 2019. 
Kvalifikácia.
Pozn.: Číslo v zátvorke udáva umiestnenie vo svetovom rebríčku WBSC k decembru 2018. 

</doc>
<doc id="650658" url="https://sk.wikipedia.org/wiki?curid=650658" title="Frozen">
Frozen

Frozen môže byť:

</doc>
<doc id="650659" url="https://sk.wikipedia.org/wiki?curid=650659" title="Heligónkar">
Heligónkar



</doc>
<doc id="650663" url="https://sk.wikipedia.org/wiki?curid=650663" title="Jean Victoire Audouin">
Jean Victoire Audouin



</doc>
<doc id="650664" url="https://sk.wikipedia.org/wiki?curid=650664" title="Fuengirola">
Fuengirola

Fuengirola je mesto v južnom Španielsku v autonómnom spoločenstve Andalúzia. Má rozlohu 10,3 km² a žije tu 80-tisíc obyvateľov. Mesto leží na pobreží Stredozemného mora, asi 27 km juhozápadne od Malagy.

</doc>
<doc id="650668" url="https://sk.wikipedia.org/wiki?curid=650668" title="HMS Ark Royal (91)">
HMS Ark Royal (91)

HMS Ark Royal bola lietadlová loď britského námorníctva. Bola schválená do prevádzky v roku 1938. Významne sa podieľala na potopení bojovej lode Bismarck v roku 1941. 14. novembra 1941 bola potopená nemeckou ponorkou U-81, keď sa vracala z Malty do Gibraltáru.
Vznik a vývoj.
HMS Ark Royal bola navrhnutá v roku 1934, aby vyhovovala obmedzeniam Washingtonskej námornej zmluvy. Bola postavená v spoločnosti Cammell Laird and Company v meste Birkenhead v Anglicku. HMS Ark Royal bola dokončená v roku 1937.

</doc>
<doc id="650669" url="https://sk.wikipedia.org/wiki?curid=650669" title="Pozemný hokej na Panamerických hrách 2019">
Pozemný hokej na Panamerických hrách 2019

Pozemný hokej na Panamerických hrách 2019 bol turnaj v pozemnom hokeji v rámci multišportového podujatia Panamerických hier 2019. Konal sa v Lime, v Peru v dňoch od 30. júla do 10. augusta 2019, za účasti 8 mužských a 8 ženských tímov. Hokejový turnaj sa na hrách organizuje od roku 1967 a toto bolo jeho 14. vydanie. Zápasy sa odohrali na novopostavenom štadióne Campo de Hockey s kapacitou 2 000 divákov, ktorý je súčasťou športového komplexu Complejo Deportivo Villa María del Triunfo. Titul v mužskej kategórii obhájila , ktorá vo finálovom zápase zvíťazila nad . U žien zvíťazila rovnako , ktorá vo finále vyhrala nad .
Tento turnaj slúžil zároveň ako kvalifikácia panamerických družstiev na hokejový turnaj Letných olympijských hier 2021, ktoré hostí Tokio. Kvalifikovali sa naň iba víťazné družstvá v oboch kategóriách. 
Kvalifikácia.
Pozn.: Číslo v zátvorke udáva umiestnenie vo svetovom rebríčku FIH k júnu 2019. 
Pozn.: Číslo v zátvorke udáva umiestnenie vo svetovom rebríčku FIH k júnu 2019.

</doc>
<doc id="650678" url="https://sk.wikipedia.org/wiki?curid=650678" title="Hmlovina Červený pavúk">
Hmlovina Červený pavúk



</doc>
<doc id="650679" url="https://sk.wikipedia.org/wiki?curid=650679" title="Motýlia hmlovina">
Motýlia hmlovina



</doc>
<doc id="650681" url="https://sk.wikipedia.org/wiki?curid=650681" title="Hmlovina Motýľ">
Hmlovina Motýľ



</doc>
<doc id="650685" url="https://sk.wikipedia.org/wiki?curid=650685" title="Wüstenrot Slovensko">
Wüstenrot Slovensko

Wüstenrot Slovensko je označenie finančnej skupiny, pod ktorú spadajú značky Wüstenrot poisťovňa, a. s. a Wüstenrot stavebná sporiteľňa, a. s. Spoločnosť Wüstenrot je pôvodom z Nemecka a Rakúska a na slovenský trh sa etablovala v roku 1993, kedy bola podľa zákona č. 310/1992 Zb. o stavebnom sporení založená Stavebná sporiteľňa VÚB-Wüstenrot, a. s. so špecifickou bankovou licenciou.
História spoločnosti Wüstenrot.
V roku 1921 založil Georg Kropp prvú stavebnú sporiteľňu v kontinentálnej Európe s názvom Združenie priateľov. Jej hlavným sídlom sa stalo mesto Wüstenrot a vo forme družstevnej spoločnosti svoje pôsobenie odštartovala aj v susednom Rakúsku, a to v roku 1925.
Wüstenrot sa začal so životným poistením spájať v roku 1973, kedy bola založená životná poisťovňa s názvom Wüstenrot Versicherung GmbH. Až v roku 2001 Wüstenrot Versicherung a Volksfürsorge Jupiter Versicherung spojili svoje sily, vďaka čomu sa stali jedným z lídrov vo svete poistenia.
Wüstenrot na Slovensku.
Spoločnosť Wüstenrot vstúpila na slovenský trh v roku 1993, a to výlučne len v oblasti stavebného sporenia. O dva roky neskôr do svojho portfólia zaradila aj poskytovanie úverov na bývanie, vďaka čomu sa stala jedným z prvých poskytovateľov financovania vlastného bývania.
Wüstenrot životná poisťovňa otvorila na Slovensku svoje brány v roku 1998 a v roku 2003 sa rozhodnutím kúpiť Univerzálnu bankovú poisťovňu dostala aj na trh neživotného poistenia s novým názvom Wüstenrot poisťovňa, a. s.
Na začiatku roka 2004 sa kvôli zmene akcionárov mení názov Stavebnej sporiteľne VÚB-Wüstenrot na nové obchodné meno Wüstenrot stavebná sporiteľňa, a. s.
V roku 2021 došlo k výraznej transformácii a inováciám skupiny Wüstenrot na Slovensku. Spoločnosť ukončila predaj nových zmlúv stavebného sporenia a úspešne naštartovala nový obchod. Založila spoločnosť Wüstenrot InHouse Broker, čím klientom a vlastnej obchodnej sieti zabezpečila predaj komplexných finančných služieb v oblasti sprostredkovania úverov, sporenia a kapitálového trhu. 
Wüstenrot zároveň spúšťa nové inovatívne produkty W dobrom život a W dobrom budúcnosť, inovuje online nahlasovanie poistných udalostí, modernizuje online kalkulačky a zefektívňuje činnosť klientskeho centra. 
Po komunikačnej stránke po siedmich rokoch spoločnosť upustila od claimu „život sa mení rýchlo“ a začala používať nový claim „W dobrom aj v zlom“.

</doc>
<doc id="650691" url="https://sk.wikipedia.org/wiki?curid=650691" title="Červený pavúk">
Červený pavúk



</doc>
<doc id="650696" url="https://sk.wikipedia.org/wiki?curid=650696" title="Sultanát Veľkých Seldžukov">
Sultanát Veľkých Seldžukov



</doc>
<doc id="650700" url="https://sk.wikipedia.org/wiki?curid=650700" title="Londýnska zmluva (1913)">
Londýnska zmluva (1913)

Londýnska zmluva, Londýnska mierová zmluva alebo Londýnsky protokol (ang. "Protocol of London") z roku 1913 je mierová zmluva, ktorá bola podpísaná 30. mája 1913 medzi Bulharskom, Čiernou Horou, Srbskom a Osmanskou ríšou po skončení prvej balkánskej vojny. Do obsahu tejto zmluvy patrilo vyhlásenie nezávislého Albánska, rozdelenie Kosova, Sandžaku, Macedónie, Trácie medzi balkánske štáty a vytýčenie nových hraníc Osmanskej ríše.
Nie všetky balkánske krajiny považovali túto dohodu za spravodlivú, a preto 29. júna 1913 vypukla druhá balkánska vojna, ktorá sa skončila 12. augusta 1913. 
Predohra.
Prvá etapa Prvej balkánskej vojny.
Prvá balkánska vojna vypukla 8. októbra 1912, keď krajiny Balkánskeho zväzu z roku 1912 (Grécko, Bulharsko, Srbsko a Čierna Hora) napadli Osmanskú ríšu. 
Bulhari.
Bulharský cár, Ferdinand I., so svojim vojskom zaútočil na Osmanskú ríšu. Bulhari porazili stred tureckých vojsk, dostali sa cez Lozengrad a Burgas. Keď sa nachádzali už len 40 km od Carihradu (Istanbul), Osmanská ríša chcela podpísať prímerie. Bulhari však nesúhlasili, a preto čoskoro opäť napadli Osmanov. Ich druhý vpád do ríše už nevyšiel podľa očakávaní, skončil sa neúspechom, a tak 20. novembra 1912 súhlasili a podpísali mierovú zmluvu. 
Srbi, Gréci, Čiernohorci.
Srbskej, čiernohorskej a gréckej armáde sa v boji proti Turkom tiež darilo, tým pádom krajiny Balkánskeho zväzu vyhrali prvú etapu vojny. 
Pokus o mierovú dohodu.
3. decembra 1912 sa v Londýne začalo rokovať o mierovej dohode. Podľa víťazov prvej etapy sa Osmanská ríša mala vzdať všetkých oblastí v Mýzii a ostrovov v Egejskom mori. Turci sa zo začiatku nesúhlasili, nakoniec však uznali, že by mali balkánskym krajinám ustúpiť. Vtedy bola v Carihrade (Istanbul) zvolená nová vláda, ktorá mienila v boji pokračovať. 
Druhá etapa Prvej balkánskej vojny.
Nová osmanská vláda sa snažila o obrat vo vojne, avšak ich plány boli Bulharmi na Galipolskom polostrove prekazené. Turkom ostali už len pevnosti Odrin, Janina a Shkodër. V dňoch 11. - 13. marca 1913 sa uskutočnila najdôležitejšia bitka vojny. Šesť mesiacov obliehalo 105 000 Bulharov a 35 000 Srbov pevnosť Odrin. Turecký sultán Šukri paša sa 13. marca 1913 vzdal v prospech Bulharov. 
Obsah Londýnskej zmluvy z roku 1913.
Londýnska zmluva bola podpísaná 30. mája 1913. 
Obsah tejto zmluvy:
Nie všetky balkánske krajiny považovali túto dohodu za spravodlivú, a preto 29. júna 1913 vypukla druhá balkánska vojna, ktorá sa skončila podpísaním Carihradskej a Bukurešstkej zmluvy 12. augusta 1913. 

</doc>
<doc id="650702" url="https://sk.wikipedia.org/wiki?curid=650702" title="Kvalifikácia na Majstrovstvá sveta vo florbale mužov do 19 rokov 2019">
Kvalifikácia na Majstrovstvá sveta vo florbale mužov do 19 rokov 2019

Kvalifikácia na Majstrovstvá sveta vo florbale mužov do 19 rokov 2019 bola kvalifikácia vo florbale mužov na MSU19 2019, ktorú organizuje Medzinárodná florbalová federácia (IFF). Zúčastnilo sa jej 15 družstiev z 2 kontinentov, ktoré súťažili o 5 miest na záverečný turnaj v Divízii B, v 3 kvalifikačných skupinách. Kvalifikácia prebiehala v Európe od 29. augusta - 9. septembra 2018. Ázijsko-oceánska kvalifikácia prebiehala od 27. do 29. septembra 2018. Priamo z MSU19 2017 postúpili 9 najvyššie umiestnené tímy, hostiteľská krajina a Spojené štáty.
Účastníci kvalifikácie.
Pozn: V zátvorke je uvedené umiestnenie v medzinárodnom rebríčku IFF v roku 2018.
Ázia a Oceánia.
 Wellington
Európa.
Skupina 1.
 Moskva
Skupina 2.
 Bolzano

</doc>
<doc id="650716" url="https://sk.wikipedia.org/wiki?curid=650716" title="Giacomo dalla Torre del Tempio di Sanguinetto">
Giacomo dalla Torre del Tempio di Sanguinetto

Fra’ Giacomo dalla Torre del Tempio di Sanguinetto SMOM (* 9. december 1944, Rím† 29. apríl 2020, Rím) bol taliansky profesný rytier a učiteľ, 80. veľmajster Maltézskeho rádu, nositeľ viacerých čestných vyznamenaní.
Životopis.
Narodil sa 9. decembra 1944 v Ríme do rodiny blízkej vatikánskym cirkevným kruhom. Vyštudoval literatúru a filozofiu na Rímskej univerzite Sapienza, pričom jeho špecializáciou bola kresťanská archeológia a dejiny umenia. Následne pôsobil ako knihovník, hlavný archivár a učiteľ klasickej gréčtiny na Pápežskej Urbanovej univerzite. Venoval sa aj publikačnej činnosti zameranej na dejiny stredovekého umenia.
V roku 1985 vstúpil do Zvrchovaného vojenského maltézskeho rádu ako Rytier cti a poslušnosti (angl. "Knight of Honour and Obedience"), v roku 1993 zložil večné sľuby ako Rytier spravodlivosti (angl. "Knight of Justice"). Už o rok neskôr sa stal veľkopriorom Lombardie a Benátok. Na tomto poste zostal do roku 1999, keď sa stal členom rádovej Zvrchovanej rady ("Sovrano Consiglio"). V roku 2004 vymenil post člena rady za funkciu veľkokomtúra ("Gran Commendatore"). V roku 2008 dočasne viedol Maltézsky rád po smrti 78. veľmajster Fra' Andrew Bertie a následne bol až do roku 2017 veľkopriorom Ríma.
Keď odstúpil 79. veľmajster rádu Fra' Matthew Festing bol 29. apríla 2017 Veľkou štátnou radou na jeden rok zvolený do čela rádu ako zástupca veľmajstra ("Luogotenente di Gran Maestro"), a 2. mája 2018 bol zvolený za 80. veľmajstra s kniežacím titulom ("Principe e Gran Maestro").
Ako veľmajster rádu sa venoval dobročinnej práci a riadeniu rádu. Zúčastňoval sa pútí maltézskych rytierov a navštevoval letné tábory pre zdravotne znevýhodnené deti. Absolvoval tiež viacero oficiálnych a štátnych návštev v afrických a európskych krajinách. Venoval sa aj urovnaniu sporov s Vatikánom a v pomerne konzervatívnom ráde urobil niekoľko reforiem. Za jeho úradu vznikla skupina, ktorej úlohou je príprava novej ústavy rádu. Zomrel 29. apríla 2020 na nevyliečiteľnú chorobu diagnostikovanú niekoľko mesiacov skôr. Vedením rádu bol dočasne poverený veľkokomtúr Fra' Ruy Gonçalo do Valle Peixoto de Villas Boas.

</doc>
<doc id="650726" url="https://sk.wikipedia.org/wiki?curid=650726" title="IC 5384">
IC 5384



</doc>
<doc id="650733" url="https://sk.wikipedia.org/wiki?curid=650733" title="Hádzaná na Panamerických hrách 2019">
Hádzaná na Panamerických hrách 2019

Hádzaná na Panamerických hrách 2019 bol hádzanársky turnaj v rámci multišportového podujatia Panamerických hier 2019. Konal sa v Lime, v Peru v dňoch od 24. júla do 5. augusta 2019, za účasti 8 mužských a 8 ženských tímov. Nováčikmi podujatia boli obe družstvá domáceho Peru. Hádzanársky turnaj sa na hrách organizuje od roku 1987 a toto bolo jeho 9. vydanie. Zápasy sa odohrali v aréne Polideportivo 1 s kapacitou 2 300 divákov, ktorá je súčasťou športového komplexu Villa Deportiva Nacional. Titul v mužskej kategórii získala , ktorá vo finálovom zápase zvíťazila nad . U žien zvíťazila , ktorá vo finále vyhrala nad .
Tento turnaj slúžil zároveň ako kvalifikácia panamerických družstiev na hádzanársky turnaj Letných olympijských hier 2021, ktoré hostí Tokio. Kvalifikovali sa naň iba víťazné družstvá v oboch kategóriách. V poradí ďalšie družstvo postúpilo do svetovej kvalifikácie o účasť na LOH 2021.

</doc>
<doc id="650735" url="https://sk.wikipedia.org/wiki?curid=650735" title="Volejbal na Panamerických hrách 2019">
Volejbal na Panamerických hrách 2019

Volejbal na Panamerických hrách 2019 bol volejbalový turnaj v rámci multišportového podujatia Panamerických hier 2019. Konal sa v meste Callao (metropolitná oblasť Limy), v Peru v dňoch od 31. júla do 11. augusta 2019, za účasti 8 mužských a 8 ženských tímov. Nováčikom podujatia bolo družstvo mužov domáceho . Volejbalový turnaj sa na hrách organizuje od roku 1955 a toto bolo jeho 17. vydanie. Zápasy sa odohrali v aréne Polideportivo Callao s kapacitou 6 100 divákov, ktorá je súčasťou športového komplexu Villa Deportiva del Callao. Aréna hostila na hrách tiež súťaže v taekwonde. 
Titul v mužskej kategórii získala , ktorá vo finálovom zápase zvíťazila nad . U žien zvíťazila , ktorá vo finále vyhrala nad .
Kvalifikácia.
Ženy.
Pozn.: Číslo v zátvorke udáva umiestnenie vo svetovom rebríčku FIVB.
&lt;br&gt;
Výsledky.
Muži.
Základné skupiny.
Skupina A.
&lt;br&gt;
Skupina B.
&lt;br&gt;
Play off.
&lt;br&gt;
Ženy.
Základné skupiny.
Skupina A.
&lt;br&gt;
Skupina B.
&lt;br&gt;

</doc>
<doc id="650746" url="https://sk.wikipedia.org/wiki?curid=650746" title="Brissotini">
Brissotini



</doc>
<doc id="650747" url="https://sk.wikipedia.org/wiki?curid=650747" title="Rolandisti">
Rolandisti



</doc>
<doc id="650748" url="https://sk.wikipedia.org/wiki?curid=650748" title="Brissotovci">
Brissotovci



</doc>
<doc id="650749" url="https://sk.wikipedia.org/wiki?curid=650749" title="Hanka Hulejová">
Hanka Hulejová



</doc>
<doc id="650757" url="https://sk.wikipedia.org/wiki?curid=650757" title="PGC 930">
PGC 930



</doc>
<doc id="650758" url="https://sk.wikipedia.org/wiki?curid=650758" title="PGC 701">
PGC 701



</doc>
<doc id="650759" url="https://sk.wikipedia.org/wiki?curid=650759" title="PGC 279">
PGC 279



</doc>
<doc id="650761" url="https://sk.wikipedia.org/wiki?curid=650761" title="Samo Daxner">
Samo Daxner

Samo Daxner (* 4. alebo 5. máj 1856, Banská Štiavnica† 27. apríl 1949, Tisovec) bol slovenský advokát a politik; poslanec Revolučného národného zhromaždenia, neskôr senátor za Republikánsku stranu poľnohospodárskeho a maloroľníckeho ľudu.
Životopis.
Narodil sa v rodine Juraja Daxnera a Márie rod. Rosiarovej, v Banskej Štiavnici, kde sa jeho mama dočasne zdržiavala. Študoval na gymnáziu v Revúcej. Pôvodne sa chcel po absolvovaní štúdia venovať národohospodárstvu, ale na nátlak matky sa stal advokátom. Navštevoval preto právne školy v Bratislave a v Budapešti. Po zložení advokátskej skúšky hospodáril na rodinnom statku v Tisovci a viedol advokátsku prax. Často sa zaoberal politickými kauzami ľudí z radov slovenských národovcov. V roku 1879 založil Samo Daxner v Tisovci hasičský zbor, roku 1877 tu tiež ustanovil spevácky spolok. Ovládal niekoľko jazykov a okrem iného do slovenčiny preložil Predanú nevestu od Bedřicha Smetanu a operu Viléma Blodeka V studni, ktoré v Tisovci potom zohrali miestni ochotníci. V roku 1904 v tejto obci organizoval prvý šachový turnaj na Slovensku. V okolí Tisovca zbieral ľudové piesne. Niektoré z nich vyšli v zbierke "Slovenské zpevy II." (Martin, 1890).
V 90. rokoch 19. storočia patril medzi novo nastupujúcich politikov Slovenskej národnej strany. Vďaka priateľom udržiaval kontakt s dianím v českých krajinách. V novembri 1918 bol v Tisovci hlavnou postavou tunajšieho prevratu a viedol miestnu národnú radu.
Po roku 1918 zasadal v Revolučnom Národnom zhromaždení. Na post v tomto zákonodarnom zbore rezignoval v roku 1919. Bol profesiou advokátom. Čoskoro po vzniku ČSR bol menovaný Vavrom Šrobárom do funkcie župana Gemersko-malohontskej župy. Tu dohliadal na preberanie moci na jej území československými úradmi a armádou. V máji 1919 sa županského úradu vzdal.
Na začiatku 20. rokov bol členom Slovenskej národnej a roľníckej strany (SNaRS) a v marci 1920 sa uvádzalo, že za ňu bude kandidovať v parlamentných voľbách v roku 1920 do senátu. Zvolený nebol, ale senátorom Národného zhromaždenia bol potom v rokoch 19221925, pretože sem dodatočne nastúpil ako náhradník po tom, čo zomrel Ján Ružiak. Zastupoval Republikánsku stranu poľnohospodárskeho a maloroľníckeho ľudu, do ktorej sa roku 1922 SNaRS zlúčila.
Po roku 1948 mu bol odňatý jeho statok a hospodársky majetok.
Jeho synom bol právnik a dôstojník Vladimír Daxner.

</doc>
<doc id="650762" url="https://sk.wikipedia.org/wiki?curid=650762" title="Tribečské múzeum v Topoľčanoch">
Tribečské múzeum v Topoľčanoch

Tribečské múzeum v Topoľčanoch je kultúrna inštitúcia fondového charakteru so zbierkotvorným, vedeckovýskumným, kultúrno-vzdelávacím a metodickým zameraním. V sieti slovenských múzeí sa radí medzi regionálne vlastivedné múzeá s užšou špecializáciou na dokumentáciu dejín chmeliarstva, sladovníctva a pivovarníctva na Slovensku. Od apríla 2002 je zriaďovateľom múzea Nitriansky samosprávny kraj. Sídlom múzea je historická budova bývalého cisársko-kráľovského okresného súdu. Objekt bol postavený ako účelová budova koncom 19. storočia a v roku 2014 bol na základe rozhodnutia Pamiatkového úradu Slovenskej republiky vyhlásený za národnú kultúrnu pamiatku. V súčasnosti múzeum vlastní viac ako 90 200 zbierkových predmetov z oblasti prírodných a spoločenských vied, ktoré prezentuje verejnosti.
Dejiny.
Hodnoverné písomné dôkazy o snahách založiť v Topoľčanoch múzeum, pochádzajú až z obdobia po druhej svetovej vojne. Z iniciatívy niekoľkých záujemcov o regionálnu históriu, združených v prípravnom muzeálnom výbore, Dočasná okresná správna komisia v Topoľčanoch 30. apríla 1948 uznesením č. 249/1948 zriadila Stredonitrianske múzeum v Topoľčanoch. Komisia zároveň schválila štatút múzea a vymenovala aj šesťčlenný muzeálny výbor pod vedením Emila Vojtylu. Funkciou správcu múzea bol poverený Jozef Porubský, profesor dejepisu a zemepisu na topoľčianskom štátnom gymnáziu. V tomto školskom zariadení našli svoje umiestnenie aj prvé zbierky, ktoré mali tvoriť základ zbierkového fondu novozaloženého múzea.
Napriek snahe členov muzeálneho výboru a narastaniu zbierkového fondu múzeum prakticky existovalo len v deklarovanej forme, nevyvinulo sa do riadnej inštitucionálnej podoby. K tomuto stavu okrem iných dôvodov značnou mierou prispela absencia vlastných priestorov, pretože múzeum krátko po založení stratilo aj tie dve miestnosti, ktoré pôvodne malo. Listom zo 6. decembra 1948 sa Jozef Porubský obracia na Osvetový inšpektorát v Topoľčanoch so žiadosťou o pridelenie priestorov pre múzeum. V hlavičke tohto listu sa ako dočasné umiestnenie múzea (išlo vlastne len o zbierky) stále uvádza topoľčianske štátne gymnázium. Zo zachovanej korešpondencie a ďalších dobových prameňov je tiež zrejmé, že pôvodný názov múzea sa v praxi neujal, ale používal sa názov Okresné vlastivedné múzeum v Topoľčanoch. Odchodom profesora Porubského do Múzea v Bojniciach roku 1952 nastal útlm organizovanej múzejnej činnosti v regióne.
Jozef Porubský sa však nevzdal myšlienky založiť v Topoľčanoch múzeum a tomuto cieľu podriadil aj svoje neskoršie aktivity. Z jeho iniciatívy 12. januára 1958 pri Okresnom dome osvety v Topoľčanoch vznikol vlastivedný krúžok, ktorý si vo svojom programe okrem iných úloh stanovil aj úlohu „byť nápomocný pri zakladaní a budovaní múzea“.
Členovia krúžku a ďalší záujemcovia o regionálne dejiny sa venovali aktívnej zberateľskej a výskumnej práci, a to predovšetkým v oblasti archeológie. Prudký nárast archeologických nálezov podporil snahy vlastivedného krúžku o znovuzaloženie múzea. K tomuto cieľu viedli aj ďalšie aktivity krúžku pri zhromažďovaní, skúmaní a publikovaní materiálov z oblasti spoločenských i prírodných vied. Krúžok vydával cyklostylovaný časopis Správy vlastivedného krúžku, v ktorom boli uverejňované populárno-náučné články z histórie, archeológie, národopisu a prírodných vied.
Založenie múzea.
K založeniu múzea v Topoľčanoch dochádza až roku 1961. Okrem spomínaných aktivít vlastivedného krúžku k jeho konečnému vzniku prispel nález časti čeľustí a klov mastodonta, ktoré členovia vlastivedného krúžku pod vedením Ernesta Opluštila objavili roku 1960 v Kuzmiciach. Mestský národný výbor v Topoľčanoch vyčlenil vo svojich priestoroch v mestskej radnici miestnosť, kde bol tento unikátny nález uložený a zakonzervovaný. Po pridelení ďalších priestorov napokon múzeum 1. marca 1961 pod názvom Okresné vlastivedné múzeum v Topoľčanoch úradne vzniklo. Prvým riaditeľom múzea sa stal Vladimír Kedrovič, ktorý plnil zároveň aj funkciu historika. Z ostatných vedných odborov boli obsadené iba prírodné vedy, kde krátky čas pracovali dvaja odborní pracovníci. Pridelené priestory v mestskej radnici stačili len na zariadenie pracovní a depozitárov, výstavné priestory chýbali. K dátumu založenia múzea zbierkový fond tvorilo vyše 5 000 predmetov, medzi ktorými prevahu mali archeologické nálezy. Nedostatočné priestorové podmienky, absencia odborných pracovníkov pre jednotlivé vedné odbory a v určitom zmysle aj nekoncepčná riadiaca práca zapríčinili niekoľkoročnú stagnáciu múzea. Aj činnosť vlastivedného krúžku v týchto rokoch ochabla. Za najvýznamnejšie výsledky práce múzea v tomto období možno považovať len vybudovanie Izby revolučných tradícií v Uhrovci roku 1962 obsahovo zameranej na boje partizánskej brigády Jána Žižku, otvorenie Pamätnej izby Rudolfa Jašíka v Partizánskom roku 1963, ale najmä rekonštrukciu rodného domu Ľudovíta Štúra v Uhrovci.
Expozičná činnosť.
V Topoľčanoch prvá stála expozícia múzea bola otvorená roku 1964 a jej obsahovú náplň tvorila antropológia. Vzhľadom na zloženie zbierkového fondu expozícia nevystihovala vlastivedný charakter múzea, ani dovtedajšie dlhoročné úsilie vlastivedných pracovníkov. Návštevnosť expozície mal zabezpečiť exotický exponát – 3500 rokov stará múmia z Egypta, ktorú topoľčianskemu múzeu darovalo Hrdličkovo múzeum v Prahe (roku 1985 sa múmia stala súčasťou expozície vtedajšieho Múzea spoločenského vývoja v Bratislave).
Až roku 1970 múzeum získalo od MsNV ďalšie priestory i finančné prostriedky  na ich adaptáciu. Vďaka tomu pracovníci múzea mohli reinštalovať antropologickú expozíciu a realizovať vlastivedne širšie koncipovanú expozíciu, ktorú verejnosti sprístupnili 12. mája 1971. V expozícii bola prezentovaná časť zbierok z archeológie, paleontológie a mineralógie. Súčasťou vlastivednej expozície sa stala aj neveľká expozícia z dejín robotníckeho hnutia v Topoľčianskom okrese.
Roku 1974 pri príležitosti 30. výročia SNP múzeum otvorilo expozíciu partizánskej výzbroje a výstroja v bunkroch na Jankovom vŕšku. Z dôvodu opakovaných krádeží a nemožnosti zabezpečenia ochrany predmetov, expozícia bola roku 1991 zrušená. Roku 1977, po získaní priestorov v zrekonštruovanom Robotníckom dome v Topoľčanoch, múzeum sprístupnilo expozíciu venovanú dejinám robotníckeho hnutia v okrese, ktorá bola zrušená roku 1990.
Od vzniku múzea existujúcu antropologickú expozíciu roku 1985 nahradila národopisná expozícia, ktorá na relatívne malom priestore prezentovala problematiku tradičnej ľudovej kultúry regiónu, predovšetkým poľnohospodárstvo a ľudový odev a textil.
Pôvodná vlastivedná expozícia, ktorá v nezmenenej podobe existovala dvadsať rokov, bola koncom roka 1990 zrušená. V priebehu krátkej doby ju nahradila nová vlastivedná expozícia Zo zbierok múzea, otvorená 23. apríla 1991 pri príležitosti 30. výročia založenia múzea. Expozícia predstavila výber najzaujímavejších predmetov z archeológie, histórie, národopisu, zoológie, botaniky, geológie, mineralógie a paleontológie, pričom niektoré zbierky, napr. numizmatická, pivovarnícka, zbierka súčasného ľudového umenia či zbierka zoologických preparátov, boli verejnosti sprístupnené prvýkrát v histórii múzea.  Od januára 1964 do konca septembra 2002 pod správu múzea patril Rodný dom Ľ. Štúra v Uhrovci, od roku 1996 nesúci názov Rodný dom Ľudovíta Štúra  a Alexandra Dubčeka. Prvá expozícia tu bola sprístupnená roku 1965  pri príležitosti osláv 150. výročia narodenia Ľ. Štúra, reinštalovaná bola roku 1977. Po rekonštrukcii ďalších častí domu múzeum tu roku 1995 otvorilo Pamätnú izbu Alexandra Dubčeka, ktorý sa tiež v tomto dome narodil. Po vytvorení vyšších územných celkov administratívnym rozhodnutím rodný dom prešiel do vlastníctva Trenčianskeho samosprávneho kraja, pod správu Trenčianskeho múzea v Trenčíne.
Vedeckovýskumná činnosť.
Vedeckovýskumná činnosť pracovníkov múzea v prvých rokoch po založení múzea bola minimálna, čo bolo prejavom predovšetkým nedostatočného personálneho obsadenia, ale tiež slabnúcou aktivitou vlastivedného krúžku. Prvý komplexný etnografický, botanický a archeologický prieskum pracovníci múzea zrealizovali roku 1972 v dedinách Slatinskej doliny. Čiastkové výsledky tohto výskumu boli publikované v prvom (a jedinom) čísle časopisu Správy Vlastivedného múzea v Topoľčanoch. Aj v nasledujúcom období sa výskumná činnosť zameriavala hlavne na severnú časť vtedajšieho Topoľčianskeho okresu a viac-menej mala charakter krátkodobých prieskumov. Získaný materiál v prevažnej miere nebol spracovaný, resp. publikovaný. Na odbornejšiu bázu sa výskumná činnosť dostáva koncom 70. rokov 20. storočia príchodom odborníkov z jednotlivých vedných odborov. Výsledky svojej vedeckovýskumnej činnosti odborní pracovníci publikovali formou štúdií v samostatných publikáciách a v odborných periodikách, ale predovšetkým formou populárno-náučných príspevkov určených širokému okruhu čitateľov.
Zbierkotvorná činnosť.
Zbierkotvornú činnosť múzea od začiatku nepriaznivo ovplyvňoval nedostatok vhodných depozitárov. Do roku 1980 zbierkové predmety boli uložené vo vlhkých pivničných priestoroch múzea a v dvoch miestnostiach domu určeného na asanáciu. Roku 1980 MsNV pridelil múzeu budovu na Pribinovej ul., kde našli svoje miesto pracovne pre časť múzejníkov a depozitáre pre predmety z histórie, etnografie, archeológie a botaniky. Keďže aj táto budova sa nachádzala v asanačnom pásme, začiatkom roka 1986 sa pracovníci spolu so zbierkovými fondmi opäť museli sťahovať. Priestory na umiestnenie pracovní múzeum získalo v objekte topoľčianskeho zimného štadióna, zbierkové predmety sa presťahovali mimo mesto Topoľčany, do budovy bývalej školy v Malých Bedzanoch. Časť z rozširujúceho sa zbierkového fondu i časť pracovníkov v nasledujúcom roku bola umiestnená v rodinnom dome v Tovarníkoch, ktorý múzeum získalo roku 1986 kúpou do svojho vlastníctva. Časté sťahovanie zbierkových predmetov a umiestnenie v klimaticky nevhodných priestoroch viedlo v nejednom prípade k ich trvalému poškodeniu. Absencia plochou vyhovujúcich priestorov poznačila aj obsahovú náplň zbierkového fondu, pretože predmety väčšieho rozsahu sa nezískavali z dôvodu nedostatku miesta. V priebehu rokov 1999 a 2000 zbierky boli presťahované do súčasného sídla múzea.
Výstavná činnosť.
Podobne ako zbierkotvorná činnosť aj výstavná činnosť múzea bola prakticky od jeho založenia poznačená nedostatkom vlastných prezentačných priestorov. Do otvorenia Spoločenského domu v Topoľčanoch roku 1981 pracovníci múzea inštalovali výstavy vo výkladoch obchodov, na chodbách úradov, škôl alebo v kultúrnych domoch obcí Topoľčianskeho okresu. Z uvedeného dôvodu prevažovali výstavy panelového typu, kde obsahovú náplň tvoril textový a fotografický materiál. Obsahové zameranie týchto výstav vyplývalo z vtedajšej politicko-spoločenskej situácie. Prevažujúcimi témami výstav bolo robotnícke hnutie, vznik JRD, národnooslobodzovacie hnutie a SNP, dejiny KSČ a pod.
Od roku 1981 múzejníci na prezentáciu svojich zbierok využívali výstavné kóje Spoločenského domu v Topoľčanoch. Realizácia výstav v týchto priestoroch predstavovala tiež len určité provizórium, bez adekvátneho výstavníckeho mobiliáru a primeranej ochrany zbierkových predmetov. Ďalším negatívom bola aj pomerne krátka doba trvania výstav, ktorá nezodpovedala množstvu vynaloženej odbornej práci a finančným prostriedkom. Aj napriek týmto problémom pracovníci múzea ročne pripravili okolo 56 výstav. Väčšina z nich bola zameraná na politické výročia, ale častejšie sa už objavovali aj výstavy „nepolitického“ zamerania, pripravené z etnografického či prírodovedného fondu.
Prelom vo výstavnej činnosti múzea znamenal rok 1991. V uvedenom roku po sprístupnení novej vlastivednej expozície bola zrušená národopisná expozícia. V jej priestoroch sa začali poriadať krátkodobé výstavy pripravené z vlastných zbierkových fondov, ale tiež výstavy prevzaté z iných múzeí.
Presťahovanie múzea.
Úspešné naštartovanie expozično-výstavných aktivít múzea prerušilo v roku 1994 začatie rekonštrukčných prác na mestskej radnici, dovtedajšieho sídla múzea, a jeho presťahovanie do objektu zdravotníckeho strediska na sídlisku Juh v Topoľčanoch. I po určitých úpravách v tomto objekte bolo možné umiestniť len pracovne a knižnicu, zbierkové fondy boli sústredené v troch objektoch nachádzajúcich sa v obciach na okolí Topoľčian. Na výstavné účely múzeu slúžila jedna miestnosť o rozlohe cca 50 m². V snahe nestratiť kontakt s návštevníkmi, hlavne so školskou mládežou, i v týchto nie práve najpriaznivejších podmienkach múzeum, i keď v značne zredukovanej forme, pokračovalo vo výstavnej činnosti.
Nové sídlo múzea.
Živorenie múzea v provizórnych stiesnených priestoroch mimo centra mesta bolo ukončené v apríli 1999, kedy sa múzeum presťahovalo do sčasti zrekonštruovanej budovy bývalého obvodného kráľovského súdu, neskôr domu detí, postavenej roku 1895. Vďaka ústretovosti vtedajších poslancov mestského zastupiteľstva a primátora mesta Ing. Pavla Segeša tak múzeum do tridsaťročného nájmu získalo jednu z nemnohých zachovaných historických budov v Topoľčanoch, kde prvýkrát na jednom mieste má sústredené administratívne a prezentačné priestory, a tiež celý zbierkový fond.
Prezentačné aktivity.
Po presťahovaní múzea do súčasného sídla na Krušovskej ulici začala nová etapa prezentačnej činnosti múzea. Na expozično-výstavnú činnosť boli vyčlenené tri rôzne priestory, ktoré umožňujú súbežné inštalovanie troch výstav rôzneho rozsahu. Prvá výstava bola v novej budove inštalovaná takmer súčasne s ukončením sťahovania múzea. V ostatných rokoch pri organizovaní prezentačných aktivít Tribečské múzeum spolupracuje okrem múzeí aj s občianskymi združeniami a firmami (výstava Vedecká hračka, 100 rokov železnice, pivovarníctvo...), jednotlivcami (prezentácia súkromných zbierok entomológa, výstavy výtvarníkov, zberateľov...), školami (prezentácia prác žiakov umeleckých škôl, učilíšť...), okresným archívom, mestami a obcami (heraldické symboly, výročia obcí a miest). Zbierkové predmety z fondu múzea tvorili aj súčasť výstav poriadaných inými organizáciami, napr. Okres Topoľčany vystavuje – Bratislava 1995, Salón múzeí – Bratislava 1994, Nitra 1995, Expotour Slovakia Žilina – 1999, Exdrink nápoje – Trenčín 1998, 1999, Z histórie varenia piva – Čechy 2000, 2001, Cesta dejinami – Martin 2000, Bratislava a Košice 2001, Nostalgia – Bratislava 2001, Dovolenka na vidieku – Nitra 2003, 2004 atď. Od roku 2002 múzeum okrem klasických výstav pripravuje aj výstavy, ktorých neoddeliteľnú súčasť tvorí animácia, tvorivé dielne, vedomostné alebo výtvarné súťaže. Touto formou boli pripravené výstavy s environmentálnym zameraním – Život v lese, Zvieratká v rozprávkach a Život vo vode a v jej okolí, a archeologicko-historická výstava Deň u starých Slovanov. Výstavy, počas ktorých sa môžu návštevníci aktívne zapojiť do deja so zámerom overiť si svoje manuálne zručnosti a vedomosti, nachádzajú značný ohlas u cieľovej skupiny návštevníkov – detí MŠ, žiakov ZŠ a študentov SŠ. Od roku 1990 sa do ponuky podujatí spadajúcich do oblasti múzejnej komunikácie dostávajú dovtedy pomerne zriedkavo využívané interaktívne formy prezentácie a sprístupňovania zbierkových predmetov – prednášky, vedomostné kvízy, výtvarné súťaže, otvorené hodiny, terénne exkurzie, tvorivé dielne atď. Podstatný podiel prezentačných aktivít v pláne činnosti múzea je zrejmý od roku 1999, k čomu prispeli aj priestorové možnosti v novej budove. Dovtedy absentujúce samostatné priestory umožňujú priamo v múzeu poriadať jednotlivé druhy kultúrno-výchovných a vzdelávacích programov. V prípade potreby alebo v závislosti od prezentovanej témy sa tieto aktivity vykonávajú aj priamo vo výstavných priestoroch.
Zmeny názvu a zriaďovateľov múzea.
Múzeum v Topoľčanoch počas svojej existencie viackrát zmenilo svoj názov i zriaďovateľa. Roku 1961 bolo založené pod názvom Okresné vlastivedné múzeum v Topoľčanoch, od začiatku 70. rokov existovalo pod názvom Vlastivedné múzeum v Topoľčanoch. Prvým zriaďovateľom múzea bol Okresný národný výbor v Topoľčanoch. Od 1. januára 1991 zriaďovateľskú funkciu všetkých múzeí na Slovensku, vrátane topoľčianskeho múzea, prevzalo Ministerstvo kultúry SR. Rozhodnutím ministra kultúry dňom 1. júna 1996 múzeum stratilo právnu subjektivitu a pod názvom Tribečské múzeum v Topoľčanoch sa stalo odborným organizačným útvarom Tribečského kultúrneho centra v Topoľčanoch, ktorého zriaďovateľom sa stal Krajský úrad v Nitre. Zrušením centra od 1. apríla 1999 Tribečské múzeum opätovne získalo právnu subjektivitu a jeho zriaďovateľom bol priamo Krajský úrad v Nitre. Od 1. apríla 2002 Tribečské múzeum v Topoľčanoch sa zaradilo do kategórie regionálnych múzeí patriacich pod vyšší územný celok.
Stála expozícia.
Územie ohraničené Nitrianskou pahorkatinou a pohoriami Tribeč, Považský Inovec a Strážovské vrchy, ktoré expozícia dokumentuje, sa vyznačuje veľkou biologickou diverzitou podmienenou členitosťou reliéfu a pestrým geologickým podkladom. Prostredníctvom zbierkových predmetov z geológie, paleontológie, zoológie a botaniky, farebných fotografií, kresieb, textov a máp expozícia poskytuje pomerne ucelený prehľad o neživej prírode a o zástupcoch flóry a fauny typických pre región stredného Ponitria.
Základné informácie o charakteristike prírodných pomerov územia, geologickej stavbe a prezentovaných formách biotopov poskytuje blok prúdových vitrín. S geologickou stavbou územia oboznamujú súbory hornín základných geologických jednotiek podieľajúcich sa na geologickom zložení územia, ako aj niektoré druhy minerálov a nálezy skamenelín dokumentujúce jednotlivé obdobia geologickej minulosti. Biotopy lesov a krovín, skál, stepí, lesostepí, polí, lúk, pasienkov a brehov vôd sú dokumentované lisovanými herbárovými položkami, chrobákmi a motýľmi, ako aj preparátmi niektorých druhov stavovcov. Priestor tu nachádza i fotodokumentácia zameraná nielen na najvzácnejšie rastlinné a živočíšne klenoty, ale aj na viaceré biologicky hodnotné územné celky regiónu. Zachytáva najmä veľmi zriedkavé a ojedinelo sa vyskytujúce druhy flóry, či už endemitné alebo reliktné, ako aj ďalšie chránené taxóny. Z nich medzi najpozoruhodnejšie patria orchidey zo Strážovských vrchov, považované za skutočné skvosty medzi rastlinami.
Obrazové pozadie kresby s panoramatickým záberom na pohorie Tribeč prostredníctvom detailov flóry a vegetačných zoskupení, s množstvom sušených rastlín, zoologických preparátov, ako aj prvkov geologického podložia naznačuje prostredie zmienených ekosystémov v priestorovej vitríne. Zástupcovia obojživelníkov, plazov, vtákov a cicavcov dokumentujú rozmanitosť foriem života znázorňovaných biotopov danej oblasti. Expozícia súhrnne predstavuje 147 druhov živočíchov, od veľkých šeliem ako sú medveď hnedý, vlk dravý a rys ostrovid, cez skupinu ohrozených dravých vtákov a sov, až po najpočetnejšie zastúpenú skupinu spevavcov. V roku 2017 bol vodný biotop expozície doplnený preparátmi rýb, zakúpenými z projektu Fondu na podporu umenia „Akvizícia rýb do zbierkového fondu Tribečského múzea v Topoľčanoch“. Dermoplastické preparáty párnokopytníkov obohatili expozíciu v roku 2019. Z projektu Fondu na podporu umenia „Akvizícia do zbierkového fondu zoológie“ bol zakúpený daniel škvrnitý, z účelovej dotácie Nitrianskeho samosprávneho kraja jeleň lesný.
Prostredie veľkoplošnej vitríny, ktoré dotvára kresba približujúca scenériu treťohornej krajiny so skupinkou mastodontov, vypĺňajú fosílne osteologické zvyšky týchto stavovcov nájdené vo vrstvách piesčitých sedimentov. Nachádza sa tu horná čeľusť mastodonta so zachovanými klami s celkovou dĺžkou 3 370 mm a dĺžkou klov 2 200 mm z nálezovej lokality Kuzmice pri Topoľčanoch, nájdená v roku 1960 a spodná čeľusť mastodonta z lokality Biskupová, zachránená v roku 1962. Oba exponáty patria k najvzácnejším paleontologickým unikátom prezentovaných fosílnych stavovcov.
Expozícia návštevníkom poskytuje nielen estetický zážitok príjemný pre oko, ale je predovšetkým zdrojom mnohých poznatkov o prírodných hodnotách regiónu.
Knižnica múzea.
Tribečské múzeum v Topoľčanoch prakticky od svojho vzniku okrem zbierkových fondov budovalo aj fond knižničný. Vznikli tým základné predpoklady na vytvorenie vlastnej knižnice múzea, ktorá sa v knižničnom systéme Slovenskej republiky radí medzi špecializované knižnice. V súčasnosti knižničný fond obsahuje 9 114 titulov. Jedná sa hlavne o odbornú literatúru (z vedných odborov zastúpených v múzeu), ale nechýba ani literatúra regionálna. Záujemcovia o knižničné služby majú možnosť prezenčne študovať odbornú literatúru, dostupný je tiež fond periodík, či už zborníkov, novín alebo odborných časopisov, vychádzajúcich od konca 19. storočia po súčasnosť.
Na oddelení knižnice môžu záujemcovia využívať taktiež fotoarchív múzea. Obsahuje viac ako 20 300 čiernobielych negatívov, 5 000 pozitívov a takmer 40 000 digitálnych záberov, dokumentujúcich prírodu, históriu, pamiatky regiónu s akcentom na mesto Topoľčany a aktivity múzea v jednotlivých oblastiach jeho odbornej činnosti.

</doc>
<doc id="650764" url="https://sk.wikipedia.org/wiki?curid=650764" title="Spodnjeposavska regija">
Spodnjeposavska regija



</doc>
<doc id="650765" url="https://sk.wikipedia.org/wiki?curid=650765" title="Notranjsko-kraška regija">
Notranjsko-kraška regija



</doc>
<doc id="650766" url="https://sk.wikipedia.org/wiki?curid=650766" title="Kolpa">
Kolpa



</doc>
<doc id="650769" url="https://sk.wikipedia.org/wiki?curid=650769" title="Trimester">
Trimester

Trimester (z  &lt; "tri-" – „tri“ + "mensis" – „mesiac“) môže byť:

</doc>
<doc id="650773" url="https://sk.wikipedia.org/wiki?curid=650773" title="Londýnska zmluva (1915)">
Londýnska zmluva (1915)

Londýnska zmluva z roku 1915 (, ) bola podpísaná v Londýne 26. apríla 1915 medzi Talianskym kráľovstvom a krajinami Trojdohody (Spojeným kráľovstvom, Francúzskom a Ruskom).
Obsah zmluvy.
Talianske kráľovstvo 26. apríla 1915 podpísalo, a tým aj sľúbilo, že opustí Trojspolok, vstúpi do Trojdohody a že do mesiaca sa zapojí do bojov v prvej svetovej vojne. Taliansko muselo vyhlásiť vojnu Rakúsko-Uhorsku a Nemecku, čo sa uskutočnilo 23. mája 1915. Trojdohoda mnohým spojencom sľúbila odmeny v podobe nových území.
Sľuby Trojdohody.
Sľuby Talianskemu kráľovstvu.
Talianskemu kráľovstvu mali byť podľa zmluvy pridelené územia ako:
Sľuby Srbskému kráľovstvu.
Srbskému kráľovstvu mali byť podľa zmluvy pridelené územia ako:
Sľuby Čiernej Hore.
Čiernej Hore mali byť podľa zmluvy pridelené územia ako:
„Tajná zmluva“.
Londýnska zmluva z roku 1915 mala byť po celý priebeh vojny tajná. Vedeli o nej len krajiny Trojdohody (Francúzsko, Spojené kráľovstvo, Rusko) a Taliansko. Tieto štyri krajiny neoznámili obsah zmluvy ani svojim spojencom, ako bolo Srbsko, či Čierna Hora. Zmluva bola tajná najmä preto, lebo Srbsko a Taliansko mali v niektorých oblastiach rovnaké požiadavky, teda nechceli medzi týmito dvomi spojeneckými krajinami vyvolať konflikt. Keď Talianske kráľovstvo vyhlásilo vojnu Nemecku a Rakúsko-Uhorsku, Trojdohoda uprednostnila Srbsko, čo sa preukázalo po vojne, keď Srbsku pridelili celú Dalmáciu, Zadar a Goricu.
Prvýkrát sa o tejto dohode na verejnosti dozvedeli v Rusku počas Októbrovom prevrate v roku 1917, keď ruské noviny Izvestija zverejnila obsah zmluvy.
Následky.
Po podpísaní Versaillskej zmluvy sa stala "Londýnska zmluva" neplatná, totižto Thomas Woodrow Wilson, vtedajší americký prezident, trval na uznaní nových krajín, aké bolo napríklad aj Česko-Slovensko.
Talianske kráľovstvo napokon nedostalo všetky sľúbené územia, ale len časť z nich. Hranice tejto krajiny sa nezmenili až do roku 1947, do skončenia druhej svetovej vojny.

</doc>
<doc id="650774" url="https://sk.wikipedia.org/wiki?curid=650774" title="Ragby na Panamerických hrách 2019">
Ragby na Panamerických hrách 2019

Ragby na Panamerických hrách 2019 bol ragbyový turnaj v rámci multišportového podujatia Panamerických hier 2019. Konal sa v Lime, v Peru v dňoch od 26. do 28. júla 2019, za účasti 8 mužských a 8 ženských tímov. Nováčikmi podujatia boli družstvo mužov a družstvá žien a domáceho . Ragbybový turnaj sa na hrách organizuje iba od roku 2011 a toto bolo jeho 3. vydanie, opäť v sedmičkovej verzii. Zápasy sa odohrali na štadióne Campo de Rugby s kapacitou 2 500 divákov, ktorý je súčasťou športového komplexu Complejo Deportivo Villa María del Triunfo. 
Titul v mužskej kategórii získala premiérovo , ktorá vo finálovom zápase zvíťazila nad obhajcom prvenstva z . U žien obhájila titul , keď vo finále vyhrala nad .

</doc>
<doc id="650776" url="https://sk.wikipedia.org/wiki?curid=650776" title="Ahmad Šáh Masúd">
Ahmad Šáh Masúd

Ahmad Šáh Masúd (* 2. september 1953, Bazarak, Afganistan† 9. september 2001, provincia Tachár) bol afganský politik a vojenský veliteľ. Bol mocným veliteľom partizánov počas odboja proti sovietskej okupácii v rokoch 1979 až 1989. V 90. rokoch viedol vládne vojenské krídlo proti súperiacim milíciám a po prevzatí moci Talibanom bol hlavným veliteľom opozície voči ich režimu, proti ktorému bojoval až kým nebol zavraždený v roku 2001.
Masúd pochádzal z etnického tadžického sunnitského moslimského prostredia v údolí Pandžšír v severnom Afganistane. V 70. rokoch začal študovať strojárstvo na Polytechnickej univerzite v Kábule, kde sa zapájal do náboženských protikomunistických hnutí v okolí popredného islamistu Burhánuddína Rabbáního. Bol súčasťou neúspešného povstania proti vláde Muhammada Dáúda Chána. Neskôr sa pripojil k Rabbaninho strane Jamiat-e Islami. Počas sovietsko-afganskej vojny mu jeho úloha ako mocného povstaleckého vodcu mudžahedínov priniesla medzi jeho stúpencami prezývku „Lev z Pandžšíru“ (), keď úspešne ubránil údolie Pandžšír pred Sovietmi. V roku 1992 podpísal, v postkomunistickom islamskom štáte Afganistan, Pešawarskú dohodu o mieri a zdieľaní moci, a bol tak vymenovaný za ministra obrany, ako aj za hlavného vojenského veliteľa vlády. Jeho milície obraňovali hlavné mesto Kábul proti milíciám vedenými Gulbuddínom Hekmatjárom a ďalšími vojvodcami, ktorí bombardovali mesto - a nakoniec proti Talibanu, ktorý začal obliehať hlavné mesto v januári 1995 potom, čo mesto zažilo tvrdý boj s aspoň 60 000 zabitými civilistami.
Po vzostupe Talibanu v roku 1996 sa Masúd, ktorý odmietol fundamentalistický výklad islamu Talibanu, vrátil k ozbrojenej opozícii, kým nakoniec neunikol do Kulobu v Tadžikistane, predtým avšak, na svojej ceste na sever, strategicky zničil tunel Salang. Stal sa vojenským a politickým vodcom Zjednoteného islamského frontu pre spasenie Afganistanu alebo Severnej aliancie, ktorá do roku 2000 ovládala iba 5 až 10 percent krajiny. V roku 2001 navštívil Európu a na stretnutiach na vysokej úrovni s Európskym parlamentom vyzval lídrov, aby vyvíjali tlak na Pakistan, za ich podporu Talibanu. Taktiež požiadal o humanitárnu pomoc, aby pomohol ľudom, ktorí žili v biednych podmienkach za vlády Talibanu. Masúd bol zavraždený na podnet al-Káidy a Talibanu pri samovražednom bombovom útoku 9. septembra 2001. O dva dni neskôr došlo k útokom z 11. septembra v Spojených štátoch, čo viedlo Organizáciu Severoatlantickej zmluvy podniknúť inváziu do Afganistanu, kde sa spojili s Masúdovými silami. Jeho sily nakoniec vyhrali dvojmesačnú vojnu v decembri 2001, čím bol Taliban zbavený moci.
Masúd bol po smrti vyhlásený „národným hrdinom“ na príkaz prezidenta Hamída Karzaja potom, čo bol Taliban zbavený moci. Dátum Masúdovej smrti, 9. september, sa považuje za štátny sviatok známy ako „deň Masúda“. Jeho nasledovníci ho nazývajú "Amer Sāhib-e Shahīd" (), čo sa prekladá ako „(náš) umučený veliteľ“. Masúd bol opísaný ako jeden z najväčších partizánskych vodcov 20. storočia a bol porovnávaný s Josipom Broz Titom, Hočiminom a Che Guevarom. Jedným z dôvodov bolo to, že sa mu úspešne podarilo opakovane ubrániť miestne údolie Pandžšír pred Sovietmi a potom Talibanom.

</doc>
<doc id="650777" url="https://sk.wikipedia.org/wiki?curid=650777" title="Labyrintová jaskyňa">
Labyrintová jaskyňa

Labyrintová jaskyňa alebo Jaskyňa na Pohanskom vrchu je jaskyňa, nachádzajúca sa v národnej prírodnej rezervácii Pohanský hrad v Cerovej vrchovine, katastrálnom území obce Stará Bašta v okrese Rimavská Sobota. Leží v nadmorskej výške 560 m.n.m. a ide o sutinovú jaskyňu vytvorenú v bazaltoch s ľadovou výplňou. Boli v nej objavené archeologické nálezy z doby halštatskej, bronzovej a stredoveku, ktoré spolu s jaskyňou objavil maďarský archeológ a speleológ Jenő Nyáry.. Jaskyňa sa nachádza na slnečnom stanovišti vprostred kamenného mora, v blízkosti sa nachádza Nyáryho jaskyňa.
Podmienky v jaskyni.
V jaskyni bola v júli nameraná teplota o 10 °C nižšia, než na povrchu, v októbri len o 5 °C. Vnútri sa udržiava vysoká vlhkosť vzduchu, presahujúca 80 %.
Fauna.
Jaskyne sú jedny z menej preskúmaných biotopov z pohľadu fauny. Z bezstavovcov boli v Labyrintovej jaskyni pozorované druhy roztočov "Stylochirus fimetarius", "Trichouropoda ovalis", "Ceratozetes peritus" a "Xenillus" cf. "clypeator" koscov "Mitostoma chrysomelas", "Dicranolasma scabrum" a "Egaenus convexus", piadivka "Triphosa dubitata". Z pavúkovcov tu bol pozorovaný bežný druh "Harpactea hombergi", z rovnakonôžok "Orthometopon planum". Zaujímavý je aj nález drobčíka " Quedius mesomelinus skoraszewskyi" z tejto jaskyne.

</doc>
<doc id="650784" url="https://sk.wikipedia.org/wiki?curid=650784" title="Chrám Bohorodičky Ljevišskej">
Chrám Bohorodičky Ljevišskej

Chrám Bohorodičky Ljevišskej (, ) je pravoslávny episkopálny chrám Srbskej pravoslávnej cirkvi v meste Prizren nachádzajúci sa na spornom území Kosova. Chrám bol postavený v 14. storočí v srbsko-byzantskom štýle na mieste staršieho chrámu niekedy z 10. alebo 11. storočia. 
Stavba v sebe kombinuje prvky byzantskej architektúry a západnej románskej architektúry, nachádza sa v nej veľké množstvo zachovaných fresiek. V osmanskom období bola budova využívaná aj ako mešita. V roku 2004 bol chrám poškodený počas nepokojov v Kosove a od toho istého roku je chrám v v rámci lokality Stredovekých pamiatok v Kosove súčasťou svetového kultúrneho dedičstva UNESCO. V roku 2006 bol z dôvodu politickej nestability v regióne zapísaný na zoznam ohrozených pamiatok. Spolu s ostatnými pamiatkami UNESCO na území Kosova stavba na zozname zotrvala aj po roku 2019.
História.
Prvý chrám na mieste dnešnej stavby bola trojloďová bazilika vystavaná v 10. alebo 11. storočí. Pozostatky starého kostola sa dnes z veľkej miery nachádzajú pod základmi dnešnej stavby, niektoré bočné steny boli zachované. Chrám (respektíve tamojší monastier) zrejme slúžil ako sídlo biskupstva spomínaného za vlády byzantského ciára Bazila II., a koncom 12. storočia bol výrazne poškodený počas okupácie mesta srbským vládcom Štefanom Nemanjom. Počas vlády Nemanjovho syna Štefana Prvokorunovaného bol chrám niekedy v rokoch 12201230 čiastočne zrekonštruovaný a jeho steny boli okrášlené freskami so slovanskými inskripciami Z toho, štýlovo komnénovského obdobia sa zachovala freska Bohorodičky Eleusy a dve fresky zobrazujúce Kristove zázraky (svadba v Káne a uzdravenie slepca). 
Zásadnou rekonštrukciou a výstavbou chrám prešiel v rokoch 13061307 za vlády Štefana Uroša II. Milutina. Na prácu dohliadali biskupi Damián a Sáva, architektonicky prácu viedol akýsi Nikola(os) a fresky zhotovil akýsi Astrapas, zvyčajne stotožňovaný so známym Michalom Astrapom. Nový chrám patril k najkrajším stredovekým srbským chrámom a jeho poňatie bolo architektonicky originálne, nekopírujúce predošlé modely stavieb. Finálna stavba kombinovala pôvodnú trojloďovú baziliku a byzantský päť-kupolový kostol v tvare vpísaného kríža s vonkajším nartexom a dvoj-úrovňovou zvonicou. Centrálna kupola je položená na štyroch pilieroch a menšie kupoly sú diagonálne umiestnené na rokoch. Vonkajšie uličky sú z východnej strany zakončené apsidami, nad exonartexom sa nachádza zvonica a dve bočné kaplnky. Steny boli postavené z tehál a kameňa (vápenca), využíva sa ozdobná technika cloisonné, ktorú striedajú ozdobné oblúkové rámy, štíty a okná. Novšie fresky v chráme vznikali v období 13071313 a vychádzali z byzantského programu.
V období osmanskej nadvlády nad Srbskom (a Kosovom) bol chrám využívaný ako mešita. Bol pribudovaný minaret a fresky boli zakryté omietkou a haseným vápnom. Začiatkom 20. storočia bola budova po páde osmanskej moci opäť premenená na kresťanský chrám a v roku 1923 bol zbúraný minaret. V rokoch 19501952 prebehla rekonštrukcia chrámu a boli odkryté pôvodné fresky. Po vojne v Kosove (19981999) bol chrám uzavretý a pod ochranou nemeckých vojakov. Existovalo viacero pokusov extrémistov chrám desekreovať, pričom v roku 2004 boli chrám a jeho fresky čiastočne poškodené. V tom istom roku bol chrám v rámci Stredovekých pamiatok v Kosove zapísaný na zoznam kultúrnych pamiatok UNESCO a následne o dva roky neskôr na zoznam ohrozených pamiatok.
Fresky.
Fresky v chráme možno rozdeliť do dvoch období: fresky z prvej polovice 13. storočia, ktoré štýlovo nadväzujú na komnénovské umenie a fresky zo začiatku 14. storočia (13071314), ktoré nadväzujú na umenie palaiologovského obdobia. 
Raných fresiek sa zachovalo pomerne málo: ide najmä o fresku Bohorodičky Eleusy, ktorá je zobrazená s košíkom na chleba, pretože pomáha svojmu synovi „Kristovi Kŕmiteľovi“. Vyobrazenia sú veselé, maľované vo svetlých farbách, čo dokazuje, že sa umelci odklonili od výraznosti neskorého komnénovského obdobia. Niektoré prvky a teologicky dobre koncipovaná ikonografia však naznačujú pretrvávanie tradície byzantského štýlu.
Autorom neskorších fresiek bol autor podpísaný ako Astrapas, ktorý býva stotožňovaný s Michalom Astrapom, umelcom, ktorý vyzdobil aj iné srbské chrámy a monastiere. Medzi palaiologovské fresky patrí obraz Krista Ochrancu mesta Prizren, fresky s námetmi zo života svätého Mikuláša, fresky s námetom cirkevného koncilu, či biskupskými námetmi. V lodi sa nachádzajú scény udalostí veľkých sviatkov, Kristovo utrpenie, zázraky a podobenstvá, ako aj fresky kresťanských svätcov. Obrazy svätíc a srbských šľachticov sa nachádzajú na pilieroch. Západná stena zobrazuje Zosnutie Bohorodičky, východná Poslednú večeru, Umývanie nôh, a Kristov súd. V nartexe sa nachádza donátorská freska ktétora: zakladateľa chrámu Štefana Uroša II. Milutina a jeho otca, ktorí stoja pod žehnajúcim Kristom. Na protiľahlej stene sú zobrazení raní Nemanjićovci: Štefan Nemanja ako mních Simeon (zobrazený je nad vchodom) a Štefan Prvokorunovaný. Steny exonartexu obsahujú námetov niekoľko: Jesseho strom, Posledný súd, Klimakov nebeský rebrík, proroci, cyklus s tematikou krstu, a iné. Hoci fresky nesú niektoré miestne srbské prvky, sú vo všeobecnosti považované za typické maľby palaiologovskej renesancie. Z hľadiska autorovho štýlu, pokiaľ ide o dielo Michala Astrapa, sú fresky čiastočne odlišné od jeho ranejších diel (napr. ochridský Peribleptos). Stále využíva kontrastnosť tieňa a svetla, no farby sú viac harmonizované. Postavy na freskách majú sofistikovaný výraz a sú pozitívne modelované.

</doc>
<doc id="650785" url="https://sk.wikipedia.org/wiki?curid=650785" title="Bogorodica Ljeviška">
Bogorodica Ljeviška



</doc>
<doc id="650789" url="https://sk.wikipedia.org/wiki?curid=650789" title="Ragby na Panamerických hrách 2011">
Ragby na Panamerických hrách 2011

Ragby na Panamerických hrách 2011 bol ragbyový turnaj v rámci multišportového podujatia Panamerických hier 2011. Konal sa v Guadalajare, v Mexiku v dňoch od 29. do 30. októbra 2011, za účasti 8 mužských tímov. Ragbybový turnaj mal na hrách svoju premiéru, organizoval sa v sedmičkovej verzii a iba v kategórii mužov. Zápasy sa odohrali na novopostavenom štadióne Estadio Tlaquepaque s kapacitou 1 360 divákov. 
Titul získala , ktorá vo finálovom zápase zvíťazila nad .

</doc>
<doc id="650791" url="https://sk.wikipedia.org/wiki?curid=650791" title="Kampaň proti pravičiarom">
Kampaň proti pravičiarom

Kampaň proti pravičiarom (iné názvy: hnutie proti pravičiarom, boj proti pravičiarom, protipravičiarska kampaň, boj [alebo kampaň alebo hnutie] proti pravicovým elementom [alebo živlom]; - doslova: protipravičiarska [alebo protipravicová] kampaň [alebo hnutie], alebo - doslova: protipravičiarsky [alebo protipravicový] boj) bola politická kampaň v Čínskej ľudovej republike za éry Mao Ce-tunga, v rokoch 1957 až 1959. V rámci tejto kampane bolo niekoľko tisíc osôb označených ako „pravičiari“. Ide o prvú masovú kampaň v histórii ČĽR. Toto hnutie položilo základ pre Veľký skok vpred a Kultúrnu revolúciu, ktoré nasledovali.
Kampaň odštartoval Mao Ce-tung a podľa oficiálnych čínskych štatistík bolo perzekuovaných nie menej ako 550 000 ľudí. Viac ako tri milióny domácností pocítili dopad obvinení z „proti-revolučných konšpirácií“.
Definícia údajného prívrženca pravice nebola vždy jasne daná, oficiálne je uvádzané, že to boli intelektuáli prikláňajúci sa k myšlienke kapitalizmu a boli proti kolektivizácii. „Pravičiari“ mali byť rozdelení do niekoľkých skupín: „aktívni pravičiari“, „pasívni pravičiari“, „pravicoví intelektuáli“, „revizionisti“ a „obrancovia pravice“.
Historické pozadie.
Proti-pravičiarska kampaň bola reakcia nasledujúca po Hnutí sto kvetov (1956-1957). Počas trvania tohto hnutia Komunistická strana Číny povolila vyjadrovanie názorov na komunistický režim, vrátane kritiky. Cieľom bolo získanie reflexie od inteligencie. Toto hnutie sa zrodilo za pomoci premiéra Čou En-laja a Mao Ce-tunga. Do leta 1957 do kancelárie premiéra prišlo nespočetné množstvo listov. Niektoré z nich boli postavené na konštruktívnej kritike, niektoré neskôr Mao označil za „nebezpečené a nekontrolovateľné“. V Pekingu bola postavená „Stena demokracie“, na ktorej sa objavili plagáty ostro kritizujúce vládu Komunistickej strany či priamo osočujúce osobu Mao Ce-tunga. Ten začal pociťovať ohrozenie seba aj vlády zo strany vlastného ľudu. A teda podľa jeho slov bolo potrebné oddeliť „voňavé kvety“ od „jedovatého plevelu“. Kritika už nebola ďalej tolerovaná.
Priebeh kampane.
Prvé obvinenia začali padať už v júli 1957, teda takmer bezprostredne po konci Hnutia sto kvetov. Medzi prvé perzekuované osoby patrí napríklad spisoveteľka Ting Ling, všetky jej diela boli zakázané. Na jej obranu sa postavil ďalší spisovateľ, Aj Čching, následne ho čakal podobný osud. Spolu s rodinou boli presunutí do Sin-ťiangu. Ču Žung-ťi, ktorý sa neskôr stal premiérom, sa tiež nevyhol označeniu „pravičiar“za kritiku Mao Ce-tungových ekonomických reforiem, v roku 1958 bol vyhodený zo strany a verejne ponížený.
Druhá vlna kampane sa odohráva po konferencii v Lu-šane v lete 1959. Na tejto konferencii Mao Ce-tung verejne prečítal súkromný list od Pcheng Te-chuaja, v ktorom vyjadril svoju nespokojnosť s Veľkým skokom vpred. Mao ho použil na to, aby Pcheng Te-chuaja verejne označil za pravičiara. Zbavil ho všetkých armádnych hodností a tiež postavenia v strane.
Valná väčšina obvinených patrila medzi skupiny intelektuálov. Boli potrestaní ťažkou prácou na vidieku či v továrňach, kritikou, verejným ponížením, stratou spoločenského postavenia a členstva v strane.
Po smrti Mao Ce-tunga, a teda aj po skončení Kultúrnej revolúcie, počas ktorej bolo perzekuovaných ešte viac osôb, boli mnohí „pravičiari“ rehabilitovaní. Vyhnaní intelektuáli mali povolenie vrátiť sa domov, medzi nimi bol aj Aj Čching so svojou rodinou. Na toto obdobie vo svojich dielach odkazuje jeho syn,umelec, Aj Wej-wej. Mnoho stranníkov sa vrátilo na svoje posty, alebo boli povýšení. Predtým označený za pravičiara, Ču Žung-ťi sa v roku 1998 stal premiérom ČĽR, mandát si udržal do roku 2003.
Cenzúra.
V čínskych médiách je téma tejto kampane značne tabuizovaná. Neobjavila sa ani v zozname najvýznamnejších udalostí Čínskej ľudovej republiky pri príležitosti šesťdesiateho výročia jej založenia, ktoré boli prezentované v niektorých médiách.
Oficiálne dokumenty podliehali prísnemu zákazu zmieniť sa o udalostiach rokov 1957 až 1959. Napriek tomu profesor z Kantonu tajne nakrútil dokument s názvom "The Chronicle of Jiabiangou", aby si tieto udalosti mohli ľudia pripomínať. Dokument bol založený na výpovediach preživších „pravičiarov“ na farme Ťia-pien-kou v odľahlej oblasti provincie Kan-su.

</doc>
<doc id="650793" url="https://sk.wikipedia.org/wiki?curid=650793" title="Lakmusový test (politika v USA)">
Lakmusový test (politika v USA)

Lakmusový test () je výraz používaný v americkom prostredí na označenie testu „ideologickej čistoty“ (t. j. na označenie preverovania názoru na nejakú ideologickú otázku) kandidáta na politickú alebo vyššiu sudcovskú funkciu. Tento výraz sa zaužíval v 70. rokoch 20. storočia na označenie dôležitých tém, na ktoré mali rozdielne názory centristi, resp. oportunisti na jednej strane a autentickí stúpenci určitej politickej ideológie na strane druhej.
Napr. republikánskym lakmusovým testom bol postoj k zmluvám o Panamskom kanále z roku 1977 (tzv. Torrijosove-Carterove zmluvy), ktorý stúpenci Ronalda Reagana označili za rozhodujúci v otázke, či kandidát získa republikánsku nomináciu v prezidentských voľbách. Pre demokratov bola lakmusovým testom podpora návrhu zákona kongresmana Augusta Hawkinsa a senátora Huberta Humphreyho na zníženie nezamestnanosti ("Humphrey–Hawkins Full Employment Act"). Pri výbere sudcov Najvyššieho súdu Spojených štátov je lakmusovým testom ich názor na legálnosť interrupcií.
V slovenčine sa v podobnom, lež širšom význame používajú publicistické prenesené výrazy "lakmus" a slovné spojenie "lakmusový papierik".

</doc>
<doc id="650794" url="https://sk.wikipedia.org/wiki?curid=650794" title="Lakmusový papier">
Lakmusový papier



</doc>
<doc id="650797" url="https://sk.wikipedia.org/wiki?curid=650797" title="Prezident Francúzskej republiky">
Prezident Francúzskej republiky



</doc>
<doc id="650807" url="https://sk.wikipedia.org/wiki?curid=650807" title="Hnutie proti pravičiarom">
Hnutie proti pravičiarom



</doc>
<doc id="650808" url="https://sk.wikipedia.org/wiki?curid=650808" title="Boj proti pravičiarom">
Boj proti pravičiarom



</doc>
<doc id="650809" url="https://sk.wikipedia.org/wiki?curid=650809" title="Protipravičiarska kampaň">
Protipravičiarska kampaň



</doc>
<doc id="650810" url="https://sk.wikipedia.org/wiki?curid=650810" title="Boj proti pravicovým elementom">
Boj proti pravicovým elementom



</doc>
<doc id="650811" url="https://sk.wikipedia.org/wiki?curid=650811" title="Boj proti pravicovým živlom">
Boj proti pravicovým živlom



</doc>
<doc id="650812" url="https://sk.wikipedia.org/wiki?curid=650812" title="Kampaň proti pravicovým elementom">
Kampaň proti pravicovým elementom



</doc>
<doc id="650813" url="https://sk.wikipedia.org/wiki?curid=650813" title="Kampaň proti pravicovým živlom">
Kampaň proti pravicovým živlom



</doc>
<doc id="650814" url="https://sk.wikipedia.org/wiki?curid=650814" title="Hnutie proti pravicovým elementom">
Hnutie proti pravicovým elementom



</doc>
<doc id="650815" url="https://sk.wikipedia.org/wiki?curid=650815" title="Hnutie proti pravicovým živlom">
Hnutie proti pravicovým živlom



</doc>
<doc id="650819" url="https://sk.wikipedia.org/wiki?curid=650819" title="Park Komenského (Košice)">
Park Komenského (Košice)

Park Komenského je verejný park v Košiciach v mestskej časti Sever. Nachádza sa po oboch stranách ulice Komenského. Parky Komenského "východ" a "západ" patria medzi významné mestské areály historickej zelene mestskej časti Sever a sú súčasťou kultúrneho dedičstva mesta.
Poloha.
Západná časť parku sa nachádza neďaleko Technickej Univerzity. Táto časť parku má rozlohu 27 163 metrov štvorcových. V druhej východnej časti parku sa nachádza Poliklinika Sever a množstvo ihrísk pre deti. Umenie v parku zastupuje socha s názvom "„Češúca sa“" od významného košického sochára Jána Mathého. Východná časť parku má rozlohu 15 126 metrov štvorcových.
V roku 2013 bol park vďaka projektu Európskeho hlavného mesta kultúry revitalizovaný a vytvoril sa v ňom multifunkčný priestor pre realizáciu kultúrnych podujatí. V parku bola revitalizovaná zeleň, obnovený mobiliár, rekonštruované chodníky a obnovené fontány.

</doc>
<doc id="650822" url="https://sk.wikipedia.org/wiki?curid=650822" title="Hádzanárska konfederácia Severnej Ameriky a Karibiku">
Hádzanárska konfederácia Severnej Ameriky a Karibiku

Hádzanárska konfederácia Severnej Ameriky a Karibiku (), skr. NACHC, je strešná organizácia krajín Severnej Ameriky a Karibiku v hádzanej a plážovej hádzanej. Vznikla v roku 2019 a v roku 2020 združovala 21 národných hádzanárskych federácií. Sídli v Colorado Springs, v Spojených štátoch a jej prezidentom je od 2019 Mexičan Mario García de la Torre. NACHC je jednou zo šiestich členských konfederácií Medzinárodnej hádzanárskej federácie (IHF). 
Dejiny.
NACHC vznikla 13. apríla 2019 na popud IHF, ktorá sa na svojom zasadnutí v januári 2018 rozhodla pozastaviť bývalú kontinentálnu federáciu pre celú AmerikuPanamerickú hádzanárskú federáciu, a rozdeliť ju na dve samostatné konfederácie. Hlasovanie rady IHF dopadlo nasledovane: za rozdelenie 102 hlasov, proti 26 hlasov, zdržalo sa 40 hlasov. Túto myšlienku presadzoval aj samotný prezident IHFHassan Moustafa. Dôvod rozdelenia spočíval v tom, že pokrok hádzanej na americkom kontinentne podľa IHF nenapredoval v dostatočnej miere a jedným z jeho problémov boli aj veľké vzdialenosti a z nich vyplývajúce veľké cestovné náklady. PAHF podnikla bez prizvania člena IHF interné hlasovanie na svojom kongrese v roku 2018 v Bogote, ktoré dopadlo proti jej pozastaveniu a podala kvôli rozhodnutiu IHF sťažnosť na Športový arbitrážny súd (CAS). Ten uznal námietku PATHF. IHF však svoje rozhodnutie nezmenila a podľa reglementu dočasne organizovala panamerické súťaže. Na mimoriadnom kongese IHF v roku 2019 v Göteborgu schválila vytvorenie dvoch nových konfederáciiNACHC a COSCABAL.
Od roku 2019 spustila NACHC svoju prvú súťaž národných tímovMajstrovstvá Severnej Ameriky a Karibiku, a rovnako aj kontinentálnu klubovú súťaž. 

</doc>
<doc id="650824" url="https://sk.wikipedia.org/wiki?curid=650824" title="Odovzdanie Hongkongu Číne">
Odovzdanie Hongkongu Číne

Odovzdanie Hongkongu Číne sa uskutočnilo o polnoci z 30. júna na 1. júla 1997. Spojené kráľovstvo ukončilo 156-ročnú správu Hongkongu a suverenitu nad ním odovzdalo do rúk Číny (ČĽR). Hongkong sa v rámci Číny stal tzv. osobitnou administratívnou oblasťou, čím si zachoval svoj vlastný ekonomický systém, systém vládnutia a vyššiu mieru slobody. 
Historické pozadie.
V roku 1842, po ukončení prvej ópiovej vojny a po podpísaní Nankinskej zmluvy, bola Spojenému kráľovstvu odstúpená časť čínskeho územia – ostrov Hongkong. Nankinská zmluva tak bola zjavne prvou nerovnoprávnou zmluvou medzi Čínou a zahraničnými imperialistami. Po skončení druhej ópiovej vojny bol v roku 1860 Veľkej Británii odstúpený aj polostrov Kowloon. 9. júna 1898 bola podpísaná dodatková konvencia o rozšírení územia o Nové teritóriá a ďalších 235 ostrovov, ktoré boli na rozdiel od ostrova Hongkong a Kowloonu prenajaté na 99 rokov.
Odovzdanie Hongkongu Číne.
Roku 1997, 30. júna o polnoci bol Hongkong odovzdaný Číne. Uskutočnilo sa to na základe čínsko-britskej deklarácie, ktorú v roku 1984 podpísali čínsky premiér Čao C'-jang a britská premiérka Margaret Thatcherová. V deklarácii sa uvádza, že Hongkong síce bude súčasťou Číny, tá by ale nemala mať moc zasahovať do hongkonskej politiky, a Hongkong si zachová kapitalistické zriadenie na ďalších 50 rokov do roku 2047, t. j. začne platiť „jedna krajina, dva systémy“.
K tomuto výsledku viedli dvojročné rokovania medzi Margaret Thatcherovou a Teng Siao-pchingom, ktoré sa začali v roku 1982. Čína vyvíjala veľké úsilie získať Hongkong späť, no ocitla sa v dileme, pretože prostým zlúčením s ekonomickým systémom Číny by možno Hongkong zbavila dovtedy vybudovanej prosperity. Zahraničný kapitál by sa ľahko preniesol na iné miesto. Teng Siao-pching preto navrhol, aby nová čínska ústava umožnila vznik osobitných administratívnych oblastí, v ktorých môžu fungovať odlišné právne a ekonomické systémy. Takýmto spôsobom vznikla „Osobitná administratívna oblasť Hongkong“, ktorá si teda udržala kapitalistické hospodárstvo a väčšinu demokratických slobôd. Tieto privilégiá si má Hongkong podľa dohody medzi Čínou a Spojeným kráľovstvom zachovať do roku 2047. Trvalo tak 13 rokov pripraviť Hongkong na zjednotenie s Čínou. Počas nich bolo potrebné vypracovať ústavný dokument; ide o „Základný zákon Osobitnej administratívnej oblasti Čínskej ľudovej republiky Hongkong“, na ktorom pracovala zmiešaná komisia Číny a Hongkongu od roku 1985, mala 150 členov. Práce na dokumente sa skončili v roku 1989; bol vyhlásený 4. apríla 1990.
K otázke, čo nastane po roku 2047, sa Čína zatiaľ nevyjadrila.

</doc>
<doc id="650825" url="https://sk.wikipedia.org/wiki?curid=650825" title="Eridanus (kopa galaxií)">
Eridanus (kopa galaxií)

Kopa galaxií Eridanus alebo len kopa Eridanus je kopa galaxií vzdialená približne 75 miliónov svetelných rokov od Zeme, ktorá obsahuje 73 hlavných galaxií a približne 200 galaxií celkom. Z nich je približne 30 % podľa Hubblovej klasifikácie eliptických alebo šošovkových a zvyšných 70 % je špirálových alebo nepravidelných. Tieto galaxie sa nachádzajú v menších skupinách, ktoré sú navzájom voľne gravitačne spojené, čo naznačuje, že systém stále kondenzuje z Hubblovho zákona a spolu tvorí kopu o približnej hmotnosti 1014 M☉. Táto hypotéza podporuje nízku rýchlosť rozptylu v porovnaní napríklad s kopou galaxií Coma. Kopa Eridanus sa nachádza v súhvezdí Eridanus v blízkosti kopy galaxií Pec a niekedy sa nazýva aj „kopa galaxií Pec II“.

</doc>
<doc id="650826" url="https://sk.wikipedia.org/wiki?curid=650826" title="Antonina Vladimirovna Krivošapková">
Antonina Vladimirovna Krivošapková

Antonina Vladimirovna Krivošapková (; * 21. júl 1987, Rostov nad Donom) je ruská atlétka.
Športová činnosť.
V disciplíne 400 m v roku 2009 získala bronz na svetovom šampionáte, v roku 2009 sa stala európskou šampiónkou na európskom halovom šampionáte, v roku 2010 získala európske striebro a v roku 2011 bola štvrtá na svetovom šampionáte.
Olympijské hry.
Na Letných olympijských hrách 2012 v Londýne získala v súťaži 400 metrov 6. miesto a v štafete žien na 400 metrov 2. miesto. Vo februári 2017 však bola diskvalifikovaná. Krivošapková mala pozitívny test na turinabol. Nesúťažila už od roku 2017. Rusko malo zo všetkých národov najviac pozitívnych nálezov pri opakovanej analýze vzoriek z Pekingu 2008, Londýna 2012 a Ria 2016.

</doc>
<doc id="650832" url="https://sk.wikipedia.org/wiki?curid=650832" title="Timur Marselevič Safin">
Timur Marselevič Safin

Timur Marselevič Safin (; * 4. august 1992, Taškent, Uzbekistan) je ruský šermiar, olympijský víťaz v tímovej súťaži.
Športová činnosť.
So šermom začal v roku 2001 v Ufe. Na svetovom pohári získal jednu zlatú, jednu striebornú a dve bronzové medialy. Na svetovom šampionáte získal jednu bronzovú medailu. Šermuje pravou rukou.
Olympijské hry.
Na Letných olympijských hrách 2016 v Riu získal v tímovej súťaži fleretom zlato a v individuálnej striebro. Za zásluhy na Olympiáde získal v roku 2016 Rád priateľstva.

</doc>
<doc id="650843" url="https://sk.wikipedia.org/wiki?curid=650843" title="Timur Safin">
Timur Safin



</doc>
<doc id="650845" url="https://sk.wikipedia.org/wiki?curid=650845" title="Antonina Vladimirovna Krivošapka">
Antonina Vladimirovna Krivošapka



</doc>
<doc id="650847" url="https://sk.wikipedia.org/wiki?curid=650847" title="Antonina Krivošapka">
Antonina Krivošapka



</doc>
<doc id="650848" url="https://sk.wikipedia.org/wiki?curid=650848" title="Antonina Krivošapková">
Antonina Krivošapková



</doc>
<doc id="650850" url="https://sk.wikipedia.org/wiki?curid=650850" title="Nayib Bukele">
Nayib Bukele

Nayib Armando Bukele Ortez (* 24. júl 1981, San Salvador, Salvádor) je salvádorský politik a podnikateľ, súčasný prezident Salvádoru. V roku 2019 zvíťazil v prezidentských voľbách a stal sa tak 46. prezidentom Salvádoru. Do úradu nastúpil 1. júna 2019 ako najmladší prezident v dejinách Salvádora. Nayib Bukele bol kandidátom stredopravicovej strany GANA a stal sa tak prvým prezidentom od čias vlády Josého Napoleóna Duarte (19841989), ktorý nebol zvolený ako kandidát jednej z dvoch hlavných politických strán v krajine, FMLN a ARENA. Je tiež zakladateľom politickej strany Nuevas Ideas.
11. marca 2012 bol zvolený za primátora mesta Nuevo Cuscatlán, nasledovne 1. marca 2015 bol zvolený za primátora hlavného mesta San Salvador a 1. mája 2015 sa ujal úradu. Protestoval a vyhral voľby do oboch verejných funkcií pod záštitou ľavicovej strany Front národného oslobodenia Farabunda Martího.
V prezidentských voľbách v roku 2019 zvíťazil s 53,1%. V roku 2024 bol znovuzvolený na druhé funkčné obdobie so ziskom 84,6% platných hlasov potom, čo ústavný súd reinterpretoval ústavou daný zákaz zvolenia na nadväzujúce funkčné obdobie. Bukele je pri 93 percentnej dôvere jedným z najobľúbenejších politických lídrov na svete, a je obľúbený aj v ostatných krajinách Latinskej Ameriky.
Život.
Je synom Olgy Ortez de Bukele a Armanda Bukele Kattán. Podľa "The Times of Israel" Bukeleho starí rodičia z otcovej strany boli palestínski kresťania z Jeruzalema a Betlehema zatiaľ čo jeho stará mama z matkinej strany bola katolíčka a starý otec bol pravoslávny. Jeho otec neskôr konvertoval na islam a stal sa imámom. „Nayib“ je hispanicizovaná verzia arabského mena „Najib“.
Nayib založil svoju prvú spoločnosť vo veku 18 rokov. V článku v digitálnych novinách El Faro sa uvádza, že Nayib Bukele vlastní spoločnosť Yamaha Motors El Salvador, spoločnosť, ktorá predáva a distribuuje produkty Yamaha v Salvádore. Bol tiež riaditeľom a prezidentom spoločnosti OBERMET, S.A. DE C.V.
Prezident Salvádoru.
Počas prezidentskej kampane sa Bukele zaviazal ukončiť gangové násilie v krajine, kvôli ktorému bol Salvádor považovaný za jednu z najnebezpečnejších krajín na svete. V roku 2019 ohlásil implementáciu Teritoriálneho Plánu Kontroly (PCT), ktorého cieľom bolo narušiť financovanie gangov a znížiť násilie. Počet vrážd v krajine poklesol počas jeho prvého roku vo funkcii o takmer 50% na 19,7 vrážd na 100 000 obyvateľov, čo Bukele pripísal práve PCT. Noviny "El Faro" a neskôr ministerstvo financií Spojených štátov ovinili Bukeleho vládu z tajného vyjednávania s gangmi. Bukele mal ponúknuť gangom viac slobody vo väzniciach a finančné prémie, výmenou za zníženie počtu vrážd a podporu jeho politickej strany vo voľbách.
Cez víkend od 25 do 27. marca 2022 zabili gangy v Salvádore 87 ľudí; 26. marca bolo zabitých 62 ľudí, čo bolo najviac za jeden deň od salvádorskej občianskej vojny. 27. marca vyhlásilo zákonodárne zhromaždenie 30-dňový výnimočný stav, počas ktorého boli potlačené viaceré ústavné práva. Vo februári roku 2023 otvorila salvádorská vláda nové Centrum Obmedzenia Terorizmu (CECOT), ktoré je s kapacitou 40 000 väzňov jednou z najväčších väzníc na svete. V júni 2024 bolo v CECOT-e uväznených aspoň 14 532 väzňov. V roku 2024 bolo v Salvádore zaznamenaných 1,9 vrážd na 100 000 obyvateľov, čo z neho podľa Bukeleho urobilo „najbezpečnejšiu krajinu na západnej pologuli.“
7. septembra 2021 podpísal Bukele zákon, ktorý uzákonil Bitcoin ako zákonné platidlo v krajine.
Počas svojho predsedníctva bol mnohokrát kritizovaný opozíciou, ktorá označila jeho politiku za diktátorskú a fašistickú, najmä po nasadení armády do zákonodarneho zhromaždenia, aby zastrašil poslancov a prinútil ich schváliť PCT. Jeho prísne nariadenia týkajúce sa vírusu COVID-19 a zvládanie endemického násilia v Salvádore boli predmetom diskusie, rovnako ako nariadenie armáde obkľúčiť zákonodarný orgán, po ktorom bol označovaný za autokrata.

</doc>
<doc id="650852" url="https://sk.wikipedia.org/wiki?curid=650852" title="Ján Branislav Hergott">
Ján Branislav Hergott



</doc>
<doc id="650853" url="https://sk.wikipedia.org/wiki?curid=650853" title="Ján Branislav Hergotič">
Ján Branislav Hergotič



</doc>
<doc id="650854" url="https://sk.wikipedia.org/wiki?curid=650854" title="Ján Branislav Herguth">
Ján Branislav Herguth



</doc>
<doc id="650855" url="https://sk.wikipedia.org/wiki?curid=650855" title="Jazerná panva">
Jazerná panva



</doc>
<doc id="650858" url="https://sk.wikipedia.org/wiki?curid=650858" title="Marián Žernovič">
Marián Žernovič

Marián Žernovič (* 1. júl 1991, Považská Bystrica) je slovenský reprezentant v hádzanej. Hrá na poste brankára v klube FTC Budapešť. V roku 2020 získal ocenenie Najlepší hádzanár Slovenska.
Žernovič je odchovanec považskobystrickej hádzanej. Od sezóny 2011/12 pôsobil v klube HC SPORTA Hlohovec. V polovici ročníka 2016/17 prestúpil na zvyšok sezóny do klubu HKM Slovan Duslo Šaľa. Od leta 2017 hrá za maďarský klub FTC Budapešť.

</doc>
<doc id="650860" url="https://sk.wikipedia.org/wiki?curid=650860" title="Jazero (rozlišovacia stránka)">
Jazero (rozlišovacia stránka)

Jazero môže byť:

</doc>
<doc id="650864" url="https://sk.wikipedia.org/wiki?curid=650864" title="ICN Business School">
ICN Business School

ICN Business School je európska biznis škola nachádzajúca sa v La Défense v Paríži, Berlíne, Nancy a Norimbergu. Bola založená v roku 1905.
Charakteristika.
ICN je trojnásobne akreditovaná medzinárodnými AMBA, EQUIS a AACSB. Škola má cca 15 000 absolventov. Významnými absolventmi sú Nicolas Thévenin (francúzsky katolícky arcibiskup) a Masséré Touré (politik, Pobrežie Slonoviny).
Študijné programy.
ICN má svoj Master in Management program, niekoľko Masters programov v rôznych oblastiach ako napríklad marketing, financie, médiá, ľudské zdroje. ICN udeľuje aj PhD. titul.
Umiestnenia v rebríčkoch.
V roku 2019 sa program Master in Management umiestnil na 54. mieste v globálnom rebríčku Financial Times.

</doc>
<doc id="650865" url="https://sk.wikipedia.org/wiki?curid=650865" title="Institut commercial de Nancy">
Institut commercial de Nancy



</doc>
<doc id="650866" url="https://sk.wikipedia.org/wiki?curid=650866" title="ICN">
ICN



</doc>
<doc id="650869" url="https://sk.wikipedia.org/wiki?curid=650869" title="Hádzanárska konfederácia Južnej a Strednej Ameriky">
Hádzanárska konfederácia Južnej a Strednej Ameriky

Hádzanárska konfederácia Južnej a Strednej Ameriky (, skr. COSCABAL, , skr. SCAHC) je strešná organizácia krajín Južnej a Strednej Ameriky v hádzanej a plážovej hádzanej. Vznikla v roku 2019 a v roku 2020 združovala 19 národných hádzanárskych federácií. Sídli v Santiagu, v Čile a jej prezidentom je od 2019 Čiľan Marcel Guido Mancilla Bravo. COSCABAL je jednou zo šiestich členských konfederácií Medzinárodnej hádzanárskej federácie (IHF).
Najvyšším organánom COSCABAL je "Kongres", ktorý je zákonodárnym organánom a je tvorený zástupcami všetkých členských federácií. Nižšími orgánmi sú "Rada", "Výkonný výbor" a "Stály výbor". Stály výbor je tvorený nasledovnými komisiami:
Dejiny.
COSCABAL vznikla 15. apríla 2019 na kongrese v kolumbijskom Cali. Vznikla na popud IHF, ktorá sa na svojom zasadnutí v januári 2018 rozhodla pozastaviť bývalú kontinentálnu federáciu pre celú AmerikuPanamerickú hádzanárskú federáciu, a rozdeliť ju na dve samostatné konfederácie. Hlasovanie rady IHF dopadlo nasledovane: za rozdelenie 102 hlasov, proti 26 hlasov, zdržalo sa 40 hlasov. Túto myšlienku presadzoval aj samotný prezident IHFHassan Moustafa. Dôvod rozdelenia spočíval v tom, že pokrok hádzanej na americkom kontinentne podľa IHF nenapredoval v dostatočnej miere a jedným z jeho problémov boli aj veľké vzdialenosti a z nich vyplývajúce veľké cestovné náklady. PAHF podnikla bez prizvania člena IHF interné hlasovanie na svojom kongrese v roku 2018 v Bogote, ktoré dopadlo proti jej pozastaveniu a podala kvôli rozhodnutiu IHF sťažnosť na Športový arbitrážny súd (CAS). Ten uznal námietku PATHF. IHF však svoje rozhodnutie nezmenila a podľa reglementu dočasne organizovala panamerické súťaže. Na mimoriadnom kongese IHF v roku 2019 v Göteborgu schválila vytvorenie dvoch nových konfederáciiCOSCABAL a NACHC.
Od roku 2018 spustila COSCABAL svoju prvú súťaž národných tímovMajstrovstvá Južnej a Strednej Ameriky, a rovnako aj kontinentálnu klubovú súťaž. 

</doc>
<doc id="650872" url="https://sk.wikipedia.org/wiki?curid=650872" title="Čínske ľudové politické poradné zhromaždenie">
Čínske ľudové politické poradné zhromaždenie

Čínske ľudové politické poradné zhromaždenie (, ; , CPPCC) je organizácia jednotného frontu čínskeho ľudu, politický poradný orgán v Čínskej ľudovej republike. Od svojho založenia mala signifikantné miesto v čínskom politickom aj sociálnom živote. Je dôležitou inštitúciou pre viacstrannú spoluprácu a politické konzultácie pod vedením Komunistickej strany Číny.
Dejiny.
Po skončení druhej svetovej vojny vytvorili Komunistická strana Číny a Kuomintang Politické poradné zhromaždenie. Od 10. do 31. januára 1946 sa osem zástupcov Kuomintangu, sedem zástupcov Komunistickej strany Číny, deväť z Čínskej demokratickej ligy, päť z Čínskej strany mládeže a deväť ctihodných osobností stretlo v Čchung-čchingu na politickom konzultačnom stretnutí. Určili sa základné zásady mierového budovania štátu a navrhli sa pozmeňovacie návrhy k Ústave Čínskej republiky. V novembri toho istého roku Kuomintang oznámil zvolanie „Ústavného národného kongresu“, Komunistická strana Číny a Čínska demokratická liga Kuomintang odsúdila za porušenie rozhodnutia Politického poradného zhromaždenia, čo malo za následok jeho rozpustenie.
Po víťazstve nad Kuomintangom vyzvala Komunistická strana Číny všetky politické strany a spoločenské organizácie k spolupráci. Prihlásilo sa 23 organizácií, ktorých zástupcovia zostavili tzv. prípravný výbor Nového politického poradného zhromaždenia. Jeho úlohou bolo stanoviť podmienky pre zostavenie novej vlády a zastupiteľských orgánov štátnej moci a navrhnúť dokument, ktorý by v prechodnom období suploval ústavu.
Nové politické poradné zhromaždenie naviazalo na činnosť Politického poradného zhromaždenia z roku 1946.
Prípravný výbor Nového politického poradného zhromaždenia zmenil názov na Čínske ľudové politické poradné zhromaždenie (ČĽPPZ) a vypracoval dokument s názvom Spoločný program ČĽPPZ. Charakterizovala sa v ňom povaha nového štátu ako "novodemokratický", založený na "diktatúre ľudu". Formuloval práva a povinnosti občanov, deklaroval zrovnoprávnenie žien a rovnoprávne postavenie všetkých národností.
Komunistická strana Číny zvolala 21. až 30. septembra 1949 prvé plénum Čínskeho ľudového politického poradného zhromaždenia. Tohto pléna sa zúčastnilo 662 zástupcov zo 46 jednotiek. Čínska ľudová republika bola vyhlásená 21. septembra 1949 pri ustanovujúcej schôdzi ČĽPPZ a potom 1. októbra 1949 z Brány nebeského pokoja v Pekingu.
V septembri 1954 sa zvolení poslanci zišli v prvom zasadnutí Všečínskeho zhromaždenia ľudových zástupcov, aby prevzali úlohy, ktoré doteraz plnilo ČĽPPZ.
Počas obdobia kultúrnej revolúcie bola činnosť zhromaždenia ochromená. Až na konci roku 1971 sa začala postupne obnovovať.
Funkcie.
Jedným z hlavných cieľov ČĽPPZ je zabezpečenie takzvaného "jednotného frontu", čo v praxi znamená organizácia a koordinovanie spolupráce množstva inštitúcií a jednotlivcov tak, aby ich konanie bolo v súlade s požiadavkami vedenia Komunistickej strany Číny. Okrem toho má na starosti podporu rozvoja socializmu a vzájomného dohľadu v čínskom politickom systéme. Podporuje propagáciu učenia marxizmu-leninizmu a myšlienok Mao Ce-tunga.
Plenárne zhromaždenie sa koná raz ročne, spoločne so zasadaním Všečínskeho zhromaždenia ľudových zástupcov, t.j. čínskeho parlamentu. Spoločné zasadanie týchto dvoch organizácií sa v čínštine označuje ako "dvojité zasadanie" (, ), na ktorom sa prijímajú najdôležitejšie zákony. 
Zloženie ČĽPPZ.
ČĽPPZ má národný výbor a miestne výbory. Funkčné obdobie národného výboru je 5 rokov, má niekoľko predsedov, podpredsedov a generálnych tajomníkov. Na každé funkčné obdobie sa zriaďuje aj stály výbor, ktorý predsedá schôdzam. Stály výbor sa skladá z predsedu, podpredsedu, generálneho tajomníka a stáleho výboru národného výboru. Predseda stáleho výboru národného výboru dohliada na činnosť stáleho výboru. Boli zriadené ďalšie výbory, ktoré napomáhajú plynulej činnosti ČĽPPZ.
V provinciách, autonómnych oblastiach, mestách a obciach boli zriadené mieste výbory ČĽPPZ.
Súčasným predsedom Národného výboru ČĽPPZ je Wang Chu-ning.

</doc>
<doc id="650875" url="https://sk.wikipedia.org/wiki?curid=650875" title="Ján Abrahamffy">
Ján Abrahamffy



</doc>
<doc id="650878" url="https://sk.wikipedia.org/wiki?curid=650878" title="Oxid arzenitý">
Oxid arzenitý

Oxid arzenitý (As2O3) je anorganická dvojprvková zlúčenina, jeden z oxidov arzénu.
Vlastnosti.
V pevnom skupenstve sú známe tri formy: kubická, monoklinická a amorfná. Vo všetkých troch formách, ako aj v roztoku a plynnej fáze sa vyskytuje vo podobe diméru As4O6, izoštruktúrny s (Oxid fosforitý|P4O6). Pri teplote nad 800 °C disociuje na monomér As2O3.
Chemické vlastnosti.
Pripravuje sa oxidáciou vzdušným kyslíkom pri zvýšenej teplote:
 4 As + 3 O2 → As4O6
, priemyselne žíhaním rúd arzénu, napr. arzenopyritu, alebo auripigmentu
 4 FeAsS + 10 O2 → 2 Fe2O3 + As4O6 + 4 SO2
 2 As2S3 + 9 O2 → As4O6 + 6 SO2
Oxid arzenitý je amfotérny, roztoky majú slabo kyslý charakter. Reakciou s roztokmi hydroxidov alkalických kovov vznikajú príslušné arzenitany. Na rozdiel od oxidu fosforitého, oxid arzeničný vznikne len reakciou so silnými oxidačnými činidlami ako ozón, peroxid vodíka a kyselina dusičná. Redukciou, v závislosti od podmienok, vznikne arzén, alebo až arzán:
 As4O6 + 6 Zn + 24 HNO3 → 4 AsH3 + 12 Zn(NO3)2 + 6 H2O
Oxid arzenitý ako jed.
Oxid arzenitý je historicky najviac známy jed. Jeho iné názvy sú arzenik, utrejch, otrušík. Na otravu má priam ideálne vlastnosti – je jedovatý, dobre rozpustný vo vode, bez chuti, bez zápachu, otrava pripomína ochorenie na choleru, ktorá bola v minulosti pomerne častou a smrteľnou chorobou, bol ľahko dostupný ako jed na potkany a šelmy a používal sa pri love kožušinovej zveri.
Smrteľná dávka oxidu arzenitého pre človeka je 14 mg na kilogram jeho hmotnosti.
História.
Uvažuje sa, že arzenikom bol otrávený Napoleon i slávny americký polárnik Charles Francis Hall, ktorý zomrel počas jeho výpravy za polárny kruh. Asi sa námorníkom už nechcelo mrznúť. Až po mnohých desaťročiach sa zistilo, že arzenikom bol otrávený aj jeden z historicky najslávnejších koní – austrálsky ryšiak Phar Lap. 
V roku 1900 sa niekoľko tisíc ľudí v Manchesteri otrávilo na tento jed pitím piva, ktoré bolo vyrobené s použitím vody kontaminovanej arzénovými rudami. Okolo 70 ľudí vtedy prišlo o život.
V Číne bol oxid arzenitý použitý japonskou armádou ako bojový plyn počas druhej svetovej vojny.
Využitie.
Používa sa pri solarizácii skla – zmene farby skla účinkom svetla počas jeho výroby.

</doc>
<doc id="650881" url="https://sk.wikipedia.org/wiki?curid=650881" title="Bejzbal na Panamerických hrách 1951">
Bejzbal na Panamerických hrách 1951

Bejzbal na Panamerických hrách 1951 bol bejzbalový turnaj v rámci multišportového podujatia Panamerických hier 1951. Konal sa v Buenos Aires, v Argentíne v dňoch od 27. februára do 6. marca 1951, za účasti 8 mužských tímov. Zápasy sa odohrali na štadióne v Buenos Aires s kapacitou 2 000 sediacich divákov, hoci priemerné návštevy na zápasoch boli 4 000, na zápase Kuby a USA to bolo až 8 000 divákov. V dôsledku vážneho poškodenia štadióna kvôli búrkam sa turnaj oneskoril o niekoľko dní. Turnaj sa hral jednokolovým systémom každý s každým. 
Titul získala , ktorá sa v osemčlennej skupine umiestnila pred a . Kuba vyhrala nad USA v poslednom zápase turnaja výsledkom . Tím USA tvorili hráči univerzitného tímu Wake Forest University.

</doc>
<doc id="650883" url="https://sk.wikipedia.org/wiki?curid=650883" title="Červený Bicykel">
Červený Bicykel

Červený Bicykel je slovenská hudobná skupina z Bratislavy, ktorá sa prezentuje vlastnou tvorbou so slovenskými textami. Kapela sprevádza poslucháčov rôznymi štýlmi, ale asi najčastejšie je zaraďovaná do kategórií indie, folk a rock. Červený Bicykel pedáluje na scéne už vyše 10 rokov a v roku 2019 si vydal debutový album Nechaj sa zviesť. Jeho tvorba občas zaznieva v rádiách či naživo na festivaloch, mestských akciách a kluboch. Kapela momentálne hrá v zostave Viťo Chrappa – gitara a spev, František Majerník – gitara, Jaroslav Dutka – bicie a Roman Bekö – basgitara. Tvorba je inšpirovaná cestovaním, prírodou a samozrejme láskou. V roku 2025 kapela vydala druhý album Rázcestie, na ktorom je 12 piesní.
Tvorba.
Skupina má za sebou viacero vystúpení nielen na Slovensku, ale aj v Česku. Jej tvorba je inšpirovaná prírodou, cestovaním a láskou. 

</doc>
<doc id="650888" url="https://sk.wikipedia.org/wiki?curid=650888" title="Myia">
Myia

Myia () môže byť:

</doc>
<doc id="650889" url="https://sk.wikipedia.org/wiki?curid=650889" title="Myia (filozofka)">
Myia (filozofka)

Myia () bola grécka filozofka na prelome 6. a 5. storočia pred Kr.
Myia bola podľa starovekých písomných zdrojov dcérou Pytagora a jeho manželky Theano. Vydala sa za Milóna z Krotónu, slávneho atléta, ktorý bol rovnako ako ona pytagorovcom. Už ako mladé dievča bola medzi ženami v Krotóne vedúcou tohto združenia, a neskôr ako manželka známa svojím príkladným správaním (podľa pytagorovských morálnych zásad). Zo spisov, ktoré sa jej pripisovali (i iným deťom Pytagora, ako napr. Télaugovi alebo Arignóté, existujúcich ešte v časoch Porfyria) sa zachoval len jeden list. Autorkou tohto listu ale nemohla byť ona. Na pseudoepigrafický charakter listu poukazuje jeho dialekt, ktorý datujú do 3. stor. pred Kr. alebo 2. stor. pred Kr. (aj jeho štýl naznačuje, že bol napísaný o stáročia neskôr). Najstarší odkaz naň je v fragmente Timaia pochádzajúceho z prvej štvrtiny 3. stor. pred Kr.
Aj keď sú pochybnosti o tom, že autorkou listu bola Myia, dcéra Pytagora, je možné, že ho napísala žena (podobne ako u mužov, i ženy z pytagorovej školy mali za úlohu učiť iné ženy o tom, čo majú vedieť, aby svoj život žili vo vnútornej harmónii). List je adresovaný matke, prvorodičke, menom Fyllis, ktorej dáva poradenstvo o opatere dieťaťa (o dojčení a starostlivosti o deti písali v staroveku väčšinou muži napr. grécky lekár Sóranos z Efezu). Pozoruhodné je, že sa v ňom už v tom období uvádza najlepší „pomer“ (συμμετρα - "symmetra") teploty vzduchu a vody, na pitie a kúpanie, ako aj tvrdosti lôžka. Poradenstvo v oblasti starostlivosti o deti sa pripisovalo aj jej matke Theano.
List "Myie adresovaný Fyllide": „"Pozdrav. Tu je moja rada, keď ste sa už stali matkou. Vyberte si priateľskú a čistotnú opatrovateľku, skromnú ženu, ktorá nemá sklon k ospalosti ani k opilstvu. Takáto žena by si mala vedieť urobiť úsudok o tom, ako sa primerane postarať o dieťa, je veľmi dobré ak má aj mlieko, aby ho vyživovala a tiež aby sa nedala ľahko presvedčiť svojím manželom, aby s ním spala, pretože teraz má dôležitejšiu úlohu. Od tejto voľby, ktorú urobíte, závisí celý život vášho milovaného dieťaťa. Opatrovateľka mu ponúkne prsník nie podľa svojho rozmaru, ale podľa jeho potreby. Tak podporí jeho zdravie. Nepodľahne spánku, keď bude unavená, ale ľahne si len vtedy, keď bude aj novorodenec odpočívať. Neposkytne si pri dieťati žiadnu úľavu. Opatrovateľka by nemala byť príliš temperamentná, mnohovravná alebo nekontrolovateľná vo svojej chuti po jedle, ale usporiadaná a mierna, praktická, a pokiaľ je to možné, nie cudzinka, ale Grékyňa. Najlepšie je, ak sa dieťa odstaví keď je už dobre nasýtené mliekom. Odpočinok je potom pre najmenších sladký a také kŕmenie najúčinnejšie. Ak sa mu podáva už iné jedlo, malo by byť čo najjednoduchšie. Mala by sa zdržať vína, pretože má silný účinok, a len striedmo ho primiešať do večerného mlieka. Čo sa týka kúpania detí, nie je dobrý častý kúpeľ, ale len občasný. Ovzdušie okolo dieťaťa by malo mať rovnomernú rovnováhu medzi teplom a chladom a miestnosť by nemala byť veľmi uzatvorená, ale ani príliš vystavená vetru. Okrem toho by jeho pitná voda nemala byť priveľmi tvrdá ani veľmi mäkká a ani postieľka príliš drsná, skôr by mala byť ohľaduplná voči jemnej pokožke dieťaťa. V každej z týchto oblastí príroda túži po tom, čo je oprávnené a nie po tom čo je luxusné. Toľko si myslím, že vám bolo užitočné k tomu napísať v súčasnosti. S pomocou Boha vám budem v budúcnosti poskytovať možné a vhodné pripomienky týkajúce sa výchovy dieťaťa."“

</doc>
<doc id="650890" url="https://sk.wikipedia.org/wiki?curid=650890" title="Revaskularizácia">
Revaskularizácia

Revaskularizácia je obnovenie prietoku krvi tepnou do orgánu, jeho časti alebo časti tela. V tomto článku sa opisuje liečebný výkon, okrem neho jestvuje aj fyziologická revaskularizácia, ku ktorej dochádza postupnou novotvorbou ciev.
Indikácie revaskularizácie.
Podľa naliehavosti sa rozlišuje urgentná revaskularizácia pri náhle vzniknutom, život alebo zdravie bezprostredne ohrozujúcom uzávere tepny (akútny infarkt myokardu, náhla cievna mozgová príhoda, akútna končatinová alebo mezenterická ischémia) a plánovaná revaskularizácia, ktorej potreba vznikne pri postupne vznikajúcom zúžení cievy, ktoré sa nepodarilo dostatočne ovplyvniť konzervatívnou liečbou. 
Alternatívou revaskularizačného výkonu je aplikácia fibrinolytickej (trombolytickej) liečby pri náhlom uzatvorení tepny krvnou zrazeninou (trombom alebo embolom). Používa sa pri infarkte myokardu, pľúcnej embólii, pri niektorých uzáveroch končatinových tepien, pri liečbe ischemickej cievnej mozgovej príhody (samostatne alebo popri endovaskulárnej intervencii).
Hoci sa revaskularizácia vykonáva spravidla na tepnách, ojedinele sa používa aj pri rozsiahlej žilovej trombóze.
Spôsoby revaskularizácie.
Chirurgickú revaskularizáciu je možné kombinovať s perkutánnou intervenciou napríklad pri revaskularizácii dolných končatín.
Komplikácie.
Komplikácie revaskularizačných výkonov môžu byť celkové a lokálne. Medzi celkové, ktoré väčšinou nie sú špecifické pre revaskularizačný výkon, patria napríklad komplikácie kardiálne, respiračné a hemokoagulačné. Z lokálnych sa najčastejšie vyskytuje trombóza v oblasti rekonštrukcie, infekcia štepu, krvácanie. Ich výskyt závisí od lokalizácie výkonu a použitej techniky.
Nasledovná liečba.
Na poškodenom povrchu cievy hrozí vytvorenie trombu a opätovné jej uzatvorenie. Po revaskularizácii preto pacienti pravidelne užívajú antitrombotickú liečbu, väčšinou podľa osvedčeného protokolu pre daný typ výkonu. Prvá dávka (dávky) sa zvyčajne aplikujú už počas výkonu injekčne, nasledovná perorálna liečba je dlhodobá, niekedy až doživotná.

</doc>
<doc id="650892" url="https://sk.wikipedia.org/wiki?curid=650892" title="Lejľa Iliasivna Adžametovová">
Lejľa Iliasivna Adžametovová

Lejľa Iliasivna Adžametovová (; * 3. september 1994, Uzbekistan) je ukrajinská atlétka, paralympijská zlatá medailistka.
Športová činnosť.
S paraatletikou začala v roku 2006 v meste Ašta na Ukrajine vo veku 11 rokov. V roku 2016 vytvorila európsky rekord na 200 metrov.
Paralympijské hry.
Na Letných paralympijských hrách 2016 v Riu vytvorila svetový rekord na 100 metrov 11,86 už v rozbehoch, vo finále ho ešte znížila na 10,79. Vyhrala tiež bronz na 400 metrov.
Na svetovom šampionáte v roku 2017 získala tri zlaté medaily v kategórii T13: 100 m s časom 12,00; 200 m s časom 24,63 (novým európskym rekordom) a 400 m s časom 56,58.
V roku 2018 získala zlato na Európskom parašampionáte na 100 metrov s časom 11,93 vytvorila šampionátny rekord.

</doc>
<doc id="650902" url="https://sk.wikipedia.org/wiki?curid=650902" title="Lejľa Adžametovová">
Lejľa Adžametovová



</doc>
<doc id="650904" url="https://sk.wikipedia.org/wiki?curid=650904" title="Lejľa Adžametova">
Lejľa Adžametova



</doc>
<doc id="650908" url="https://sk.wikipedia.org/wiki?curid=650908" title="Peter Gregor (cestovateľ)">
Peter Gregor (cestovateľ)

Peter Gregor (* 28. október 1986, Bratislava) je slovenský cestovateľ, publicista, hudobník (štýl dark ambient, dungeon synth ), básnik a podnikateľ. Jeho otec je slovenský filozof Vlado Gregor.
Životopis.
Absolvoval štúdium na Pedagogickej a sociálnej akadémii. Ako nadšenec autentického cestovania sa v roku 2010 vydal stopom z Istanbulu do Káhiry. Opakovane navštívil Irak, na jar v roku 2013 a v októbri 2023 Afganistan už pod vládou Talibanu. V marci roku 2018 pristál do južnej provincie Somálska - Jubbaland, kde bol prvým bielym turistom od roku 1990. Spolu s horolezcom Martinom Jurišom vystúpil v novembri 2018 na najvyšší vrchol Iraku - Cheekha Dar, pričom išlo o prvý slovenský výstup. V roku 2019 navštívil územie hnutia Hizballáh v Libanone, priamo na hranici s Izraelom. Peter navštevuje územia, ktoré sú turisticky dlhodobo nepoznané alebo zasiahnuté konfliktom. Jeho posledné kroky viedli do vojny poznačeného Jemenu v máji roku 2023 a v januári v roku 2024, kedy navštívil bojmi zasiahnutý prístav Aden a rok neskôr zase Rožavu - (prevažne) kurdský región v Sýrii necelý mesiac po páde prezidenta Baššára Asada.
O svojich cestách aktívne prednáša, bloguje, publikuje v renomovaných časopisoch alebo poskytuje rozhovory pre známe internetové portály.
Hudobná tvorba.
Peter Gregor je so svojím projektom Project Gregus predstaviteľom hudobného žánru Dungeon Synth. V roku 2021 mu vyšiel album s názvom "Return of the sun" pod hlavičkou ukrajinského vydavateľstva Depressive Illusions Records. Rok na to sa jeho skladba "Trolls Movement" objavila na česko-slovenskej kompilácii tohto žánru s názvom Czech &amp; Slovak Dungeon Synth Compilation, vydavateľstvo Sky Burial. Rok 2023 sa niesol v znamení nahrávky "Hunting the peace" od talianskeho vydavateľa Earth &amp; Sky Productions, kde sa objavila skladba "Positive Dungeon" s vokálom od speváka Croma zo známej slovenskej atmosferickej metalovej skupiny "Orkrist." Svoje domovské vydavateľstvo našiel vo Fínsku. Center Of The Earth Records sa postaralo o jeho dve nahrávky - "Ghost awakening" a "Before the castle was closed."
Rok 2025 bol opäť plný hudobnej inšpirácie. Peter vydáva svoje ďalšie album na vinylovej platni. "Purple Sky Beloved" sa stretáva s mnohými pozitívnymi reakciami.
Publikovanie.
Knihy.
Vydal knihu Mimo turistickej zóny v slovenskom a českom jazyku.

</doc>
<doc id="650909" url="https://sk.wikipedia.org/wiki?curid=650909" title="MAP">
MAP



</doc>
<doc id="650910" url="https://sk.wikipedia.org/wiki?curid=650910" title="Ďurčanský">
Ďurčanský

Ďurčanský môže byť:

</doc>
<doc id="650911" url="https://sk.wikipedia.org/wiki?curid=650911" title="Jaskyňa na Pohanskom vrchu">
Jaskyňa na Pohanskom vrchu



</doc>
<doc id="650915" url="https://sk.wikipedia.org/wiki?curid=650915" title="Červ zemný">
Červ zemný



</doc>
<doc id="650918" url="https://sk.wikipedia.org/wiki?curid=650918" title="Pinjin">
Pinjin



</doc>
<doc id="650921" url="https://sk.wikipedia.org/wiki?curid=650921" title="Martin Pollack">
Martin Pollack

Martin Pollack (* 23. máj 1944, Bad Hall, Nemecká ríša – † 17. január 2025) bol rakúsky novinár, spisovateľ a prekladateľ poľskej literatúry do nemeckého jazyka.
Životopis.
Popri gymnaziálnom štúdiu získal Martin Pollack stolársku učňovskú skúšku. Počas vysokoškolských štúdií sa venoval slavistike a dejinám východnej Európy na Viedenskej univerzite, Varšavskej univerzite a rôznych univerzitách bývalej Juhoslávie. Už počas štúdia pracoval ako prekladateľ a novinár.
V roku 1987 začal Pollack pracovať v nemeckom týždenníku "Der Spiegel", v rokoch 1987 až 1998 bol korešpondentom z Viedne a Varšavy. Zároveň publikoval eseje a preklady poľských textov. Od roku 1998 bol na voľnej nohe.
Martin Pollack získal množstvo ocenení za svoje preklady poľskej literatúry a tiež za významný prínos v propagácii poľskej literatúry. Do nemeckého jazyka preložil okrem iného knihy Andrzeja Bobkowského, Ryszarda Kapuścińského, Mariusza Wilka a Wilhelma Dichtera.
Žil striedavo vo Viedni a Stegersbachu v Burgenlande.
Tvorba.
Texty Martina Pollacka majú dokumentárnu výpovednú hodnotu s cieľom zachytiť udalosti presne a bez vkladania subjektívnych názorov. Jeho knihy väčšinou zachytávajú udalosti z nedávnej minulosti, ktoré boli zabudnuté, napríklad. zločiny z 20. storočia, ktoré sa odohrali v Haliči, na východe rakúsko-uhorskej monarchie.
Napísal knihu "Der Tote im Bunker – Bericht über meinen Vater" (Smrť v bunkri – Správa o mojom otcovi) a v roku 2007 za ňu dostal stredoeurópsku literárnu cenu Angelus, za túto knihu tiež získal cenu Buch Preiss 2005. V tomto románe autor predstavuje príbeh vlastnej rodiny so zameraním na neslávne známe aktivity svojho otca počas druhej svetovej vojny, dôstojníka SS a vojnového zločinca Gerharda Basta, ktorý v roku 1944 operoval aj na území dnešného Slovenska. Týmto spôsobom sa Martin Pollack vyrovnal s vlastným ťaživým pôvodom, konkrétne s nacistickou minulosťou svojich rodinných príslušníkov.
V roku 2010 napísal román Kaiser von Amerika – Flucht aus Galizien (Americký cisár – Masový útek z Haliče). Kniha spracúva tému masového vysťahovalectva z tých najzaostalejších oblastí bývalej monarchie na prelome 19. a 20. storočia.

</doc>
<doc id="650922" url="https://sk.wikipedia.org/wiki?curid=650922" title="Interleukín 23">
Interleukín 23

Interleukín 23 (iné názvy: interleukín-23, IL-23) je heterodimérny cytokín zložený z podjednotky IL12B (IL-12p40) (ktorá je zdieľaná s IL12) a podjednotky IL23A (IL-23p19). IL-23 je súčasťou cytokínov rodiny IL-12. Bol identifikovaný funkčný receptor pre IL-23 (receptor IL-23), ktorý sa skladá z IL-12R β1 a IL-23R. Adnektín-2 sa viaže na IL-23 a súťaží s IL-23 / IL-23R. mRNA IL-23R je dlhá 2,8 kB a obsahuje 12 exónov. Preložený proteín obsahuje 629 aminokyselín, je to penetrujúci proteín typu I, ktorý obsahuje signálny peptid, N-terminálnu doménu podobnú fibronektínu III a intracelulárna časť obsahujúcu 3 potenciálne tyrozínové fosforylačné domény. V mitogénom aktivovaných lymfocytoch existuje 24 variant zostrihu IL-23R. IL-23R má v oblasti väzby IL-23 niektoré jednonukleotidové polymorfizmy, takže môžu existovať rozdiely v aktivácii Th17. Existuje tiež variant aIL-23R, ktorá má iba extracelulárnu časť a je známa ako rozpustný IL-23R. Táto forma môže súťažiť s membránovou formou o naviazanie IL-23 a môže existovať rozdiel v aktivácii imunitnej odpovede Th17 a regulácii zápalu a imunitnej funkcie.
Objavenie.
IL-23 bol prvýkrát popísaný Robertom Kasteleinom a jeho kolegami vo výskumnom ústave DNAX pomocou kombinácie výpočtových, biochemických a bunkových imunologických prístupov.
Funkcia.
IL-23 je zápalový cytokín. Ukázalo sa, že IL-23 je kľúčovým cytokínom na udržanie a expanziu Th17. Th17 sú polarizované pomocou IL-6 a TGF-β, ktoré aktivujú Th17 transkripčný faktor RORyt. IL-23 stabilizuje RORyt, a tak umožňuje Th17 správne fungovať a uvoľňovať ich efektorové cytokíny, ako sú IL-17, IL-21, IL-22 a GM-CSF, ktoré sprostredkujú ochranu pred extracelulárnymi parazitmi (huby a baktérie) a podieľajú sa na imunitnej bariére. Podobné účinky, aké má IL-23 na bunky Th17, boli popísané na prirodzených lymfoidných bunkách typu 3, ktoré po stimulácii IL-23 aktívne vylučujú cytokíny Th17.

</doc>
<doc id="650923" url="https://sk.wikipedia.org/wiki?curid=650923" title="Bejzbal na Panamerických hrách 1955">
Bejzbal na Panamerických hrách 1955

Bejzbal na Panamerických hrách 1955 bol bejzbalový turnaj v rámci multišportového podujatia Panamerických hier 1955. Konal sa v Mexiko City, v Mexiku v dňoch od 13. do 24. marca 1955, za účasti 5 mužských tímov. Nováčikmi podujatia boli družstvá a . Bejzbalový turnaj sa hrách organizuje od roku 1951 a toto bolo jeho 2. vydanie. Zápasy sa odohrali na štadióne "Parque del Instituto Mexicano del Seguro Social" s kapacitou 25 000 divákov, na niekdajšom najväčšom bejzbalovom štadióne v Mexiku, ktorý bol v roku 2003 demolovaný. Turnaj sa hral dvojkolovým systémom každý s každým. 
Titul získala , ktorá sa v päťčlennej skupine umiestnila pred a . Tím USA tvorili hráči zo združení Armed Services, U.S. Amateur Baseball Federation, American Baseball
Congress a tiež univerzitných hráčov. Obhajca prvenstva z sa turnaja nezúčastnil.

</doc>
<doc id="650924" url="https://sk.wikipedia.org/wiki?curid=650924" title="Koeficient disperzie">
Koeficient disperzie

Koeficient disperzie môže byť:

</doc>
<doc id="650926" url="https://sk.wikipedia.org/wiki?curid=650926" title="Napoleon Karol Bonaparte">
Napoleon Karol Bonaparte

Napoleon Karol Bonaparte (; * 10. október 1802, Paríž, Francúzsko† 5. máj 1807, Haag, Holandské kráľovstvo) bol najstarší syn Ľudovíta Bonaparteho a Hortense de Beauharnais. Jeho otec bol mladší brat cisára Napoleona I.; jeho matka bola dcérou Napoleonovej prvej manželky, Josephine de Beauharnais.
Život.
V čase jeho narodenia bol jeho strýko prvý konzul Francúzska a bol bezdetný. Napoleon Karol bol jeho najstarším synovcom a považoval sa za potenciálneho dediča, avšak zomrel pred dosiahnutím svojich piatych narodenín 5. mája 1807.
Napoleon Karol mal dvoch bratov: najmladší, Ľudovít Napoleon, sa nakoniec stal cisárom ako Napoleon III. v roku 1852.

</doc>
<doc id="650930" url="https://sk.wikipedia.org/wiki?curid=650930" title="Lejľa Iliasivna Adžametova">
Lejľa Iliasivna Adžametova



</doc>
<doc id="650931" url="https://sk.wikipedia.org/wiki?curid=650931" title="Kováčska ulica (Košice)">
Kováčska ulica (Košice)

Kováčska ulica je ulica Košíc, nachádzajúca sa v mestskej časti Staré Mesto. Jej južný koniec začína na Mlynskej ulici a severný končí na Kasárenskom námestí. Z alebo do ulice ústia nasledujúce ulice: Františkánska, Vodná, Biela, Univerzitná a Pri Miklušovej väznici.
Ulica je dlhá pol kilometra a nachádza sa na nej Archív mesta Košice, Premoštránske gymnázium a Právnická fakulta Univerzity Pavla Jozefa Šafárika.
História a názov.
Ulica bola pôvodne obývaná remeselníkmi, ktorí spracovávali kov. Ich domy boli väčšinou renesančné zo 17. storočia, ktoré neskôr prešli rôznymi stavebnými úpravami. Dominantnými stavbami ulice sú budovy Právnickej fakulty UPJŠ, postavenej v rokoch 1893 - 1894 a gymnázia z roku 1905.
Za svoju existenciu vystriedala názvy ako: "Platea fabrorum", "Schmied Gasse", "Schmit Gasse", "Platea Sclavorum", "Windische Gasse", "Schmidt Gasse", "Tot utca" (Slovenská ulica), "Kovács utca", "Kováčska ulica" a "Ulica A. Prídavku".

</doc>
<doc id="650933" url="https://sk.wikipedia.org/wiki?curid=650933" title="Absorpčná konštanta">
Absorpčná konštanta

Absorpčná konštanta alebo konštanta absorpcie môže byť:

</doc>
<doc id="650934" url="https://sk.wikipedia.org/wiki?curid=650934" title="Konštanta absorpcie">
Konštanta absorpcie



</doc>
<doc id="650935" url="https://sk.wikipedia.org/wiki?curid=650935" title="Absorpčný súčiniteľ">
Absorpčný súčiniteľ



</doc>
<doc id="650936" url="https://sk.wikipedia.org/wiki?curid=650936" title="Koeficient absorpcie">
Koeficient absorpcie



</doc>
<doc id="650937" url="https://sk.wikipedia.org/wiki?curid=650937" title="Súčiniteľ absorpcie">
Súčiniteľ absorpcie



</doc>
<doc id="650939" url="https://sk.wikipedia.org/wiki?curid=650939" title="Absorpčný koeficient (žiarenie)">
Absorpčný koeficient (žiarenie)

Absorpčný koeficient (iné názvy: absorpčný súčiniteľ, koeficient absorpcie, súčiniteľ absorpcie, absorpčná konštanta, konštanta absorpcie, koeficient pohlcovania, súčiniteľ pohlcovania) je koeficient vyjadrujúci pokles hustoty toku elektromagnetického alebo časticového žiarenia ф v závislosti od hĺbky jeho prieniku do prostredia (absorpcia žiarenia).
Koeficient zoslabenia.
Absorpčnému koeficientu podobný (ale odlišný) je pojem koeficient zoslabenia (iné názvy: súčiniteľ zoslabenia; staršie: koeficient extinkcie, extinkčný koeficient, absorptivita; angl. "attenuation coefficient", staršie: "extinction coefficient", "absorptivity").
Lineárny absorpčný koeficient.
Lineárny absorpčný koeficient "µ" sa používa najčastejšie. Predstavuje prevrátenú hodnotu vzdialenosti, na ktorej sa hustota toku žiarenia oslabí e-krát. Závisí od vlnovej dĺžky žiarenia, hustoty a zloženia prostredia. Platí
"фx = ф0 e-µx"
kde фx je hustota toku žiarenia v hĺbke x od vstupu do prostredia, ф0 je hustota toku žiarenia pred vstupom do prostredia (vo vzdialenosti 0 do vstupu), e je Eulerovo číslo
Hrúbku materiálu pri ktorej príde k 1/2 oslabeniu žiarenia nazývame polohrúbka materiálu.
Hmotnostný absorpčný koeficient.
Hmotnostný absorpčný koeficient je definovaný ako 
"µm = µ/ρ"
kde ρ (ró) je hustota prostredia.
Molárny absorpčný koeficient.
Molárny absorpčný koeficient je definovaný ako
"µc = µ/c"
kde c je koncentrácia látky v roztoku.

</doc>
<doc id="650940" url="https://sk.wikipedia.org/wiki?curid=650940" title="Koeficient pohlcovania">
Koeficient pohlcovania



</doc>
<doc id="650941" url="https://sk.wikipedia.org/wiki?curid=650941" title="Súčiniteľ pohlcovania">
Súčiniteľ pohlcovania



</doc>
<doc id="650943" url="https://sk.wikipedia.org/wiki?curid=650943" title="Ľudovít Bonaparte">
Ľudovít Bonaparte

Ľudovít Napoleon Bonaparte (narodený Luigi Bonaparte; * 2. september 1778, Ajaccio, Francúzske kráľovstvo† 25. júl 1846, Livorno, Toskánske veľkovojvodstvo) bol mladší brat Napoleona I., francúzskeho cisára. Od roku 1806 do roku 1810 bol panovníkom, ktorý vládol Holandskému kráľovstvu (francúzsky klientský štát, ktorý zhruba zodpovedá súčasnému Holandsku). V tejto funkcii bol známy ako Ľudovít I. (po holandsky: Lodewijk I.).
Ľudovít bol piatym prežívajúcim dieťaťom a štvrtým prežívajúcim synom Carla Buonaparta a Letizie Ramolino, z ôsmich detí, ktoré prežili detstvo. Spolu so svojimi súrodencami sa narodili na Korzike, ktorú Francúzsko dobylo menej ako desať rokov pred jeho narodením. Ľudovít nasledoval svojich starších bratov do francúzskej armády, kde ťažil z Napoleonovho patronátu. V roku 1802 sa oženil so svojou nevlastnou neterou Hortense de Beauharnais, dcérou cisárovnej Joséphine (Napoleonova manželka).
V roku 1806 Napoleon založil Holandské kráľovstvo namiesto Batávskej republiky a vymenoval Ľudovíta za nového kráľa. Napoleon zamýšľal, aby bolo Holandsko len o niečo viac ako bábkový štát, avšak Ľudovít bol odhodlaný byť čo najnezávislejší a medzi jeho novými ľuďmi sa stal skutočne veľmi populárnym. Napoleon bol unavený svojvôľou svojho brata a pripojil Holandsko k Francúzskemu cisárstvu v roku 1810. Ľudovít utiekol do vyhnanstva v Rakúsku, kde strávil zvyšok svojho života. Jeho syn Ľudovít Napoleon založil Druhé francúzske cisárstvo a prevzal trón ako Napoleon III.
Mladosť.
Ľudovít sa narodil v Ajaccio, Korzika. Bol mladším bratom Jozefa, Napoleona, Luciena a Elisy Bonapartovej, a starší brat Pauliny, Karolíny a Jérôma Bonaparteho. 
Raná kariéra Ľudovíta Bonaparta bola strávená v armáde a slúžil u Napoleona v Egypte. Vďaka svojmu staršiemu bratovi, Napoleonovi, dostal Ľudovít províziu vo francúzskom vojenskom úrade a bol povýšený na poručíka v 4. delostreleckom pluku a odtiaľ sa stal Aide de Camp na Napoleonovom štábe. Napoleon ho počas svojej talianskej kampane odporučil Louisovi Carnotovi a Ľudovít sa následne stal kapitánom. Neskôr sa stal generálom v 25 rokoch, aj keď sám cítil, že v príliš krátkom čase vstal príliš vysoko. 
Po návrate do Francúzska sa podieľal na Napoleonovom zápletke zvrhnutia adresára. Po tom, čo sa stal prvým konzulom, zariadil Napoleon manželstvo medzi Ľudovítom a Hortense de Beauharnais, dcérou cisárovnej Josephine, čiže Napoleonovou nevlastnou dcérou. Hortense, ktorá bola najskôr proti manželstvu, presvedčila jej matka, aby sa oženila s Ľudovítom kvôli rodine, a tak aj urobila. 
Ľudovít údajne trpel obdobiami duševných chorôb. Tieto obdobia depresie alebo duševnej nestability (záznamy sa nedajú rozlíšiť) sužovali Ľudovíta až do jeho smrti.
Kráľ Holandska (1806 – 1810).
Napoleon mal pocit, že Batávska republika je príliš nezávislá, a preto ju 5. júna 1806 nahradil Holandským kráľovstvom a na trón postavil Ľudovíta. Napoleon mal v úmysle, aby jeho mladší brat bol o niečo viac ako francúzsky prefekt Holandska. Ľudovít však mal vlastnú myseľ a snažil sa byť zodpovedným a nezávislým vládcom. V snahe plne sa začleniť do svojej vládnucej krajiny sa pokúsil naučiť holandský jazyk; sám seba volal Lodewijk I. (použil holandskú formu jeho mena) a vyhlásil seba samého viac Holanďanom ako Francúzom. Údajne bola jeho holandčina spočiatku taká chabá, že povedal ľudu, že je "Konijn van 'Olland" („Kráľ Ollanda“), a nie "Koning van Holland" („kráľ Holandska“). Jeho úprimná snaha naučiť sa holandčinu mu však priniesla určitú úctu od jeho poddaných.
Po tom, ako sa vyhlásil za Holanďana sa Ľudovít pokúsil urobiť jeho dvor holandským. Nútil svoj dvor a ministrov (väčšinou poskytovaných Napoleonom), aby hovorili iba holandsky a aby sa vzdali svojho francúzskeho občianstva. Toto bolo príliš veľa na jeho manželku Hortense, ktorá vo Francúzsku v čase jeho žiadosti odmietla tieto podmienky. Ľudovít a Hortense sa nikdy nevyrovnali a táto požiadavka ich vzťah ešte viac napäla. Do Holandska prišla len neochotne a úmyselne sa snažila vyhnúť Ľudovítovi čo najviac. 
Ľudovít sa nikdy nemohol usadiť v mieste svojho hlavného mesta, keď bol v Holandsku. Tucetkrát menil hlavné mestá a skúšal Amsterdam, Haag, Utrecht a ďalšie miesta. Pri jednej príležitosti, po návšteve domu bohatého holandského obchodníka, sa mu toto miesto páčilo natoľko, že majiteľa vyhostil, aby sa tam mohol usadiť. Potom sa Ľudovít po siedmich týždňoch opäť presťahoval. Jeho neustále sťahovania viedli dvor v otrasy, pretože ho museli všade nasledovať. Európske diplomatické zbory zašli až tak ďaleko, že požiadali Bonaparteho, aby zostal na jednom mieste, aby s ním mohli držať krok. Toto neustále sťahovanie bolo neskôr pripisované jeho údajnému „šialenstvu“. 
Hortense porodila Ľudovítovi synov Napoleona Karola Bonaparteho a Napoleona Ľudovíta Bonaparteho v Paríži, zatiaľ čo Ľudovít bol v Holandsku. V roku 1806 Ľudovít požiadal, aby mu bol poslaný jeho syn do Holandska, ale Hortense ho znova odmietla, pretože verila, že jej syn sa nikdy nevráti do Francúzska. Keď požiadal svojho brata Napoleona o pomoc, Napoleon sa postavil na stranu Hortense. Napoleon choval chlapca pred vlastným dvorom a dokonca ho nechal pomenovať dedičom francúzskeho trónu pred narodením vlastného syna. 
Počas panovania Ľudovíta Bonaparteho sa vyskytli dve hlavné tragédie: výbuch nákladnej lode naloženej strelným prachom v centre mesta Leiden v roku 1807 a veľká povodeň v Holandsku v roku 1809. V obidvoch prípadoch Ľudovít osobne a efektívne dohliadal na miestne snahy o pomoc, čo mu pomohlo získať titul Ľudovít Dobrý. Napoleon vyzeral byť sklamaný a povedal: "„Brat, keď hovoria o nejakom kráľovi alebo niekom inom, že je dobrý, znamená to, že zlyhal pri jeho vláde.“"
Vláda Ľudovíta Bonaparteho bola krátkodobá kvôli dvom faktorom. Prvým bolo, že Napoleon chcel znížiť hodnotu francúzskych pôžičiek od holandských investorov o dve tretiny, čo pre Holandsko znamenalo vážnu ekonomickú ranu. Druhým faktorom bol faktor, ktorý sa stal zámienkou pre Napoleonovu žiadosť o Ľudovítovu abdikáciu. Keď Napoleon pripravoval armádu na inváziu do Ruska, chcel mať pod jeho kontrolou, spojenecké pohraničné krajiny, jednotky z celého regiónu. Patrili sem aj jednotky z Holandska. Ľudovít, konfrontovaný požiadavkou jeho brata, to odmietol. Napoleon potom obvinil Ľudovíta z toho, že holandské záujmy postavil nad záujmy Francúzska, a odstránil väčšinu francúzskych síl v Holandsku z nadchádzajúcej vojny na východe, pričom v krajine zostalo iba asi 9 000 vojakov posádky. Bohužiaľ pre Ľudovíta v roku 1809 Angličania prišli so 40 000 vojakmi, aby sa pokúsili získať Antverpy a Flushing. Keďže Ľudovít nedokázal brániť svoje impérium, Francúzsko vyslalo 80 000 milicionárov, ktorým velil budúci švédsky kráľ Jean-Baptiste Bernadotte, a inváziu úspešne odrazil. Napoleon potom navrhol, aby Ľudovít odstúpil, pričom ako dôvod uviedol jeho neschopnosť chrániť Holandsko. Ľudovít to odmietol a vyhlásil okupáciu kráľovstva francúzskou armádou za nezákonnú. 1. júla 1810 Ľudovít odstúpil v prospech svojho druhého syna Napoleona Ľudovíta Bonaparteho. 2./3. júla utiekol z Haarlemu a usadil sa v Rakúsku. Oudinot napadol Holandsko 4. júla. Napoleon pripojil Holandsko k Francúzsku 9. júla.
Roky v exile.
Po jeho abdikácii prevzal titul grófa z Saint-Leu ("Comte de Saint-Leu"), ktorý bol odkazom na jeho majetok v Saint-Leu-la-Forêt neďaleko Paríža. V roku 1808 bol menovaný za francúzskeho veľmajstra, čo je čestný titul.
Po stratení holandského kráľovstva mu rakúsky cisár František II. ponúkol azyl. V rokoch 1811 až 1813 našiel útočisko v Grazi, kde sa obrátil na písanie a poéziu. Ľudovít napísal Napoleonovi po jeho porážke v Rusku žiadosť, aby mu bol obnovený holandský trón; Napoleon to však odmietol. Jeho žiadosť o návštevu Holandska bola niekoľkokrát zamietnutá holandským kráľom Viliamom I., avšak v roku 1840 mu kráľ Viliam II. povolil návštevu. Hoci cestoval po Holandsku pod falošným menom, niektorí ľudia zistili, že to bol ich bývalý kráľ. Hovorí sa, že táto demonštrácia náklonnosti od jeho bývalých poddaných bola celkom dojemná.
Po smrti svojho najstaršieho brata Jozefa v roku 1844 bol Bonapartistami Ľudovít považovaný za oprávneného francúzskeho cisára, hoci Ľudovít sám podnikol kroky, aby získal nárok. Ľudovítov syn a dedič, budúci cisár Napoleon III., bol naopak vo Francúzsku v tom čase uväznený za to, že sa pokúsil skonštruovať bonapartistický štátny prevrat.
Ľudovít Bonaparte zomrel 25. júla 1846 v Livorne a jeho pozostatky boli pochované v Saint-Leu-la-Forêt v Île-de-France.
Manželstvo a deti.
Ľudovít sa oženil 4. januára 1802 s Hortense de Beauharnais, dcérou zosnulého generála Alexandra de Beauharnaisa a jeho manželky Josephine Tascher de la Pagerie. Josephine bola prvou manželkou Ľudovítovho brata Napoleona. Preto bola Hortense tiež Ľudovítovi nevlastnou neterou.
Toto manželstvo bolo nútené, avšak mali troch synov. Hortense mala určite aj mimomanželských milencov.
Hortense de Beauharnais mu porodila troch synov, napriek Ľudovítovým vlastným pochybnostiam o tom, že je ich otec:

</doc>
<doc id="650951" url="https://sk.wikipedia.org/wiki?curid=650951" title="Snímač tlaku v nasávacom potrubí">
Snímač tlaku v nasávacom potrubí



</doc>
<doc id="650953" url="https://sk.wikipedia.org/wiki?curid=650953" title="Láčkovka">
Láčkovka



</doc>
<doc id="650954" url="https://sk.wikipedia.org/wiki?curid=650954" title="Láčkovkovité">
Láčkovkovité



</doc>
<doc id="650956" url="https://sk.wikipedia.org/wiki?curid=650956" title="Adaptívne decentralizované riadenie">
Adaptívne decentralizované riadenie

Adaptívne decentralizované riadenie je (v kybernetike) decentralizované riadenie spojené s adaptívnym riadením, čiže decentralizované riadenie, pri ktorom dochádza k adaptácii parametrov riadiaceho systému v závislosti od vonkajších podmienok.
Rozdiel voči adaptívnemu centralizovanému riadeniu je, že pri adaptívnom decentralizovanom riadení medzi jednotlivými podsystémami existujú fyzikálne interakcie, ktoré nedovoľujú riešiť návrh adaptácie rovnako ako pri adaptívnom centralizovanom riadení.

</doc>
<doc id="650957" url="https://sk.wikipedia.org/wiki?curid=650957" title="Decentralizované riadenie systému">
Decentralizované riadenie systému



</doc>
<doc id="650964" url="https://sk.wikipedia.org/wiki?curid=650964" title="Hortense de Beauharnais">
Hortense de Beauharnais

Hortense Eugénie Cécile Bonaparte; rodená de Beauharnais (* 10. apríl 1783, Paríž, Francúzske kráľovstvo – † 5. október 1837, Arenenberg, Švajčiarsko), bola holandskou kráľovnou, nevlastnou dcérou cisára Napoleona I., dcérou jeho prvej manželky Joséphine de Beauharnais a mladšiou sestrou Eugène de Beauharnaisa. Neskôr sa vydala za brata Napoleona I. Ľudovítom Bonaparteho, kráľa Holandska, čím sa stala švagrinou svojho nevlastného otca. Bola matkou Napoleona III., francúzskeho cisára, Ľudovíta II. a Napoleona Karola Bonaparteho, ktorý zomrel vo veku štyroch rokov. Mala tiež nelegitímneho syna, 1. vojvodu z Morny, so svojim milencom, grófom de Flahaut (predpokladaný syn Talleyrandov).
Mladosť.
Hortense sa narodila v Paríži, dňa 10. apríla 1783. Bola dcérou Alexandra de Beauharnais a Joséphine de Beauharnais. Jej rodičia sa odlúčili, keď mala päť rokov, a medzi piatym a desiatym rokom ju poslali žiť na Martinik. Jej otca popravili 23. júla 1794, v čase francúzskej revolúcie, niekoľko dní pred koncom panovania teroru. Jej matka bola uväznená v kláštore karmelitánok, z ktorého bola 6. augusta 1794 prepustená vďaka zásahu jej najlepšej kamarátky Thérèse Tallienovej. O dva roky neskôr sa jej matka vydala za Napoleona Bonaparteho.
Hortense bol popisovaná ako zábavné a pekné dieťa s dlhými bledými zlatými vlasmi a modrými očami. Vzdelanie získala na škole Madame Jeanne Campanin St-Germain-en-Laye spolu s Napoleonovou najmladšou sestrou Karolínou Bonapartovou, ktorá sa neskôr oženila s Joachimom Muratom. Keď sa jej matka Josephine rozhodla, že nemá dostatok času na výchovu detí poslala Hortense do internátnej školy. Na škole rozvinula lásku k výtvarnému umeniu a hudbe. Hortense bola vynikajúca amatérska hudobná skladateľka a dodala armáde svojho nevlastného otca strhujúce pochody, vrátane Partant pour la Syrie. Bavila sa aj hraním hier a vynikala najmä pri biliarde.
V roku 1802 sa na žiadosť Napoleona vydala za jeho brata Ľudovíta Bonaparteho. Hortense sa najprv zdráhala vydať, ale jej matka ju presvedčila, aby prijala život v blahobyte a prosperitu rodiny.
Kráľovná Holandska (1806 – 1810).
V roku 1806 Napoleon vymenoval svojho brata Ľudovíta za kráľa Holandska a Hortense sprevádzala svojho manžela do Haagu. Hortensina negativita voči menovaniu kráľovnou Holandska bola dvojaká. Po prvé, bolo potrebné, aby sa tam presťahovala s Ľudovítom, s ktorým neprišla, a po druhé, musela opustiť svoj život slávnej členky parížskej spoločnosti. Dúfala, že bude „kráľovnou Holandska v Paríži“, ale Napoleon nesúhlasil. Nakoniec bola nútená odísť s Ľudovítom do Holandska, kam prišla 18. júna 1806.
Kráľovná Hortense bola príjemne prekvapená, keď ju holandská verejnosť vrelo privítala. Rýchlo si zvykla na život v Holandsku a postupom času si ho obľúbila. Zúčastňovala sa oficiálnych osláv a obradov, navštevovala trhy, na ktorých uskutočňovala veľké nákupy, a verejnosti sa veľmi páčila, čo jej manžela obťažovalo. Naučila sa maľovať vodou a maľovala výlety po krajine. Napriek tomu nenávidela svoj pobyt v Holandsku kvôli jej vzťahu s kráľom Ľudovítom. Manželia bývali v rôznych častiach paláca a pri každej príležitosti sa navzájom vyhýbali, pričom sa Hortense označovala za väzenkyňu. Odmietla sa tiež vzdať svojho francúzskeho občianstva a vyhlásiť sa za Holanďanku, ako to urobil Ľudovít.
V roku 1807 zomrel jej prvý syn; následne jej bolo umožnené zostať vo Francúzsku, pretože tam bolo lepšie prostredie na výchovu svojho druhého syna Ľudovíta Napoleona. Zostala vo Francúzsku, opäť ju potešilo jej postavenie kráľovnej na francúzskom dvore, až do roku 1810, kedy sa Napoleon znova oženil s Rakúšankou Máriou Lujzou.
To prinútilo Hortense vrátiť sa do Holandska a zmieriť sa so svojím manželom. Keď sa Napoleon oženil s Máriou Lujzou, Hortense sa dočasne vrátila do Holandska, ale zistila, že Holanďania ju nevítali. Považovala to za koniec svojho manželstva a odišla do Francúzska krátko predtým, ako jej manžel prenechal trón svojmu najstaršiemu žijúcemu synovi Napoleonovi Ľudovítovi Bonapartovi, čím sa stal Ľudovítom II.
Osobný život.
Hortense teraz mohla slobodne reagovať na romantické predohry muža, ktorého dlho obdivovala. Plukovník Charles Joseph de Flahaut bol sofistikovaný, pekný muž, ktorý sa údajne považoval za nelegitímneho syna Talleyranda. Čoskoro sa stali milencami. V roku 1811, v nešpecifikovanom hostinci vo Švajčiarsku, neďaleko Ženevského jazera, mu Hortense tajne porodila syna, Charlesa Augusteho Louisa Josepha (21. októbra 1811 - 10. marec 1865), ktorý sa stal vojvodom z Morny jeho nevlastným bratom, Napoleonom III., v roku 1862.
O jej tehotenstve a následnom pôrode vedeli iba jej brat Eugène, jej najbližší spoločníci a Adélaïde Filleul de Souza (matka Charlesa de Flahauta). Na vysvetlenie svojej dlhotrvajúcej návštevy Švajčiarska použila zlé zdravie a cestu zabezpečila Adélaïde. Hortense šikovne zakrývala svoje tehotenstvo (vtedy bola v šiestom mesiaci) počas krstu Napoleonovho syna Napoleona II., keď bola vybraná za jednu z detských bohyní, čo bola česť, o ktorú sa delila s Madame Mère, matkou cisára.
V roku 1814 mal Flahaut v Comédie-Française pomer s herečkou Mademoiselle Mars. Keď si Hortense prečítala „vášnivé vyliatie“ tejto herečky v jednom z jej listov Charlesovi, jeho pomer s Hortense sa skončil. Aj keď bola stále pevne spojená s Charlesom a ostávala v korešpondencii s ním, rozhodla sa, že ho opustí. Keď o mesiac neskôr spomenul, že sa stretol s „bohatou mladou ženou, ktorá sa mu páčila“, Hortense ho prosila, aby zabudol na sľuby, ktoré jej dal. V októbri toho istého roku sa vydala na púť do benediktínskej svätyne Panny Márie Pustovnej v kláštore Einsiedeln vo švajčiarskom kantóne Schwyz.
Život skladateľky.
Hortense de Beauharnais našla lásku k hudbe počas svojho pobytu v internátnej škole a tam sa stala uznávanou amatérskou skladateľkou. Aj keď nemala známe vzdelanie v oblasti kompozície, hovorí sa, že bola veľmi talentovaná speváčka a pianistka. 

</doc>
<doc id="650965" url="https://sk.wikipedia.org/wiki?curid=650965" title="Bejzbal na Panamerických hrách 1959">
Bejzbal na Panamerických hrách 1959

Bejzbal na Panamerických hrách 1959 bol bejzbalový turnaj v rámci multišportového podujatia Panamerických hier 1959. Konal sa v Chicagu, v Spojených štátoch v dňoch od 28. augusta do 6. septembra 1959, za účasti dovtedy rekordných 9 mužských tímov. Nováčikmi podujatia boli družstvá a . Bejzbalový turnaj sa hrách organizuje od roku 1951 a toto bolo jeho 3. vydanie. Zápasy sa odohrali na štadiónoch Comiskey Park, bývalého domovského štadióna klubu MLB Chicago White Sox, a Wrigley Field, domovského štadióna klubu MLB Chicago Cubs. Turnaj pozostával zo základnej a nadstavbovej časti. 
Titul získala , ktorá sa v štvorčlennej finálovej skupine umiestnila pred a domácim . Venezuela vo svojom poslednom zápase zvíťazilo nad Portorikom výsledkom . Tím USA tvorili primárne univerzitní hráči. Hráč v poli Jack McCartan sa o niekoľko mesiacov neskôr stal ako hokejový brankár s americkým družstvom víťazom ZOH 1960.

</doc>
<doc id="650975" url="https://sk.wikipedia.org/wiki?curid=650975" title="Sandra (prvé meno)">
Sandra (prvé meno)

Sandra je ženské krstné meno. Pochádza z taliančiny, ako skrátená forma mena "Alessandra" a znamená „ochranca mužov“. Je stvorená z gréckeho slova "ανηρ" (aner) „muž“, „človek“. V taliančine sa tiež používa mužský tvar, Sandro. Rovnaké meno je Alexandra. Meniny na Slovensku má 2. januára.

</doc>
<doc id="650980" url="https://sk.wikipedia.org/wiki?curid=650980" title="Monastier Ostrog">
Monastier Ostrog

Monastier Ostrog alebo Kláštor Ostrog () je pravoslávny monastier Srbskej pravoslávnej cirkvi v Čiernej Hore nachádzajúci sa medzi mestami Danilovgrad a Nikšić. Je najvýznamnejším pútnickým miestom v Čiernej Hore a je navštevovaný kresťanmi i moslimami. 
Oficiálne bol založený v 17. storočí metropolitom Vasilijom Ostrožským (), no je pravdepodobné, že mnísi na mieste sídlili už skôr. Dnešnú podobu získal po rekonštrukcii v 20. storočí. Kláštorný komplex sa skladá z dvoch častívyššie položeného Horného kláštora a väčšieho, nižšie položeného Dolného kláštora. Horný monastier je sčasti vytesaný do hory vypínajúcej sa nad bjelopavlićským údolím rieky Zety. Obsahuje dva chrámy (prvý chrám je zasvätený Vstupu presvätej Bohorodičky do chrámu, druhý Svätému Krížu). Okrem relikvií miestneho patróna svätého Vasilija Ostrožského sa v monastieri nachádza niekoľko fresiek od srbského umelca Zografa Radula. Dolný monastier leží na svahoch pohoria asi tri kilometre od Horného kláštora. Je väčší a zoskupený okolo Chrámu Najsvätejšej Trojice. Nachádza sa v ňom aj moderný konak poskytujúci ubytovanie pre turistov a nový kostol zasvätený mučeníkovi Stankovi. K obidvom kláštorom sa dá dostať peši aj autom.
História.
Oblasť Ostrogu bola osídlená už v antike, v stredoveku meno Ostrog nieslo neďaleké dnes už neexistujúce opevnené mesto (pevnosť), ktoré zaniklo zrejme koncom 15. storočia v období príchodu Osmanov (zrejme zrúcanina mesta Gradac).Horný kláštor založil v roku v 60. rokoch 17. storočia hercegovinský zachlumský biskup Vasilij Ostrožský, ktorý v ňom v roku 1671 zomrel. Pôvodne sa mal kláštor nachádzať nad dedinou Zagorak, no podľa legendy mal Vasilij pod vplyvom mystického zážitku rozhodnúť o jeho premiestnení k útesu, kde v jaskyniach založil Kostol predstavenia Najsvätejšej Matky Božej, kaplnku a obývacie priestory. Mníšska komunita na čele s pustovníkom Izaiášom z Onogošta však v ostrožských jaskyniach zrejme pôsobila už predtým.
Kostol svätého Kríža bol dostavaný v roku 1675. Jeho zakladateľom bol Vasilijov súčasník, opát a pustovník Izaiáš z Onogošta. V roku 1667 boli jaskynné časti kláštora vyzdobené freskami od srbského majstra Zografom Radulom, neskôr pridal ďalšie maľby Zograf Jovan. Vychádzajú z východnej byzantskej umeleckej tradície. Fresky sú pomerne zachované, zobrazujú témy veľkých kresťanských sviatkov, kresťanských svätcov (Ján Zlatoústy, Bazil Veľký, svätý Sáva a i.), ale i starozákonné postavy Árona, Mojžiša, Samuela či Jeremiáša. Kláštor bol v 18. storočí viackrát napadnutý a vyplienený Turkami, mníchom sa však pravidelne darilo odniesť relikvie miestneho patróna do bezpečia. Od roku 1878 bol kláštor dočasne sídlom biskupa novozriadenej Zachlumsko-rašskej eparchie. V roku 1881 bol kláštor s podporou čiernohorského kniežaťa Nikolu I. renovovaný.V roku 1923 vypukol v Hornom kláštore obrovský požiar, pri ktorom bol zdevastovaný takmer celý kláštor. Kostol predstavenia Najsvätejšej Matky Božej však zostal zachovaný. V rokoch 19231926 sa uskutočnila rekonštrukcia monastiera podľa projektu ruského architekta Vladimíra Sukurenka a monastier získal svoj súčasný vzhľad. Renováciu kláštora podporil aj juhpslovanský kráľ Alexander, ktorý ho v septembri 1925 navštívil. Počas 2. svetovej vojny, v apríli 1941, navštívil kláštor počas svojho úteku z krajiny aj kráľ Peter II. Karadjordjević, ktorý monastieru zveril ochranu viacerých štátnych pokladov, vrátane troch vzácnych relikvií (pravú ruku Jána Krstiteľa, časť Svätého Kríža a ikonu Matky Božej Filermos). Relikvie v kláštore ostali až do roku 1952, keď boli za Titovho režimu z kláštora nedobrovoľne odnesené a umiestnené v múzeu. 21. apríla 1941 bol v Ostrogu Nemcami zatknutý patriarcha Gavrilo Dožić, ktorý prišiel do kláštora spolu s Petrom II. a ktorý sa rozhodol v krajine zostať.
Dátum vzniku Dolného kláštora nie je presne známy. Podľa legendy sa na mieste jeho súčasnej polohy nachádzala obec, v ktorej svätý Vasilij postavil malý domček na spracovanie pšenice a bývanie mladých mníchov. Už v tomto období stál neďaleko Kostol svätého Juraja, ktorý bol podľa cirkevnej tradície postavený už v časoch srbského kráľa Štefana Uroša II. Milutina Nemanjića. Počas tureckej éry bol niekoľkokrát zbúraný a znovu prestavaný. V roku 1770 bol výrazne poškodený a definitívne sa zrútil v dôsledku zosuvu pôdy v roku 1895. Vedľa starého kláštorného cintorína dodnes existujú pozostatky jeho múrov. Nový kláštorný kostol, zasvätený Najsvätejšej Trojici, postavil v roku 1820 archimandrita Josif Pavićević z Ostrogu. V roku 2004 bol na náhornej plošine nad Dolným kláštorom vystavaný nový kostol zasvätený miestnemu mučeníkovi Stankovi, ktorého v mladom veku popravili Turci. V chráme sú uložené aj pozostatky plukovníka Baja Stanišića a 25 četnikov, ktorí v októbri 1943 v kláštore zahynuli počas boja s komunistickými partizánmi.
V roku 1995 bol kláštorom pri meste Nikšić založený skit. Hlavný kostol zasvätený Jánovi Krstiteľovi bol vysvätený v roku 2000, okrem neho k pustovni prislúchajú aj dve menšie kaplnky. V rokoch 20132014 kláštor prešiel čiastočnou rekonštrukciou.

</doc>
<doc id="650981" url="https://sk.wikipedia.org/wiki?curid=650981" title="Kláštor Ostrog">
Kláštor Ostrog



</doc>
<doc id="651004" url="https://sk.wikipedia.org/wiki?curid=651004" title="Keep Calm and Carry On">
Keep Calm and Carry On

Keep Calm and Carry On (v preklade z ang. "Zachovajte pokoj a pokračujte") je motivačný plagát z roku 1939 distribuovaný vládou Spojeného kráľovstva v rámci prípravy na Druhú svetovú vojnu. Mal za úlohu pozdvihnúť morálku britskej verejnosti, ktorá sa obávala predpokladaných masívnych leteckých útokov na dôležité mestá. V jeho originálnej verzii je na červenom pozadí umiestnený biely nápis, nad ktorým je biela koruna. I keď bolo vytlačených viac ako 2,45 milióna jeho kópií, plagát na verejnosti nebol veľmi známy až do roku 2000, kedy bola jedna z kópií znovu-objavená v kníhkupectve Barter Books v meste Alnwick. Odvtedy ho využilo množstvo súkromných spoločností ako dekoratívnu grafiku pre svoje produkty.
Plagát sa stal vo svete známym aj ako symbol evokujúci viktoriánsku vieru v britský stoicizmus. V súčasnosti je internetovým mémom s množstvom rôznych paródií a imitácií.

</doc>
<doc id="651008" url="https://sk.wikipedia.org/wiki?curid=651008" title="Keep Calm">
Keep Calm



</doc>
<doc id="651009" url="https://sk.wikipedia.org/wiki?curid=651009" title="Keep Calm and">
Keep Calm and



</doc>
<doc id="651015" url="https://sk.wikipedia.org/wiki?curid=651015" title="Krmanova ulica (Košice)">
Krmanova ulica (Košice)

Krmanova ulica je ulica Košíc, nachádzajúca sa v mestskej časti Staré Mesto. Jej južný koniec začína na Rooseveltovovej ulici a východný končí na ulici Drevný trh. Z alebo do ulice ústia nasledujúce ulice: Puškinova ulica, Čajkovského ulica. Ulica je dlhá 250 metrov. Krmanova ulica nesie meno slovenského barokového spisovateľa, prekladateľa a vydavateľa Daniela Krmana.
História.
Na ulici sa nachádzajú viaceré zaujímavé pamätné stavby. Polyfunkčný objekt - byt rabína a mikve. Bol postavený v 19. storočí. Jednoposchodový dom má v prízemí a prehĺbenom suteréne pôvodný rituálny kúpeľ s veľkým okenným otvorom a kovovou výplňou. Priestor tejto polyfunkčnej budovy je členený na tri podlažia na spôsob galérie s kovovými zábradliami. Na najvyššom poschodí sa nachádzal byt rabína.
Na tejto ulici bola postavená v roku 1922 aj modlitebňa chasidov. Tento prízemný objekt bol v 50. rokoch prestavaný a viacerými zásahmi postupne znehodnotený.
Ukážkou košickej eklektickej architektúry je budova na rohu Puškinovej a Krmanovej ulice. Bola postavená staviteľom Petrom Jakabom v roku 1886. Táto budova je typická strešnými vikiermi, štíhlym arkierom na nároží s vežičkou s letopočtom výstavby.

</doc>
<doc id="651016" url="https://sk.wikipedia.org/wiki?curid=651016" title="Bejzbal na Panamerických hrách 1963">
Bejzbal na Panamerických hrách 1963

Bejzbal na Panamerických hrách 1963 bol bejzbalový turnaj v rámci multišportového podujatia Panamerických hier 1963. Konal sa v São Paulo, v Brazílii v dňoch od 21. apríla do 1. mája 1963, za účasti 5 mužských tímov. Bejzbalový turnaj sa hrách organizuje od roku 1951 a toto bolo jeho 4. vydanie. Zápasy sa odohrali na štadióne Estádio Municipal de Beisebol Mie Niši s kapacitou 2 500 divákov. Štadión sa nachádza v časti Bom Retiro a bol postavený v roku 1958 pri príležitosti 50. výročia japonského prisťahovalectva. Turnaj sa hral dvojkolovým systémom každý s každým. 
Titul získala druhýkrát , ktorá sa v päťčlennej skupine umiestnila pred a . V poslednom zápase turnaja zvíťazila nad výsledkom . Tím USA tvorili univerzitní hráči a armádni príslušníci United States Air Force.

</doc>
<doc id="651018" url="https://sk.wikipedia.org/wiki?curid=651018" title="Akosť">
Akosť



</doc>
<doc id="651020" url="https://sk.wikipedia.org/wiki?curid=651020" title="Továreň na kyselinu sírovú v Cajle">
Továreň na kyselinu sírovú v Cajle

Továreň na kyselinu sírovú v Cajle (nem. "Schwefelsäurefabrik") bola chemická továreň na výrobu kyseliny sírovej za historickou obcou Cajla, dnes mestskou časťou mesta Pezinok. Bola postavená v roku 1850 Františkom Tschidom.
História.
Bola prvou továrňou v Uhorsku, kde sa začala vyrábať olovotvorná kyselina sírová a prvýkrát bol na výrobu použitý pyrit, ktorý sa ťažil v okolí v baniach nad továrňou. Pracovalo v nej okolo 50 robotníkov z Cajly a Pezinka.
Zánik.
Jej prevádzka bola ukončená v roku 1882, keď v dôsledku technologického pokroku klesla cena kyseliny sírovej na svetovom trhu a fabriku sa už neoplatilo prevádzkovať. Na jej mieste boli postavené administratívne budovy riaditeľstva antimónových baní, ktoré boli v prvej polovici 20. storočia prerobené na ženské oddelenie psychiatrickej nemocnice.

</doc>
<doc id="651021" url="https://sk.wikipedia.org/wiki?curid=651021" title="Kontrola kvality">
Kontrola kvality

Kontrola kvality alebo staršie kontrola akosti môže byť:

</doc>
<doc id="651023" url="https://sk.wikipedia.org/wiki?curid=651023" title="Kapsička pastierska">
Kapsička pastierska

Kapsička pastierska (lat. "Capsella bursa-pastoris") je rastlina z čeľade kapustovité.
Charakteristika.
Kapsička pastierska je jednoročná alebo dvojročná rastlina. Rozkonárená alebo rovná, 10-30 cm vysoká byľ vyrastá z prízemnej ružice perovito delených listov. Listy sú sediace a kopijovité. Malé viacpočetné kvety bielej farby sú v riedkych strapcoch navrchu stonky. Plochý plod - šešuľka - obsahujúci niekoľko semien tvarom pripomína kapsu, ktoré kedysi nosievali pastieri. Kvitne od marca do novembra.
Výskyt.
Táto burina sa vyskytuje po celom svete od nížin až po horské oblasti, nevyskytuje sa iba napríklad v odľahlých novovzniknutých ostrovoch. Rastie najmä pri cestách, na medziach, úhoroch, rumoviskách a lúkach.
Využitie.
Obsahuje cholín, prolín, tyramín, hystamín, flavónový glykozid diosmín, triesloviny, éterický olej, živice, inozit, vitamíny A, B, C, E a K, sacharidy, kyseliny, saponíny, alkaloidy, flavonoidy, vápnik, draslík, síru, meď, mangán, vlákninu, obsahuje tiež vysoké množstvo antioxidantov a chlorofylu. Vďaka týmto látkam je kapsička pastierska liečivá a mierne jedovatá.
Používa sa na zastavenie vnútorného krvácania (zvy­šuje zrážavosť krvi), na zastavenie krvácania z nosa, pri hemoroidoch, na rany, ekzémy a pri chorobách močových orgánov. V minulosti sa používala aj na zastavenie krvácania pri pôrode či otvorených ranách. Je mierne jedovatá, preto sa jej nemôže vnútorne užívať veľké množstvo.
Príznakmi toxicity sú sedácia, rozšírenie zreníc a ťažkosti s dýchaním. Vyhnite sa mu, ak sa lieči na vysoký krvný tlak. Vyhýbajte sa pri poruchách štítnej žľazy alebo ochoreniach srdca. Možné návykové sedatívne účinky s inými tlmivými látkami (napr. alkoholom). Vyhýbajte sa počas tehotenstva.

</doc>
<doc id="651026" url="https://sk.wikipedia.org/wiki?curid=651026" title="Vernoux-en-Vivarais">
Vernoux-en-Vivarais

Vernoux-en-Vivarais môže byť:

</doc>
<doc id="651028" url="https://sk.wikipedia.org/wiki?curid=651028" title="Maov kult osobnosti">
Maov kult osobnosti

Maov kult osobnosti bol dôležitou súčasťou politiky Mao Ce-tunga od roku 1945 až do jeho smrti v 1976. Médiá, propaganda a Červená knižka vyzdvihli jeho osobu do výšky hrdinu, poloboha, ktorý prinesie blahobyt a komunizmus do Číny.
Jeho meno sa stalo známym počas Dlhého pochodu, jeho moc sa skonsolidovala v rámci Komunistickej strany. Počas jeho pobytu v Jen-anu sa mohol venovať tvorbe písaniu prác, ktoré sa neskôr preslávili ako Mao Ce-tungove myšlienky alebo maoizmus. Tvorili základ na marxizmus-leninizmus prispôsobené čínskym podmienkam.
Situácia v KSSZ.
Po troch rokoch smrti Stalina, prvý tajomník ÚV KSSZ, Nikita Sergejevič Chruščov, predviedol svoj prejav v uzavretej spoločnosti na XX. zjazde Komunistickej strany Sovietskeho zväzu. Odhalil zločiny bývalého vodcu a vyzýval stranu na odstránenie kultu osobnosti.
Mao Ce-tung s Odborom propagácie Komunistickej strany Číny a viacerými členmi strany spolupracovali na odstránení otázok okolo prejavu, vydali a preložili viac článkov o udalosti. Z týchto spisov vyplývalo, že Čína sa nepotrebuje zaoberať kultom osobnosti.
Táto udalosť značne ovplyvnila Mao Ce-tunga a celú stranu, potom dávali väčší pozor na dôležité detaily, ako výber a distribúcia portrétov a sloganov Maa, kontrola ilegálnej tlače a zákaz šírenia stranou neschválených plagátov a obrazov.
Veľká proletárska kultúrna revolúcia.
Počas kultúrnej revolúcie popularita kultu osobnosti prevýšila všetky očakávania. Každá domácnosť mala portrét vodcu, čítali a učili sa naspamäť jeho spisy Citáty predsedu Maa a obyvatelia nosili odznaky. Odznaky neboli výtvorom kultúrnej revolúcie, ale vtedy sa rozšírili medzi ľuďmi najviac. Boli vyrobené z rôznych materiálov, zvyčajne v strede bola tvár Mao Ce-tunga a okolo neho rôzne slogany, prírodná scenéria.
Po smrti Mao Ce-tunga.
Po jeho smrti 9. septembra 1976 si viacerí mysleli, že jeho osoba bude „prehlásená za boha“. Po návrate Teng Siao-pchinga bolo jeho postavenie „"degradované na úroveň starých revolucionárov"“, jeho moc už nebola taká veľká ako počas jeho života. Komunistická strana Číny sa rozhodla, že časom zníži počet vystavených portrétov.
Na konci 80. rokoch sa oživil kult osobnosti Mao Ce-tunga. Ľudia začali kupovať nielen jeho knihy, memoáre, vybrané eseje, ale aj tričká, obrazy, kalendáre s jeho obrazom. Študenti na vysokých školách si vypožičali všetku literatúru ohľadom Veľkého kormidelníka, spravili výlety do Mauzólea Mao Ce-tunga, kupovali odznaky s jeho podobizňou.

</doc>
<doc id="651033" url="https://sk.wikipedia.org/wiki?curid=651033" title="Ġgantija">
Ġgantija

Ġgantija (iné názvy: Ggantija, Gigantija v doslovnom preklade: "Obryňa") je prehistorický chrámový komplex megalitickej kultúry na maltskom ostrove Gozo, jeden z najstarších chrámov na svete pochádzajúci z obdobia neskorej doby kamennej približne z rokov 36003200/3000 rokov pred Kristom. Chrámový komplex sa skladá z dvoch svätýň, ktoré sú prepojené masívnym múrom. Pamiatka je súčasťou lokality svetového kultúrneho dedičstva UNESCO s názvom Megalitické chrámy na Malte. Chrám bol využívaný pre kult Matky Zeme a bol pútnickým miestom ostrovnej, severoafrickej a sicílskej matriarchálnej populácie. Na mieste sa našlo niekoľko artefaktov, ktoré sú dnes uskladnené v múzeách.
Opis chrámu.
Komplex sa skladá z dvoch megalitických vápencových chrámov (Ġgantija I a Ġgantija II) a múra, ktorý ich obkolesuje a spája. Druhý, severný chrám (Ġgantija II) je asi o 400 až 500 rokov mladší, je menší a jednoduchší. Chrámy na Malte sa často vyskytujú v páre, čo býva vysvetľované rozličnými hypotézami (dualizmus života a smrti, dospelosti a mladosti, jari a jesene, či ako prototyp dvojitosti matky a dcéry). Napriek svojmu veku je stavba v pomerne dobrom stave, čo sa prejavilo najmä na múre spájajúcom chrámy. Výška vonkajších múrov dosahuje výšku viac 5 metrov. Budovy sú vystavané z obrovských kameňov vážiacich často niekoľko desiatok ton. Stavitelia použili dva maltské typy vápenca. Jemnejší vápenec "Globigerina" bol použitý na vnútorné vybavenie chrámu (napr. oltáre) a odolný vápenec typu "Coralline" využili pri výstavbe múrov chrámu.
Chrámy pozostávajú z centrálneho koridoru a bočných apsidovitých výklenkov. Ich plán tvarom pripomína ženskú postavu Matky Zeme s bujnými bokmi a poprsím. Starší a väčší chrám má zadné komory rozsiahlejšie než predné, mladší chrám má objemovo väčšie predné výklenky. Fragmenty obsahujúce červený oker potvrdzujú, že vnútorné priestory chrámov boli pôvodne omietnuté. Uctievanie plodnosti okrem červenej farby ďalej naznačujú aj vyryté symboly hadov a nájdené artefakty (figúrky so znakmi plodnosti). Chrám bol využívaný na rituály spojené so smrťou a renegeráciou, či znovuzrodením (osoby do chrámu vstúpili pomyselnou maternicou bohyne a znovu z nej vyšli). Vnútorné priestory boli vybavené na posvätné úkony a rituály. Nachádzajú sa v nich oltáre a niky, v podlahách chrámového komplexu sa našlo niekoľko libačných dier, do ktorých sa liali tekuté obety. V chráme sa navyše nachádzali aj kozuby na oheň, a nájdené zvyšky zvieracích kostí vedú k úvahám, že rituály zahŕňali obetovanie zvierat.
Výstavba.
Podľa miestnych legiend bol chrám postavený v priebehu jednej noci a jedného dňa obryňou menom Sunsuna, ktorá mala kamene z ktorých bol chrám postavený nosiť na svojej hlave a popri tom sa mala starať o dieťa. V skutočnosti chrámový komplex postavilo miestne obyvateľstvo postupne v období praveku, niekoľko rokov storočí pred výstavbou Stonehenge, či egyptských pyramíd. Podobne ako pri iných stavbách sa uvažovalo o tom, ako stavitelia chrámu preniesli stavebný materiál z miesta jeho pôvodu na stavenisko. Pravdepodobnou je teória, že materiál bol dopravený na guľatých kameňoch podobných delovým guliam, ktoré sa našli v chráme.

</doc>
<doc id="651034" url="https://sk.wikipedia.org/wiki?curid=651034" title="Ggantija">
Ggantija



</doc>
<doc id="651035" url="https://sk.wikipedia.org/wiki?curid=651035" title="Gigantija">
Gigantija



</doc>
<doc id="651040" url="https://sk.wikipedia.org/wiki?curid=651040" title="Regulácia kvality">
Regulácia kvality

Regulácia kvality alebo regulácia akosti môže byť:

</doc>
<doc id="651041" url="https://sk.wikipedia.org/wiki?curid=651041" title="Regulácia akosti">
Regulácia akosti



</doc>
<doc id="651043" url="https://sk.wikipedia.org/wiki?curid=651043" title="Kontrola akosti">
Kontrola akosti



</doc>
<doc id="651045" url="https://sk.wikipedia.org/wiki?curid=651045" title="Jakosť">
Jakosť



</doc>
<doc id="651046" url="https://sk.wikipedia.org/wiki?curid=651046" title="Japamala">
Japamala

Japamala (sanskrit: माला; "mālā", „budhistické perly“, ) je typ meditačných korálikov alebo modlitebných korálikov, ktoré sa používajú hlavne v hinduizme, džinizme, sikhizme, budhizme a šintó (japonské náboženstvo). Slovo „mala“ pochádza zo sanskritu (indoárijský jazyk), a znamená veniec.
Použitie a vzhľad japamaly.
Sú to starodávne pomôcky, ktoré vznikli za účelom udržať myseľ sústredenú a čistú od myšlienok. Celá japamala tradične obsahuje 108 guličiek a jednu perlu guru alebo meru. Zvyčajne sa japamala nosí ako náhrdelník, keďže je dosť dlhá. Taktiež môže byť nosená zložená na polovicu, ktorá obsahuje 54 guľôčok, alebo ako náramok na zápästí s 27 guľôčkami. Korál guru (učiteľ) alebo meru (hora) je často väčší ako ostatné korálky na počítanie opakujúcej sa mantry. Na konci guru alebo meru reťazca je pripojený strapec. Malé korálky sa často označujú aj ako korálky mantra, meditačné korálky, hinduistické ružence alebo budhistické modlitebné korálky.
Význam čísla 108.
Ako bolo spomínané, tradičná japamala má 108 guľôčok. Číslo 108 má viacero významov v závislosti od viery „modliaceho“. V hinduizme znamená počet božstiev alebo 108 upanišád. V budhizme číslo 108 znamená počet cností, ktoré musí človek dosiahnuť alebo nečistôt, ktoré musí zdolať. Z astronomického hľadiska je priemer Slnka približne 108-násobok priemeru Zeme a vzdialenosť od našej planéty k jej slnečnej hviezde je v priemere 108-násobok priemeru Slnka. Podobný paralelný vzťah existuje aj medzi zemou a mesiacom. Sanskrit má v abecede 108 písmen. Ďalší význam tohto čísla sa nachádza v jóge. Číslo 108 preto, lebo máme v tele 108 marma (akupresúrnych) bodov. Typ jógy bhakti obsahuje príbehy o 108 gópiách tancujúcich s Krišnou vo Vrindávane. Zase podľa tantrickej jógy, máme v tele 108 energetických línií, ktoré sa navzájom zbiehajú a spájajú v srdcovej čakre.
Výroba.
Japamaly sa vyrábajú z mnohých rôznych materiálov. Najbežnejšie používané druhy korálikov sú vyrobené z dreva, semien alebo polodrahokamov. V závislosti od použitého materiálu majú guľôčky určité energetické účinky. Rôzne duchovné praktiky a náboženské tradície v histórii používali korálky z konkrétneho materiálu, práve kvôli energetickým účinkom. V Indii sa japamaly primárne vyrábajú zo semien santalového dreva, tulsi a rudrakshy. V Nepále a Tibete sa väčšina vyrába zo semien bodhi, lotosových semien a kostí. 

</doc>
<doc id="651048" url="https://sk.wikipedia.org/wiki?curid=651048" title="Bejzbal na Panamerických hrách 1967">
Bejzbal na Panamerických hrách 1967

Bejzbal na Panamerických hrách 1967 bol bejzbalový turnaj v rámci multišportového podujatia Panamerických hier 1967. Konal sa vo Winnipegu, v Kanade v dňoch od 24. júla do 5. augusta 1967, za účasti 5 mužských tímov. Nováčikom turnaja bolo družstvo domácej , pre ktorú to bolo zároveň prvá účasť v medzinárodnom bejzbale a tiež prvýkrát, kedy Kanada zostavilo národné bejzbalové družstvo. Bejzbalový turnaj sa na hrách organizuje od roku 1951 a toto bolo jeho 5. vydanie. Zápasy sa odohrali na štadióne Winnipeg Stadium s kapacitou 25 000 divákov, na ktorom sa odohrali aj súťaže v atletike a jazdectve a tiež futbalový turnaj. Niekoľko zápasov sa hralo aj na štadióne "Pan-Am Stadium" v menšom meste Portage la Prairie v blízkosti Winnipegu a v meste Carman. Turnaj sa hral dvojkolovým systémom každý s každým, po ktorom nasledovali finálové zápasy hrané na 2 víťazstvá. 
Titul získalo , ktoré vo finálovej sérii zvíťazilo nad . Tím USA tvorilo 16 univerzitných hráčov a 2 dôstojníci United States Army.

</doc>
<doc id="651049" url="https://sk.wikipedia.org/wiki?curid=651049" title="Tim Sult">
Tim Sult

Richard Timothy Sult, známy ako Tim Sult, je americký gitarista. Je známy ako člen hard rockovej skupiny Clutch. Taktiež je gitaristom inštrumentálneho vedľajšieho projektu, The Bakerton Group, a občasným členom reggae rock/stoner rockovej skupiny Lionize, ako aj skupiny Deep Swell. Sult sa stal gitaristom skupiny Clutch od jej založenia v roku 1991.

</doc>
<doc id="651050" url="https://sk.wikipedia.org/wiki?curid=651050" title="Le Cheylard">
Le Cheylard

Le Cheylard môže byť:

</doc>
<doc id="651054" url="https://sk.wikipedia.org/wiki?curid=651054" title="Viktor Ľvovič Korčnoj">
Viktor Ľvovič Korčnoj

Viktor Ľvovič Korčnoj (; * 23. marec 1931 Leningrad, Sovietsky zväz† 6. jún 2016 Wohlen, Švajčiarsko) bol sovietsky, neskôr švajčiarsky šachový veľmajster ruskej národnosti. Je považovaný za jedného z najlepších hráčov šachovej histórie, ktorý sa však nikdy nestal majstrom sveta.
Životopis.
Narodil sa v roku 1931 vo vtedajšom Leningrade. Rodičia sa rozviedli, od detstva žil so svojím otcom, ktorý ho tiež naučil šach. V rokoch 19411943 prežil blokádu Leningradu. Roku 1954 sa stal medzinárodným majstrom, o dva roky neskôr šachovým veľmajstrom. Medzi rokmi 1960 až 1970 štyrikrát zvíťazil na majstrovstvách ZSSR v šachu.
Vrchol jeho kariéry nastal v 70. rokoch. V roku 1974 sa prebojoval až do finále turnaja kandidátov o právo vyzvať na zápas o titul majstra sveta Bobbyho Fischera, no tesne ho porazil Anatolij Karpov pomerom 12½11½. Karpov sa následne stal bez boja majstrom sveta, pretože Fischer roku 1975 odmietol titul obhajovať. Roku 1977 zvíťazil Korčnoj na turnaji kandidátov a stal sa vyzývateľom Karpova. Zápas o titul majstra sveta sa hral roku 1978 vo filipínskom meste Baguio na šesť víťazných partií. Vyčerpávajúci zápas, pri ktorom sa Korčnému podarilo vyrovnať trojbodový náskok Karpova, nakoniec vyhral Karpov pomerom 65 (pri 21 remízach, ktoré sa nepočítali). Korčnoj sa prebojoval aj do finále zápasu o titul majstra sveta v roku 1981 v severotalianskom Merane, kde ale Karpov presvedčivo zvíťazil 62.&lt;br&gt;
Zápasy mali aj politický podtext. V roku 1976 Korčnoj požiadal o politický azyl v Holandsku a neskôr získal švajčiarske občianstvo. Jeho rodina mohla emigrovať zo ZSSR až v roku 1982.
Až do neskorého veku bol Korčnoj výborným šachistom a ešte v januári 2007 patril do prvej stovky najlepších hráčov. V roku 2012 ho postihla mozgová príhoda, ktorá zanechala trvalé následky. Zomrel vo Švajčiarsku 6. júna 2016.

</doc>
<doc id="651055" url="https://sk.wikipedia.org/wiki?curid=651055" title="Viktor Lvovič Korčnoj">
Viktor Lvovič Korčnoj



</doc>
<doc id="651061" url="https://sk.wikipedia.org/wiki?curid=651061" title="Viktor Korčnoj">
Viktor Korčnoj



</doc>
<doc id="651062" url="https://sk.wikipedia.org/wiki?curid=651062" title="Crew Dragon Demo-1">
Crew Dragon Demo-1



</doc>
<doc id="651063" url="https://sk.wikipedia.org/wiki?curid=651063" title="Čechoslovakista">
Čechoslovakista

Čechoslovakista môže byť:

</doc>
<doc id="651065" url="https://sk.wikipedia.org/wiki?curid=651065" title="Bejzbal na Panamerických hrách 1971">
Bejzbal na Panamerických hrách 1971

Bejzbal na Panamerických hrách 1971 bol bejzbalový turnaj v rámci multišportového podujatia Panamerických hier 1971. Konal sa v Cali, v Kolumbii v dňoch od 31. júla do 9. augusta 1971, za účasti 9 mužských tímov. Bejzbalový turnaj sa na hrách organizuje od roku 1951 a toto bolo jeho 6. vydanie. Zápasy sa odohrali na štadiónoch Estadio de Béisbol s kapacitou 5 500 divákov a Diamante de la Base Aérea marco Fidel Suárez. Turnaj sa hral jednokolovým systémom každý s každým. 
Titul získala tretíkrát , ktorá sa v deväťčlennej skupine umiestnila pred obhajcom prvenstva z a domácou . Pre bronzovú Kolumbiu to bola historicky prvá medaila. Tím USA tvorili univerzitní hráči. 

</doc>
<doc id="651066" url="https://sk.wikipedia.org/wiki?curid=651066" title="Cesta 2+1">
Cesta 2+1

Cesta 2+1 alebo striedavý trojpruh je označenie pre cestu, ktorá má okrem jedného jazdného pruhu pre každý smer jazdy aj tretí pruh, ktorý umožňuje jednosmerné predchádzanie vozidiel striedavo pre jeden alebo druhý smer jazdy. Vznikli buď (napríklad vo Francúzsku) úpravou ciest, ktoré boli pôvodne trojpruhové a stredný pruh slúžil na predchádzanie pre oba smery (čo však viedlo k mnohým čelným zrážkam) alebo rozšírením pôvodne dvojpruhovej cesty. Jednotlivé smery jazdy môžu byť oddelené iba vodorovným dopravným značením alebo aj stavebne stredovými zvodidlami.

</doc>
<doc id="651067" url="https://sk.wikipedia.org/wiki?curid=651067" title="Striedavý trojpruh">
Striedavý trojpruh



</doc>
<doc id="651068" url="https://sk.wikipedia.org/wiki?curid=651068" title="SpaceX Demo-2">
SpaceX Demo-2

SpaceX Demo-2 (známy tiež pod názvami Crew Dragon Demo-2 a Crew Demo-2) bol prvý pilotovaný skúšobný let americkej kozmickej lode typu Crew Dragon spoločnosti SpaceX. Dňa 30. mája 2020 vyštartoval z Kennedyho vesmírneho strediska k Medzinárodnej vesmírnej stanici (ISS), kam dopravil dvoch astronautov, ktorí sa pripojili k Expedícii 63, hoci formálne neboli jej súčasťou. Demo-2 bol prvým americkým pilotovaným kozmickým letom, ktorý odštartoval z územia USA v americkej lodi a rakete od misie STS-135 raketoplánu "Atlantis", ktorá sa uskutočnila v júli 2011. Pri tomto poslednom lete raketoplánu astronauti zanechali na ISS vlajku USA, ktorá už v minulosti letela na palube prvého raketoplánu "Columbia" pri jeho prvej misii STS-1 v apríli 1981. Posádka misie SpaceX Demo-2 tak získala právo priniesť túto vlajku späť na Zem. Išlo tiež o prvý let ľudskej posádky v kozmickej lodi a rakete, ktorú vyvinula a vyrobila súkromná spoločnosť. Crew Dragon zostal pripojený k ISS ako záchranná loď až do augusta 2020, kedy sa s ním rovnaká dvojica astronautov vrátila späť na Zem.
Prípravy na štart.
V stredu 13. mája 2020 posádka misie, astronauti Douglas Hurley a Robert Behnken, dokončila všetok výcvik a oficiálne im začala štandardná 14-dňová predštartovná karanténa. Dňa 18. mája prišla do hangára spoločnosti SpaceX v blízkosti štartovacej rampy LC-39A kozmická loď Crew Dragon (výr. č. C206), kde bola následne pripojená k nosnej rakete Falcon 9. Astronauti prišli na kozmodróm v rámci príprav na štart dňa 20. mája. Vývoz a vztýčenie zostavy na štartovacej rampe LC-39A sa uskutočnilo 21. mája. Špecialisti následne začali loď pripravovať na simuláciu predštartovných činností. Pri tejto skúške sa vykonali rovnaké úlohy ako pred skutočným štartom – do nádrží sa natankovali pohonné látky, overovala sa komunikácia rakety s rampou a preverovalo sa správne fungovanie všetkých systémov. Nasledoval niekoľkosekundový statický zážih motorov Merlin na prvom stupni rakety Falcon 9, ktorý sa uskutočnil 22. mája o 16:33 miestneho času (20:33 svetového času). Zaujímavosťou bolo, že zážih sa uskutočnil aj s pripojeným Crew Dragonom, čím sa líši od praxe vykonávania statického zážihu bez nákladu, ktorá bola zavedená po nehode sa satelitom Amos-6 v septembri 2016. V prípade nehody by Crew Dragon aktivoval svoj záchranný systém a na padákoch by pristál na hladine mora, kde bola pre tento prípad pripravená loď "GO Navigator". V nasledujúci deň astronauti absolvovali generálku predštartovných príprav. V rovnakom časovom rámci si vyskúšali všetky potrebné činnosti ako pri skutočnom štarte. 
Prvý pokus o štart.
Prvý pokus o štart, ktorý bol naplánovaný na stredu 27. mája o 16:33:33 miestneho času (20:33:33 UTC), skončil prerušením odpočítavania v čase 16 minút a 53 sekúnd pred plánovaným štartom. Došlo k odkladu štartu na sobotu 30. mája o 15:22 miestneho času (19:22 UTC) kvôli nepriaznivým meteorologickým podmienkam v oblasti (najmä výrazná búrková aktivita a slabý dážď), ktoré spôsobila tropická búrka "Bertha". Zaujímavosťou je, že keby sa štart mohol uskutočniť o pol hodinu neskôr, podmienky už boli prijateľné. Štartovacie okno na Medzinárodnú vesmírnu stanicu (ISS) však bolo okamžité, čo znamená, že raketa musela odštartovať v presne stanovený čas. Posádka musela po prerušení odpočítavania v lodi čakať ešte asi 90 minút, pretože najskôr bolo potrebné odčerpať palivo z rakety a až potom mohlo byť priklonené nástupné rameno a na rampu sa mohol vrátiť personál, ktorý astronautom asistoval pri výstupe z lode.
Priebeh letu.
V deň druhého pokusu o štart misie SpaceX Demo-2 astronauti vstávali okolo 08:00 miestneho času. Spočiatku boli v americkej pilotovanej kozmonautike jednou z tradícií v deň štartu aj typické raňajky, ktoré pozostávali zo steaku a vajíčok. Od obdobia programu Space Shuttle si astronauti vyberajú v rámci možností to, na čo majú chuť. Potom NASA zverila posádku letu technikom spoločnosti SpaceX. Približne štyri hodiny pred plánovaným štartom, okolo 11:22 miestneho času, si astronauti začali obliekať skafandre a spolu s technikmi SpaceX vykonali ich kontrolu, pričom skafandre aj skúšobne nafúkli, aby sa overila ich vzduchotesnosť. Potom si s posádkou prehovoril riaditeľ NASA Jim Bridenstine a jeho zástupca James Morhard. Krátko po 12:00 miestneho času posádka vyšla z Budovy operácií a testov Neila Armstronga ("Neil Armstrong Operations and Checkout Building") a rozlúčila sa so svojimi najbližšími. Nasledoval odvoz na 14 km vzdialený štartovací komplex 39A. Astronauti misie SpaceX Demo-2 sa stali prvou posádkou v histórii, ktorú na štartovaciu rampu odviezol elektromobil. Konkrétne išlo o SUV Tesla Model X. Na rampu LC-39A astronauti prišli približne tri hodiny pred štartom. Pred nástupom do kabíny kozmickej lode Crew Dragon mali ešte poslednú možnosť zatelefonovať svojim blízkym. Veliteľ kozmickej lode Douglas Hurley nastúpil do kabíny ako prvý a hneď po ňom nasledoval veliteľ spoločných operácií Robert Behnken. Technici SpaceX astronautov pripútali, skafandre im napojili k sedadlám, čím sa zabezpečil prívod kyslíka, plynu na tlakovanie a tiež sa tým zabezpečila komunikácia s pozemným strediskom. Nasledovala kontrola komunikácie medzi posádkou a riadiacimi strediskami. Potom boli sedadlá v lodi sklopené do polohy pre štart, aby posádka dočiahla na dotykové obrazovky. Ešte pred uzavretím poklopu Crew Dragonu posádka vykonala kontrolu tlakovania skafandrov. Po uzavretí poklopu technici vykonali skúšku tesnosti lode. Potom sa ešte uskutočnila skúška komunikácie medzi posádkou a jednotlivými technickými tímami. Okolo 14:40 miestneho času bolo odklonené nástupné rameno a 37 minút pred štartom došlo k aktivácii záchranného systému Crew Dragonu. V prípade nehody počas tankovania rakety Falcon 9 by sa aktivovali motory SuperDraco a odniesli by loď s astronautmi preč od rampy. Crew Dragon by potom pristál pomocou padákov na hladine Atlantiku v blízkosti pobrežia. Okolo 14:48 miestneho času začalo tankovanie paliva RP-1 (vysoko rafinovaný petrolej) s teplotou -7 °C do obidvoch stupňov rakety a tiež tankovanie okysličovadla s teplotou -206 °C do prvého stupňa. O 15:03 sa dokončilo tankovanie paliva do druhého stupňa. Sedem minút pred štartom došlo k prechladeniu motorov Merlin na prvom stupni rakety kvapalným kyslíkom a o dve minúty neskôr sa dokončilo tankovanie paliva RP-1 do prvého stupňa. Približne minútu pred štartom sa dokončilo tankovanie okysličovadla do oboch stupňov. 
Misia SpaceX Demo-2 úspešne odštartovala 30. mája 2020 o 15:22:45,411 miestneho času (19:22:45,411 UTC) pomocou nosnej rakety Falcon 9 Block 5 zo štartovacieho komplexu 39A v Kennedyho vesmírnom stredisku. V čase T+1 minúta, 1 sekunda raketa dosiahla bodu max q, kedy je drak rakety vystavený maximálnemu mechanickému namáhaniu. K oddeleniu prvého stupňa došlo v čase T+2 minúty, 40 sekúnd. Druhý stupeň s Crew Dragonom medzitým ďalej pokračoval v lete na nízku obežnú dráhu Zeme a v T+8 minút, 50 sekúnd došlo k vypnutiu jeho motora. Prvý stupeň rakety Falcon 9 následne v T+9 minút, 31 sekúnd úspešne pristál na autonómnej oceánskej pristávacej plošine "Of Course I Still Love You". V čase T+12 minút, 8 sekúnd sa Crew Dragon úspešne oddelil od druhého stupňa a začal svoj 19-hodinový let k ISS. Po úspešnom navedení kozmickej lode na počiatočnú obežnú dráhu si astronauti odopli pásy a vyzliekli skafandre, ktoré potom napojili na vetranie, aby sa vysušili. Posádka ďalej vykonala aktiváciu lode a odskúšala tiež manuálne riadenie pomocou dotykových obrazoviek. Astronauti sa navečerali a divákom na Zemi poslali z obežnej dráhy dve videosprávy, pri ktorých okrem iného oznámili, že loď Crew Dragon pomenovali "Endeavour" na počesť rovnomenného raketoplánu, na ktorom obaja po prvýkrát leteli do vesmíru. Ukázali tiež priestranný interiér lode a predstavili plyšového dinosaura "Tremora" patriaceho jednému zo synov astronautov. Spoločnosť SpaceX potom začala dinosaura predávať vo svojom internetovom obchode, ale v priebehu niekoľkých minút sa vypredal. Počas letu k ISS mali astronauti približne 7 hodín na spánok. Crew Dragon počas letu k stanici vykonal 5 dlhých zážihov trysiek Draco, ktoré loď naviedli k ISS. 
V nedeľu 31. mája si astronauti po raňajkách obliekli skafandre a začali sa pripravovať na spojenie s ISS. Let lode aj spájanie so stanicou bežne prebieha v automatickom režime, ale posádka tentokrát, keďže išlo o skúšobný let, vo vzdialenosti 220 metrov od ISS vykonala ďalší test manuálneho ovládania lode. Následné pripojenie ku stanici už opäť prebiehalo automaticky, ale v prípade problémov mohla posádka prevziať riadenie. Vo finálnej fáze spájania sa Crew Dragon približoval ku stanici rýchlosťou menej než 10 cm za sekundu. Kozmická loď sa úspešne pripojila k prednému spojovaciemu uzlu (IDA-2) modulu Harmony na ISS v ten istý deň o 14:27 UTC. Po pripojení ku stanici si posádka Crew Dragonu vyzliekla skafandre a veliteľ Expedície 63 na ISS, astronaut NASA Christopher Cassidy, medzitým pracoval na otvorení prielezu z IDA-2 na stanici a následnom otvorení prielezu do Crew Dragonu, ku ktorému došlo o 17:02 UTC. Hurley a Behnken sa tak stali prvými astronautmi v histórii, ktorí prileteli na Medzinárodnú vesmírnu stanicu v súkromnej kozmickej lodi. Posádku misie SpaceX Demo-2 na stanici privítali členovia Expedície 63, veliteľ Christopher Cassidy a dvaja ruskí kozmonauti, Anatolij Ivanišin a Ivan Vagner. Hurley a Behnken sa počas pobytu na ISS venovali tiež priebežným kontrolám Crew Dragonu a NASA sledovala aj úroveň degradácie solárnych panelov na nákladovom priestore (trunku) kozmickej lode. V priebehu júna a júla sa Behnken s Cassidym zúčastnil celkovo štyroch výstupov do otvoreného vesmíru z ISS, ktorých cieľom bola výmena batérií okruhov 1B a 3B na staničnom nosníku ITS-S6. Výstupy sa uskutočnili 26. júna, 1. júla, 16. júla a 21. júla. Všetky trvali okolo 6 hodín okrem posledného, ktorý 5,5 hodiny. 
Po splnení všetkých úloh na ISS Hurley a Behnken prešli na palubu Crew Dragonu, vykonali kontrolu vzduchotesnosti svojich skafandrov a ďalšie povinnosti súvisiace s prípravou na odlet od stanice. Následne dostali povolenie na odpojenie od ISS, ku ktorému došlo 1. augusta o 23:35 UTC, a prebehlo v automatickom režime. Crew Dragon v nasledujúcich hodinách vykonal zážihy motorov Draco, ktoré loď vzdialili do bezpečnej vzdialenosti od ISS. Prvé dva z nich sa uskutočnili krátko po odpojení od stanice. Astronauti si potom vyzliekli skafandre a uložili sa k spánku. Prebudili sa v nedeľu 2. augusta okolo 11:40 UTC a čakal na nich milý odkaz od ich synov tešiacich sa na ich návrat. Potom mali približne hodinu na raňajky a ďalšie ranné prípravy. Následne začali plniť úlohy súvisiace s prípravou na pristátie. Crew Dragon vykonal korekciu dráhy, aby smeroval do plánovanej pristávacej oblasti. O 17:52 UTC došlo k oddeleniu trunku a o štyri minúty neskôr začal takmer 11,5-minútový brzdiaci zážih, ktorý loď naviedol na zostupovú dráhu. Potom sa uzavrel kryt v prednej časti lode a o niekoľko minút sa Crew Dragon otočil do polohy pre návrat do atmosféry. Návrat kabíny do atmosféry prebiehal bez problémov. Ablačný tepelný štít z materiálu PICA-X loď ochránil pred vznikajúcim teplom, ktoré dosiahlo až 1 650 °C. Preťaženie počas zostupu dosiahlo hodnotu 4 g. Potom, čo približne 6 minút nebolo možné komunikovať s posádkou Crew Dragonu, sa riadiacemu stredisku ozval pri kontrole komunikácie veliteľ Douglas Hurley. Vo výške 5,4 km sa otvorili dva stabilizačné padáky a vo výške 1,8 km napokon štyri hlavné padáky. Návratový modul lode Crew Dragon úspešne pristál v ten istý deň o 18:47:47 UTC (13:47:47 miestneho času) na hladine Mexického zálivu. Miesto pristátia sa nachádzalo 71 km juhozápadne od mesta Pensacola na Floride v USA. Spoločnosť SpaceX sa tak stala prvou súkromnou spoločnosťou na svete, ktorá bezpečne dopravila ľudí na obežnú dráhu (a na ISS) a späť. Išlo tiež o prvé pristátie americkej kozmickej lode s ľudskou posádkou na morskej hladine od roku 1975, kedy tak 24. júla pristála na hladine Tichého oceánu loď Apollo po skončení americko-sovietskej misie Apollo-Sojuz. Crew Dragon priviezol späť na Zem aj 150 kg nákladu, napríklad vedecké vzorky a výsledky experimentov v chladiacich boxoch. Posádka doniesla aj vlajku USA ako trofej pre spoločnosť SpaceX, ktorá porazila konkurenčný Boeing, keď dopravila prvú posádku na ISS z územia USA od skončenia programu Space Shuttle. Na Zem sa vrátil aj plyšový dinosaurus "Tremor" a tiež zemeguľa "Little Earth" z misie Demo-1. Krátko po pristátí priplávali k lodi dva rýchle nafukovacie člny, ktorých posádka pripravila Crew Dragon s astronautmi vo vnútri na vylovenie z vody. Medzitým do oblasti priplávali aj nejaké súkromné lode, ktoré museli vyhnať. Crew Dragon následne vylovila loď "GO Navigator" pomocou žeriavu v jej zadnej časti. V porovnaní s predchádzajúcou misiou Demo-1 bol tento proces oveľa rýchlejší. Potom bol Crew Dragon presunutý do strednej časti lode, kde začali prípravy na otvorenie vstupného poklopu. Technici zaznamenali stopy oxidu dusičitého, čo mohlo značiť únik z nádrží. Dodatočné kontroly však preukázali, že nejde o únik z nádrží a namerané hodnoty sú veľmi malé. Vo vnútri kabíny nezaznamenali žiadne stopy nebezpečných látok. Po otvorení poklopu posádku najprv skontroloval lekár. Roberta Behnkena vyniesli z kabíny ako prvého a po ňom Douglasa Hurleyho. Potom sa astronauti presunuli do zdravotnej miestnosti na lodi "GO Navigator", na ktorej čoskoro pristál vrtuľník, ktorý oboch dopravil do Pensacoly. Následne nastúpili na lietadlo, v ktorom odleteli do Johnsonovho vesmírneho strediska v Houstone v Texase. Loď "GO Navigator" s Crew Dragonom zamierila do prístavu Pensacola.
Riadenie letu.
Misia bola spoluprácou medzi NASA a SpaceX, pričom jej riadenie sa vykonávalo z troch rôznych miest. Za štart zodpovedalo Stredisko riadenia štartu ("Launch Control Center") v Kennedyho vesmírnom stredisku na Floride. Celý ďalší priebeh misie zabezpečovalo Stredisko riadenia vesmírnych letov SpaceX ("SpaceX’s Mission Control Center") v Hawthorne v Kalifornii. O astronautov a záležitosti súvisiace s ISS sa starala NASA prostredníctvom Strediska riadenia vesmírnych letov Christophera C. Krafta Jr. ("Christopher C. Kraft Jr. Mission Control Center") v Houstone v Texase.

</doc>
<doc id="651070" url="https://sk.wikipedia.org/wiki?curid=651070" title="Crew Dragon Demo-2">
Crew Dragon Demo-2



</doc>
<doc id="651082" url="https://sk.wikipedia.org/wiki?curid=651082" title="Maria Bieșuová">
Maria Bieșuová

Maria Bieșuová (neprechýlene: Maria Bieșu; * 3. august 1935, Volintiri, Rumunské kráľovstvo† 16. máj 2012, Kišiňov, Moldavsko) bola medzinárodne uznávaná moldavská a sovietska operná speváčka. V 60. rokoch 20. storočia počas studenej vojny vystupovala v mnohých svetových krajinách Východného i Západného bloku. V roku 1990 založila festival operných a baletných hviezd "Invită Maria Bieşu", ktorý je dodnes každoročne usporadúvaný v Kišinove. Získala viacero sovietskych ocenení i najvyššie ocenenie Moldavska Rad republiky ("Ordinul Republicii") a Rumunska Rad rumunskej hviezdy ("Ordinul Steaua României"). Je po nej pomenované Moldavské národné divadlo opery a baletu Marie Bieșuovej ().
Životopis.
Maria Bieșuová sa narodila v roku 1935 do roľníckej rodiny žijúcej v dedine Volontiri (vtedy Volontirovca), ktorá v tom čase patrila Rumunskému kráľovstvu. Počas štúdia na základnej škole a poľnohospodárskej technickej škole začala Maria vystupovať na amatérskych koncertoch. Po tom, čo Mariu počul moldavský minister kultúry bola v roku 1955 bez skúšok prijatá na Štátne konzervatórium v ​​Kišiňove. Ako sólistka debutovala na súťaži moldavskej ľudovej hudby s piesňou "Struguraş de pe colină" (v preklade Hrozno z kopca). V roku 1961 dokončila školu a začala sa profesionálne venovať opere. Jej debutovou opernou rolou bola v roku 1962 úloha Florie Tosca v Pucciniho opere "Tosca" na doskách Baletu Moldavskej národnej opery. Neskôr sa v jej repertoári objavili okrem iné role Čo-Čo-San v Madama Butterfly, Desdemony vo Verdiho Otellovi, role hlavných hrdiniek v Aidy, Turandot, či rola Leonory vo Verdiho Sile osudu' a rola Normy v Belliniho rovnomennej opere.
Už krátko po začiatku svojej profesionálnej kariéry sa stala pomerne známou a úspešnou speváčkou. V rokoch 19651967 pôsobila a rozvíjala svoj talent v milánskej opere La Scala. Po tom, čo sa v roku 1966 stala víťazkou tretej ceny Čajkovského medzinárodnej súťaže, a v roku 1967 získala na prvom ročníku medzinárodnej súťaži usporiadanej na pamiatku Tamaki Miuri v Tokiu prvú cenu, ako aj čestný "Zlatý pohár" a titul "Najlepšia Čo-Čo-San", bola pozývaná vystupovať na dosky nielen v rámci Sovietskeho zväzu (napr. Boľšoj teatr) a Východného bloku, ale aj do Metropolitnej opery v New Yorku a inde.
Okrem opery vystúpila aj v niekoľkých filmoch a známa bola aj vďaka svojej komornej koncertnej činnosti. Nahrala niekoľko árií a piesní, či diel z prác domácich i svetových tvorcov (Bach, Handel, Schumann, Schubert, Rachmaninov, Čajkovskij...) Už v sovietskej ére získala veľké množstvo ocenení. V roku 1970 získala titul Ľudový umelec ZSSR a neskôr aj titul Hrdina socialistickej práce, Leninovu cenu, Štátnu cenu Moldavskej SSR a Štátnu cenu ZSSR, ako i Rad Lenina a Rad červenej zástavy práce. Po rozpade ZSSR získala v roku 1992 Rad Moldavskej republiky a v roku 2000 Rad rumunskej hviezdy.
Od roku 1987 bola prezidentkou Zväzu hudobníkov Moldavskej republiky. Získala čestný titul doctor honoris causa. Usporiadala Festival mladých spevákov Alexei Stircea, a založila festival operných a baletných hviezd "Invită Maria Bieșu". Festival pokračoval aj po Mariinej smrti v roku 2012, bol však premenovaný na Medzinárodný festival opery a baletu Marie Bieșuovej ("Festivalul Internațional de Operă şi Balet „Maria Bieşu”").

</doc>
<doc id="651083" url="https://sk.wikipedia.org/wiki?curid=651083" title="Maria Bieșu">
Maria Bieșu



</doc>
<doc id="651101" url="https://sk.wikipedia.org/wiki?curid=651101" title="IPhone 11 Pro">
IPhone 11 Pro

 iPhone 11 Pro a 11 Pro Max je smartphone, ktorý bol navrhnutý, vyvinutý a je predávaný spoločnosťou Apple. V súčasnosti to jeden z modelov trinástej generácie telefónov iPhone. Ide o nástupcu iPhone XS a XS Max. Model bol oznámený spolu s lacnejším modelom iPhone 11 10. septembra 2019 v Divadle Steva Jobsa v Apple Parku výkonným riaditeľom spoločnosti Apple, Timom Cookom. Predobjednávky sa začali 13. septembra 2019 a oficiálny dátum začiatku predaja bol stanovený na 20. septembra 2019.
Charakteristika.
iPhone 11 Pro a Pro Max majú procesor A13 Bionic. Oba telefóny majú tri možnosti interného ukladacieho priestoru: 64 GB, 256 GB a 512 GB a majú 4 GB pamäte RAM. Oba modely sú odolné voči vode a prachu IP68 a sú odolné po dobu 30 minút v hĺbke 4 metrov. Záruka sa ale nevzťahuje na poškodenie telefónu vodou. Rovnako ako predchádzajúce telefóny iPhone, ani jeden z nich nemá konektor pre slúchadlá a je dodávaný s káblovými slúchadlami EarPods s konektorom Lightning. iPhone 11 Pro je prvý iPhone, ktorý sa predáva s nabíjačkou s výkonom 18 wattov v balení, na rozdiel od nabíjačky s kapacitou 5 wattov v telefónoch iPhone XS a predchádzajúcich telefónoch iPhone.
Telefón iPhone 11 Pro je k dispozícii v zlatej, striebornej, vesmírne sivej a polnočnej zelenej farbe, ktorá predtým na telefónoch iPhone nebola k dispozícii. Podobne ako v prípade telefónu iPhone XS je na prednej strane výrez displeja, ktorý obsahuje 12 MP kamerový systém "TrueDepth" a reproduktor. K dispozícii je tiež nová konštrukcia zadnej kamery s tromi šošovkami a bleskom vo väčšom štvorcovom výstupe, ktorý predstavuje najviditeľnejší rozdiel v porovnaní s predchádzajúcim modelom iPhone XS. Logo Apple je teraz vycentrované na zadnej strane zariadenia bez textu a sklo má na telefóne matnú povrchovú úpravu, na rozdiel od lesklej povrchovej úpravy nájdenej na iných telefónoch iPhone vyrobených zo skla.
iPhone 11 Pro a Pro Max bol pôvodne dodávaný s operačným systémom iOS 13. Telefón tiež prichádza s Siri, Face ID (prostredníctvom kamery TrueDepth), Apple Pay a podporuje Apple Card.

</doc>
<doc id="651106" url="https://sk.wikipedia.org/wiki?curid=651106" title="Bejzbal na Panamerických hrách 1975">
Bejzbal na Panamerických hrách 1975

Bejzbal na Panamerických hrách 1975 bol bejzbalový turnaj v rámci multišportového podujatia Panamerických hier 1975. Konal sa v Mexiko City, v Mexiku v dňoch od 13. do 24. októbra 1975, za účasti 9 mužských tímov. Nováčikom podujatia bolo družstvo . Bejzbalový turnaj sa na hrách organizuje od roku 1951 a toto bolo jeho 7. vydanie. Zápasy sa odohrali na štadióne "Parque del Seguro Social" s kapacitou 25 000 divákov, niekdajšom najväčšom bejzbalovovom štadióne v Mexiku, ktorý bol v roku 2003 demolovaný. Turnaj sa hral jednokolovým systémom každý s každým. 
Titul obhájila , ktorá sa v deväťčlennej skupine umiestnila pred a . Tím USA tvorili univerzitní hráči. 

</doc>
<doc id="651114" url="https://sk.wikipedia.org/wiki?curid=651114" title="Kafkovský">
Kafkovský



</doc>
<doc id="651115" url="https://sk.wikipedia.org/wiki?curid=651115" title="Wan Li">
Wan Li

Wan Li (, ; * 1. december 1916, okres Tung-pching, provincia Šan-tung, Čína† 15. júl 2015, Peking) bol čínsky politik, reformne zameraný líder Komunistickej strany Číny. Zastával funkcie podpredsedu Štátnej rady Čínskej ľudovej republiky (6. jún 1983 - 25. marec 1988) a predsedu Stáleho výboru Celočínskeho zhromaždenia ľudových zástupcov (13. apríl 1988 - 27. marec 1993).
Život.
Wan Li pochádzal z chudobnej rodiny z provincie Šan-tung. Počas vysokoškolského štúdia v meste Čchü-fu založil knižný klub zameraný na štúdium marxisticko-leninských diel. Po vypuknutí masového študentmi organizovaného protestu 9. decembra 1935 (čínsky: 一二九运动) sa vrátil do svojho rodiska, kde čiastočne pracoval ako učiteľ, pričom väčšinu času venoval revolúcií, hlásajúc odpor proti japonskej agresii.
Do Komunistickej strany Číny vstúpil v roku 1936. Následne pôsobil na rôznych správnych pozíciách strany. Mnoho z nich zastával práve v provincii Šan-tung.
Od založenia Čínskej ľudovej republiky v roku 1949 Wan Li postupne stúpal v straníckej hierarchii. V roku 1952 bol prevelený do Pekingu, kde o sedem rokov neskôr prevzal vedúcu úlohu pri riadení výstavby Veľkej siene ľudu (čínsky: 人民大会堂) pri príležitosti osláv 10. výročia vzniku ČĽR.
Počas Kultúrnej revolúcie podobne ako jeho súčasníci podstúpil „preškolenie“ prácou. V roku 1973 bol rehabilitovaný a po dobu necelého roka pôsobil ako minister železníc. Časom nadobudol povesť úspešného provinčného tajomníka, keď sa zaslúžil o výrazné zvýšenie poľnohospodárskej výroby v provincii An-chuej. Stál za zavedením systému zodpovednosti za domácnosť, v ktorom bola komunálna pôda rozdelená medzi jednotlivých farmárov. Pre poľnohospodárov to znamenalo možnosť nezávisle predávať nadbytočnú produkciu, čo napomohlo celkovému rapídnemu zvýšeniu ich príjmov. Odtiaľ pochádza aj známe heslo „ak chcete jesť ryžu, hlaďajte Wan Liho“ (čínsky: 要吃米找万里, pinyin: yào chī mǐ zhǎo wànlǐ). Napriek počiatočnej kritike zo strany pekinských konzervatívcov boli tieto reformy ústrednou vládou uznané ako vynikajúce inovácie.
Počas kádrových zmien stál na strane priaznivcov Teng Siao-pchinga. Preto po nástupe Čao C'-janga na post premiéra bol Wan Li o tri roky neskôr, v roku 1983, vymenovaný za vicepremiéra. Od oboch sa očakávalo, že svoje reformné skúsenosti rozšíria na celú Čínu.
13. apríla 1988 sa Wan Li stal tretím najvyšším predstaviteľom štátu ako predseda Stáleho výboru Celočínskeho zhromaždenia ľudových zástupcov. V čase vrcholenia protestov na námestí Tchien-an-men, musel skrátiť svoju štátnu návštevu Kanady a Spojených štátov. Po prílete do Šanghaja 25. mája bol jeho opätovný návrat do úradu oficiálne zastavený, a to údajne z dôvodu zdravotných problémov. O dva dni neskôr národná televízia oznámila, že Wan Li podporil vyhlásenie stanného práva. Jeho skutočný postoj k demonštráciám nebol nikdy objasnený, oficiálne však nikdy nevyjadril nesúhlas s ich násilným potlačením.
Wan Li sa funkcie predsedu vzdal v roku 1993. Bol tak jedným z prvých politických lídrov, ktorí odstúpili zo svojich pozícií v strane, čo pomohlo ukončiť prax doživotných funkcií čínskych politikov. Zomrel v Pekingu dňa 15. júla 2015. Niektorí historici ho tak zaraďujú medzi tzv. osem nesmrteľných Komunistickej strany Číny.

</doc>
<doc id="651116" url="https://sk.wikipedia.org/wiki?curid=651116" title="Bejzbal na Panamerických hrách 1979">
Bejzbal na Panamerických hrách 1979

Bejzbal na Panamerických hrách 1979 bol bejzbalový turnaj v rámci multišportového podujatia Panamerických hier 1979. Konal sa v mestách Bayamón, Caguas a Guaynabo, sidliace v metropolitnej oblasti San Juan, v Portoriku v dňoch od 2. do 12. júla 1979, za účasti 9 mužských tímov. Nováčikom podujatia bolo družstvo . Bejzbalový turnaj sa na hrách organizuje od roku 1951 a toto bolo jeho 8. vydanie. Zápasy sa odohrali na 3 štadiónoch: Estadio Juan Ramón Loubriel, Estadio Yldefonso Solá Morales a Guaynabo Municipal Stadium. Turnaj sa hral jednokolovým systémom každý s každým. 
Titul tretíkrát v rade získala , ktorá sa v deväťčlennej skupine umiestnila pred a domácim . Družstvo , ktoré prvýkrát na panamerických hrách nezískalo žiadnu z medailí, tvorili opäť univerzitní hráči. 

</doc>
<doc id="651118" url="https://sk.wikipedia.org/wiki?curid=651118" title="Medieválny">
Medieválny



</doc>
<doc id="651119" url="https://sk.wikipedia.org/wiki?curid=651119" title="Stredoveký">
Stredoveký



</doc>
<doc id="651120" url="https://sk.wikipedia.org/wiki?curid=651120" title="IC 43">
IC 43

IC 43 je špirálová galaxia v súhvezdí Andromeda. Jej zdanlivá jasnosť je 13,3m a uhlová veľkosť 1,5' × 1,2'. Je vzdialená 224 miliónov svetelných rokov, priemer má 105 000 svetelných rokov. Galaxiu objavil 15. novembra 1889 Guillaume Bigourdan. V galaxii boli pozorované supernovy SN 1973U typu II a SN 2015ag typu Ic. 

</doc>
<doc id="651123" url="https://sk.wikipedia.org/wiki?curid=651123" title="IPhone SE (2020)">
IPhone SE (2020)

 iPhone SE (tiež označovaný ako iPhone SE 2 alebo iPhone SE 2020) je smartphone, ktorý bol navrhnutý, vyvinutý a je predávaný spoločnosťou Apple. V súčasnosti to jeden z modelov trinástej generácie telefónov iPhone, spolu s modelmi iPhone 11 a iPhone 11 Pro/Pro Max. Bol ohlásený 15. apríla 2020 a priamo nahradil sériu iPhone 8 a zároveň je nástupcom menšej a ľahšej verzie iPhone SE prvej generácie. Predobjednávky sa začali 17. apríla 2020 a telefón bol následne uvedený do predaja 24. apríla 2020.
Podľa vzoru stanoveného pre prvú generáciu iPhone SE (ktorý zdieľal rozmery a tvarový faktor staršieho iPhone 5S, s interným hardvérom iPhone 6S), model druhej generácie používa rozmery a tvarový faktor iPhone 8, zatiaľ čo zdieľa vybrané interné hardvérové súčasti zo zostavy iPhone 11 vrátane čipu A13.
Charakteristika.
Druhá generácia iPhonu SE dizajnovo vychádza z iPhonu 8, z ktorého si vzal celý dizajn tela, celú prednú obrazovku a modul fotoaparátu. Z iPhonu 11 si vzal sklenenú zadnú časť s Apple logom uprostred. Na prednej strane sa nachádzajú široké rámčeky aj nad aj pod samotným displejom. Na spodnej strane telefónu sa nachádza domovskej tlačidlo ("Home Button") s integrovanou funkciou Touch ID. Druhá generácia iPhonu SE má rovnaké rozmery ako iPhone 7 a iPhone 8, takže s ním sú kompatibilné všetky obaly a všetky ochranné sklá pre tieto predošlé modely. iPhone SE (2020) je k dispozícii v troch farebných variantoch – v bielej, čiernej a červenej.

</doc>
<doc id="651130" url="https://sk.wikipedia.org/wiki?curid=651130" title="Budhizmus v popkultúre (manga a anime)">
Budhizmus v popkultúre (manga a anime)

Budhizmus v pop-kultúre (manga a anime) je označenie pre vplyv ideológie budhizmu, či jeho elementy využívané v anime. Anime môže byť označenie pre animovaný film alebo seriál, a je dominantnou súčasťou populárnej kultúry Japonska, ktoré väčšinou vzniká z najprv nakreslenej mangy v špecifickom japonskom štýle. V západnom povedomí je anime určené skôr pre mladšiu vekovú kategóriu – deti a teenagerov. V Japonsku sa manga a anime rozšírili všade, do všetkých kútov, a pre všetky vekové kategórie, nakoľko anime nezahŕňa iba jeden žáner, ale patrí tu aj žáner náučných seriálov/filmov, detektívok, hororov, alebo dokonca hentai (pornografia v mange/anime), a iné.
Budhizmus v Japonsku.
Budhizmus sa dostal do Japonska v priebehu šiesteho storočia (presnejšie medzi 538552 po Kr.; obdobie Asuka – ) z Kórey (do ktorej sa doniesol z Číny), vďaka kórejským imigrantom praktizujúcim budhizmus v Japonsku. Svoju podporu budhizmus oficiálne od vlády získal až za čias panovania cisára Jomei-a (). Niektoré šľachtické klany spočiatku odmietali budhizmus, no nedokázali jeho vplyv zastaviť. Pre zvýšenie celkovej civilizovanosti Japonska sa niektorí mnísi a študenti rozhodli vycestovať do Číny pre lepšie vzdelanie v doktrínach budhizmu. Hlavnú zásluhu za rozšírenie budhizmu po ostrovoch Japonska má na svedomí princ Šotoku (), ktorý prišiel s novou konštitúciou, v ktorej zdôraznil princípy budhizmu, ale aj konfuciánstva. Okrem toho postavil aj viac než 40 budhistických chrámov a kláštorov, medzi ktoré patria napríklad chrámy Šitennou-dži () v Osake, Hórjú-dži () v Ikaruge, či Houkou-dži () v Kjóte.
Dá sa povedať, že pôvodné japonské animistické náboženstvo, šintoizmus, začalo s budhizmom koexistovať. Vzájomne sa dopĺňali, hlavne v posmrtnej otázke, nakoľko šintoizmus posmrtný život neopisoval, no budhizmus dodal Japoncom predstavu.
Budhizmus v mange/anime.
Na základe značného vplyvu budhizmu v Japonsku sa začala využívať budhistická ideológia aj v tvorbe mangy, a to dokonca do takej miery, že začali vznikať mangy a animované filmy aj seriály, ktoré sa sústreďujú výlučne na tému budhizmu. K takýmto patrí napríklad:
Budhizmus v Narutovi.
Naruto () je jedno z najpopulárnejších anime, nielen v Japonsku, ale signifikantne prerazilo aj na západ. Jeho autorom je manga umelec Masaši Kišimoto (), ktorý sa Narutom preslávil a predal viac, než 250 miliónov kópií mangy (4. najvyšší predaj všetkých máng sveta). Naruto spadá do tejto témy napriek tomu, že je z omnoho väčšej časti založené na šintoistickej mytológii, a príbeh tvoria životy nindžov (nindža, alebo šinobi – špeciálne vycvičený japonský špión, či vrah). V Narutovi je možno objaviť mnoho budhistických elementov, no objavujú sa aj iné náboženské prvky, napríklad hinduizmu, džinizmu, a jedna konkrétna postava v anime (Hidan) vyznáva dokonca fiktívne náboženstvo „džašinizmus“ (. V krátkosti – džašinizmus je odvodené z japonského slova „džašin“, (; dosl.: skazené srdce/zlý boh), ktoré označuje samotného fiktívneho boha Džašina. Existujú názory, že toto náboženstvo je skutočné a vzniklo ešte veľmi dávno, pred inými svetovo-známymi náboženstvami, no bolo neskôr silne potlačené budhizmom, kresťanstvom a i.; no neexistuje žiaden dôveryhodný zdroj poskytujúci informácie o tom, že náboženstvo skutočne existovalo. Navyše, vyznávači tohto náboženstva tvrdia, že je akýmsi mixom budhizmu a taoizmu, čo sa vylučuje, nakoľko budhizmus prichádza z Indie, a taoizmus z Číny, ktoré sa dostávajú do Japonska až oveľa neskôr od údajného vzniku džašinizmu. Z džašinizmu sa takisto budhizmus ani taoizmus nemohli odvodiť, pretože tieto dva náboženské smery nepochádzajú z Japonska, a neexistujú žiadne záznamy o skoršom vplyve džašinizmu v iných krajinách; jedná sa teda len o konšpirácie a džašinizmus tak ostáva iba fiktívnym náboženstvom.
Manga aj anime Naruta sú rozdelené do 2 hlavných sérií (tie sa neskôr delia na kapitoly po približne 20 epizód/dielov):
+nasledovateľom má byť seriál Boruto (Narutov syn), no autorom už nie je Kišimoto, hoci sa podieľa na spolupráci.
Najočividnejším vplyvom budhizmu v Narutovi je Pein šiestich ciest (). Pein je v Narutovi vodca zločineckej organizácie Akacuki (), ktorá po svete zbiera chvostových démonov a zhromažďuje financie pod zámienkou dosiahnutia svetového mieru; je tak jeden z prominentných antagonistov. Pein označuje až šesť postáv (preto šiestich ciest), no v skutočnosti majú iba jednú myseľ. Každá postava z Peinov je pomenovaná po budhistických šiestich sférach reinkarnácie. Budhizmus uvádza šesť sfér, či šesť ríš, pričom do jednej z nich máme podľa jeho ideológie po smrti poputovať. Do ktorej sféry sa po smrti reinkarnujeme nám určuje karma. Týchto šesť sfér tvoria:
Štyri postavy z Peina šiestich ciest si v mange dokonca zachovali svoje pôvodné mená zo sanskritu – Deva, Asura, Preta a Naraka, pričom Deva pôsobil ako vodca ostatných. Znovu paralela s budhizmom, kde Deva predstavuje najlepšiu sféru pre život.
Okrem toho, Pein ovláda špeciálnu očnú techniku Rinegan (; dosl.: „oko samsary“). Samsara je termín označujúci cyklickú existenciu a cyklický koncept smrti a znovuzrodenia. Nagato, tvorca Peinov šiestich ciest mal schopnosť oživiť mŕtvych, a Naraka zo šiestich ciest, dokázal obnoviť poškodené telá zvyšných sfér počas boja a navrátiť im „život“.
Druhým veľmi očividným vplyvom je samotné pomenovanie dvoch významných bratov nindžov – Indra a Ašura (). Bratia proti sebe bojovali kvôli moci – Indra sa cítil ohrozený a závidel Ašurovu moc. Polobohovia (asura) môžu byť v budhistickom koncepte vykresľovaní negatívnejšie. Ašura v Narutovi reprezentuje polobohov (asura) z budhistického konceptu. Napriek tomu zohráva Ašura v Narutovi paradoxne kladnú rolu. Indra závidí mladšiemu bratovi jeho schopnosti, napriek tomu, že má reprezentovať bohov (Deva).
Vadžra (budhizmus) je viacúčelový budhistický meditačný alebo rituálny predmet, a jej primárnou úlohou je eliminovať nevedomosť a príčinu nášho utrpenia, no dá sa použiť aj ako zbraň (spodný predmet na obr.2). Ako symbol má predstavovať nezničiteľnosť a neodolateľnú silu. V japonskej histórii existovali rody, ktoré sa nazývali „klany“. Klany sa vyskytujú aj v Narutovi – ide o klany nindžov, pričom každý z nich ma isté schopnosti špecifické pre daný klan (nindžom sa v pop-kultúre často prideľujú okrem bojových umení aj nadprirodzené schopnosti). Už v prvej sérií Naruta (epizódy 1-220) sa objavuje horný symbol (Obr.2), ktorý reprezentuje klan Sendžu (). V rámci príbehu Naruta, ide o najsilnejší klan nindžov, pre ktorý bola špecifická schopnosť – voľná manipulácia dreva. Element dreva v Narutovi spadá pod špeciálnu kategóriu manipulácie elementov spojením elementu vody a zeme (ide o vrodenú schopnosť) – táto informácia je dôležitá pre pochopenie spojitosti medzi klanom Sendžu a vadžrou. Symbol reprezentujúci klan Sendžu má podobu s vadžrou a majú aj spoločnú symboliku.
Vadžra a klan Sendžu tvoria dve paralely:
Ďalším prvkom je zjav postáv a bytostí v Narutovi. Pri Narutovej aktivácii módu Asura Kurama, získa jeho deväť-chvostový démon tri tváre a šesť rúk. Jedna z postáv z Peinovych šiestich ciest (Asura) má takisto tri tváre a šesť rúk. Asura je v budhizme poloboh, alebo titan a je typicky vykresľovaný s tromi hlavami a štyrmi, šiestimi alebo ôsmimi rukami.

</doc>
<doc id="651131" url="https://sk.wikipedia.org/wiki?curid=651131" title="Bejzbal na Panamerických hrách 1983">
Bejzbal na Panamerických hrách 1983

Bejzbal na Panamerických hrách 1983 bol bejzbalový turnaj v rámci multišportového podujatia Panamerických hier 1983. Konal sa v Caracase, vo Venezuele v dňoch od 15. do 26. augusta 1983, za účasti rekordných 11 mužských tímov. Nováčikom podujatia bolo družstvo . Bejzbalový turnaj sa na hrách organizuje od roku 1951 a toto bolo jeho 9. vydanie. Zápasy sa odohrali na štadiónoch Estadio Palo Verde a Estadio Universitario. Turnaj pozostával zo základnej a nadstavbovej časti. Titul štvrtýkrát v rade získala , ktorá sa vo finálovej skupine umiestnila pred a . Pre striebornú Nikaraguu to bola prvá medaila. V poslednom zápase turnaja zvíťazila Kuba nad družstvom USA, ktoré opäť tvorili univerzitní hráči, výsledkom . 
Turnaj zároveň slúžil ako kvalifikácia panamerických družstiev na demonštračný turnaj Letných olympijských hier 1984, ktoré hostilo Los Angeles. Kvalifikovali sa naň 2 najlepšie družstvá. 
Konečné poradie.
Pozn.: Kuba sa kvôli bojkotu hier krajinami Východného bloku olympijského turnaja nezúčastnila, nahradila ju Dominikánská republika. Po zvýšení počtu účastníkov olympijského bejzbalového turnaja z 6 na 8 bolo dodatočne prizvané vtedajšou medzinárodnou federáciou AIBA aj družstvo Kanady.

</doc>
<doc id="651135" url="https://sk.wikipedia.org/wiki?curid=651135" title="Konzervatívny inštitút Milana Rastislava Štefánika">
Konzervatívny inštitút Milana Rastislava Štefánika

Konzervatívny inštitút Milana Rastislava Štefánika (skratka KI) je konzervatívne orientovaný think tank pôsobiaci na Slovensku od roku 2000. Vznikol 2. júna 1999 ako neinvestičný fond s názvom "Konzervatívny inštitút Milana Rastislava Štefánika n.f.", pričom 24. augusta 2005 bolo založené aj občianske združenie s názvom Konzervatívny inštitút M. R. Štefánika. Neinvestičný fond združuje aktíva, prostredníctvom ktorých inštitút realizuje, iniciuje a podporuje projekty, ktorých ciele a prostriedky sú v súlade s jeho poslaním spočívajúcim v artikulácii, šírení a obhajobe konzervatívnych postojov a hodnôt v slovenskej spoločnosti a v šírení takej atmosféry v spoločnosti, ktorá bude voči konzervatívnym postojom vnímavá a bude ich široko akceptovať. KI sídli na Štefánikovej ulici 7359/1 v Bratislave-Starom meste.
Funkciu prezidenta a predsedu Správnej rady KI zastáva filológ Peter Zajac, riaditeľom KI je od roku 2011 ekonóm Peter Gonda, dovtedy túto funkciu zastával publicista a neskorší politik Ondrej Dostál. K ďalším popredným osobnostiam pôsobiacim v KI patrí environmentálny analytik Radovan Kazda a politológ, bývalý novinár Ivan Kuhn. Medzi spolupracovníkmi KI pôsobili alebo ešte pôsobia napr. Daniel Bútora, Fedor Gál, Štefan Hríb, Roman Joch, František Mikloško, Vladimír Palko, František Šebej, Ernest Valko († 2010) a ď.
V roku 2000 začal KI vydávať periodikum "Konzervatívne pohľady" a vytvoril webové sídlo "konzervativizmus.sk".

</doc>
<doc id="651146" url="https://sk.wikipedia.org/wiki?curid=651146" title="Veľký skok">
Veľký skok



</doc>
<doc id="651148" url="https://sk.wikipedia.org/wiki?curid=651148" title="Matteo Renzi">
Matteo Renzi

Matteo Renzi (* 11. január 1975, Florencia, Taliansko) je taliansky politik, senátor, zakladateľ a predseda strany Italia Viva. Od 22. februára 2014 do 12. decembra 2016 bol predsedom Rady ministrov Talianskej republiky a tajomníkom Demokratickej strany Talianska zvoleným na dve funkčné obdobia od 15. decembra 2013 do 12. marca 2018. Bol prezidentom Provincie Florencia v rokoch 2004 až 2009, starostom mesta Florencia od roku 2009 do roku 2014, dočasným ministrom infraštruktúry a dopravy od 20. marca do 2. apríla 2015 po rezignácii Maurizia Lupiho a dočasným ministrom pre hospodársky rozvoj od 5. apríla do 10. mája 2016 po rezignácii Federica Guidiho.
Vo veku 39 rokov a jeden mesiac sa stal predsedom Rady ministrov a bol najmladším predsedom vlády v histórii talianskeho štátu a prvým úradujúcim starostom, ktorý sa stal predsedom Rady ministrov. Bol tiež prvým predsedom Rady Talianskej republiky, s výnimkou úradníckych vlád, ktorý nebol v čase menovania členom parlamentu, a najmladším predstaviteľom v G7. Vláda ktorej predsedal bola štvrtá najdlhšia vláda v histórii republiky. V roku 2014 ho americký časopis Fortune označil za tretieho najvplyvnejšieho človeka na svete mladšieho štyridsať rokov a za jedného zo sto najdôležitejších mysliteľov globálnej zahraničnej politiky.
Po negatívnom výsledku ústavného referenda zo 4. decembra 2016 podal rezignáciu 7. decembra ako výkonný predseda Rady ministrov do rúk prezidenta republiky Sergia Mattarellu. Vo februári 2017 rezignoval aj na sekretariáte Rady Európy. Po voľbách v roku 2018 sa stal poslancom Senátu. Bol však sklamaný výsledkom, ktorý jeho strana dosiahla v parlamentných voľbách v roku 2018.
Život.
Mladosť.
Syn Laury Bovoli a Tiziana Renziho, ktorý bol v rokoch 1985 až 1990 mestským radcom v Rignano sull'Arno za kresťanských demokratov, je druhým zo štyroch detí páru. Staršia sestra Benedetta sa narodila v roku 1972 (do politiky vstúpila v roku 2014), brat Samuele v roku 1983 a mladšia sestra Matilde v roku 1984.
V roku 1999 sa oženil s Agnese Landini, študentkou literatúry, neskôr stredoškolskou učiteľkou a má tri deti: Francesca, Emanuele a Ester. Vyrastal v Rignano sull'Arno u svojich rodičov a študoval vo Florencii: najskôr na Danteho lýceu(s konečnou známkou 60/60, hoci riskoval odmietnutie, pretože ako reprezentant ústavu odmietol stiahnuť z obehu kópie školských novín obsahujúcich silnú kritiku profesorky matematiky.
Potom študoval na univerzite vo Florencii, kde v roku 1999 promoval na Právnickej fakulte s tézou dejiny práva pod názvom "Správa a politická kultúra: Giorgio La Pira starosta mesta Florencia 1951 – 1956" s profesorom Bernardom Sordim ako vedúcim diplomovej práce.
Matteo Renzi dostal skautský výcvik v "Talianskej asociácii katolíckych sprievodcov a skautov". Spolupracoval s firemnou revue značky Zac a časopisom „Camminiamo insieme” , ktorého bol tiež šéfredaktorom. S rôznymi zodpovednosťami pracoval pre spoločnosť CHIL Srl, rodinnú firmu poskytujúcu marketingové služby, no najmä koordinoval predaj denníka "La Nazion" na florentskom území aj ako hlavný redaktor. Dodával tiež letáky a distribuoval telefónne zoznamy.
Vo veku devätnásť rokov sa v roku 1994 zúčastnil ako súťažiaci v piatich po sebe nasledujúcich epizódach televízneho programu „Koleso šťastia” a získal 48,3 milióna lír. V prvej polovici deväťdesiatych rokov rozhodoval v niektorých futbalových zápasoch druhej kategórie: až do roku 1995 bol zapísaný do rozhodcovskej sekcie vo Florencii, ale jeho kariéra sa zastavila z dôvodu určitých športových obmedzení.
Po následných politických rozhodnutiach a záväzkoch sa rozhodol odísť z rodinného podniku, v ktorom ukončil činnosť v máji 2014.
Prvé kroky.
Renzi začal vlastnú politickú aktivitu počas rokov na lýceu. V roku 1996 prispel do talianskych výborov, ktoré boli v Toskánsku na podporu Romana Prodiho. Po vstupe do Talianskej ľudovej strany v roku 1996 sa stal tajomníkom pre mládež v roku 1997 a krajským tajomníkom v roku 1999 vo veku 24 rokov.
V roku 2001 sa strana PPI (Ľudová strana Talianska) zlúčila so stranou "La Margherita" a Matteo Renzi bol povolaný, aby koordinoval svoju florentskú sekciu. V roku 2003 plnil úlohu krajinského tajomníka.
Prezident Florentskej provincie.
Medzi rokmi 2004 až 2009 bol prezidentom Florentskej provincie. Vo voľbách 12.-13. júna 2004 dosiahol 58,8% hlasov v rámci stredo-ľavicovej koalície. V súlade so svojím odkazom na boj proti tzv. politickej kaste a mrhaniu tvrdí, že počas svojho mandátu znížil provinčné dane, znížil počet zamestnancov a znížil počet manažérov florentskej inštitúcie na polovicu.
V roku 2012 však Dvor audítorov začal vyšetrovanie výdavkov na reprezentáciu, ktoré vynaložila provincia počas mandátu Renziho, čo predstavuje približne 600 000 EUR. Podľa Il Fatto Quotidiano, ministerstvo financií Talianska vyšetrovalo rodinnú spoločnosť Renziovcov, ktorej provincia Florencia počas predsedníctva Mattea Renziho udelila ocenenie za služby "na sumu vyššiu ako sú obvyklé sumy za pravidelné služby".
Starosta Florencie.
29. septembra 2008 Renzi kandidoval v primárnych stredo-ľavých primárkach na starostu mesta Florencia, pričom dokázal zvíťaziť s 40,52% hlasov. Porazil tak poslanca a štátneho zástupcu pre zahraničie z Demokratickej strany (PD) Lapo Pistelliho s jeho 26,91%, mestského radcu pre vzdelávanie a mládež z Demokratickej strany Daniele Lastriho so 14,59%, tieňového ministra pre implementáciu vládneho programu a zástupcu generálneho vikára PD v komore Michele Ventureho s 12,48% a predsedu mestskej rady za stranu La Sinistra Erosa Cruccoliniho s 5,49%, z celkových voličských hlasov 37 468.
9. júna 2009, v nasledujúcich voľbách do zastupiteľských orgánov dosiahol Renzi 47,57% voličských hlasov proti 32% stredo-ľavicového kandidáta Giovanni Galliho, s ktorým išiel do balotáže. 22. júna 2009 bol zvolený za starostu Florencie so ziskom 59,96% hlasov. Stal sa členom národného predsedníctva Demokratickej strany. V 2010 sa dostal na druhé miesto v rôznych prieskumoch verejnej mienky, stal sa najobľúbenejším starostom v Taliansku.
6. decembra 2010 Matteo Renzi išiel na obed v Arcore, v súkromnej vile Silvia Berlusconiho, aby diskutoval o niektorých témach, ktoré sa týkali administrácie Florencie. Správa vydaná hneď po stretnutí vyprovokovala konfliktné reakcie a niektoré kontroverzie aj medzi jeho podporovateľmi.
Pod jeho vedením schválila Florencia s veľkou väčšinou v mestskej rade (30 hlasov v prospech, 9 proti a 5 sa zdržalo) štrukturálny plán s nulovými objemami, čo znamená bez možnosti zvýšenia kubickej kapacity vzhľadom na existujúci stavebný fond. Tiež povolila postaviť celkom nové (objekty) s následnou demoláciou historických budov vo vyrovnaných objemoch podľa geodetického plánu, do ktorého patria okrem iného dôležité florentské miesta, napríklad Piazza de 'Pitti.
Podľa štúdie „Datamonitor” uverejnenej v októbri 2013 je Renzi štvrtým starostom metropolitných miest, ktorých prácu najviac oceňujú občania s 56,5% -ným podielom súhlasu.
Kandidát primárok v roku 2012.
13. septembra 2012 oznamuje svoj úmysel stať sa kandidátom v primárkach organizovaných celotalianskou koalíciou. Bol v opozícii voči tajomníkovi Demokratickej strany Pier Luigi Bersanimu pre spoločné dobro spájajúce Demokratickú stranu, Ľavicu, ekológiu a slobodu (SEL) a Taliansku socialistickú stranu (PSI).
S 1 104 958 hlasmi, čo činí 35,5 % v prvom kole hlasovania 25. novembra skončil druhý za Pier Luigim Bersanim. V druhom kole organizovanom o týždeň neskôr bol porazený Bersanim dosiahnuc len 1 095 925 hlasov voličov, čo zodpovedá 39,2 % voličov.
Hoci nebol kandidátom ľavicových centristov vo všeobecných voľbách vypísaných na 24. a 25. februára 2013, aktívne sa zúčastňoval na volebnej kampani. Po voľbách, ktorých výsledkom bola koalícia majúca väčšinu v parlamente v Komore poslancov ale nie v Senáte, Renzi apeloval na Demokratickú stranu, aby sa silne postavila za obnovu politického života tak, aby sa zabezpečila podpora zvolených zástupcov Hnutia 5 hviezd (M5S) Beppe Grilla. 
V apríli 2013 počas prezidentských volieb sa postavil do opozície voči demokratom podporujúcim Annu Finocchiarovú alebo Franca Mariniho, čo mu vynieslo ich kritiku.
Tri dni po skrutíniu nasledovala demisia vedenia Demokratickej strany, meno Matteo Renzi bolo spomínané v súvislosti kandidatúry do Rady ministrov ako hlava koalície so stranou Ľud slobody (PDL) Silvia Berlusconiho.
Taká podmienka, ktorá tvrdí, že Enrico Letta by sa tiež stal dobrým kandidátom, bola uprednostňovaná kádrami strany, ako sú Piero Fassino a Dario Franceschini. Sandro Bondi a Ignazio La Russa z pravice podporovali tiež túto možnosť. Pri príležitosti jednej schôdze Demokratickej strany 23. marca Renzi odhadol svoju nomináciu ako nemožnú.
Tajomník Demokratickej strany.
19. novembra postúpil Matteo Renzi do kvalifikácie na primárky, ktoré sa mali konať 8. decembra. Toto sa udialo pred menovaním jeho nasledovníka Pier Luigi Bersaniho do sekretariátu Demokratickej strany. Celkovo, po hlasovaní samotných členov strany, mladý starosta Florencie vyzbieral pre seba 46,7% voličských hlasov. Bol zvolený do vedenia Demokratickej strany už v prvom kole primárok, v ktorom získal 1 895 332 hlasov, čo bolo 67,55 % voličských hlasov. Čoskoro vymenoval nový sekretariát strany, omladený a silne feminizovaný.
13. februára 2014 Renzi dosiahol demisiu predsedu Rady ministrov Enrica Lettu v internom hlasovaní Demokratickej strany a bezprostredne potom požadoval ustanovenie novej vlády. Ak je to podľa transalpínskej tlače ignorovanie hlavy štátu v demisii, ktorá si nepriala opustiť svoje funkcie, aby pokračovala vo svojej práci, epizóda bola prezentovaná ako víťazstvo starostu Florencie, teraz nasledujúceho Lettu v paláci Chigi.
Predseda Rady ministrov.
Tvorba vlády.
17. februára 2014 bol Renzi oficiálne pozvaný prezidentom republiky Giorgiom Napolitanom do Kvirinálskeho paláca na stretnutie, ktoré trvalo hodinu a pol. Starosta Florencie bol týmto oficiálne poverený zložiť novú vládu, čo prijal s "výhradou". Sľúbil splniť svoju úlohu „so všetkou energiou, entuziazmom a nasadením", musel však podľa talianskej tlače uznať, že vytvorenie nového výkonného orgánu nebude ľahké. Spisovateľ Alessandro Barrico odmietol ministerské kreslo majetkov a činností v kultúre a turizme a predseda subjektu "Luxottica" Andrea Guerra navrhnutý na ministerstvo ekonomického rozvoja tiež odmietol ponuku. Na druhej strane, Renzi musel ešte vyjednávať s odchádzajúcim viceprezidentom Rady ministrov Angelinom Alfanom, ktorého podpora od strany NCD (Nová centrálna pravica) bola potrebná kvôli jeho vstupu do vlády.
Štyri dni po tom ako bol povolaný hlavou štátu Giorgiom Napolitanom kvôli zloženiu novej vlády, Renzi vystúpil na Kvirinál kvôli politickým konzultáciám a aby prijal predsedníctvo Rady ministrov a predstavil prezidentovi zoznam navrhovaných ministrov. Zdá sa, že počas tohto dlhého stretnutia (2,5 hodiny), medzi oboma mužmi vznikol spor o menovaní ministra financií a vedúceho diplomacie. Prezident Napolitano teda ministerstvu zahraničných vecí nepotvrdil kandidatúru Emmy Bonino, ale podarilo sa mu umiestniť ekonóma Piera Carla Padoana na ministerstvo hospodárstva a financií v zložitom ekonomickom kontexte polostrova.
Pri príležitosti tohto stretnutia predstavil najmladší predseda Rady ministrov v talianskej histórii vládu zloženú len zo šestnástich ministrov, z ktorých boli štyri ministerky. Patrila k nim napríklad Roberta Pinottiová ako ministerka obrany. Matteo Renzi a jeho ministri zložili v nasledujúci deň prísahu pred Giorgiom Napolitanom. Zároveň si zachoval funkciu predsedu Demokratickej strany, čo bolo po prvýkrát v jeho kariére.
Volontaristický diskurz.
24. februára 2014 Matteo Renzi predstavil svoju vládu a svoj program Senátu republiky, aby mu odhlasovali dôveru. Rozvinul diskusiu hlboko proeurópsku naznačujúc, že ""Tradícia európska a európeistická predstavuje najlepšiu časť Talianska, takisto ako jeho záruku mať budúcnosť". Upresnil, že "to nie sú Angela Merkelová a Mario Draghi, ktorí, nás žiadajú udržať náš národný rozpočet v poriadku. Musíme pracovať s rešpektom voči našim deťom, voči tým, ktorí prídu po nás."" Hrajúc svoju úlohu mladého reformátora pripomínal svoj cieľ zreformovať hornú komoru, pričom zdôraznil, že nemá vek na to, aby v nej zasadal, no navrhol splatenie, "komplexné a bezprostredné", desiatok miliárd euro, ktoré musia zaplatiť talianske podniky. Oznámil zavedenie vopred vyplneného daňového vyhlásenia o príjme funkcionárov a "redukciu dvoch číslic" z daní.
10 milliárd euro pre 10 miliónov Talianov.
12. marca Renzi oznámil dôležitý plán oživenia. Zahŕňal hlavne zníženie daní z príjmu pre daňových platcov v kategórii nad 25 000 euro čistého zisku ročne, zníženie dane za výrobu a fakturáciu energie o 10 % pre malé a stredné podniky, splatenie 60 milliárd eur dlhu spôsobeného verejným rozpočtom pre taliansku mládež, takisto ako na pomoc pri pokračovaní v ich štúdiách alebo hľadaní si zamestnania.
Spolu s týmito daňovými zníženiami a novými výdavkami mali byť úspory 7 mld. euro na fungovaní štátu, zníženie úrokovej miery dlhu, návrat dane z pridanej hodnoty vo výške 6 mld. euro na splatenie verejnej správy, zvýšenie verejného dlhu, ktorý sa mal udržať pod 3% z HDP a zvýšenie o šesť (percentuálnych) bodov dane z finančných príjmov.
Na druhý deň definoval európsku dohodu o rozpočte ako ""pakt hlúposti" vysvetliac to tak, že: "Som premiérom krajiny, ktorá rešpektuje angažovanie sa v Európskej únii, ale je ešte jedno väčšie angažovanie sa : poslanie Európy, ktoré nemusí byť spolkom technikov bez duše"".
V apríli začal vlnu nových menovaní vo verejnej správe neznámych za posledné desaťročie (týkalo sa to 350 z 500 miest): vybral osobnosti mladšie a ženského rodu, menoval tri ženy do čela veľkých skupín (menovite Emmu Marcegagliovú do vedenia ENI) a znížil mzdy vedúcim verejnej správy.
V predvečer európskych volieb v 2014 usporiadal tlačovú konferenciu kvôli svojim prvým osemdesiatim dňom novej vlády. Uviedol zoznam znížených daní vo výške 10 mld. euro pre domácnosti a 2,5 mld. pre podniky, zrušenie provincií (čo spôsobilo úbytok 3000 miest pre politikov) a svoj plán oživenia obnovy rozmiestňovania mladých . Rovnako nechal prijať nový Zákonník práce dovoľujúci mladým dosiahnuť titul po troch rokoch výuky, dať do predaja podiely štátu v poštách a civilnom letectve a deblokovať úvery vo výške 3,5 mld. euro na opravu 10 000 škôl.
Taliansky ekonóm Andrea Fumagalli vysvetľuje, že podľa údajov OECD liberálne ekonomické reformy Mattea Renziho vyvolali neistoty a nezamestnanosť medzi mladými a stagnujúci hrubý domáci produkt .
Politické reformy.
Reforma volebného zákona, ešte neodhlasovaná, predpokladala zrušenie Senátu a úbytok 3000 funkcionárov. Počas európskeho skrutínia sa jeho strana dostala na prvú pozíciu so 41 hlasmi.
V júni 2014 atakoval záležitosti politickej triedy zasiahnuc viacerých vysokých predstaviteľov. Rada ministrov udelila rozložené právomoci hlavne protikorupčným sudcom, aby preskúmali skryté financovanie svetovej výstavy 2015, ktorá sa konala v Miláne.
V strede júla bola predstavená reforma Senátu. Už nemal viac výkonnú moc, ale poradné poslanie pre Komoru poslancov. Dokonalý dvojkomorový systém zrodený v roku 1947 bol až do tejto chvíle deklarovaný ako zodpovedný za politické problémy a hlbokú bezvládnosť. Zoskupoval 100 členov (74 regionálnych poradcov, 21 starostov a 5 osobností menovaných na 7 rokov prezidentom republiky) oproti dnešnému počtu 315. Neboli viac honorovaní, čo predstavovalo úsporu 500 mil. euro pre štát. Táto ústavná zmena je najdôležitejšia od založenia republiky a viedla k značnému zúženiu kolégia voliteľov v prezidentských voľbách (ktoré malo 1000 voliteľov) a zmenu kvóra pre svoje zvolenie.
Zahraničná politika.
V roku 2014 počas sviatku Zjednotenia v Bologni vystupuje s francúzskym premiérom Manuelom Vallsom a zástupcami holandskej labouristickej strany Diederikom Samsonom, španielskej strany socialistických robotníkov Pedrom Sánchezom a európskej socialistickej strany Achimom Postom: ich spojenectvo sa prezentuje ako „dohoda o tortellini“, pomenovaná po slávnych bolonských cestovinách.
Renzi bol kritikom členských krajín EÚ, ktoré odmietali systém migračných kvót, do ktorých patrili krajiny V4 (Slovensko, Česko, Maďarsko, Poľsko).
Ťažkosti a demisia.
Jeho skutočná prvá volebná porážka bola vo voľbách do mestských orgánov v 2016, v ktorých demokratická strana stratila mestá Rím, Turín, Terst a zachovala si Miláno. Jeden z jeho krutých protivníkov Luigi de Magistris znovu zvíťazil v Neapole. Zatiaľ čo Matteo Renzi odmietol nacionalizovať tieto voľby, de Magistris sa stal centrálnou postavou a politickí analytici uvažujú, že nedokázal rozšíriť svoju prevahu u stredo-pravých voličov, ktorí uprednostnili hlasovať pre veľkého víťaza týchto volieb M5S.
4. decembra 2016 po veľkom víťazstve „nie“ (59,1%) v ústavnom referende, ktorého cieľom bolo ukončiť rovnostársky dvojkomorový systém, s ktorým spojil svoju budúcnosť ako hlava krajiny, oznámil, že rezignuje nasledujúci deň po poslednom zasadnutí Rady ministrov. Hlava štátu ho požiadala, aby počkal s prijatím zákona o štátnom rozpočte pre rok 2017 Senátom. Matteo Renzi mu odovzdal svoju demisiu oficiálne 7. decembra. Bol dočasne poverený riadením Rady ministrov až do sformovania novej vlády.
12. decembra 2016 bol nahradený Paolom Gentilonim na pozícii predsedu rady ministrov prezidentom Mattarellom.
Demisia a návrat na sekretariát Demokratickej strany.
Po demisii vlády Matteo Renzi zostal zo začiatku v čele Demokratickej strany. Čelil živým protestom ľavice v strane. Blízki Pier Luigi Bersaniho, bývalého tajomníka strany, váhali urobiť rozdelenie. ""Mediapart" zdôrazňuje, že " s personalizáciou v PD bez toho, aby bola štruktúrovaná inak ako na základe jeho charizmy, Renzi spôsobil veľa zla okolo svojho spôsobu výkonu moci"".
19. februára 2017 oznámil pri otvorení národného zhromaždenia Demokratickej strany, že podáva demisiu na funkciu tajomníka strany nevylučujúc svoju žiadosť o nástupníctvo na ďalšom kongrese strany.
30. apríla bol znova zvolený v primárkach so 71 % hlasov proti 21 % ministra spravodlivosti Andrea Orlanda a 8 % prezidenta Apúlie Michele Emiliana. Toto víťazstvo, väčšie ako očakával, bolo tiež prijaté ako úspech Demokratickej strany. Bolo to tiež víťazstvo vytvorenia článku 1 hnutia demokratov a progresistov, víťazstvo rozdelenia niekoľko týždňov predtým, keďže sa tohto skrutínia zúčastnilo viac ako dva milióny Talianov.
Emmanuel Macron počas Renziho prezidentskej kampane mu poskytol hlavne slogan „En Marche!“ „(tal. In cammino!). Zverejnil tiež, že určité jeho myšlienky sa našli v programe Emmanuela Macrona, zatiaľ čo niektorí pozorovatelia zdôraznili podobnosti medzi nimi. Vzhľadom na európske voľby v roku 2019 sa niektorí európski socialistickí volení úradníci obávali, že bude tlačiť na demokratov, aby opustili skupinu Európskej socialistickej strany v prospech centristickej skupiny, dokonca aj nadnárodný zoznam spoločný s La République en Marche (LREM) a Ciudadanos, ktorého režisérom Albertom Riverom sa stretol v januári 2018.
V septembri 2018 podpísal platformu požadujúcu opätovné založenie Európy reformou zmlúv a varovanie pred „"populistickými vodcami, pre ktorých je Únia anomáliou histórie, ktorú je potrebné odstrániť".
Po anti-aktivitách svojej strany počas volieb do miestnych orgánov v júni 2017 napísal vo svojej programovej knihe „Avanti: Perché l'Italia non si ferma”."Nemáme morálnu povinnosť prijať do Talianska všetky osoby, ktoré sa nachádzajú v horších podmiekach ako sú naše. Ale Taliansko im pomôže u nich."" Tento posledný výrok ponímaný ako priblíženie sa k pozícii strany Ligy severu, vzbudil mnohé kritiky u občianskej spoločnosti a talianskej cirkvi, dokonca aj vo svojom vlastnom tábore.
Neúspech vo všeobecných voľbách roku 2018 a nová demisia.
V súvislosti so všeobecnými voľbami 2018 Renziho strana trpela nízkou popularitou, zatiaľ čo populárnejší predseda Rady Paolo Gentiloni bol až v druhom pláne volebnej kampane. Renzi sám sa predstavil v Senáte republiky pre jednoosobové hlasovanie za Florenciu v Toskánsku. Dostal 109 830 hlasov, čo bolo 43,89 % hlasov a bol ďaleko pred kandidátom podporovaným koalíciou pravých centristov. Dosiahol tým svoj prvý mandát v parlamente v hornej komore ako senátor
5. marca 2018 podal demisiu ako predseda strany. Musel opustiť svoj post po kongrese, ktorému oznámil, že sa nezúčastní, čo mu ponecháva priestor na odmietnutie akejkoľvek vládnej koalície s päťhviezdičkovým hnutím v súlade so svojou pozíciou vždy, pričom táto možnosť je predpokladaná niektorými funkcionármi strany.
Odchod z Demokratickej strany.
V septembri 2019 pracoval na ústave počas svojej druhej vlády. Bol prepojený s Demokratickou stranou a M5S. Aby sa vyhol predčasným voľbám, opustil demokratov a zamýšľal založiť novú formáciu. Uviedol: "Dnes je Demokratická strana spolok politických prúdov. […] Obávam sa, že nebudem schopný sám reagovať na Salviniho útoky a ťažké spolužitie s 5 hviezdami". Upresnil, že pokračuje v podpore vlády Giuseppe Conteho.
25. septembra 2019 oznámil založenie novej centristickej strany Italia Viva, ktorej je zakladateľom.
Matteo Renzi si priznal príjem za rok 2019 vo výške cca 1 mil. eur 
Renziho prezývky.
Je prezývaný „Il Rottamatore” (Demolizátor) aj v súvislosti s jeho túžbou poslať starú taliansku vládnucu triedu na vrakovisko (dejín).
Niektorí kritici starostu Florencie ho nazývajú tiež „Renzusconi” a tvrdia, že okrem opozičných politických táborov, v ktorých sa nachádzajú Matteo Renzi a Silvio Berlusconi, títo dvaja muži zdieľajú určité charakteristické črty: "Rovnaké ambície, rovnaký vkus pre slogany, rovnaká ideologická flexibilita, rovnaká schopnosť zhodnotiť to, čo majú najvýnimočnejšie: seba samých a rovnaké ovládanie anglického jazyka.

</doc>
<doc id="651151" url="https://sk.wikipedia.org/wiki?curid=651151" title="Douglas C-47">
Douglas C-47



</doc>
<doc id="651153" url="https://sk.wikipedia.org/wiki?curid=651153" title="Bhavačakra">
Bhavačakra

Bhavačakra alebo koleso života (sanskrit: "bhavacakra" – doslova koleso života [bhava = bytie, existencia, čakra = koleso]; tibetčina: "srid pa'i 'khor lo") je symbolické zobrazenie sansáry – existencie spojenej s utrpením, riadenej karmou a je vysvetlením tibetského poňatia znovuzrodenia na základe karmy. Počas života si človek môže získať dobrú karmu, ktorá vedie k lepšiemu zrodeniu v rámci sansáry, ale nie k jej opusteniu. Samotný prechod medzi ríšami je podmienený smrťou. Smrť teda nie je chápaná ako konečný a definitívny jav, ale ako stav, ktorý umožňuje prechod medzi jednotlivými ríšami, ktoré bhavačakra znázorňuje. Samotný prechod medzi šiestimi ríšami a znovuzrodenie závisí na karme, na pozitívnych a negatívnych zásluhách a činoch, ktoré bytosť vykonala. 
Koleso života drží Mára – boh smrti, niekedy nazývaný aj budhistický démon spájaný s Jámom – bohom podsvetia. Mára vládne sansáre a všetkým bytostiam, ktoré sa znovuzrodzujú. Až dosiahnutím nirvány - prebudením sa, sa induviduum vymaňuje spod vplyvu Máry a cyklu znovuzrodenia a tým sa končí jeho utrpenie. Samotné koleso života sa skladá z centrálneho kruhu a troch ôs alebo prstencov. Vyobrazenie bhavačakry sa najčastejšie spája s Tibetom, kde koleso života býva vyobrazené na vonkajších stenách tibetských kláštorov a chrámov, pričom v minulosti slúžilo k edukácii prostých pastierov. 
Analýza bhavačakry.
Jadro.
Vnútorný kruh (jadro) zobrazuje tzv. 3 jedy, alebo korene zla, ktoré je potreba vykoreniť.
Prvé medzikružie.
Prvé medzikružie zobrazuje dva cykly:
Druhé medzikružie.
Druhá vrstva alebo vnútorný okruh je zobrazením šiestich sansárických ríš, pričom ľudský svet je iba jedným z týchto svetov. Tri vrchné svety sú chápané ako lepšie s menším utrpením, kým spodné tri svety sú podradnejšie alebo horšie s vyššou mierou utrpenia. 3 vyššie ríše sú:
Vonkajší okruh.
Posledná vonkajšia vrstva zobrazuje tzv. podmienené vzťahy – Pratítjasamutpáda.

</doc>
<doc id="651155" url="https://sk.wikipedia.org/wiki?curid=651155" title="Q́">
Q́

Q́ (minuskula q́) je špeciálny znak latinského písma. Používa sa len v jazyku tsimané, čo je jazyk, ktorý používa asi 5 300 ľudí v Bolívii. V Unicode má majuskulný tvar kód U+0051U+0301 a minuskulný tvar kód U+0071U+0301.

</doc>
<doc id="651161" url="https://sk.wikipedia.org/wiki?curid=651161" title="Mordvania">
Mordvania

Mordvania (zriedkavejšie, staršie, či prevzaté z češtiny: Mordvinci, Mordvíni, Mordvini, erz. эрзят"erzjat"/"erzät", mokš. мокшет"mokšet", ) sú ugrofínske etnikum žijúce prevažne v ruskej republike Mordviansko. Menšiny ďalej žijú v Tatársku, Baškirsku, Čuvašsku, povolžských a sibírskych oblastiach.
Presný počet Mordvanov je z viacerých príčin (rusifikácia, emigrácia, a i.) ťažké určiť, pričom počet má dlhodobo klesajúci charakter. V 90. rokoch 20. storočia žilo na svete asi 1,1 mil. Mordvanov. Podľa sčítania obyvateľstva Ruska v roku 2010 sa k národnosti prihlásilo 744 237 obyvateľov. Keďže časť populácie žije mimo územia Ruska, odhaduje sa, že dnes, v ranom 21. storočí, žije viac ako 800 tisíc Mordvanov.
Mordvania sa ďalej delia na menšie jazykové podetniká, pričom hlavné dve sú Mokšanci/Mokšania a Erzianci. Ich pomer je približne 2:1 v prospech Erziancov. Hoci samotné etniká od seba odlišujú a výraz Mordvania je používaný najmä cudzincami (t. j. ide o exonymum), pri sčitovaniach obyvateľov sa od seba nerozlišujú. Ďalšou zrejme mokšanskou etnografickou skupinou sú Karatajovia. Niektoré mordvanské subetniká sa počas historického jazyka plne rusifikovali (napr. žijúci v oblasti Nižného Novgorodu). Mordvianske jazyky, erziančina a mokšančina, prislúchajú k fínsko-volžskej podskupine ungrofínskej vetvy uralskej jazykovej rodiny. Sú od seba však pomerne odlišné a ich používatelia sa bežne navzájom jazykovo nedorozumejú. Oba jazyky sú literárne jazyky. Známym je napr. epos Mastorava z roku 1994. Ako písmo používajú prispôsobenú cyriliku. Kým znalosť národných jazykov sa znižuje, ruštine rozumie 99% ich populácie. Časť Mordvanov (Karatajovia) hovorí po tatársky. Nábožensky Mordvania väčšinou prislúchajú k pravoslávnym kresťanom, menšiu časť tvoria luteráni, moslimovia a obyvateľstvo vyznávajúce mordvanské náboženstvo (ide o novopohanstvo rozvíjajúce sa od 90. rokov 20. storočia). Obživu Mordvanov zabezpečuje prevažne poľnohospodárska výroba, z remesiel najmä drevorezba.
História.
Územie Mordvianska osídlili ich predkovia už 2. polovici 1. tisícročia pred našim letopočtom. Kultúrne vo vývoji zrejme nadviazali na gorodeckú kultúru. V písomných historických prameňoch sa kmeň zrejme prvýkrát spomína pod menom "Mordens" v 6. storočí v diele "Getica" od historika Jordana. V 7.12. storočí Mordvania prešli procesom rozpadu rodovej spoločnosti, ktorá bola nahradená vidieckym spoločenstvom s rozvinutou poľnohospodárskou produkciou. Naďalej však pretrvávali patriarchálne kmeňové vzťahy. S vývojom feudalizmu sa začala postupná konsolidácia mordvanskej štátnej príslušnosti, a v diele byzantského cisára Konštantína Porfyrogenéta v 10. storočí sa už spomína mordvanská krajina/územie "Mordia". Prvé vojenské strety medzi ruskými kniežatstvami a Mordvancami sa datujú k roku 1103. Až do roku 1172 bolo ich hlavným centrom okolie mesta Nižný Novgorod, po jeho dobytí sa ťažisko presunulo ďalej na východ. V 13. storočí sa Mordvania (resp. prevažne Mokšania) dostali pod navládu Mongolov a následne kazanských Tatárov. V 15. storočí dochádza k presídleniu časti Mordvanov (Karatajovia) Tatármi. Táto populácia žije v Tatársku (sídla Mordovskije Karataji, Zaovražnyje Karataji, Šeršalan) dodnes. Sami sa nazývajú "mukča" a Tatármi sú označovaní ako "mukšiljar", hovoria prevažne po tatársky alebo rusky. Koncom 16. storočia sa mordvanské územie sa stalo súčasťou ruského štátu. Mordvania proti ruskej cárskej vláde viackrát povstali, no revolty boli krvavo potlačené a po povstaní v roku 1804 ich aktívny odpor skončil. Ruská kolonizácia východných oblastí spojená s výstavbou železnice a neskôr aj kolektivizácia, urbanizácia, či premiestnenie časti priemyslu k Uralu počas druhej svetovej vojny, ako i sovietska národnostná politika voči neruským národnostiam viedli k postupnej, dodnes trvajúcej rusifikácii obyvateľstva.
V sovietskej ére získali Mordvania v roku 1928 istú autonómiu v rámci Mordvianskemu dištriktu. V roku 1934 vznikla Mordvianskej sovietskej socialistickej autonómnej republiky s hlavným mestom v Saransku. Po rozpade ZSSR sa Mordviansko ako republika stalo súčasťou Ruskej federácie.
Ľudová kultúra.
Odev a obuv.
Hoci nosenie ľudového oblečenia medzi mordvanskou populáciou upadá, najmä medzi ženami sa mordvanské národné kroje dajú vidieť dodnes.
Mordvanskí muži nosili košeľu bez goliera a nohavice. Dámsky odev tvorila košeľa v tvare tuniky, zástera a nohavice, druhým variantom ženského ľudového oblečenia bol kaftan z bielych plátien, ktorý mal často na koncoch, po stranách alebo zozadu rukávov umiestnené strapce. Vrchné oblečenie bývalo k hrdlu pritlačené sponou. Bežné boli rozsiahle ozdoby z peria, kože, korálikov, či kovov. V ľudovej obuvi prevažovali mordvanské lykové topánky so šikmým tkaním, tupými lichobežníkovými koncami, nízkymi bokmi a zadným jazykom. V chladnom prostredí nosili aj pevne zabalené onuce, či iné podobné, okolo nôh ovinuté a šnúrami pripevnené látky. Koncom 18. storočia začali Mordvania nosiť aj bundy bez rukávov. Dievčatá si splietali jeden vrkoč, vydaté ženy dva, niekedy si do vlasov pridávali aj ozdoby. Bežné boli dievčenské čelenky s ozdobnými "nakosnikmi", staršie ženy nosili "soroky" (čelenky) s vysokými tvrdými plášťami a lalokmi na chrbte. V Saratovskom regióne namiesto soroky ženy nosili mäkký klobúk so zadným oválnym výbežkom a stuhami. V 20. storočí sa soroky čiastočne zmenili.
Hudba.
Mordvanská ľudová tvorivosť bola šírená prevažne ústnym podaním a obsahuje viaceré archaické žánre (svadobné piesne, pohrebné náreky, uspávanky a detské piesne). Piesne obsahujú krátke melódie s voľným textom a slabičným typom spevu, aliteráciami, metaforami a inými vlastnosťami spoločnými pre diela ugrofínskych národov. Odráža sa v nich aj spojenie s turkickou anhemitonickou pentatonikou a ruským polyfónnym folklórom. Medzi používané hudobné nástroje patria aerofóny ako: gajdy, pozdĺžne flauty, trstinové a drevené píštale, ale i idiofóny ako: hrkálky, xylofóny, bubne, zvonce a i. Medzi nepôvodné, vypožičané inštrumenty patria husle, balalajky, či harmoniky.

</doc>
<doc id="651162" url="https://sk.wikipedia.org/wiki?curid=651162" title="Mordvinci">
Mordvinci



</doc>
<doc id="651163" url="https://sk.wikipedia.org/wiki?curid=651163" title="Mordvíni">
Mordvíni



</doc>
<doc id="651164" url="https://sk.wikipedia.org/wiki?curid=651164" title="Mordvini">
Mordvini



</doc>
<doc id="651168" url="https://sk.wikipedia.org/wiki?curid=651168" title="Železničná stanica Podgorica">
Železničná stanica Podgorica

Železničná stanica Pogorica (čiernohorsky: Жељезничка станица Подгорица/Željeznička Stanica Podgorica) je hlavná železničná stanica v Podgorici v Čiernej Hore a hlavný uzol železničnej dopravy v štáte. V stanici sa schádzajú tri trate: Železničná trať Belehrad – Bar, Železničná trať Nikšić – Podgorica, Železničná trať Podgorica – Shkodër.
V roku 2016 České dráhy inaugurovali priame spojenie do Podgorice cez Belehrad dvakrát týždenne.
Stanica má 61 výhybiek, čím je najväčšou v štáte. Modernizácia zabezpečovacieho zariadenia prebehla v rokoch 2017 až 2019 za plnej prevádzky. Jej cena bola 6,1 miliónov eur. Inštalované zariadenie ESA 44 zabezpečuje 55 výhybiek.

</doc>
<doc id="651171" url="https://sk.wikipedia.org/wiki?curid=651171" title="Brjansk">
Brjansk



</doc>
<doc id="651173" url="https://sk.wikipedia.org/wiki?curid=651173" title="Dve všetky">
Dve všetky

Dve všetky (, tradičná čínština: 兩個凡是, ) je ťažko preložiteľná politická ideológia, ktorá odkazuje na výrok: „"Rozhodne podporíme všetky politické rozhodnutia, ktoré urobil predseda Mao, a neochvejne sa budeme riadiť pokynmi, ktoré dal predseda Mao."“ Je to slogan v histórii Čínskej ľudovej republiky počas vlády predsedu Chua Kuo-fenga. Bol obsiahnutý v editoriáli „Dobre študujte dokumenty a pochopte ich kľúčový odkaz“, ktorý bol napísaný na podnet Wang Tung-singa, vtedajšieho člena Stáleho výboru politbyra a podpredsedu Ústredného výboru KSČ, a bol schválený politbyrom Ústredného výboru KSČ na čele s Chua Kuo-fengom. Editoriál obsahoval výrok: „"Keď predseda Mao žil, zjednotili sme sa a bojovali sme pod jeho veľkým práporom. Teraz, keď predseda Mao zomrel, musíme vzkriesiť a rozhodne obhajovať jeho veľký prápor…"“, na ktorý následne nadväzoval slogan Dvoch všetkých. Editoriál bol vydaný 7. februára 1977 v časopise People's Daily, žurnále Red Flag a PLA Daily.
Smrť Mao Ce-tunga a boj o moc.
Po smrti predsedu Komunistickej strany Číny Mao Ce-tunga v roku 1976 vypukol medzi súperiacimi vodcami prudký boj o to, kto sa chopí vedenia a získa kontrolu nad KSČ a Čínou.
Banda štyroch mala v Šang-chaji značnú mocenskú základňu, kam sa mohli dočasne stiahnuť. Namiesto toho predpokladali, že kombinácia ich vzťahu s Maom, členstvo vo výbore politbyra a kontrola nad médiami im zaistí prevzatie moci v hlavnom meste, a tak všetky svoje snahy zamerali na tento cieľ. Po Maovej smrti sa zdalo, že Ťiang Čching sa viac zaujímala o zabezpečenie okamžitého vyhostenia Teng Siao-pchinga z KSČ, ako o prípravu pohrebu. Od 12. septembra propagovala banda kampaň, ktorá mala prinútiť politbyro, aby ju vymenovali za predsedkyňu. Zverejnené obrázky mali priviesť verejnosť k myšlienke, že sa Ťiang Čching objaví ako Maov nástupca. Po provokatívnych prejavoch Ťiang Čching spustil ideologicky nekompromisný článok v Kuang-ming ž'-pao puč proti bande. Vyskytli sa znepokojujúce náznaky, že banda plánovala intervenciu. 5. októbra usporiadal Chua Kuo-feng konferenciu politbyra mimo Pekingu, na ktorú nebola banda štyroch pozvaná. Jednohlasne sa dohodlo, že musia zadržať jeho členov a nasledovateľov. Ťiang Čching bola zatknutá v jej rezidencii.
Nástupca.
Bezprostredne po smrti Mao Ce-tunga a zbavení sa bandy štyroch sa národom niesla potreba pokoja a stability. Ľudia sa museli ubezpečiť, že obdobie otrasov pominulo a že krajina je pod pevným ale miernym vedením. Bolo treba odpovedať na otázku, ktorá visela vo vzduchu už od začiatku Kultúrnej revolúcie – „Kto po Maovi?“
Chua Kuo-feng, ktorého vymenoval Mao za svojho nástupcu, sa snažil zabezpečiť si svoju legitimitu v KČS a odolať akémukoľvek odklonu od radikálnych maoistických politík tým, že presadzoval politický princíp Dvoch všetkých.
Chua nemal silné väzby ani s maoistickými radikálmi, ani s Teng Siao-pchingom a ostatnými pragmatikmi v komunistickej strane. Jeho neočakávaný vzostup moci sa preto považoval za kompromis medzi kontrastnou bandou štyroch a Teng Siao-pchingom.
Niet pochýb o tom, že Mao chcel zachovať ciele a zisky Kultúrnej revolúcie. Odmietnutie kultúrnej revolúcie by pre Chua Kuo-fenga znamenalo oslabenie postavenia človeka, ktorý ho vybral za svojho nástupcu, a odmietnutie celého obdobia, ktorého pád dovolil Chuovi vystúpiť z relatívnej temnoty k jeho súčasnej sláve. Chuovým jediným oprávnením pre legitimitu jeho postu bolo Maovo požehnanie. Nech už bola jeho zásluha akákoľvek, nosil Maovo žezlo a bol jeho voľbou. Keďže si taktiež udržal post predsedu ako nástupca Čou En-laja, jeho moc spočívala v dedičstve dvoch veľkých osobností. Nestrácal čas a rýchlo si zabezpečil, že iba on má Maovo následovníctvo pod kontrolou. Dňa 8. októbra bolo oznámené, že piaty zväzok "Vybraných spisov" bývalého predsedu bude uverejnený pod redakčnou kontrolou Chua Kuo-fenga. Súčasným rozhodnutím bolo postaviť mauzóleum pre Maa na námestí Nebeského pokoja, aj keď to bolo v rozpore s dovtedajšími ustanoveniami.
Koniec politiky Dvoch všetkých a Chua Kuo-fenga.
Po oslavách zvrhnutia bandy štyroch sa pozornosť ľudí upriamila na budúcu orientáciu a smerovanie krajiny. Rozbitie bandy štyroch pre nich vyriešilo len organizačné a politické otázky, avšak, kam sa krajina uberá bolo stále nejasné. Odpoveď vo forme Chuových Dvoch všetkých pre ľudí nebol krok vpred ale obmedzovanie ich myšlienok na slepú poslušnosť, osobné povery, nevedomosť a zaostalosť. Ľavicoví vodcovia bránili návratu umiernenejších, najmä Teng Siao-pchinga. Ten, však, v roku 1977 namietal, že princíp Dvoch všetkých poškvrnil Maove myšlienky a že sám Mao by s touto ideou nikdy nesúhlasil. Navrhol, že strana sa má riadiť Maovými myšlienkami ako integrálnym celkom a podľa toho aj byť vedená. Táto formulácia umožňovala oveľa väčšiu flexibilitu pri tvorbe politiky a ideologickej kreativity.
S politickou porážkou Chu Kuo-fenga Teng Siao-pchingom v decembri 1978 na treťom plenárnom zasadnutí 11. Ústredného výboru zmizol z Čínskej politickej scény odkaz na Dve všetky, spolu s väčšinou radikálnych vodcov.

</doc>
<doc id="651177" url="https://sk.wikipedia.org/wiki?curid=651177" title="Riadenie (kybernetika)">
Riadenie (kybernetika)

Riadenie je pojem z kybernetiky a riadiacej techniky (preberaný ale aj do iných odborov), ktorý znamená cieľavedomé (informačné) pôsobenie na nejaký systém (alebo v jeho vnútri) na dosiahnutie nejakého stanoveného cieľa, v užšom zmysle len takéto pôsobenie spojené so spätnou väzbou. Podrobnosti definície pozri nižšie.
Definícia.
1. Riadenie v širšom zmysle je cieľavedomé (informačné) pôsobenie jedného systému (nazývaného riadiaci systém či subjekt riadenia) na iný systém (nazývaný riadený systém či objekt riadenia) na dosiahnutie nejakého stanoveného cieľa, pričom toto pôsobenie môže byť aj len v rámci jedného a toho istého systému. 
Riadenie v širšom zmysle sa zvyčajne delí na ovládanie a reguláciu (encyklopédia zo 60. rokov dokonca definuje riadenie ako súhrnné označenie pre ovládanie a reguláciu). V základnom význame je ovládanie jednoducho riadenie (v širšom zmysle) bez spätnej väzby (iné názvy: priamoväzbové riadenie, riadenie v otvorenej slučke, otvorený systém riadenia) a regulácia je riadenie (v širšom zmysle) so spätnou väzbou (iné názvy: spätnoväzbové riadenie, riadenie v uzavretej slučke, uzavretý systém riadenia); ale napríklad v norme IEC 60050 je toto delenie upravené tak, že sú pod pojem ovládanie z pojmu regulácia presunuté prípady so spätnou väzbou, pokiaľ pri nich nedochádza k permanentnému a priamemu ovplyvňovaniu riadenej veličiny (napr. v digitálnej technike hlásenia o ukončení nejakého deja či spustenia alarmov). Iná možnosť delenia je rozlišovať pojmy ovládanie (t. j. bez spätnej väzby) a uzavretý systém riadenia (t.j. so spätnou väzbou), a pojem (automatická) regulácia mať vyhradený pre automatické udržiavanie len niektorých veličín riadeného systému na stanovených hodnotách (či už bez spätnej väzby alebo bez nej). Ďalšia možnosť delenia (ovládanie – riadenie v užšom zmysle- regulácia) je uvedená nižšie.
2. Riadenie v užšom zmysle je len také cieľavedomé pôsobenie opísané vyššie pre riadenie v širšom zmysle (bod 1), pri ktorom spomínané pôsobenie zahŕňa aj spätnú väzbu medzi riadiacim a riadeným systémom. U viacerých autorov (pozri v bode 1) sa toto označuje ako regulácia. 
V tomto ponímaní sa teda riadenie v širšom zmysle (podľa niektorých názorov) delí na tieto typy:
Anglické termíny.
Anglické slovo control môže znamenať buď riadenie v širšom zmysle alebo zriedkavo ovládanie (ako opak regulácie). Aby sa zabránilo zámenám, štandardne sa používajú viacslovné názvy - ovládanie je teda open-loop control či nonfeedback control (alebo zriedkavo control v užšom zmysle) a regulácia je closed-loop control či feedback control (alebo zriedkavo regulation).
Druhy.
Druhy riadenia podľa formy pohybu hmoty sú:

</doc>
<doc id="651178" url="https://sk.wikipedia.org/wiki?curid=651178" title="Bejzbal na Panamerických hrách 1987">
Bejzbal na Panamerických hrách 1987

Bejzbal na Panamerických hrách 1987 bol bejzbalový turnaj v rámci multišportového podujatia Panamerických hier 1987. Konal sa v Indianapolise, v Spojených štátoch v dňoch od 9. do 22. augusta 1987, za účasti 8 mužských tímov. Nováčikom podujatia bolo družstvo . Bejzbalový turnaj sa na hrách organizuje od roku 1951 a toto bolo jeho 10. vydanie. Zápasy sa odohrali na dnes už zatvorenom štadióne Bush Stadium, vtedajšom domovskom štadióne klubu MiBL Indianapolis Indians. Niekoľko zápasov sa odohralo aj na bejzbalovom ihrisku University of Indianapolis. Turnaj pozostával zo základnej časti a následných zápasov play-off. Titul piatykrát v rade získala , ktorá vo finálovom zápase zvíťazila nad domácim . Družstvo USA tvorili univerzitní hráči. 
Turnaj zároveň slúžil ako kvalifikácia panamerických družstiev na demonštračný turnaj Letných olympijských hier 1988, ktoré hostil Soul. Kvalifikovali sa naň 2 najlepšie družstvá. V poradí ďalšie družstvo postúpilo do euro-panamerického play-off s vicemajstrom ME 1987 o postup na LOH 1988.
Konečné poradie.
Pozn.: Kuba sa olympijského turnaja kvôli bojkotu hier nakoniec nezúčastnila, nahradila ju Austrália.

</doc>
<doc id="651179" url="https://sk.wikipedia.org/wiki?curid=651179" title="Konzervatívny inštitút M. R. Štefánika">
Konzervatívny inštitút M. R. Štefánika



</doc>
<doc id="651183" url="https://sk.wikipedia.org/wiki?curid=651183" title="Ǵ">
Ǵ

Ǵ (minuskula ǵ) je špeciálny znak latinského písma.
Od reformy uzbeckého písma z roku 2019 sa používa namiesto toho, čo sa doteraz písalo ako g'.
Pre kazašské písmo bol tento znak (v rámci návrhu reformy písma z roku 2018) navrhnutý ako náhrada za znak ğ, ale návrh bol o rok neskôr zrušený.
Okrem toho sa tento znak používa na prepis znaku:
a vyskytuje sa aj v skupine Nǵ a Nǵh pri yaleskom prepise kantónčiny.
V Unicode má majuskulný tvar kód U+01F4 a minuskulný tvar kód U+01F5.

</doc>
<doc id="651185" url="https://sk.wikipedia.org/wiki?curid=651185" title="Dido Sotiriuová">
Dido Sotiriuová

Dido Sotiriuová (rod. Dido Pappas, , ; * 18. február 1909, Aydın, Osmanská ríša† 23. september 2004, Atény, Grécko) bola grécka spisovateľka, autorka románov, novinárka a dramatička.
Život.
Dido Sotiriuová sa narodila v meste Aydın (gr. Αϊδίνιv) egejskom regióne (antický názov: Tralles) roku 1909, kde strávila svoje detstvo s rodičmi Evangelosom Pappasom a Marianthi Papadopulovou. V roku 1919 sa presťahovala so svojou rodinou do Smyrny (dnes Izmir), kde zažila v roku 1922 vyhnanie maloázijských Grékov a vypálenie Smyrny Osmanmi. Tento zážitok Dido reflektuje v románe "Matomena chomata" z roku 1962. Jej rodina ako aj celá grécka menšina bola nútená opustiť svoje rodisko v dnešnom Turecku, vtedajšiu Osmanskú ríšu a odísť do Grécka. Rodina sa dostala do mesta Pireus, kde jej otec dostal prácu v prístavných dokoch.
V Aténach si doplnila vzdelanie za pomoci súkromných učiteľov - spisovateľov Costasa Paroritisa a Sofie Mavroidi-Papadaki. Študovala na francúzskom inštitúte v Aténach a v roku 1937 niekoľko mesiacov navštevovala kurzy francúzskej literatúry na Sorbonskej univerzite.
Od roku 1936 sa dala na dráhu novinárky. Zamestnala sa v časopise "Gyneka" (Γυναικα, slov. Žena), kde sa dostala do kresla šéfredaktorky, neskôr v novinách "Neos Kosmos" a "Rizospastis", kde pôsobila opäť ako šéfredaktorka od roku 1944. Počas nemeckej okupácie Grécka spolupracovala v hnutí odporu s Melpo Axiotiovou, Elli Alexiovou, Elli Pappitlovou, Tzitakasou Chausalekis Damaskinovou a inými členkami gréckeho protifašistického odboja. V roku 1935 sa angažovala na konferencii Ligy národov v Ženeve, kde stretla priateľku V. I. Lenina Alexandru Kollontaiovú. V roku 1945 sa zúčastnila na zakladajúcej konferencii Federácie demokratických žien v Paríži.
Dido Sotiriuová žila v bezdetnom manželstve, jej muž Plato Sotiriu bol strýkom spisovateľa Alki Zei. Keď uväznili jej sestru na šestnásť rokov (19501966) kvôli jej spojeniu s komunistom Nikosom Belojannisom, starala sa o jej syna Nikosa.
Ako tvorivá autorka sa po prvýkrát predstavila románom "I nekri perimenun" (v doslovnom preklade Mŕtvi čakajú). Dido Sotiriuová sa zaradila do generácie gréckych prozaikov medzivojnového obdobia. Publikovať však začala až po tejto etape, teda pomerne neskoro, v roku 1959, vydaním románu "I nekri perimenun". Jej práce boli preložené do mnohých cudzích jazykov. Dido Sotiriuová sa zapojila do prúdu vojnou poznačenej realistickej prózy. Realizmus je pre ňu vhodný spôsob ako spracovávať svoje osobné zážitky, v ktorých dominuje hlavne trauma z osmanského útoku na maloázijských Grékov. Jej ďalšími veľkými témami sú občianska vojna v Grécku a obdobie po druhej svetovej vojne.
Dido Sotiriuová si otvorila cestu ku spisovateľskej kariére románom "Matomena chomata" (doslovný preklad Zakrvavené zeme), v ktorom použila techniku perspektívy, skúmania javov z historického hľadiska, čo sa ustálilo ako jej autorský postup aj v ďalších románoch "Entoli" a "Katedafizometha".
Zomrela v roku 2004 vo veku 95 rokov. Dido Sotiriuová bola prvá žena, ktorej sa podarilo preraziť v gréckej novinárskej branži. Dostala Cenu Aténskej akadémie za celoživotné dielo.
Dielo.
Jej diela vyšli pôvodne v novogréčtine, v slovenčine do súčasnosti (máj 2020) vydané neboli. V zátvorkách sú uvedené doslovné preklady diel.

</doc>
<doc id="651186" url="https://sk.wikipedia.org/wiki?curid=651186" title="Geografia Slovinska">
Geografia Slovinska

Tento článok popisuje geografické pomery v Slovinsku.
Poloha a rozloha.
Slovinsko je prímorský štát, nachádzajúci sa v južnej časti strednej Európy na severnej a východnej pologuli. Na juhozápade má prístup k Jadranskému moru, na západe siaha k Alpám a juhovýchodná časť zasahuje do Dinárskych vrchov. Uhlovú vzdialenosť medzi najvýchodnejším a najzápadnejším bodom 3° 13' urazí Slnko pri svojej zdanlivej púti okolo Zeme za približne 13 minút.
Rozloha.
Rozloha Slovinska predstavuje 20 273 km², čo krajinu radí na 38. miesto v Európe a 150. miesto vo svete. Rozlohou podobný je vo svete štát Salvádor (21 041 km²), v rámci Európy je rozlohou najbližšie Severné Macedónsko (25 713 km²) alebo Čierna Hora (13 812 km²). Súš zaberá 99,3 % rozlohy, čo je 20 151 km², vodné plochy sa rozprestierajú na 0,7 % krajiny, čo je približne 122 km². Z celkovej rozlohy tvorí poľnohospodárska pôda 34 %, lesná pôda a pasienky 63 % a takmer 3 % plochy Slovinska tvorí zástavba.
Štátne hranice.
Slovinsko má spoločné hranice so 4 štátmi: na západe s Talianskom, na severe s Rakúskom, na severovýchode s Maďarskom a na juhovýchode a juhu s Chorvátskom. Celková dĺžka pozemných hraníc je , pobrežná čiara má dĺžku . 
Trojmedzné body sú 3:
Povrch.
Regionalizácia Slovinska delí krajinu na tieto makroregióny:
Definované sú podľa hlavných reliéfnych jednotiek (Alpy, Panónska nížina, Dinárske vrchy) a podľa klimatických typov (submediteránske (stredomorské), mierne kontinentálne, horské podnebie). Často sú vzájomne prepletené, preto je komplikované určiť ich presné vymedzenie.
Charakteristickým znakom povrchu Slovinska je jeho veľká rozmanitosť, nakoľko na jeho územie zasahujú 4 veľké reliéfne celky: 
Priemerná nadmorská výška Slovinska je (niektoré zdroje uvádzajú ), pričom reliéf krajiny zasahuje od úrovne hladiny Jadranského mora v Terstskom zálive, po na vrchole Triglavu. Najvyšší vrch je národným symbolom krajiny, zobrazeným aj v znaku a na vlajke Slovinska. 
Na západnú časť Slovinska zasahujú Východné Alpy, presnejšie ich časť Južné vápencové Alpy. Tie tvoria horstvá vápencových a dolomitových jednotiek: 
V južnej časti vystupujú výbežky Dinárskej sústavy, do ktorej patria napríklad pohoria Javorniki, Gorjanci alebo Trnovski Gozd. Východným smerom vrchoviny ustupujú a striedajú sa pahorkatiny a nížiny. Prakticky na celom území Slovinska sa nachádzajú krasové oblasti, čo dokladá 6 599 registrovaných (z toho 20 prístupných) jaskýň. Najrozšírenejšie sú v Alpách, Dinároch a Krase, v pohorí, podľa ktorého dostali tieto oblasti pomenovanie. Najznámejšími a najnavštevovanejšími sú jaskynné systémy Postojnska jama a Škocjanske jame.
Pohoria.
Z pohorí v Slovinsku výškovo i plošne výrazne dominujú vápencové Júlske Alpy, ktoré tvoria časti Triglav, Škrlatica, Martuljka, Razor-Prisojnik a Jalovec-Mangart. Rovnako ako susedné pohoria Karavanke, Kamniško-Savinjske Alpe a Pohorje, sú aj Júlske Alpy súčasťou Východných Álp. V krajine je 34 vrchov, dosahujúcich (Slovensko má takých vrchov 9) a až 352 štítov dosahuje nadmorskú výšku cez 2 000 metrov. Mimo Álp dominuje južnej časti krajiny vysoký Snežnik, ktorý leží v Dinárskych vrchoch. Ostatné horstvá sú výrazne nižšie a menej rozľahlé. Špecifické sú krasové planiny v južnej a juhozápadnej časti Slovinska.
Geológia.
Slovinsko, patriace do alpínskej orogenézy, má zložitú geologickú štruktúru. Na jeho území sa stretávajú tri tektonické mikroplatne, ktorých pohyb vytvára v oblasti časté zemetrasenia. Zo západu zasahujú mohutné Alpy, z juhovýchodu Dinaridy a zo severovýchodu Panónska panva. Ich vzájomné pôsobenie i tlak vyvolaný protipohybom Eurázijskej a Africkej platne sú dôvodom skutočnosti, že toto územie patrí k seizmicky aktívnym. Najčastejšie otrasy postihujú alpskú, sávsku a dinársku oblasť, no najničivejšie bývajú otrasy na pobreží. Podľa historických záznamov sa tu vyskytlo viac ako 60 silných zemetrasení. Jedno z najničivejších sa vyskytlo v roku 1667, kedy bola zničená značná časť terajšieho Slovinska i vtedajšej Dubrovníckej republiky.
V horských oblastiach sa nachádzajú dôležité ložiská rúd, predovšetkým železitých, olovnatých a zinočnatých. Ich ťažba a spracovanie však tvorí zanedbateľnú časť HDP. Celá oblasť je známa hojným výskytom minerálnych prameňov, ktorých časť je využívaná na liečebné či rekreačné účely.
Kvalitu pôd ovplyvňuje kamenné podložie, čím prevažujú v horských oblastiach kyslé štrkové, piesočnaté a ílovité lesné, málo úrodné pôdy, na ktorých sú lesy a lúky. Kvalitnejšia pôda podhorských oblastí a riečnych nív je využívaná na pestovanie menej náročných plodín a pastviny, pri priaznivých klimatických podmienkach sa kvalitnejšie pôdy osádzajú viničom a ovocnými sadmi. Najúrodnejšia pôda a na ňu naviazané poľnohospodárstvo je predovšetkým vo východnej, nížinatej časti Slovinska. Červenkastá a tehlovohnedá, zväčša kamenistá pôda, je typická pre pobrežnú stredomorskú oblasť.
Podnebie.
Slovinsko má prevažne mierne kontinentálne prechodné podnebie, typické pre Strednú Európu a striedajú sa tu štyri ročné obdobia. Oblasť mierneho klimatického pásma leží v prechodnej oblasti medzi vlhším oceánskym a suchým kontinentálnym podnebím. Klímu v krajine zásadným spôsobom ovplyvňujú blízke Alpy a Atlantický oceán so Stredozemným morom, pričom významným faktorom je aj nadmorská výška. Pokým na severozápade krajiny je alpské podnebie s množstvom zrážok, miernym letom a drsnou tuhou zimou, vo východnej časti Slovinska sú popri chladných zimách už letá horúce a zrážkovo menej bohaté. Pobrežná oblasť, ovplyvnená blízkym morom, má už subtropické podnebie s miernymi zimami a horúcim letom.
Pre územie Slovinska sú tak charakteristické veľké teplotné rozdiely v rámci roka; pokým priemerná teplota v júli dosahuje 23°C, v januári klesá na –1°C. V jadranskom prímorí sa výraznejšie presadzuje vplyv teplotnej zotrvačnosti vodnej masy, čím zimné mesiace na pobreží bývajú o poznanie teplejšie a daždivejšie, než vo vnútrozemí. Jar prichádza pomerne skoro, jeseň býva prevažne slnečná a teplá až do konca októbra, kedy sa aj teplota vody stále pohybuje až do 19°C. V tejto najteplejšej časti krajiny dosahujú priemerné teploty v júli 27°C a teplota vody presahuje 23°C. Zrážkovo bohaté bývajú marec a apríl v jarných a október a november v jesenných mesiacoch. 
Prevažuje smer vetra od pobrežia do vnútrozemia (vietor južných smerov), pričom aj v tejto časti Jadranu sa vyskytuje bóra, silný (severný) vietor, vanúci z pevniny nad more a prinášajúci ochladenie. Dosahuje silu orkánu a spôsobuje výrazné materiálne škody. Obdobným, no nie tak ničivým je „jugo“, prinášajúci výrazné zrážky a vietor južných smerov. Oteplenie prináša tzv. „zmorac“ a predovšetkým v chladnejšej časti roka vanúci alpský fön, zvyšujúci teplotu najmä v horských oblastiach.
Rôznorodé sú i zrážky, ktorých ročné úhrny sa pohybujú od 800 mm vo východne situovaných oblastiach Panónskej panvy, po cca 2500 mm v horských oblastiach Júlskych Álp. Množstvo zrážok sa môže medziročne značne líšiť a vyskytujú sa suché a výrazne vlhké periódy, spôsobujúce rozsiahle povodne. V zimných mesiacoch nie je nezvyčajné, ak v alpskej oblasti napadne za niekoľko hodín i viac ako 1 meter snehu a celková snehová pokrývka (napr. v horskej stanici Kredarica ()) presahuje 3 metre.
Rekordy.
Teplotné extrémy v Slovinsku dosahujú rozpätie takmer 90°C; minimálna zaznamenaná teplota klesla na stanici Komna (pri Bohinjskom jezere pod Triglavom) 9. januára 2009 na -49,1 °C a teplotné maximum dosiahlo 8. augusta 2013 v Cerklje ob Krki (v údolí Sávy na východe krajiny) 40,8 °C. Najvyšší denný úhrn zrážok bol zaznamenaný v oblasti "Posočje" na západe krajiny, kde ich za 24 hodín spadlo 423 mm.
Rastlinstvo.
Územie Slovinska pokrýva na 58,3% rozlohy lesný porast, čím sa v lesnatosti radí na 3. miesto v Európe. Lesy tak tvoria významný prírodný zdroj, no ťažba dreva je napriek tomu minimálna. Pokým vo vyšších polohách hôr je zastúpený najmä smrek, jedľa a borovica, v nižších polohách rastú zmiešané lesy s výrazným zastúpením buka a duba. Bežným stromom v krajine je lipa, ktorá je jedným zo symbolov Slovinska. Pobrežné oblasti majú sčasti stredomorskú vegetáciu. Vápencové náhorné planiny Krasu pokrývajú najmä borovicové lesy, hoci lesnatosť tohto územia je len okolo 30%. Horná hranica lesa v Slovinsku siaha do výšky 1 700 až 
Rastlinstvo okrem nadmorskej výšky významne ovplyvňuje podložie, na ktorom rastie. Určité rastlinné spoločenstvá sú tak priamo viazané na určité zloženie pôdy, z ktorej čerpajú látky, potrebné na svoj rast. S výnimkou najvyšších častí horských hrebeňov a mimoriadne vlhkých lokalít poskytuje tunajšie prostredie vhodné podmienky na rast vegetácie. Popri drevinách sú rozšírené kroviny, zaberajúce oblasti popri vodných tokoch, opustené pastviny i lúky a to od nížin až po vysokohorské polohy, kde prevládajú nízke porasty odolnej borovice horskej (kosodreviny). Vyššie ležia už len prirodzené horské lúky bez vyššej vegetácie, porastené trávou, skalnaté oblasti už len machom a lišajníkmi. Nížinné lúky, nachádzajúce sa na kyslých pôdach či v záplavových oblastiach, bývajú obhospodarované a využívané na výrobu sena či pastvu. Vlhké rovinaté prostredie vyšších polôh vytvorili vhodné podmienky na rast rašelinovej vegetácie, ktorú tvoria kríky, byliny a machy. Najmä v horstvách Pokljuka a Jelovica vznikli a rozšírili sa rašeliniská. 
V Slovinsku rastie približne 2 900 druhov rastlín, z ktorých je 70 endemických, prípadne boli na tomto území popísané prvýkrát. Botanicky vzácnym je na endemity bohaté územie Triglavského národného parku, kde rastú napr. tzv. triglavské ruže, modré horce, júlsky mak či fialový zvonček Zoisov.
Z hospodárskych plodín sa až do stredných horských polôh (cca ) bežne pestujú jačmeň, ovos a zemiaky, viniču sa darí až do nadmorskej výšky okolo 580 metrov. Poľnohospodárstvo je rozvinuté najmä v úrodnejšej strednej a východnej časti Slovinska, kde sa pestuje predovšetkým kukurica, pšenica, zemiaky, cukrová repa a vinič.
Živočíšstvo.
Vzhľadom na zemepisnú polohu v miernom pásme a rozmanitosť prírodných podmienok je zloženie fauny na území Slovinska obdobné, ako v okolitých štátoch, vrátane Slovenska. Vysokohorské, horské i nížinné pásmo, no tiež úzky pobrežný pás stredomoria vytvárajú širokú paletu biotopov. Na neveľkom území je registrovaných 75 druhov cicavcov a 344 druhov vtákov. Medzi výnimočné (v porovnaní so slovenskou faunou) patria kozorožce, šakaly, či v pobrežných vodách sa vyskytujúce delfíny.
Suchozemské živočíšstvo využíva tieto stupne:
Vo všetkých stupňoch je zastúpená široká paleta hmyzu.
Špecifickou časťou je „vodná fauna“, ktorá obýva:
Lipican alebo lipicanský kôň patrí medzi „národné poklady“ Slovinska. Vyšľachtený bol v žrebčíne Lipica v roku 1580 a ide tak o jedno z najstarších kultúrnych plemien koní v Európe. Pochádza zo starošpanielskych a starotalianskych plemien koní a má výborné morfologické, fyziologické a biologické vlastnosti. Rýchlo získal obľubu u šľachty, ale aj u drobných chovateľov, ktorí obľubovali jeho tvrdosť, skromnosť, živý temperament, dobrý charakter a učenlivosť. Tieto vlastnosti prispeli k tomu, že chov tohto ušľachtilého plemena pretrval až do súčasnosti.
Ochrana prírody.
Chránené územia Slovinska zahŕňajú jeden národný park ('), tri regionálne parky (') a 44 prírodných parkov ('). Prírodných rezervácii (') je 52 a prírodných pamiatok ("") 1217. Pokrývajú asi 12,5% slovinského územia, no ďalších približne 25% územia zaberajú chránené vtáčie územia Natura 2000, ktorých je 286.
Vodstvo.
Rieky.
Slovinsko má približne jadranského pobrežia, no napriek prímorskej polohe patrí až 80 % rozlohy krajiny do úmoria Čierneho mora. Mimo neveľkého územia na západe krajiny odvádzajú vodné toky prebytkovú vodu do prítokov Dunaja. Severom územia preteká rieka Mura (tvorí prirodzenú hranicu s Maďarskom) a Dráva, strednú časť odvodňuje Sáva a južnú Kolpa, ktoré smerujú východným smerom do Chorvátska a k mohutnému Dunaju. V západnej časti dominuje rieka Soča, smerujúca južným smerom cez Taliansko do Jadranu.
Jazerá.
Vodné plochy sú zastúpené od jazier lužných lesov v povodí veľkých riek v severovýchodnej časti, cez krasové jazerá až po vysokohorské plesá ľadovcového pôvodu v Júlskych Alpách. Vrátane umelo vytvorených vodných plôch ich je v Slovinsku celkovo 321. Rozlohou najväčšími sú Ptujsko jezero (346 ha) a Bohinjsko jezero (318 ha), hoci v čase záplav je najrozľahlejším Cerknické jezero, dosahujúce dočasne vodnú plochu až 2500 ha. To však v letných na zrážky chudobných mesiacoch takmer vysychá a zaberá len zlomok tejto plochy.
Minerálne pramene.
Krajina je bohatá na termálne pramene a minerálne vody, využívané na pitie i liečebné účely. Najznámejšie sú minerálne pramene Radenci (tzv. Radenska), Rogaška Slatina, Očeslavska Slatina, Ivanjševska Slatina, Kralova Slatina, Slatina v Ravnu a Železova voda pod Olševo. Slovinské termálne vody sú využívané tiež na rehabilitáciu pohybového aparátu, nervového systému a stavov po úrazoch a operáciách pohybového aparátu. Termálne vody sa využívajú aj na športové a rekreačné účely. Najznámejšie termálne pramene sú Laško, Lendava, Moravske Toplice, Dobrna, Čatež, Dolenjske Toplice, Olimia, Ptuj, Radenci, Rogaška, Šmarješke Toplice, Topolšica a Zreče.
Cestovný ruch.
Rozmanitosť slovinskej prírody predurčuje túto neveľkú krajinu byť turisticky atraktívnou a vyhľadávanou. Na severozápade dominujú Júlske Alpy s vysokohorským rázom, juhozápad je typicky stredomorský, severovýchod sa zvažuje do rovinatej Panónie a juhovýchodu dominujú výbežky Dinárskych vrchov s hornatinami i krasovými planinami. Kultúra a architektúra sa mení podľa historickej prináležitosti, nakoľko Slovinsko tvoria 4 historické kraje (Kraňsko, Korutánsko, Štajersko a Prímorie), charakteristické svojou jedinečnosťou. Neveľká krajina tak má vysoké hory, pohoria i nížiny a nechýba morské pobrežie, jaskyne a krasové územia s hlbokými kaňonmi a divokou, málo poznačenou prírodou.
V roku 2018 absolvovali turisti v Slovinsku 15,7 milióna prenocovaní, ktoré vykonalo 5,933 mil. turistov, z toho 4,425 milióna návštevníkov bolo zo zahraničia. Príjem z cestovného ruchu tvorí významnú časť HDP. Medzi najatraktívnejšie ciele turistov patrí Ľubľana, Júlske Alpy s Bledským jazerom a údolím Soča, Triglavský národný park s najvyšším vrchom krajiny, krasová plošina či jaskyňa Postojnska jama. Pobrežiu Jadranského mora dominuje historické gotické mesto Piran, typicky stredomorská Izola či prístavný Koper. Vnútrozemie zaujme kuchyňou, vínom i kúpeľmi a najpopulárnejšími lokalitami sú Maribor, Ptuj, Škofja Loka, Štanjel, Vipavski Križ, Šmartno a iné.
Doprava.
Cestná doprava.
Slovinsko, ležiace na rozhraní Balkánu, Strednej a Západnej Európy, malo už počas éry Rímskej ríše veľký dopravný význam. Územím viedli dôležité cesty (medzi nimi slávna Jantárová cesta), po ktorých smerovali obchodníci i vojaci a prepravovali sa zásoby do provincii Panónia, Norikum a Dalmácia. V súčasnosti vedú krajinou dva hlavné európske dopravné koridory; prvý vedie západo-východným smerom v trase Terst – Ľubľana – Budapešť, druhý v severo-južnom smere v trase Salzburg – Ľubľana – Záhreb. Významným je tiež koridor Graz – Maribor – Záhreb, ktorý je mimo tranzitnej nákladnej dopravy dôležitou cestou pre dovolenkárov, smerujúcich zo strednej a západnej Európy do Dalmácie. Medzi najdôležitejšie dopravné tepny tak patria tzv. európske cesty s medzinárodným významom, ktorými prechádza väčšina tranzitu. Celková cestná sieť v Slovinsku dosahuje 38 985 km, z toho je 769 km rýchlostných ciest (sav v roku 2012). 
Železničná doprava.
Železničná doprava využíva štandardný rozchod koľají 1435 mm, čo zjednodušuje medzinárodnú prepravu. Hornatý reliéf krajiny limituje používanie železnice do rovinatejších oblastí nížin a horských kotlín, ktorými vedie väčšina hlavných tratí. Celková dĺžka železničnej siete je 1 229 km (v roku 2014), z toho elektrifikovaných jednosmerným napätím 3 kV je 503 km a dvojkoľajných tratí je 331 km. Významným je železničný uzol v Ľubľane a pre nákladnú dopravu prístav Koper.
Nezastupiteľnú úlohu v rámci turistického ruchu v hlavnom meste zohráva pozemná lanová dráha na Ľubľanský hrad. V minulosti v meste premávali električky, ktoré však boli v roku 1959 zrušené. Veľkú obľubu má v hlavnom meste cyklodoprava.
Lodná doprava.
Najvýznamnejším prístavným mestom krajiny je Koper, kde je jediné významnejšie prekladisko námorných lodí v Slovinsku. Na jadranskom pobreží je niekoľko malých prístavov a mol. Vnútrozemská riečna doprava má zanedbateľný význam a plní skôr rekreačnú funkciu.
Letecká doprava.
V krajine je 16 letísk, z ktorých je 9 s nespevnenou dráhou. Z hľadiska prepravy dominuje medzinárodné letisko Joža Pučnika pri Ľubľane, ktoré v roku 2019 odbavilo cca 31,5 tisíc letov a viac ako 1,72 mil. cestujúcich. Medzinárodné sú ešte letiská v Maribore a v Portoroži, slúžiace najmä doprave turistov na jadranské pobrežie. Vnútroštátna letecká doprava je vzhľadom na rozlohu krajiny a existujúcu diaľničnú sieť využívaná minimálne.
Územnosprávne rozdelenie.
Slovinsko je územno-správne rozdelené na 12 (štatistických) regiónov, ktoré sa členia na 212 občín. V krajine je 68 miest a celkovo 6035 sídiel (naselje).
Zdroje.
V článku boli použité čiastkové informácie aj z týchto zdrojov: 

</doc>
<doc id="651187" url="https://sk.wikipedia.org/wiki?curid=651187" title="Y̌">
Y̌

Y̌ (minuskula y̌) je špeciálny znak latinskej abecedy, ktorý sa používa na prepis dévanágarí do latinky (na prepis písmena ‹ ॺ ›). Používa sa aj v jednom prepise kurdčiny do latinky (na prepis písmena ‹ ێ ›).
V Unicode má tieto kódy:

</doc>
<doc id="651188" url="https://sk.wikipedia.org/wiki?curid=651188" title="X̌">
X̌

X̌ (minuskula x̌) je špeciálny znak latinského písma. Používa sa v domorodých jazykoch v Spojených štátoch amerických, a to v okanagančine, makahčine a lushootseedčine. Používa sa aj pri prepise paštčiny a vachančiny do latinky, pričom v oboch jazykoch značí písmeno ښ. Číta sa približne ako slovenské ch.
V Unicode má tieto kódy:

</doc>
<doc id="651191" url="https://sk.wikipedia.org/wiki?curid=651191" title="Jordanka Čobanovová">
Jordanka Čobanovová

Jordanka Čobanovová (, ) je bulharská diplomatka, bývalá veľvyslankyňa Bulharska na Slovensku.
Životopis.
Jordanka Čobanovová v roku 2002 získala bakalársky titul z ekonomiky na Ekonomickej univerzite vo Varne. V roku 2003 získala magisterský titul na Stredoeurópskej univerzite v Budapešti a v roku 2007 PhD. z European University Institute vo Florencii. Venovala sa inováciám a publikovala "Strategies of MNEs in CEECs: Innovation systems and Embeddedness".
Od roku 2012 je poradkyňou prezidenta Bulharska pre európske záležitosti. V období od 6. augusta do 11. novembra 2014 bola zástupkyňou ministra pre regionálny rozvoj.
Diplomatické pôsobenie.
V rokoch 2008 až 2012 reprezentovala Ministerstvo regionálneho rozvoja a verejných prác pri Stálej misii Bulharska pri Európskej únii v Bruseli. 18. januára 2017 ju prijal prezident Andrej Kiska.
27. apríla 2021 prezidentka Zuzana Čaputová prijala Čobanovovej nástupcu, Vassila Petkova.

</doc>
<doc id="651201" url="https://sk.wikipedia.org/wiki?curid=651201" title="Aršakovci">
Aršakovci



</doc>
<doc id="651204" url="https://sk.wikipedia.org/wiki?curid=651204" title="Bejzbal na Panamerických hrách 1995">
Bejzbal na Panamerických hrách 1995

Bejzbal na Panamerických hrách 1995 bol bejzbalový turnaj v rámci multišportového podujatia Panamerických hier 1995. Konal sa v Buenos Aires (hoci hlavným organizátorským mestom hier bolo Mar del Plata), v Argentíne v dňoch od 11. do 24. marca 1995, za účasti 10 mužských tímov. Nováčikom podujatia bolo družstvo ; družstvo domácej sa na bejzbalovom turnaji panamerických hier predstavilo opäť po 44 rokoch. Bejzbalový turnaj sa na hrách organizuje od roku 1951 a toto bolo jeho 12. vydanie. Zápasy sa odohrali na štadióne Estadio Nacional de Béisbol de Ezeiza s kapacitou 5 000 divákov. Turnaj pozostával zo základnej a nadstavbovej časti. 
Titul siedmykrát v rade získala , ktorá sa vo finálovej skupine umiestnila pred a . Družstvo USA, ktoré skončilo až na predposlednom mieste, tvorili kvôli problémom zo zostavením tímu univerzitní hráči jedinej školyUniversity St. John's.

</doc>
<doc id="651206" url="https://sk.wikipedia.org/wiki?curid=651206" title="Exploration Flight Test 1">
Exploration Flight Test 1



</doc>
<doc id="651207" url="https://sk.wikipedia.org/wiki?curid=651207" title="Jelenec (vrch v Bielych Karpatoch)">
Jelenec (vrch v Bielych Karpatoch)

Jelenec () je tretí najvyšší vrch Bielych Karpát. 
Poloha.
Nachádza sa v geomorfologickom podcelku Javorinská hornatina, v južnej časti pohoria. Ide o hraničný vrch, nakoľko jeho vrcholom prechádza slovensko-česká hranica. Leží v katastrálnom území obcí Lubina a Bzince pod Javorinou v novomestskom okrese v slovenskej, východnej časti vrchu a Strání v uherskoradišťskom okrese na moravskej, západnej časti masívu. Približne západne sa vypína Veľká Javorina (), najvyšší vrch Bielych Karpát, najbližším sídlom sú osady "Šance" (Moravské Lieskové) na slovenskom a "Květná" (Strání) na moravskom území.
Stavby na vrchole.
Na vrchole sa nachádza bývalý vojenský objekt, ktorý slúžil armáde SR až do roku 1996. Vznikol v roku 1953, kedy boli v podzemí vybudované priestory bunkra, siahajúce až 10 metrov hlboko. Popri železobetónovom podzemnom kryte s rozmermi 11,52 x 11,6 m a trojicou miestností, tu bol v roku 1981 vybudovaný komunikačný, 48 m vysoký oceľový stožiar. Slúžil retranslačnej stanici, ktorá po rozdelení Česko-Slovenska pripadla Slovensku. Armáda objekt opustila v roku 1996 a od toho času chátra. V súčasnosti ho turisti využívajú ako rozhľadňu, hoci na taký účel nie je celkom vhodný a prístup naň je na vlastné riziko. Rovnako na vlastné riziko sú prístupné podzemné priestory, do ktorých sa vchádza cez drevený zrub.
Chránené územie.
Jelenec leží na území Chránenej krajinnej oblasti Biele Karpaty a hrebeňom vedie spoločná hranica Prírodnej rezervácie Veľká Javorina a NPR Javorina (Česko). Cieľom ochrany je "prirodzené spoločenstvo javorovo-bukového lesa v najvyšších polohách Bielych Karpát".
Turizmus.
Vrch v atraktívnej, najvyššej časti pohoria poskytuje zaujímavé výhľady; západnému horizontu dominuje susedná Veľká Javorina s Holubyho chatou, južným smerom sa rozprestiera Myjavská pahorkatina a v diaľke Čachtické Karpaty. Severovýchodným smerom možno pozorovať Veľký Lopeník s rozhľadňou a severozápadným smerom vidieť viacero vrchov na Morave. Zo sídiel možno zhliadnuť okolité obce tak na slovenskej, ako aj moravskej strane, no pri vhodných podmienkach aj Nové Mesto nad Váhom. 

</doc>
<doc id="651209" url="https://sk.wikipedia.org/wiki?curid=651209" title="Doboj">
Doboj

Doboj () je sídlo (mesto) a opština v Bosne a Hercegovine, v entite Republika srbská, nachádza sa pri hraniciach s Federáciou Bosny a Hercegoviny. Mesto spadá do historických regiónov Bosny a Usory, ako aj do zemepisnej oblasti Posávia (natívne Posaviny). Nachádza na sútoku riek Bosna a Spreča, pár metrov južne od samotného mesta (no v rámci opštiny) sa do Bosny vlieva aj rieka Usora. Mesto, respektíve stredoveká pevnosť Doboj ("castrum Dobuy"), ktorá sa v meste dodnes nachádza sa prvýkrát spomína 6. júna v roku 1415. V roku 2013 malo samotné mestské osídlenie 25 132 obyvateľov (celá opština Doboj 64 112). Rozloha mestskej časti je , rozloha celej opštiny (najmenšej správnej jednotky v krajine ). Doboj je významné dopravné (a najmä železničné) centrum, je sídlom viacerých obchodných a priemyselných firiem. Vyrába sa v ňom stavebný materiál, kompresory, pneumatické náradie, chemikálie, odev, ale aj potravinárske výrobky. V blízkosti sa nachádzajú bane na uhlie a bentonity (opština Stanari, do roku bola 2014 súčasť Doboja). V meste sídli súkromná univerzita Slobomir P Univerzitet, futbalový klub FK Sloga Doboj a hádzanársky klub RK Sloga Doboj.
História.
Hoci sa rané dejiny mesta datujú už do 13. storočia (Bosnianske kráľovstvo), prvá písomná zmienka o stredovekej pevnosti v meste pochádza z roku 1415, keď sa spomína v súvislosti s vojenským stretom, pri ktorom osmanské vojská s pomocou bosnianskeho magnáta Hrvoje Vukčića Hrvatinića porazili armádu uhorského kráľa Žigmunda Luxemburského. Niekedy pred rokom 1503 sa mesto priamo dostalo pod osmanskú nadvládu. Pôvodná kresťanská populácia slúžiaca ako posádka pevnosti musela mesto a pevnosť opustiť a bola usadená v susedstve na mieste pomenovanom Rajčinovac. Počas vlády sultána Selima I. bol zbúraný raný kresťanský kostol z 13. storočia a na jeho miesto bola postavená mešita Selimija. Počet domácností sa postupne približne zdvojnásobil, no celkovo nebol veľký. Počas veľkej rakúsko-tureckej vojny (16831699) sa posádka v meste vzdala Rakúšanom a počas rakúsko-tureckej vojny v rokoch 17161718 rakúska armáda Doboj obsadila a vypálila mesto i pevnosť. V roku 1835 bola stála posádka v meste zrušená a v roku 1878 bolo mesto v rámci anexie Bosny obsadené Rakúskom-Uhorskom. V meste sa počas tejto udalosti uskutočnili tvrdé bitky miestnych s okupačnou armádou. V období rakúsko-uhorskej nadvlády mesto zažilo nový rozvoj, ktorý podporila výstavba železnice i cukrovaru. Významným prvkom pre rozvoj mesta bola regulácia toku rieky Bosny. Po prvej svetovej vojne sa mesto stalo súčasťou Juhoslávie. Po druhej svetovej vojne sa mesto vďaka novej železnici stalo významným železničným uzlom a vystavané boli i kasárne. Počas vojny spojenej s rozpadom Juhoslávie sa v okolí mesta uskutočnili boje spojené s represiami nesrbskej populácie. Pôvodná opština Doboj bola po vojne rozdelená a jej časť sa na rozdiel od dnešného mesta stala súčasťou Federácie Bosny a Hercegoviny (Doboj Jug). V roku 2014 mesto postihli rozsiahle záplavy, ktoré si vyžiadali minimálne 20 ľudských životov.

</doc>
<doc id="651211" url="https://sk.wikipedia.org/wiki?curid=651211" title="Ústredná vojenská komisia">
Ústredná vojenská komisia

Ústredná vojenská komisia je obranný orgán Komunistickej strany Číny a Čínskej ľudovej republiky. Paralelne existujú:
Ústredná vojenská komisia Komunistickej strany Číny (; pinyin: "Zhōnggòng Zhōngyāng Gémìng Jūnshì Wěiyuánhuì").
Ústredná vojenská komisia Čínskej ľudovej republiky (; pinyin: "Zhōnghuá Rénmín Gònghéguó Zhōngyāng Jūnshì Wěiyuánhuì").
Obe komisie majú identické členstvo a taktiež ich schôdze prebiehajú spoločne. Tvoria jednu identickú organizáciu s dvoma rôznymi názvami (; pinyin: "yígè jīgòu, liǎngkuài páizi").
Zakotvenie v Ústave Čínskej ľudovej republiky (1982).
Ústava Čínskej ľudovej republiky z roku 1982 charakterizuje Ústrednú vojenskú komisiu ako:
„Ústredný vojenský výbor Čínskej ľudovej republiky riadi ozbrojené sily celej zeme. Ústredný vojenský výbor tvoria nasledujúce osoby:  predseda, niekoľko miestopredsedov, niekoľko členov výboru. V Ústrednom vojenskom výbore sa uskutočňuje systém zodpovednosti predsedu. Funkčné obdobie Ústredného vojenského výboru je zhodné s funkčným obdobím Celočínskeho zhromaždenia ľudových zástupcov (5 rokov). Predseda Ústredného vojenského výboru zodpovedá Celočínskemu zhromaždeniu ľudových zástupcov a Stálemu výboru Celočínskeho zhromaždenia ľudových zástupcov. Celočínske zhromaždenie ľudových zástupcov volí predsedu Ústrednej vojenskej komisie a taktiež má právo na jeho odvolanie“.
Ústredná vojenská komisia je vrcholným vojenským štátnym orgánom Čínskej ľudovej republiky, ktorá riadi činnosť vojenských síl krajiny, skladajúcich sa z Čínskej ľudovej oslobodeneckej armády, Čínskej ľudovej vojenskej polície a milície. Ministerstvo národnej obrany ako súčasť Štátnej rady riadi a spravuje záležitosti národnej obrany. Predseda Ústrednej vojenskej komisie je volený a schvaľovaný Celočínskym zhromaždením ľudových zástupcov na základe nominácie predloženej predsedom Ústrednou vojenskou komisiou.
Ústredná vojenská komisia zaisťuje vedenie vojenskej stratégie, stanovuje operačnú politiku, vyvíja plány, schvaľuje vývoj zbraní. V právomoci Ústrednej vojenskej komisie je stanovenie organizačnej štruktúry Čínskej ľudovej oslobodeneckej armády, misie, vyvádzanie zodpovednosti, udeľovanie povýšení a ocenení vojenským seniorom a spolu so Štátnou radou koordinácia rozpočtu Čínskej ľudovo oslobodeneckej armády.
Dejiny.
Počiatky Ústrednej vojenskej komisie siahajú do októbra 1925 k inštitúcii Ústredný vojenský rezort. V roku 1937 bola vytvorená Ústredná revolučná vojenská komisia (; pinyin: "Zhōnggòng Zhōngyāng Gémìng Jūnshì Wěiyuánhuì") po tom, ako Čínska ľudová oslobodenecká armáda a Národná revolučná armáda (; pinyin: "Guómín Gémìng Jūn") Kuomintangu spojili sily v boji proti Japonsku.
28. septembra 1954 došlo k obnoveniu Ústrednej vojenskej komisie Komunistickej strany Číny. Za éry Teng Siao-pchinga, v júni 1983, dochádza ku zdvojeniu Ústrednej vojenskej komisie a vzniku 2 paralelných orgánov: Ústredná vojenská komisia Komunistickej strany Číny a Ústredná vojenská komisia Čínskej ľudovej republiky. Toto rozdvojenie bolo charakterizované ako snaha o oddelenie strany od vlády a posilnenie civilného vplyvu na armádu. V skutočnosti však bolo členstvo identické a schôdze Ústrednej vojenskej komisie Komunistickej strany Číny a Ústrednej vojenskej komisie Čínskej ľudovej republiky neboli nikdy oddelené.
Súčasnosť.
Aktuálna schéma moci kopíruje schému z päťdesiatych rokov minulého storočia, presnejšie z rokov z éry Mao Ce-tunga. Súčasný prezident Si Ťin-pching zastáva 3 kľúčové funkcie: post prezidenta Čínskej ľudovej republiky, post generálneho tajomníka Komunistickej strany Číny a post predsedu Ústrednej vojenskej komisie. V jeho rukách je konsolidovaná trojitá moc. Si Ťin-pching ovláda ako stranu a vládu, tak aj armádu.
Súčasné zloženie ÚVK.
Na 20. zjazde KS Číny v októbri 2022 bolo do ÚVK zvolených sedem členov. V októbri 2023 bol odvolaný minister obrany Li Šang-fu kvôli obvineniam z korupcie. V októbri 2025 boli kvôli korupcii odvolaní aj podpredseda ÚVK Che Wej-tung a Miao Chua.

</doc>
<doc id="651212" url="https://sk.wikipedia.org/wiki?curid=651212" title="Generálny tajomník Ústredného výboru Komunistickej strany Číny">
Generálny tajomník Ústredného výboru Komunistickej strany Číny

Generálny tajomník Ústredného výboru Komunistickej strany Číny (čínština: 中国共产党中央委员会总书记) je hlava Sekretariátu Ústredného výboru, oficiálne najvyšším predstaviteľom Komunistickej strany Číny a zároveň vedúca osobnosť Čínskej ľudovej republiky. Generálny tajomník musí byť zároveň členom Stáleho výboru Politbyra Ústredného výboru.
Stály výbor je volený na obdobie piatich rokov. Stretáva sa na plenárnom zasadnutí najmenej raz za rok a tieto stretnutia vždy zvoláva Politbyro. Ak nezasadá Celočínske zhromaždenie ľudových zástupcov, Ústredný výbor vykonáva rozhodnutia, usmerňuje celkové fungovanie strany a zastupuje Komunistickú stranu Číny vo všetkých vonkajších záležitostiach. Voľba generálneho tajomníka, členov Politbyra a Stáleho výboru patrí medzi právomoci Ústredného výboru KS. Voľba prebieha na plenárnom zasadnutí. Ak Ústredný výbor nezasadá, funkcie a právomoci výboru preberá Politbyro a jeho Stály výbor. Sekretariát Ústredného výboru je hlavným pracovným orgánom Politbyra. Je zodpovedný za každodenné administratívne záležitosti Komunistickej strany. Členov sekretariátu nominuje Stály výbor a následne schvaľuje Ústredný výbor v plenárnom zasadnutí. Generálny tajomník je zodpovedný za zvolanie zasadania Politbyra a predsedá práci Sekretariátu.
Si Ťin-pching.
Súčasným generálnym tajomníkom Ústredného výboru KS Číny je Si Ťin-pching, ktorý sa ujal funkcie 15. novembra 2012 a bol znovu zvolený 25. októbra 2017. Si Ťin-pching je najmocnejšia osobnosť Čínskeho politického systému. Jeho vplyv vychádza práve z funkcie generálneho tajomníka Číny. Je členom najmocnejšieho orgánu Číny, Politbyra. Zatiaľ čo podľa teórie sa Politbyro rozhoduje na základe konsenzu, v praxi je práve generálny tajomník jadrom celého orgánu. Nejedná sa však o diktatúru. Aj ďalší šiesti členovia majú veľmi dôležité role. Si Ťin-pching tiež vytvára mnoho vedúcich skupín, ktorým sám predsedá. Takto preberá rozhodovaciu moc, ktorá bola predtým rozptýlená medzi rôzne jednotky či ľudí. Jedná sa napríklad o Bezpečnostnú komisiu, Internetovú bezpečnosť, Finančné záležitosti či Záležitosti Taiwanu. 
Si Ťin-pching má vďaka funkcii generálneho tajomníka prakticky neobmedzenú kontrolu nad vládou krajiny. Svoj post využil na vedenie tvrdej kampane proti korupcii, upevnenie ideologického súladu v krajine a uväznenie mnoho aktivistov a členov opozície.
Od zvolenia Si Ťin-pchinga boli zriadené dva nové orgány Komunistickej strany Číny, a to Komisia národnej bezpečnosti a Ústredná vedúca skupina, ktoré majú na starosti komplexne prehlbujúce sa reformy. Tieto útvary údajne koncentrujú politickú moc do rúk "najvyššieho vodcu" v takej miere, v akej ňou nedisponoval nikto od éry Mao Ce-tunga.

</doc>
<doc id="651213" url="https://sk.wikipedia.org/wiki?curid=651213" title="Letecká doprava v Trnave">
Letecká doprava v Trnave



</doc>
<doc id="651215" url="https://sk.wikipedia.org/wiki?curid=651215" title="Jüri Ratas">
Jüri Ratas

Jüri Ratas (* 2. júl 1978, Tallinn, Estónsko) je estónsky politik, líder Estónskej strany stredu a v období od 23. novembra 2016 do 26. januára 2021 estónsky premiér.
Kariéra.
Vyštudoval ekonómiu na Tallinskej technickej univerzite a právo na univerzite v Tartu. Po dvoch kratších obdobiach vo funkcii zástupcu starostu pôsobil v rokoch 2005 až 2007 ako starosta Tallinnu. V tom čase inicioval program Európske zelené mesto, v meste bola zahájená rekonštrukcia škôl a bola vybudovaná výpadovka na Tartu. Už od volieb v roku 2007 bol podpredsedom parlamentu. Keď v roku 2015 opäť obhájil svoj poslanecký mandát, bol znovu potvrdený aj do funkcie druhého parlamentného podpredsedu. Funkciu potom vykonával až do vymenovania premiérom.
Premiér Estónska.
5. novembra 2016 sa stal iba druhým lídrom Estónskej strany stredu, ktorú do tej doby viedol štvrť storočie Edgar Savisaar. Za jeho éry „centristi“ podpísali aj zmluvu o spolupráci s Jednotným Ruskom. Savisaarovo rozhodnutie neuchádzať sa znovu o predsedníctvo strany bolo kľúčovým momentom pre ustanovenie vládnej koalície v zložení so Stranou stredu, keďže kremeľská väzba predtým zapojenie Strany stredu do vládnej koalície znemožňovala. Jeho nástupca Ratas navyše zdôraznil, že „centristi“ nemôžu s Moskvou spolupracovať, kým Rusko nezačne opäť rešpektovať medzinárodné právo.
Keď potom padla vláda Taaviho Roivasa a sociálni demokrati a konzervatívci z nej odišli, zložili vládnu koalíciu so Stranou stredu. Kabinet získal dôveru parlamentu prevahou 53 hlasov proti 33, následne nato 23. novembra 2016 menovala prezidentka Kersti Kaljulaidová vládu na čele s premiérom Ratasom.
3. marca 2019 voľby do parlamentu vyhrala liberálna Estónska reformná strana (ER) so ziskom 28,8 percenta odovzdaných hlasov. Na druhom mieste s 23 percentami hlasov skončila Ratasova Estónska strana stredu (EK) a na treťom mieste pravicovo-populistická strana EKRE. Prezidentka Kaljuaidová poverila predsedníčku Kaju Kallasovú zostavením vlády. Kallasová dostala 14 dní na to, aby predstavila zákonodarcom svoj návrh, ako by mala vláda vyzerať. Keďže sa jej však vládu vytvoriť nepodarilo, následne dostal toto poverenie Ratas. Ten sa prekvapivo dohodol na vytvorení vládnej trojkoalície so zmienenou pravicovo-populistickou EKRE a tiež konzervatívnou stranou Isamaa (Vlasť), pričom v 101 – člennom estónskom parlamente (Riigikogu) obsadila trojkoalícia celkovo 56 kresiel.

</doc>
<doc id="651224" url="https://sk.wikipedia.org/wiki?curid=651224" title="34 Tauri">
34 Tauri



</doc>
<doc id="651226" url="https://sk.wikipedia.org/wiki?curid=651226" title="Erziančina">
Erziančina

Erziančina je jazyk, ktorý spolu s mokšiančinou patrí do skupiny mordvinských jazykov, ktorými spolu hovorí viac než 600-tisíc ľudí. Patria do skupiny ugrofínskych jazykov. Niektoré zdroje prezentujú erziančinu a mokšiančinu ako jeden spoločný mordvinský jazyk. Je písaná v cyrilike.
Erziančina sa používa vo východnej časti Mordvianska. Maria Vilkuna uvádza 500-tisíc používateľov jazyka v Rusku. Štátne sčítania obyvateľstva nerozlišujú medzi erziančinou a mokšiančinou, spájajú ich do mordvinských jazykov. Predpokladá sa však, že 65% používateľov mordvinských jazykov používa erziančinu. Erziančina a mokšiančina sa líšia fonológiou.
Štandardná erziančina má 28 spoluhlások. Samohlások má len 5, najmenej z ugrofínskych jazykov: a, e, i, o, u.

</doc>
<doc id="651227" url="https://sk.wikipedia.org/wiki?curid=651227" title="Erzja">
Erzja



</doc>
<doc id="651231" url="https://sk.wikipedia.org/wiki?curid=651231" title="Lei Feng">
Lei Feng

Lei Feng (, ; * 18. december 1940, Wang-čcheng, Čína† 15. august 1962, An-šan, Čína) bol vojakom v Čínskej ľudovej oslobodeneckej armáde (ďalej ČĽOA) a je v Čínskej ľudovej republike (ďalej ČĽR) komunistickou legendou. Po smrti bol charakterizovaný ako osoba oddaná Komunistickej strane a Mao Ce-tungovi. V roku 1963 sa stal predmetom celonárodnej propagandistickej kampane „Učme sa od Lei Fenga.“
Život.
Narodil sa v meste Wang-čcheng v provincii Chunan. Od mladého veku bol sirotou, jeho otec zomrel, keď mal Lei Feng iba 5 rokov (bol zabitý Japonskou armádou), a matka spáchala samovraždu. Lei Feng sa pripojil k Červenej armáde, keď prechádzala v období vojny jeho dedinou. Zahynul na dvore kasární pod kolesami nákladných áut.
Kampane.
V období medzi Veľkým skokom vpred (19581960/1961) a Kultúrnou revolúciou (19661976) sa Mao Ce-tung zdržiaval väčšinou na juhu krajiny a v prvom rade sa s pomocou novo dosadeného ministra národnej obrany Lin Piaa a manželky Ťiang Čching sústredil na armádu. 12 000 vysokých armádnych funkcionárov muselo odísť do základných jednotiek, aby podporili výchovnú kampaň nazvanú „Štúdium Mao Ce-tungových myšlienok“. Z armády sa táto kampaň postupne prenášala do celej spoločnosti. Aby bola kampaň čo najúčinnejšia, museli sa do nej zapojiť sami vojaci. Mali nielen čítať, ale aj písať reportáže a poviedky, v ktorých popíšu svoje životné príbehy. Najčastejším hrdinom bol prostý vojak, ktorý preukázal službu vlasti a bohužiaľ pri tom tragicky zahynul.
Po tom, čo Lei Feng zahynul, sa našiel jeho denník plný oslavných ód na predsedu Maa a naivných mravoučných príbehov. Práve tieto príbehy niekoľko týždňov opakovali všetky médiá, na ich tematiku boli napísané divadelné hry, ktoré sa hrali vo všetkých divadlách, o Lei Fengovi sa spievali piesne. Spoločným mottom príbehov bola túžba stať sa "nehrdzavejúcou skrutkou" v súkolí Mao Ce-tungovho štátu. "Nehrdzavejúcimi skrutkami" sa mali vďaka kampani „Učme sa od ČĽOA, učme sa od Lei Fenga“ stať všetci občania ČĽR.
Kontroverzia a význam v súčasnej kultúre.
Podrobnosti o živote Lei Fenga uvedené v oficiálnej propagandistickej kampani boli, aj sú, diskutabilné. Zatiaľ, čo podľa veľkej skupiny ľudí Lei Feng existoval, vedci sa všeobecne domnievajú, že osoba zobrazená v kampani bola takmer určite výmyslom.
O Lei Fengovi sa dnes žiaci učia už iba v čisto historickom kontexte, no napríklad termín „活雷锋 / Chuo Lei Feng“ (doslovne "žijúci Lei Feng") dnes označuje hocikoho, kto koná nezištne, kto pomáha druhým.

</doc>
<doc id="651232" url="https://sk.wikipedia.org/wiki?curid=651232" title="Socializmus s čínskymi špecifikami">
Socializmus s čínskymi špecifikami

Socializmus s čínskymi špecifikami (; pchin-jin: "Zhōngguó tèsè shèhuìzhǔyì") je oficiálny názov pre hospodársku politiku Čínskej ľudovej republiky. Ide o pojem zhŕňajúci politické teórie marxizmu-leninizmu prispôsobené špecifickým čínskym podmienkam. 
Socializmus s čínskymi špecifikami bol po prvýkrát oficiálne zmienený v roku 1994 Teng Siao-pchingom a v roku 1999 pozdvihnutý na oficiálnu štátnu ideológiu. Ide o doktrínu zahŕňajúcu elementy ortodoxného marxizmu, ranného posolstva Veľkého kormidelníka Mao Ce-tunga, východoázijskej autoritatívnosti, západného trhového kapitalizmu a znalostí nadobudnutých z čínskych reforiem. Systém bol spojený s programom a víziou Teng Siao-pchinga, ktorý je považovaný za architekta týchto zmien. Teng Siao-pching prijal trhovú ekonomiku a prispôsobil ju čínskym podmienkam pre naštartovanie rastu ekonomiky a zvýšenie produktivity s využitím zahraničného kapitálu.
Teng Siao-pching neveril, že by trhová ekonomika bola pojem fixne naviazaný na kapitalizmus, tak ako neveril, že by bolo plánovanie striktne naviazané len na socializmus. Tak ako plánovaná ekonomika nemusí byť synonymom socializmu, tak sa aj plánovanie môže objavovať pod kapitalizmom a aj trhová ekonomika sa môže objaviť v štáte so socialistickou ideológiou. Argumentom bola existencia tržnej ekonomiky vo feudálnych spoločnostiach.
Historické pozadie.
Doba pred smrťou Mao Ce-tunga.
Po páde cisárstva na počiatku dvadsiateho storočia sa čínske hospodárstvo nachádzalo na bode mrazu. Čína bola zbedačená Ópiovými vojnami, vnútornými nepokojmi a veľmoci si z nej ukrajovali sféry vplyvu ako z koláča. Ani za Mao Ce-tungovej éry sa situácia príliš nezlepšila. Víťazstvá nasledovali pády a megaprojekty ako Veľký skok či Kultúrna revolúcia Čínu nevyciciavali len z energie, ale najmä financií a brzdili jej rast. Po Mao Ce-tungovej smrti bol v roku 1977 oficiálne rehabilitovaný Teng Siao-pching - autor hospodárskych zmien v Číne a predseda Ústrednej vojenskej komisie.
Doba po Mao Ce-tungovej smrti.
Situácia sa mala zmeniť po 3. pléne Ústredného výboru Komunistickej strany Číny po XI. zjazde konanom v decembri 1978. Plénum znamenalo presadenie vízie Teng Siao-pchinga a uprednostnenie potrieb každodenného života pred ideológiou, pričom heslom doby sa stalo krédo: "Realita je kritériom pravdy". Vyvstala otázka odklonu od ideológie a orientácia na kapitalizmus. Z tohto pléna pochádza aj známa veta: „"Nezáleží či je mačka biela alebo čierna, pokiaľ chytá myši, je to dobrá mačka"“, ktorou izoloval svojich politických odporcov. Nastala éra zameriavania sa na reformy vedúce k rozvoju ekonomiky po vzore Západu. Základom rozvoja sa stali tzv. štyri modernizácie súvisiace s prilákaním zahraničných investorov do Číny, ich kapitálu, ale i technológií. Reforma si získala názov Otváranie západu (čínsky: 改革开放; pinyin: Gǎigé kāifàng). Dôležitou podmienkou pre zavádzanie reforiem bola ideológia - objavuje sa termín "socializmus s čínskymi špecifikami", ktorý bol ideologickým podkladom pre vznik socialistickej trhovej ekonomiky. Pre lákanie zahraničného kapitálu a technológií sa na pobreží Číny otvárali tzv. špeciálne ekonomické zóny (Šen-čen, Ču-chaj, Šan-tchou a Sia-men), ktorých vznik odsúhlasil Ústredný výbor Komunistickej strany Číny v júli 1979. Následne bol prijatý Zákon Čínskej ľudovej republiky o podnikoch so spoločným čínskym a zahraničným kapitálom. Sloganom doby sa stalo krédo: "prispôsobenie, reštrukturalizácia, konsolidácia a vylepšovanie."
Výsledkom reformy bol trvalý a rýchly rast HDP, ktorý sa postupne znižoval, až sa ustálil na 8% HDP. V roku 1991 bola obnovená diskusia o prechode na trhový socializmus, ktorú podmienil najmä pád ZSSR. Dôležitým medzníkom bol rok 1997 a prejav Ťiang Ce-mina, v ktorom kritizoval protitrhové ľavičiarstvo a v roku 1999 bol socializmus s čínskymi špecifikami povýšený na štátnu ideológiu. Víťazstvom socializmu čínskymi špecifikami sa stal vstup ČĽR do Svetovej obchodnej organizácie v roku 2001.
Zahraničné ohlasy.
Kým v Číne je socializmus s čínskymi špecifikami považovaný za úspešný krok, názory ostaných krajín sú rozpačité. Iné komunistické ideológie označujú socializmus s čínskymi špecifikami za revizionizmus, ktorým sa Čína snaží pozvoľne a nenápadne nastoliť kapitalizmus. Nemarxistické ideológie vnímajú socializmus s čínskymi špecifikami len ako falošný pojem, ktorý len zahaľuje skutočnú komunistickú ideológiu.

</doc>
<doc id="651235" url="https://sk.wikipedia.org/wiki?curid=651235" title="Fidél Pálffy">
Fidél Pálffy

Gróf Fidél Pálffy "- prídomok "Pálffy de Erdőd"" (* 6. máj 1895, Svätý Jur† 2. marec 1946, Budapešť) bol šľachtic, ktorý bol popredným podporovateľom nacizmu v Maďarsku.
Biografia.
Po vojenskej službe v prvej svetovej vojne žil na statku v Československu, neskôr odišiel do Maďarska, kde v dôsledku veľkej hospodárskej krízy v roku 1929 zbankrotoval.
Pro-nacistická aktivita.
V roku 1933 založil skupinu s názvom Maďarská nacionálno-socialistická strana a neskôr ju spojil s dvoma podobnými skupinami pod vedením Sándora Festeticsa a Zoltána Meskóa. V roku 1935 prevzal Pálffy výlučnú kontrolu nad touto skupinou, hoci sa jej nepodarilo prosperovať, pretože podpora smerovala k Gyulovi Gömbösovi. Zbavený vplyvu, Pálffy sa obrátil na nacistické Nemecko a stal sa agentom RSHA. Pri snahe o opätovné získanie vplyvu spolupracoval s Lászlóm Bakym a Ferencom Szálasim pri pokuse o otvorenie pro-nemeckej strany. To sa podarilo v roku 1941 obnovením maďarskej nacionálnej socialistickej strany (v porovnaní so Stranou šípových krížov bola však považovaná za konzervatívnu).
Aktivizmus počas 2. svetovej vojny a poprava.
Pálffy sa stal dôležitým kontaktom pre Wilhelma Höttla v Maďarsku. Pálffy v rokoch 19441945 zastával funkciu ministra poľnohospodárstva za čo sa ako jeden z prvých členov vlády postavil po vojne pred súd. Ako člen jednej z popredných šľachtických rodín bol po skončení 2. svetovej vojny obvinený zo spolupráce s nacistami a napriek nedostatku dôkazov o vine bol v marci 1946 obesený.

</doc>
<doc id="651236" url="https://sk.wikipedia.org/wiki?curid=651236" title="Demokratická pokroková strana">
Demokratická pokroková strana

Demokratická pokroková strana (DPP) (; pchin-jin: "Mínjhǔ Jìnbùdǎng"; ) je liberálna politická strana na Taiwane. Bola založená 28. septembra 1986 politickými, sociálnymi a ľudskoprávnymi aktivistami a obhajcami politických väzňov. Strana vznikla s cieľom stať sa dôstojným partnerom Kuomintangu (KMT) na Taiwane. V deň vzniku mala strana 2 500 členov. Programové témy strany sú ľudské práva, vyhlásenie formálnej nezávislosti krajiny a ekológia. V súčasnosti spolu so stranou Kuomintang patria medzi dve najsilnejšie strany na Taiwane.
Lídri.
Predseda:
Generálny tajomník:
Predseda Legislatívy Yuan (vedúci predstavenstva):
"(Yuan Legislatíva je jednokomorový zákonodarný zbor na Taiwane)"
História.
20002008.
V roku 2000, DPP obsadila predsedníctvo, a na Taiwane po prvýkrát došlo k politickému prechodu. Od roku 2000 do roku 2008, DPP naďalej pokračovala v presadzovaní slobody prejavu, rodovej rovnosti, sociálnej a transformačnej spravodlivosti, súdnej nestrannosti, práv poľnohospodárov a robotníkov, a budúcej realizácie taiwanskej demokracie. Zároveň počas ôsmych rokov vládnutia, DPP ako mladá strana získala nie len obrovské skúsenosti, ale naučila sa novým veciam.
20142016.
V roku 2014, DPP vyhrala voľby „nine-in-one“ (najväčšie regionálne voľby v demokratickej histórii na Taiwane). DPP obsadila 13 miest a okresov z 22, vrátane 4 zo 6 miestnych samospráv. Tieto voľby boli pre DPP najúspešnejšie od začiatku založenia strany. V súčasnosti viac ako 70% taiwanskej populácie patrí pod správu DPP.
20162017.
V januári 2016, strana pod vedením predsedkyne Cchaj Jing-wen, získala 68 zo 113 kresiel v Yuan Legislatíve (jednokomorový zákonodarný zbor). Na Taiwane to bol prvýkrát, kedy došlo k politickému prechodu zákonodarného zboru. Cchaj Jing-wen v tom čase zástupkyňa DPP vo voľbách, a jej spolupracovník Chen Chien-jen, získali 6,98 miliónov hlasov (56,1% z celkového počtu). Pre Cchaj Jing-wen to teda znamenalo, že sa stane prvou prezidentkou na Taiwane.
V roku 2016, DPP oslavovala 30. výročie od založenia strany. DPP naďalej prehlbuje taiwanskú demokraciu a chráni demokratické inštitúcie pre taiwanských obyvateľov. Čo sa týka medzinárodných vzťahov, strana naďalej presadzuje a posilňuje zásady demokracie, obhajuje ľudské práva a udržuje dobré spojenecké vzťahy s ostatnými demokratickými krajinami po celom svete.
2018.
DPP v regionálnych voľbách 2018 prehrala, a prezidentka Cchaj Jing-wen zároveň odstúpila z postu predsedkyne strany. Okrem toho, strana prišla o miesto starostu v meste Kao-siung, kde vládla 20 rokov. Kuomintang (KMT) porazil DPP taktiež v meste Taichung, zatiaľ čo v hlavnom meste Tchaj-pej ostal vládnuť nezávislý starosta. Ďalšie regionálne voľby boli naplánované na rok 2020.
2020.
Po porážke v roku 2018, bola Cchaj Jing-wen znovu zvolená za prezidentku Taiwanu 11. januára 2020. Získala viac ako 8 miliónov hlasov, čím porazila jej najväčšieho konkurenta Chan Kchuo-jü, zo strany Kuomintangu (KMT) takmer o 3 milióny hlasov. James Soong získal menej ako 600 000 hlasov.

</doc>
<doc id="651238" url="https://sk.wikipedia.org/wiki?curid=651238" title="M̌">
M̌

M̌ (minuskula m̌) je špeciálny znak latinskej abecedy. Používa sa len v jazyku tarok, čo je jazyk, ktorý používa asi 300 000 ľudí v Nigérii. Ale aj v tomto jazyku sa používa veľmi zriedkavo, len ako veľmi málo používané dodatočné písmeno, ktoré nemá svoje zastúpenie v abecede. V Unicode má majuskulný tvar kód U+004D; U+030C a minuskulný tvar kód U+004D; U+030C.

</doc>
<doc id="651239" url="https://sk.wikipedia.org/wiki?curid=651239" title="Kabiye">
Kabiye

Kabiye (vyslov [kabije]; názov v jazyku kabiye: "Kabɩyɛ"; iné názvy kab(i)yé, kabre, kabure, kabreština) je nigersko-konžský jazyk, jazyk Kabyov (Kabrov). Hovorí sa ním najmä v severnom Togu, ale aj v Ghane a Benine. Je to jeden z dvoch národných jazykov Toga (tým druhým je eweština). Kabiye je rodným jazykom asi 23 % obyvateľov Toga.
Charakteristika.
Ide o tónový jazyk. Píše se latinkou s mnohými špeciálnymi znakmi, väčšinou vypožičanými z abecedy IPA. Slovosled je typu SVO (podmet-prísudok-predmet).
Ukážka textu v jazyku kabiye.
"Man-kabɩyɛ kʋnʋŋ, ŋɖewa pɩfɛyɩ naʋ. Yee pɔyɔɔdʋʋ-ŋ nɛ ɛyʋ welesi yɔ, pɩwɛ-ɩ ɛzɩ wondu peteɣ. Ɛlɛ, yee ɛyʋ ɛwɛɛ nɛ ɛɛmaɣzɩɣ ñɔ-yɔɔ camɩyɛ yɔ, ɛɛnaɣ ñe-ɖeu. Nɔɔyʋ ewelesiɣ pɩŋŋ nɛ ɛnɩɩ pɔyɔɔdʋʋ-ŋ yɔ, pɩlakɩ-ɩ ɛzɩ ɛtazɩ nɛ ɛna ñɛ-wɛtʋ yɔ, pɩɩsaŋɩ-ɩ se eyele. Ŋwɛ yuŋ weyi nɛ ɛyʋ ɛɛtɛŋ ñɔ-tɔm yɔ, pɩtɩna nɛ ɛyʋ ɛɖɔkɩ-ŋ pɩfɛyɩ yebu ; Ñɛ-wɛtʋ lɩnɩ le nɛ paasɩŋ ñɔ-tɔm ? Tɔm kɔpɔzaɣ ŋga ɖicosuu-kɛ tobi. Ñɛ-wɛtʋ nɛ tɩ-tɩ solo, mbʋ pʋyɔɔ yɔ ɖooo ŋŋwɛɛ, natʋyʋ taasoki ña-taa se tɩpɩsɩ-ŋ nɔɔyʋjaʋ. Kabɩyɛ kʋnʋŋ, ña-pɩɣa canɩɣna-ŋ nɛ kewiliɣ-ŋ, nɛ kasaŋ-ŋ ño-yuŋ, ñe-ɖeu nɛ ñe-leleŋ yɔɔ."

</doc>
<doc id="651241" url="https://sk.wikipedia.org/wiki?curid=651241" title="Eweština">
Eweština

"Eweština (ewe) môže byť aj iný názov pre skupinu jazykov gbe (do ktorej patrí aj napr. fončina), pozri gbe."
Eweština (iné názvy: ewe, ewejčina; po evesky: "Eʋegbe") je jazyk zo skupiny kwaských jazykov, používaný približne tromi miliónmi hovoriacich v Ghane a Togu. Je to jazyk Eweov (Ewov).
Patrí do podskupiny jazykov gbe (iný názov: eweština/ewe v širšom zmysle), rozšírených medzi východnou Ghanou a západnou Nigériou. Ďalšími príbuznými jazykmi sú jazyky fončina (fon) a adža (adja, aja). Rovnako ako ostatné jazyky gbe je aj eweština tónovým jazykom. Eweština je, čo sa týka výslovnosti, veľmi ťažký jazyk, pre nerodeného hovoriaceho je napríklad skoro neprekonateľným problémom rozoznať rozdiel medzi d a ɖ, o a ɔ, e a ɛ, a takisto je obrovským problémom vysloviť ƒ, kp a gb.
Vďaka Diedrichovi Hermannovi Westermannovi, ktorý zverejnil plno slovníkov a gramatiky tohto jazyka a ďalších, príbuzných jazykov, je eweština jedným z najlepšie zdokumentovaných jazykov Afriky.
Ide o jeden z dvoch národných jazykov Toga, tým druhým je kabiye.

</doc>
<doc id="651243" url="https://sk.wikipedia.org/wiki?curid=651243" title="Dido Sotiriou">
Dido Sotiriou



</doc>
<doc id="651245" url="https://sk.wikipedia.org/wiki?curid=651245" title="Niko Quintal">
Niko Quintal

Nicolas „Niko“ Quintal (* Kanada) je kanadský bubeník, perkusista a rezervačný agent talentov pre "The Agency Group" v Toronte. Je bývalým členom skupín Danko Jones, Econoline Crush a bubeníkom skupiny Rymes with Orange.
Životopis.
Pochádza zo Saint-Hyacinthe v provincii Québec. Neskôr sa presťahoval do Vancouveru v provincii Britská Kolumbia. V roku 1992 sa pridal k skupine Rymes with Orange, s ktorou pôvodne len koncertoval, a s ktorou v roku 1994 nahral album "Trapped in the Machine".
Po presťahovaní sa z Vancouveru do Toronta získal vďaka Ralphovi Jamesovi príležitosť stať sa rezervačným agentom talentov pre torontskú vetvu spoločnosti "The Agency Group". Od roku 1999 až do roku 2000 pôsobil ako bubeník v rockovom triu Danko Jones. Jeho posledným koncertom s touto skupinou bol koncert vo Vancouveri, po ktorom ho nahradil Damon Richardson. Popri tejto skupine hral od roku 1997 do roku 2001 ako bubeník na turné pre industrialno-alternatívno-rockovú skupinu Econoline Crush.
V roku 2017 sa mal vrátiť ku skupine Rymes with Orange a nahrať s nimi album "RWO5", ktorý mal vyjsť v roku 2018.

</doc>
<doc id="651246" url="https://sk.wikipedia.org/wiki?curid=651246" title="Vysílač Svatobor">
Vysílač Svatobor

Vysílač Svatobor alebo sa nachádza na 845 m vysokom rovnomennom vrchu nad mestom Sušice. Objekt zabezpečuje distribúciu rozhlasového a televízneho signálu pre široké okolie mesta a je využívaný ako dôležitý retranslačný uzol.
Polohopis.
Vysielač sa nachádza na výraznom vrchu Šumavského podhůří, približne západne od mesta Sušice v okrese Klatovy, na rozhraní katastrálnych území mesta Sušice a obce Hrádek. Vrch s vysielačom (ten je vo výške ) je viditeľný zo širokého okolia a tvorí dominantu mesta. 
Objekty na vrchole.
Značná nadmorská výška vrchu Svatobor a dostupnosť z mesta Sušice predurčila túto lokalitu za atraktívny cieľ turistov. Už v praveku boli na jeho úpätí ľudské obydlia, ktorých pozostatky boli datované do strednej doby kamennej. Od roku 1890 stála na vrchole turistická chata, ktorú v roku 1936 nahradila nová, kamenná. Len rok predtým pribudla na vrcholovej plošine 31 metrov vysoká kamenná rozhľadňa, ktorá sem pritiahla ešte viac turistov. Neskôr, v roku 1959 tu pribudla 75 metrov vysoká železobetónová telekomunikačná veža, neďaleko ktorej stojí aj priehradový stožiar.
Vysielanie.
V súčasnej dobe (2023) je možné z vysielača prijímať:
Digitálne rozhlasové vysielanie (DAB+).
Multiplex vysiela na frekvencii 12C s výkonom 1 kW, vďaka čomu pokrýva široké okolie.
Vysielanie z ďalších miest na Svatobore.
Okrem hlavného vysielača je televízny a rozhlasový signál šírený z neďalekého telekomunikačného priehradového stožiaru a rozhľadne.
Najbližšie vysielače.
Najbližšie významné vysielače a vzdialenosť k nim:
Prístup.
Na vrchol Svatoboru existuje niekoľko možností prístupu:

</doc>
<doc id="651250" url="https://sk.wikipedia.org/wiki?curid=651250" title="Krymskí Tatári">
Krymskí Tatári

Krymskí Tatári (, v ruštine a ukrajinčine označovaní tiež ako "Krymci") sú národ turkického pôvodu, obývajúci predovšetkým Krymský polostrov. Hovoria Krymskou tatárčinou. Majú spoločný pôvod s Tatármi (niekedy bývajú pokladaní za subetnikum Tatárov), v ich etnogenéze však hrali dôležitú úlohu i ďalšie etniká, najmä Kumáni, Pečenehovia, Skýti či Krymskí Góti. Počet príslušníkov činí vyše 500 000 osôb, niekedy však uvádzajú až 2 milióny.
Dejiny.
Tatári dobyli Krym v 13. storočí počas Batuchánovho vpádu do Európy následne na dobytých ruských a poloveckých krajinách vznikol štátny útvar známy ako Zlatá horda. Po rozpade Zlatej hordy založili roku 1443 Krymský chanát, ktorý sa už v roku 1475 stal osmanským vazalom. Chán, ovládaný z Bachčisaraju dynastiou Girejov, podnikal početné nájazdy na Rus, roku 1521 krymské vojská dokonca obkľúčili Moskvu. Pri ďalšom nájazde roku 1571 bola Moskva krymskými Tatármi vypálená a mnoho tisíc obyvateľov odvlečených do otroctva. Potom, čo si Moskovská Rus podmanila ostatné tatárske chanáty, zostal Krym posledným tatárskym štátom, i keď pod ochranou osmanského sultána, ktorý z Krymu regrutoval najobávanejších bojovníkov do svojho vojska.
Krymskí Tatári a Nogajci, vazali osmanského sultána, podnikali časté lúpežné nájazdy na územie Ruska a Poľsko-litovského štátu. Niektorí historici odhadujú, že pri nájazdoch obávanej krymskotatarskej jazdy medzi 15. a 18. storočím boli odvlečení a predaní do otroctva v Osmanskej ríši vyše 2 milióny ľudí, predovšetkým Ukrajincov, ale aj Rusov, Bielorusov a Poliakov. V roku 1663 podnikli Krymskí Tatári spolu s Turkami nájazd na Moravu, pri ktorom odvliekli do otroctva desiatky tisíc ľudí.
Potom čo Nogajskú step severne od Kaukazu ovládli po roku 1630 mongolskí Kalmyci, ktorí vystupovali ako spojenci cárskeho Ruska, časť Nogajcov utiekla na územie Krymského chanátu, kde sa podieľali na etnogenéze Krymských Tatárov.
Posledný veľký nájazd podnikli Tatári roku 1769 počas rusko-tureckej vojny na území Nového Srbska na Ukrajine. Až po porážke Osmanov v rusko-tureckej vojne bol roku 1783 Krymský chanát pripojený k Rusku. Krymská vojna v rokoch 18531856 a následné udalosti spôsobili exodus Tatárov, ktorí masovo odchádzali do Turecka.
Myšlienka na obnovu krymského tatárskeho štátu bola obnovená v lete 1917. V decembri roku 1917 vznikla Krymská ľudová republika, ktorá bola zároveň prvým sekulárnym štátom s moslimskou väčšinou na svete. Už v januári bola, ale porazená boľševikmi, ktorí tu vytvorili tzv. Tavridskú sovietsku republiku. Tá bola v apríli dobytá ukrajinskou armádou s podporou Nemecka. Následne sa Krym dostal pod kontrolu Červenej armády potom bielogvardejcov a v novembri 1920 Krym definitívne ovládla červená armáda. V čase nacistickej okupácie sa roku 1942 konal v Simferopole () národný islamský zjazd, na ktorom bol vyhlásený Krymský chanát. V januári 1942 bola z krymských tatárskych dobrovoľníkov zriadená v Simferopole jednotka spadajúca pod SS Einsatzgruppen, ktorá sa podieľala na vraždení krymských Židov. Po obsadení Krymu Červenou armádou Stalin vyhlásil Krymských Tatárov za kolaborantov a dal celé tatárske obyvateľstvo masovo deportovať do Uzbekistanu, na Sibír a na Ural. V 60. rokoch boli Krymskí Tatári rehabilitovaní, ich návrat však bol povolený až v roku 1988.
Súčasnosť.
Dnes žije na Kryme približne 270 000 Krymských Tatárov a tvoria iba 12% obyvateľstva polostrova. 150 000 Krymských Tatárov naďalej zostáva v uzbekistanskej diaspóre, menšinu tvoria aj v Rumunsku a Turecku.
Navrátenia svojho majetku sa nedočkali a problematická je aj ich integrácia do spoločnosti, ktorú im nezľahčovala ani ruská väčšina, ani ukrajinská vláda. Vodcom Krymských Tatárov je v súčasnosti Refat Çubarov, ktorý je od roku 2013 tiež predsedom Medžlisu Krymských Tatárov.
Po anexii Krymu Ruskom v roku 2014 sa krymská tatárčina stala jedným z troch oficiálnych jazykov Krymu, čo sa im pod kyjevskou vládou ani v ére Sovietskeho zväzu nepodarilo. Od anexie polostrova sú však Krymskí Tatári podľa rozhlasovej stanice BBC vystavení únosom, fyzickému násiliu a teroru. Ich predstaviteľ Mustafa Cemilev má na Krym päť rokov zakázaný vstup. Ich predstavitelia v januári 2015 požiadali o pomoc orgány OSN. 
Rusko ich sťažnosti odmieta ako neopodstatnené a uisťuje Krymských Tatárov, že ich práva zostanú zachované. V polovici apríla pozastavila krymská prokurátorka Natalia Poklonská činnosť neoficiálneho krymskotatarského parlamentu medžlisu Krymských Tatárov, čo dôrazne kritizoval generálny tajomník Rady Európy Thorbjørn Jaglan. Už predtým prokurátorka požadovala jeho zapísanie na zoznam extrémistických organizácií. 26. apríla 2016 zákaz aj označenie ako extrémistickú organizáciu potvrdil Najvyšší krymský súd. Jeden z vodcov medžlisu Nariman Dželjal na to reagoval vyhlásením, že jeho organizácia podá odvolanie a požiada o spravodlivosť aj európske inštitúcie.

</doc>
<doc id="651251" url="https://sk.wikipedia.org/wiki?curid=651251" title="Dramaturgička">
Dramaturgička



</doc>
<doc id="651252" url="https://sk.wikipedia.org/wiki?curid=651252" title="Kameraman">
Kameraman

Kameraman je vo filmovej a televíznej tvorbe človek vykonávajúca profesiu spadajúce do hlavného tvorivého a organizačného pracovného-výrobného štábu.
Podstatou jeho práce je nakrúcať film alebo iné audiovizuálne dielo a dať vznikajúcemu filmu (televíznemu filmu / hre) určitú vizuálnu podobu, spôsobom voľby predmetov jednotlivých záberov, nasvietením, použitím filtrov a pod. vyvolať pre každú časť filmu chcenú atmosféru, atď. V prípravných fázach môže čiastočne hovoriť do obsadenia (kastingu) filmu. Vo výrobnej fáze závisí na kameramanovi úplne výber typu filmového materiálu, typ svietenie, použitie objektívov, filtrov a iných pomôcok pri natáčaní, ovplyvňujúcich celkový obraz. Po fáze nakrúcania môže zasahovať do spôsobu vyvolania v laboratóriách (ak sa má odlíšiť od štandardného), v postprodukčnej fáze určuje farebné korekcie výslednej obrazovej filmovej kópie.
Vo výrobnom štábe kameraman spolupracuje s režisérom a vytvára s ním celkovú výtvarnú podobu diela.
Kameraman je súčasne vedúci tzv. čiastkového štábu kameramana, do ktorého patrí asistent kameramana, asistent kamery, vrchný osvetľovač a tzv. služba u kamery.
Kameraman sa tvorby filmu (televízneho filmu alebo hry a pod.) zúčastňuje od prvého dňa prípravných prác do schválenia posledných denných prác. Pri filme navyše sám vytvára alebo len dohliada na farebné korekcie.

</doc>
<doc id="651253" url="https://sk.wikipedia.org/wiki?curid=651253" title="Medzinárodné letisko Kazaň">
Medzinárodné letisko Kazaň

Medzinárodné letisko Kazaň (; IATA: KZN, ICAO: UWKD) je medzinárodné civilné letisko pri meste Kazaň v Tatársku v Rusku.
Letisko sa nachádza 25 kilometrov juhovýchodne od Kazani. Letisko je jedno z najväčších v Rusku.
Technické informácie.
Letisko má betónovo-cementovú runway 1 11/29 s dĺžkou 3 750 metrov a šírkou 45 metrov. Letisko sa nachádza v nadmorskej výške 126,3 metrov.
Terminál 1 má plochu 24,000m², terminál 1A má polochu 20,000m², otvorený bol v novembri 2012.
Doprava.
V roku 2017 bolo letisko v ankete Skytrax po štvrtý krát za sebou vymenované za najlepšie regionálne letisko v Rusku a SNŠ.
V roku 2017 letisko prepravilo 2,623 mil. cestujúcich, nárast 37,1% bol najvyšší pomedzi 15 najväčších letísk v Rusku. V počte cestujúcich bolo na 13. mieste.
História.
Letisko bolo otvorené v roku 1979 ako Kazaň 2, pôvodne ako vnútroštátne. Prvý let z letiska sa uskutočnil 15. septembra 1979 do Soči. Od 21. februára 1986 má štatút medzinárodného. Prvý medzinárodný let sa uskutočnil v máji 1987. K 1. júnu 1992 sa letisko odlúčilo od Tatarstan Airlines a 26. októbra 1992 Turkish Airlines začali prvádzkovať prvý pravidelný medzinárodný let, do Istanbulu. V novembri 2002 bola pridaná nová runway.
Modernizácia bola oznámená v roku 2008 pred konaním univerziády v roku 2013. Obsahovala vytvorenie terminálu 1A a rekonštrukciu terminálu 1. Terminály 2 a 3 sú v pláne. V máji 2013 začala premávka vlakového spojenia „Lastočka“ na kazanskú hlavnú stanicu.

</doc>
<doc id="651260" url="https://sk.wikipedia.org/wiki?curid=651260" title="Ethnologue">
Ethnologue

Ethnologue (celým názvom "Ethnologue: Languages of the World") je publikácia vydávaná SIL International obsahujúca informácie o jazykoch z celého sveta. Vychádza od roku 1951, od roku 1997 aj v internetovej verzii a od 17. verzie uverejnenej v roku 2013 je primárne vydávaná v internetovej podobe. 19. vydanie z roku 2016 obsahuje 7 097 jazykov, ktoré sa označujú za živé jazyky.
Prvé vydanie vyšlo v roku 1951 a zahrnovalo 46 jazykov. V roku 1984 bol zavedený tzv. , trojpísmenový kód, ktorý slúžil k identifikácii jednotlivých jazykov. Tento systém značne prevyšoval možnosti terajších noriem ISO 639-1 a ani kódy neskoršej 14. verzie sa nezhodovali s normami ISO 639-2. V roku 2002 bolo "Ethnologue" požiadané k zjednoteniu kódov a v spolupráci s Medzinárodnou organizáciou pre normalizáciu (ISO) na novom systéme. Výsledkom bol štandard ISO 639-3 vydaný v roku 2007 a používaný dodnes.
V roku 2019 bola na stránkach "Ethnologue" zavedená platobná brána, teda vyskakovacie okno žiadajúce zaplatenie služby. Základná verzia ročného predplatného "Ethnologue" stojí 480 amerických dolárov (v prepočte cca. 432 eur), štandardná verzia predplatného na rok potom stojí 2 400 amerických dolárov (cca. 2 161 eur).

</doc>
<doc id="651261" url="https://sk.wikipedia.org/wiki?curid=651261" title="Skelby (obec Næstved)">
Skelby (obec Næstved)

Skelby je dedina na južnom Sjællande s 300 obyvateľmi (2020). Skelby sa nachádza vo farnosti Skelby päť kilometrov západne od Herlufmagle a 12 kilometrov severne od mesta Næstved. Dedina patrí k obci Næstved a nachádza sa v regióne Sjælland.
Nachádza sa tu kostol Skelby Kirke.

</doc>
<doc id="651263" url="https://sk.wikipedia.org/wiki?curid=651263" title="Snímač polohy kľukového hriadeľa">
Snímač polohy kľukového hriadeľa

Snímač polohy kľukového hriadeľa je elektronické zariadenie, používané v spaľovacom motore na monitorovanie polohy alebo otáčok kľukového hriadeľa. Informácie o polohe hriadeľa používa systém riadenia motora na reguláciu vstrekovania paliva, zapaľovacieho a ďalších systémov motora.
Snímač sa môže použiť v kombinácii s podobným snímačom polohy vačkového hriadeľa na monitorovanie vzťahu medzi piestami a ventilmi v motore, čo je obzvlášť dôležité v motoroch s variabilným časovaním ventilov. Táto metóda sa tiež používa na „synchronizáciu“ štvortaktného motora po štarte, čo umožňuje riadiacemu systému optimalizovať vstrekovanie paliva. Bežne sa používa aj ako primárny zdroj na počítanie otáčok motora. Bežné montážne miesta snímača sú hlavná remenica, zotrvačník, vačkový hriadeľ alebo samotný kľukový hriadeľ. Vstrekovanie paliva alebo jej zapaľovanie sa zvyčajne časuje na základe signálu polohy snímača kľuky. Ukazovateľ rýchlosti motora berie indikácie o rýchlosti z tohto snímača.
Typy snímačov.
Používa sa niekoľko typov snímačov:
Indukčné snímače majú najjednoduchšiu konštrukciu a sú zvyčajne pasívne. Hallova sonda a magnetorezistívne snímače majú oproti induktívnym snímačom výhodu v tom, že dokážu detektovať statické magnetické polia. Optické snímače nemajú veľkú odolnosť proti znečisteniu, ale sú schopné poskytnúť najpresnejšiu detekciu hrán.
Niektoré motory používajú snímače polohy hriadeľa, ktoré snímajú redukčný krúžok, zabudovaný do harmonického vyrovnávača. Táto metóda je pomerne presná a umožňuje riadiacej jednotke určiť polohu kľukového hriadeľa s presnosťou niekoľkých stupňov (a tým aj všetkých pripojených komponentov) v ktoromkoľvek danom čase.
Funkcie.
Úlohou snímača polohy kľukového hriadeľa je určiť polohu a rýchlosť otáčania tejto dôležitej súčasti motora. Riadiace jednotky motora používajú informácie zo snímača na riadenie parametrov, ako je časovanie zapaľovania a vstrekovania paliva. Výstup zo snímača sa môže vzťahovať aj na ďalšie údaje, vrátane polohy vačkového hriadeľa, na optimalizáciu aktuálneho spaľovacieho cyklu.
Pri opakovanom vystavení vysokým teplotám môže dôjsť k poruche snímača, no medzi časté dôvody jeho nefunkčnosti patrí zničenie nadmernými vibráciami, spôsobujúcimi prasknutie alebo koróziu drôtu na kolíkoch konektorov snímača. Pri chybe snímača sa zastaví prenos dôležitých údajov riadiacej jednotke, ktorá zvyčajne odstaví pohonnú jednotku, čím zabráni možnému poškodeniu.
Použitie mimo pohonných jednotiek.
Iný typ snímača sa používa na bicykloch pri monitorovaní polohy kľuky, zvyčajne na odpočet kadencie (frekvencie záberu). Zvyčajne ide o jazýčkové spínače, namontované na ráme bicykla s príslušným magnetom, pripevneným k jednému z ramien kľuky pedála.
Príklady.
Ďalší typ snímača kľuky sa používa na bicykloch na monitorovanie polohy kľuky, zvyčajne na meranie kadencie cyklistickým počítačom. Zvyčajne ide o jazýčkové spínače namontované na ráme bicykla s príslušným magnetom pripevneným k jednému z ramien kľuky pedálov.

</doc>
<doc id="651267" url="https://sk.wikipedia.org/wiki?curid=651267" title="Kampaň proti duchovnému znečisteniu">
Kampaň proti duchovnému znečisteniu

Kampaň proti duchovnému znečisteniu (, , ) bola politická kampaň vedená konzervatívnou časťou Komunistickej strany Číny. Prebiehala od októbra do decembra roku 1983 a bola namierená predovšetkým proti liberálnym myšlienkam, ktoré boli inšpirované západným svetom, ale preniesla sa aj do roviny kritiky hospodárskej politiky.
Historické pozadie.
Na jeseň roku 1982 sa konal XII. zjazd Komunistickej strany Číny, ktorým začalo postupné omladzovanie byrokratického aparátu v Číne. Okrem toho, že bolo z funkcie uvoľnených mnoho starších funkcionárov, zmena postihla aj samotnú komunistickú stranu – zatiaľ čo počas Kultúrnej revolúcie sa členmi KS Číny stávali prednostne negramotní ľudia, po roku 1979 sa nábor nových členov primárne sústredil na ľudí vysokoškolsky vzdelaných, či na členov akademických ústavov.
Ďalšie zmeny sa dotkli hospodárstva – krátko po XII. zjazde KS Číny sa uskutočnilo 5. zasadanie Všečínskeho zhromaždenia ľudových zástupcov (VZĽZ) 5. funkčného obdobia, kde sa zverejnil nový, šiesty, päťročný plán. Do roku 2000 mal vzrásť objem hospodárskej a priemyselnej produkcie štvornásobne a investície mali smerovať prevažne do energetiky a dopravy. Takisto sa očakávala rozšírená spolupráca so zahraničím. Na 5. zasadaní VZĽZ 5. funkčného obdobia sa prijala aj nová ústava (nahradila tú z roku 1978), ktorou sa napr. znemožnilo doživotné zastávanie funkcií tým, že sa funkčné obdobie skrátilo na dve volebné obdobia.
Zatiaľ čo sa Teng Siao-pching sústreďoval najmä na hospodárske a administratívne zmeny, iní členovia KS Číny vyhlasovali, že je nutné reformovať nie len hospodárstvo, ale aj samotný politický systém. Jedným z nich bol aj vtedajší generálny tajomník Ústredného výboru Komunistickej strany Číny, Chu Jao-pang, ktorý vyhlásil, že sa Čína nachádza v počiatočnom štádiu výstavby socializmu je teda nutné reformovať nie len hospodárstvo, ale aj politický systém.
Hoci to bol práve Teng Siao-pching, ktorý svojimi reformami otvoril Čínu svetu, jeho hlavnou snahou bolo zo západu importovať kapitál, vedecké poznatky a technológie. Importu západných myšlienok ako napr. západný individualizmus, liberalizmus, či vnímanie demokracie chcel zabrániť.
Kampaň proti duchovnému znečisteniu.
Aby usmernil radikálne názory a prenikanie myšlienok zo západu do Číny, Teng Siao-pching na 2. pléne po XII. zjazde KS Číny vystúpil s prejavom, v ktorom povedal, že podobné názory ako má Chu Jao-pang „"znečisťujú ducha spoločnosti"“. Dôsledkom duchovného znečistenia bola podľa Teng Siao-pchinga nedôvera voči marxizmu, čínskemu socializmu a aj voči komunistickej strane, čo napokon spôsobí rozklad krajiny a ľudu.
Duchovné znečistenie bolo opísané ako posadnutosť peniazmi a prehnaný individualizmus, ľudia boli kritizovaní aj za svoj vzhľad (ženy napr. za nosenie rúžu na perách, muži boli zasa kritizovaní za dlhé vlasy, či fajčenie cigariet s filtrom).
Po prejave Teng Siao-pchinga sa takmer okamžite v médiách objavili články a komentáre, ktoré zdôrazňovali potrebu zbavenia sa pravicových tendencií. To akou rýchlosťou sa táto mediálna podpora spustila nasvedčovalo tomu, že táto kampaň bola dopredu pripravená a Tengov prejav mal slúžiť len ako jej spúšťací mechanizmus. Táto kritika sa dotkla spisovateľov ako napr. Čang Siao-tchien a jeho novely "Clustered Grass on the Praire", Čang Sin-sing a jeho novely "On the Same Horizon" atď. Títo autori a ich diela boli obvinení zo šírenia modernizmu, existencializmu, nihilizmu a anarchizmu. Kritike sa nevyhla ani science-fiction literatúra, filmy a hudba. Podľa oficiálnych vyjadrení malo umenie slúžiť socializmu a strane a zamerať sa na ich dobré stránky, radšej než odhaľovať tie zlé.
Myšlienky kampane sa veľmi rýchlo preniesli aj do kritiky hospodárskej politiky. Mnoho funkcionárov nevedelo ako presne majú "eliminovať duchovné znečistenie" a tak začali vydávať rozhodnutia odporujúce vtedajším ekonomickým reformám. Došlo k zmrazovaniu bankových kont úspešných podnikateľov, či k vydávaniu príkazov k likvidácii súkromných firiem. Hrozilo tak, že kampaň proti duchovnému znečisteniu prerastie do kampane proti ekonomickým reformám. Mnoho zahraničných obchodníkov a politických vodcov začalo pochybovať o svojich investíciách v Číne, hoci sa Čína snažila do sveta vysielať signály, že stále vítajú zahraničných investorov a pokračujú v modernizácií.
Iniciátori kampane to však tak ďaleko nechceli nechať zájsť a kampaň sa počiatkom roku 1984 presmerovala len na ľudí, ktorí pracovali v oblasti kultúry. Kritizovaný bol napr. novinár Liou Pin-jen, či známy spisovateľ Pa Ťin a dramatik Sia Jen.
Na rozdiel od kampaní, ktoré prebiehali počas éry Mao Ce-tunga neboli kritizovaní ľudia vystavení žiadnym fatálnym následkom. Na ich obranu sa nebáli verejne vystupovať vplyvní jednotlivci a mnohé redakcie o nich odmietali publikovať kritické články.
Podľa Teng Siao-pchinga sa mala kampaň zamerať hlavne na kritiku spisovateľov a umenia, ale vzhľadom na to, že mnohými funkcionármi bola interpretovaná radikálnejšie a začala zasahovať aj do hospodárskej politiky, bola kampaň rýchlo zastavená.

</doc>
<doc id="651270" url="https://sk.wikipedia.org/wiki?curid=651270" title="Yordanka Chobanova">
Yordanka Chobanova



</doc>
<doc id="651272" url="https://sk.wikipedia.org/wiki?curid=651272" title="Jordanka Čobanova">
Jordanka Čobanova



</doc>
<doc id="651273" url="https://sk.wikipedia.org/wiki?curid=651273" title="Problém roku 2038">
Problém roku 2038

Problém roku 2038 (ináč známy ako „Unixový bug milénia“, „Y2K38“, „Y2K+38“, alebo „Y2.038K“ podľa prirovnania k problému Y2K) môže hypoteticky spôsobiť pád počítačových programov roku 2038. Problém môže nastať v Unixových alebo podobných dátovacích systémoch, ktoré reprezentujú systémový čas ako počet sekúnd (ignorujúc priestupné sekundy) od 00:00:00 1. januára 1970. Táto reprezentácia času sa vďaka masovej rozšírenosti programovacieho jazyka C vyskytuje v programoch pre väčšinu operačných systémov. Dátový typ codice_1 je na väčšine 32 bitových systémov používaný k ukladaniu počítadla sekúnd ako 32 bitové celé číslo so znamienkom (). Posledný čas, ktorý takto môže byť zapísaný, je utorok 19. januára 2038 v 03:14:07. Čas v ďalšiej sekunde „pretečie“ a bude vnútorne reprezentovaný ako záporné číslo, čo môže spôsobiť pád programov, keďže neuvidí takýto dátum ako 2038, ale skôr ako 1901.

</doc>
<doc id="651274" url="https://sk.wikipedia.org/wiki?curid=651274" title="Smrť Georgea Floyda">
Smrť Georgea Floyda



</doc>
<doc id="651277" url="https://sk.wikipedia.org/wiki?curid=651277" title="Vražda Georgea Floyda">
Vražda Georgea Floyda

George Perry Floyd, 46-ročný Afroameričan, bol zavraždený 25. mája 2020 v Minneapolise v Minnesote v Spojených štátoch amerických pri policajnom zásahu, po tom, čo sa pokúsil zaplatiť falošnou 20-dolárovou bankovkou.
Počas policajného zásahu Derek Chauvin, biely policajt Minneapolisu, kľačal na krku Floyda 9 minút a 29 sekúnd, pričom bol spútaný a ležal na bruchu tvárou dole. Policajti Thomas K. Lane, Tou Thao a J. Alexander Kueng sa zúčastnili na Floydovom zatknutí, pričom Kueng držal Floydov chrbát, Lane mu držal nohy a Thao stál nablízku.
K incidentu, ktorý bol zaznamenaný na smartfóny okoloidúcich, došlo v Powderhorne, štvrti južne od centra Minneapolisu. Polícia uviedla, že Floyd „fyzicky kládol odpor“ potom, čo mu bolo prikázané, aby opustil svoje vozidlo. Zábery z bezpečnostnej kamery na neďalekej reštaurácii sa zdajú byť v rozpore s tvrdením polície. Trestné oznámenie uvádza, že Floyd sa „nedobrovoľne dostal do auta a zápasil s dôstojníkmi, úmyselne spadol, odmietol stáť a tvrdil, že do auta nepôjde“ na základe telových kamier, ktoré mali Lane a Kueng. Videozáznam svedkov, ktorý ukazuje zatknutého Floyda na zemi, ktorý opakuje „Prosím“, „Nemôžem dýchať“ a „Nezabíjajte ma“, sa rýchlo šírilo sociálnymi sieťami a médiami. Nasledujúci deň boli všetci štyria dôstojníci prepustení.
Federálny úrad pre vyšetrovanie vedie federálne vyšetrovanie incidentu na žiadosť policajného oddelenia v Minneapolise. 29. mája bol Chauvin zatknutý a obvinený z vraždy tretieho stupňa a zabitia druhého stupňa za Floydovu smrť. Advokát Michael O. Freeman uviedol, že v súvislosti s Floydovou smrťou očakáva vznesenie obvinení aj proti ďalším trom dôstojníkom.
26. mája, deň po Floydovej smrti začali pokojné demonštrácie a protesty v oblasti Minneapolis-Saint Paul, ale neskôr toho dňa sa stali násilnými, pretože protestanti začali rozbíjať okná na policajnej stanici, zapálili dva obchody a mnoho ďalších obchodov bolo vyrabovaných a poškodených. Niektorí demonštranti bojovali s políciou, po tom, čo na nich polícia vystrelila slzný plyn a gumené projektily. Predbežná pitva nezistila žiadne náznaky toho, že Floyd zomrel na stranguláciu alebo asfyxiu, ale že k jeho smrti pravdepodobne prispeli kombinované účinky zadržania, zdravotného stavu vrátane ischemickej choroby srdca a potenciálnych intoxikantov v jeho tele. Advokáti za Floydovu rodinu oznámili, že požiadali o nezávislú pitvu.
Floydova smrť bola prirovnaná k smrti Erica Garnera v roku 2014. Garner, taktiež neozbrojený Afroameričan, zopakoval jedenásťkrát „Nemôžem dýchať", po tom, čo ho newyorský policajt škrtil počas zadržania v Staten Island.
Zapojení ľudia.
George Perry Floyd, Jr. (* 14. október 1973, Fayetteville, Severná Karolína – † 25. máj 2020, Minneapolis, Minnesota) bol 46-ročný Afroameričan, ktorý vyrastal v Houstone v štáte Texas. Hral basketbal na South Florida Community College, ale štúdium nedokončil. Floyd sa vrátil do Houstonu, kde sa pripojil k hip-hopovej skupine "Screwed Up Click". V roku 2014 sa Floyd presťahoval do Minnesoty. Päť rokov žil v St. Louis Park a pracoval v neďalekom Minneapolise ako strážca reštaurácie. V čase jeho smrti, Floyd nedávno prišiel o prácu kvôli opatreniam v Minnesote počas pandémie COVID-19. Floyd bol otcom dvoch dcér vo veku 6 a 22 rokov, ktoré zostali v Houstone.
Policajti.
Derek Michael Chauvin (* 19. marec 1976), 44-ročný muž, od roku 2001 bol dôstojníkom policajného oddelenia v Minneapolise. Chauvin mal vo svojom úradnom zázname 18 sťažností, z ktorých dva skončili disciplinárnym konaním, vrátane oficiálnych pokarhaní. Zúčastnil sa troch policajných strelieb, z ktorých jedna bola smrteľná. Podľa bývalej majiteľky nočného klubu v "El Nuevo Rodeo", Mayi Santamarie, Floyd a Chauvin spolu pracovali ako strážcovia a prekrývali si zmeny. Povedala, že tam Chauvin pracoval 17 rokov, zatiaľ čo Floyd pracoval len na asi desiatich podujatiach. Povedala, že nie je jasné, či sa navzájom poznali, ale ona si myslí, že nie.
Tou Thao, americký dôstojník, v roku 2009 navštevoval policajnú akadémiu. V roku 2012 bol prijatý na plný úväzok s políciou v Minneapolise, po tom čo bol po prepustení na dva roky. V roku 2017 bol Thao obžalovaným v súdnom spore o nadmernom použití sily, ktorý bol mimosúdne urovnaný na 25 000 dolárov.
Ďalší dvaja prítomní dôstojníci boli identifikovaní ako Thomas Lane (37-ročný) a J. Alexander Kueng (26-ročný). V ich záznamoch na nich neboli predtým podané sťažnosti.
Následky.
26. mája šéf polície v Minneapolise, Medaria Arradondo, oznámil, že dôstojníci boli daní na platené voľno. Neskôr, ešte v ten istý deň, boli prepustení všetci štyria zainteresovaní dôstojníci. V ten deň FBI oznámila, že incident prehodnocuje. Zábery z telových kamier dôstojníkov boli odovzdané Minnesota Bureau of Criminal Apprehension.
28. mája vydalo ministerstvo spravodlivosti USA spoločné vyhlásenie s FBI, v ktorom uviedlo, že vyšetrovanie smrti Floyda je ich „najvyššou prioritou“. Uviedli, že do tejto veci pridelili skúsených prokurátorov a vyšetrovateľov trestných činov FBI.
Obvinenia.
Chauvin bol 29. mája zatknutý a právnik okresu Hennepin, Mike Freeman, ho obvinil z vraždy tretieho stupňa a zabitia druhého stupňa, čím sa Chauvin stal prvým bielym policajtom v Minnesote, ktorý bol obvinený zo smrti Afroameričana. Podľa zákonov v Minnesote sa vražda tretieho stupňa definuje ako smrť inej osoby bez úmyslu zabiť. Zabitie druhého stupňa tiež neznamená smrteľný úmysel, ale že páchateľ vytvoril „neprimerané riziko“ vážnej ujmy alebo smrti. Benjamin Crump, právnik rodiny Floydovej, vyzval Chauvina na obvinenie z vraždy prvého stupňa.
31. mája na žiadosť guvernéra Minnesoty, Tima Walza, prevzal prípad generálny prokurátor Minnesoty, Keith Ellison. 3. júna Ellison zmenil obvinenia proti Chauvinovi z vraždy tretieho na druhý stupeň. Za vraždu druhého stupňa mu hrozí až 40 rokov za mrežami, čo je o 15 rokov viac, ako v prípade vraždy druhého stupňa.Traja ostatní dôstojníci boli obvinení z pomoci pri vražde druhého stupňa.
Vyhlásenie rodiny Floydovej a ich právnika Benjamina Crumpa privítalo zvýšenie stupňa vraždy. Označilo to za „zdroj mieru pre rodinu Georga“, ale zopakovali svoju predchádzajúcu výzvu, aby obvinenie z vraždy zvýšili na prvý stupeň, čo si vyžaduje dôkazy, že vražda bola premyslená. 
Protesty a pamätníky.
V dôsledku pobúrenia komunity v Minneapolise sa autobusová zastávka neďaleko miesta úmrtia Floyda na Chicago Avenue stala provizórnym pamätníkom, s mnohými plagátmi, ktoré mu vzdávali hold a odvolávali sa na hnutie Black Lives Matter. V priebehu dňa sa na demonštrácii ukázalo viac ľudí, ktorí demonštrovali proti Floydovej smrti. Dav, odhadovaný na stovky ľudí, potom pochodoval k policajnej stanici 3. okrsku v Minneapolis. Účastníci používali plagáty a slogany s frázami ako „Spravodlivosť pre Georga“, „Nemôžem dýchať“ a „Na čiernych životoch záleží“.
Aj keď protesty v prvý deň boli spočiatku pokojné, menšia skupina demonštrantov zvandalizovala policajnú stanicu 3. okrsku, rozbíjala okná a poškodzovala policajné autá. To viedlo k tomu, že policajti na demonštrantov použili slzný plyn a bleskové granáty, zatiaľ čo niektorí demonštranti hádzali na políciu kamene a iné predmety. Polícia tiež použila proti demonštrantom gumové guľky a dymové bomby. Médiá zdôraznili zjavné rozdiely v reakcii polície proti čiernym demonštrantom v týchto protestoch a v reakcii proti bielymi demonštrantom so zbraňami na protestoch proti opatreniam v súvislosti s pandémiou koronavírusu SARS-CoV-2 v Spojených štátoch. Neskôr sa tieto protesty stali násilnými.
27. mája bol muž zastrelený majiteľom záložne, ktorý si myslel, že rabuje. Viaceré obchody boli vyplienené a ďalšie budovy boli napadnuté a zapálené.
28. mája starosta Minneapolis Jacob Frey vyhlásil stav núdze a guvernér Minnesoty Tim Walz povolal 500 vojakov národnej gardy Minnesoty. Ráno bolo poškodených a vyplienených viacero firiem v partnerských mestách. Polícia v budove tretieho okrsku sa pokúsila zdržať demonštrantov slzným plynom, ale okolo 23:00 hod. ju demonštranti obsadili a zapálili.
Po protestoch bol 29. mája v Minneapolis-Saint Paul a okrese Dakota vydaný zákaz vychádzania v nočných hodinách. V tejto oblasti bolo neskôr vyslaných 500 vojakov Minnesotskej národnej gardy, aby vynútili zákaz vychádzania, ale s malým účinkom, pretože okolo 1 000 demonštrantov bolo schopných pokojne demonštrovať na diaľnici I-35.
Protesty proti policajnej brutalite a smrti Georga Floyda sa objavili vo viac ako 100 mestách po celom svete vrátane New York, Los Angeles, Toronto, Mašhad, Miláno, Columbus, Denver, Des Moines, Houston, Louisville, Memphis, Charlotte, Oakland, Portland, San José, Seattle, pred Bielym domom vo Washingtone, pred Chauvinovým letným domom vo Windermere na Floride, a na mnohých ďalších miestach. 30. mája 12 štátov (vrátane Minnesoty) povolalo národnú gardu a najmenej 12 veľkých miest v sobotu večer vydalo zákaz vychádzania.
31. mája zákaz vychádzania zaviedlo 40 miest. Do 15 štátov a Washingtonu bola povolaná Národná garda. Od začiatku protestov bolo zadržaných 4 100 ľudí.
Občiansky súdny spor.
Rodina Georga Floyda podala v júli 2020 žalobu za protiprávne zabitie na federálny súd proti mestu Minneapolis a štyrom policajtom. V sťažnosti uviedli, že práva Floyda podľa štvrtého dodatku ústavy Spojených štátov porušené „nadmerným použitím nezákonnej, neoprávnenej a smrteľnej sily“. Súdny proces nešpecifikoval výšku odškodného, ktorú rodina požadovala.
12. marca 2021 mesto Minneapolis oznámilo finančné odškodnenie Floydovej rodiny vo výške 27 miliónov dolárov. Vyrovnanie bolo jednomyseľne schválené mestským zastupiteľstvom. Právny zástupca Floydovej rodiny Ben Crump uviedol, že ide o najvyššiu sumu v predsúdnom urovnaní v občianskoprávnom konaní v histórii USA a výška tejto sumy „jasne signalizuje, že na černošských životoch záleží a že policajná brutalita proti nebielym musí skončiť“.
Súdny proces s Derekom Chauvinom.
Súdny proces s bývalým policajtom Derekom Chauvinom sa začal 8. marca 2021 v Minneapolise výberom poroty. Hlavné pojednávanie sa začalo 29. marca 2021, kedy si porota vypočula úvodné reči obžaloby a obhajoby. 20. apríla 2021 uznala 12-členná porota Dereka Chauvina vinného vo všetkých bodoch obžaloby z vraždy druhého stupňa, vraždy tretieho stupňa a zabitia Georgea Floyda. 22. júna 2021 bol odsúdený na 22 a pol roka odňatia slobody. Chauvin sa odvolal voči rozsudku v posledný možný deň 23. septembra 2021. V odvolaní uviedol 14 sťažností súvisiacich so svojím súdnym procesom a obvinil súd z toho, že pochybil, a medzi iným sa sťažoval aj na výber poroty.
Po zverejnení verdiktu Floydovej rodine zavolali prezident Joe Biden a viceprezidentka Kamala Harris.

</doc>
<doc id="651278" url="https://sk.wikipedia.org/wiki?curid=651278" title="2 147 483 647">
2 147 483 647

2 147 483 647 (slovom dve miliardy stoštyridsaťsedem miliónov štyristoosemdesiattritisícšesťstoštyridsaťsedem) je prirodzené číslo. Ide o ôsme Mersennovo prvočíslo, rovné 231 − 1.
Že ide o prvočíslo, dokázal Leonhard Euler, ktorý o tom napísal v roku 1772 v liste Danielovi Bernoullimu. Pre dôkaz použil vylepšenú metódu Pietra Cataldiho, takže mu stačilo vylúčiť 372 možných deliteľov. Je pravdepodobné, že až do roku 1867 šlo o najväčšie známe prvočíslo.
Význam vo výpočtovej technike.
Číslo 2 147 483 647 je najväčšia kladná hodnota, ktorú možno reprezentovať pomocou 32-bitového celočíselného dátového typu so znamienkom. Tie sú hojne používané, ide preto o prirodzený horný limit hodnôt v mnohých aplikáciách a počítačových hrách. Ako extrémna hodnota sa môže vyskytnúť aj pri chybách, resp. pri výpočtoch so saturačnou aritmetikou, pri ktorej je výsledok, ktorý by bol nižší než spodný alebo vyšší než horný limit, nahradený minimálnou resp. maximálnou reprezentovateľnou hodnotou.
Dátový typ codice_1, využívaný na UN*Xových systémoch na reprezentáciu času podľa štandardu POSIX, má podobu počtu sekúnd od polnoci 1. januára 1970 (UTC). Pokiaľ je implementovaný ako 32-bitová celočíselná premenná so znamienkom, vychádza najväčšia reprezentovateľná hodnota (2 147 483 647 sekúnd) na 19. januára 2038 03:14:07 (UTC). Možné komplikácie, ktoré vzhľadom k širokému rozšíreniu UN*Xových systémov môžu v tento deň nastať, sa súhrnne označujú ako problém roku 2038.

</doc>
<doc id="651280" url="https://sk.wikipedia.org/wiki?curid=651280" title="Kampaň za potlačenie kontrarevolucionárov">
Kampaň za potlačenie kontrarevolucionárov

Kampaň za potlačenie kontrarevolucionárov (; pchin-jin: "zhènyā fǎngémìn") bola prvou, a jednou z najdôležitejších politických kampaní v rokoch 19501952. Cieľom kampane bolo odstrániť opozičné prvky, najmä bývalých funkcionárov a sympatizantov Kuomintangu (KMT), obvinených zo snahy zničiť novú komunistickú vládu. Kampaň začala v marci 1950, kedy čínsky komunistický ústredný výbor vydal „Smernicu o odstránení banditov a zavedení nového revolučného poriadku“.
Kampaň vznikla ako reakcia na povstania, ktoré sa odohrali v predošlých rokoch v Čínskej ľudovej republike (ČĽR). Tí, na ktorých bola kampaň zameraná, boli označovaní ako „kontrarevolucionári“ a boli verejne odsúdení počas hromadných pojednávaní. Značný počet „kontrarevolucionárov“ bolo zatknutých a popravených, a ešte viac z nich bolo odsúdených na „pracovnú reformu“.
Vznik kampane.
„Moc zachytená násilím, musí byť aj zachovaná násilím“. Keď sa v Číne začal nacionalistický režim, Čínska ľudová strana (KSČ) verila, že v skorších rokoch Čínskej ľudovej republiky nemala žiadnu inú možnosť, keď zvyšní funkcionári a nepriateľské sily v spoločnosti vyvolali v Číne prudký odpor. O celej tejto situácii sa v tom čase písalo v správach regionálnych aparátov KSČ. Napríklad v auguste 1949, článok zo Severného úradu KSČ uvádza, že medzi mesiacmi január a august, kontrarevolucionári zavraždili 288 ľudí a boli zodpovední za desiatky prípadov podpaľačstva v Pekingu a Tiencine. V marci 1950, Juhozápadný úrad KSČ zahlásil: „V poslednom čase banditi začali rozsiahle ozbrojené povstania v juhozápadných provinciách ako napr, S’-čchuan, Si-čchang, Jün-nan a Kuej-čou, celkovo 60 000 aktívnych v západnom S’-čchuane. Sú dôkazy o tom, že táto situácia sa bude veľmi rýchlo šíriť a zhoršovať.“
Na riešenie týchto podmienok vydal v marci 1950 Ústredný výbor KSČ na čele s Liou Šao-čchim „Smernicu o odstránení banditov a zriadení revolučného nového poriadku“ a „Smernicu o potláčaní kontrarevolučných aktivít“. V súlade s týmito smernicami Ministerstvo verejnej bezpečnosti v mnohých mestách zaregistrovalo členov tajných agentúr KMT, straníckych a mládežníckych organizácií. Prostredníctvom napomenutí, bývalí členovia týchto organizácií boli donútení identifikovať sa autoritám. KSČ vďaka tomuto, bola schopná určiť „nepriateľské prvky“ v mestách a začať proces kategorizácie. Napríklad v správe, ktorú podal Pekingský výbor KSČ v marci sa uvádza, že od okamihu, kedy KSČ prevzala kontrolu nad mestom, asi 6 900 členov nepriateľských agentúr a straníckych organizácií bolo zatknutých alebo zhromaždených na výcvik a viac ako polovica z nich boli následne zaregistrovaní.
V Če-ťiangu bolo registrovaných asi 110 000 členov reakcionárskych a ligových organizácií. V Šan-tungu bolo zaregistrovaných 137 599 „kontrarevolucionárov“. Liou a Ústredný výbor KSČ opakovane vyzývali vedúcich predstaviteľov príslušných vládnych odborov aby sa začali dožadovať prísneho potláčania kontrarevolucionárov. Pcheng Čen, ktorý mal v tom čase na starosti právnu prácu ústredného výboru KSČ, zdôraznil v správe, že zvyšné sily KMT boli schopné zorganizovať protiútoky z dôvodu vlastnej politiky zhovievavosti KSČ. Rada vlády a Najvyšší súd vydali na základe správy Penga 23. júla 1950 spoločnú „Smernicu o potláčaní kontrarevolučných aktivít“. Mao Ce-tung napriek výzvam na rozsiahle potláčanie, nevydal v určitom čase príslušnú smernicu.
Zdá sa, že udalosťou na prinútenie Maa zasiahnuť, bola účasť Číny v kórejskej vojne, po ktorej sa jeho postoj zmenil. Dňa 10. októbra, dva dni po tom, ako sa Peking rozhodol vyslať do Kórei vojenské jednotky, Mao osobne dohliadal na prijatie novej „Smernice o potláčaní kontrarevolučných aktivít“, známej tiež ako „dvojitá smernica“ ("shuangshi zhishi"). Potom začal naliehať na aparát KSČ, aby sa spustilo rozsiahle potláčanie kontrarevolucionárov. Prečo Mao zmenil svoje rozhodnutie zapojiť sa, vysvetlil v rozhovore s Luo Žuej-čchingom (Minister verejnej bezpečnosti). Podľa Maa, KSČ nemohla začať vo veľkom potláčať kontrarevolucionárov skôr, pretože na to neboli ešte dobré podmienky, keďže sa krajina vysporiadavala s kopou hospodárskych a finančných problémov a vzťah KSČ s buržoáziou bol stále príliš obtiažny. Prečo vojna v Kórei tak uľahčila potlačenie kontrarevolucionárov v Číne? Mao sa rozhodol začať rozsiahle potláčanie s tým, že sa Čína zúčastnila Kórejskej vojny, pretože videl veľkú príležitosť založiť novú vládnu autoritu medzi obyvateľstvom, tým že bude podporovať vlastenectvo a zasahovať proti opozícii.
Následky.
Ako prvá veľká politická kampaň Čínskej komunistickej strany bola Kampaň za potláčanie kontrarevolucionárov nakoniec úspešná. V dôsledku toho sa v Číne výrazne znížili atentáty a sabotážne kampane KMT, ktoré kedysi predstavovali veľkú hrozbu pre KSČ. Následné represie a masové popravy tiež pomohli následným kampaniam proti nepriateľom, ako sú napr. „Protipravicové hnutie“ a „Kultúrna revolúcia“, ktoré sa skončili zlyhaním. Viedlo to najmä k zavedeniu kvót v ďalších kampaniach KSČ, ktoré boli pridelené miestnym úradníkom ako prostriedok na uvádzanie výsledkov takýchto kampaní.
Úmrtia.
Za šesť mesiacov si kampaň vyžiadala 710 000 ľudských životov (podľa Čiernej knihy komunizmu 1,5 milióna). Obete, ktoré buď spáchali samovraždu, alebo boli popravené, väčšinou mali (v mnohých prípadoch iba vágnu) väzbu na Kuomintang (KMT).
Prinajmenšom jeden a pol milióna ľudí (podľa Čiernej knihy komunizmu 2,5 milióna) zmizlo za bránami „prevýchovných táborov“, ktoré boli zriadené zvlášť za týmto účelom.

</doc>
<doc id="651281" url="https://sk.wikipedia.org/wiki?curid=651281" title="George Floyd">
George Floyd

George Perry Floyd Jr. (* 14. október 1973, Fayetteville, Severná Karolína, USA – † 25. máj 2020, Minneapolis, Minnesota) bol americký černoch, ktorý zomrel pri policajnom zadržaní počas zatknutia v Minneapolise v štáte Minnesota dňa 25. mája 2020. Protesty v reakcii na Floydovu smrť a všeobecnejšie na policajné násilie páchané na čiernych ľuďoch sa rýchlo rozšírili po celých Spojených štátoch a aj po celom svete.
Životopis.
Narodil sa Georgeovi Perrymu a Larcénii „Cissy“ Jonesovej Floydovej. Mal šesť súrodencov.
Floydovi rodičia sa rozišli a keď mal dva roky sa jeho matka s deťmi presťahovala a vyrastal v Houstone v Texase v historickej štvrti, v jednej z najchudobnejších oblastí sveta.
Na strednej a vysokej škole hral americký futbal a basketbal. Ako robotník s modrými goliermi tiež prispieval k rozvoju hip-hopovej scény v Houstone a pôsobil ako mentor vo svojej náboženskej komunite. Neskôr bol zatknutý za držanie drog a iné trestné činy. 
V roku 2014 sa presťahoval do Minneapolisu kde pracoval ako vodič nákladného vozidla a vyhadzovač. V roku 2020 počas pandémie COVID-19 prišiel o prácu ochrankára. Zomrel po zatknutí za údajné použitie falšovaných peňazí na nákup cigariet; Derek Chauvin, policajný dôstojník, mu kľačal na krku takmer deväť minút, čo viedlo k jeho smrti. Jeho smrť a správanie policajných dôstojníkov viedli k medzinárodným protestom Black Lives Matter, požiadavkám na reformu polície a právnym predpisom na riešenie rasovej nerovnosti.
Smrť.
25. mája 2020 bol zatknutý za obvinenie z falšovania 20 dolárov v obchode s potravinami v Powderhorn Park v Minneapolise. Podľa obchodníka boli peniaze zjavne falošné a Floyd odmietol vrátiť zakúpené cigarety aj keď bol na to vyzvaný.
Zomrel po tom, čo policajný dôstojník Derek Chauvin kľačal kolenom na jeho krku počas zatknutia takmer deväť minút. Floyd bol pripútaný tvárou nadol na ulici, zatiaľ čo dvaja ďalší dôstojníci Floyda ďalej zadržiavali a štvrtý bránil zasahovať okoloidúcim. Počas posledných troch minút sa Floyd nehýbal a nemal pulz, avšak dôstojníci sa ho nepokúšali oživiť. 
Oficiálna pitva klasifikovala Floydovu smrť ako vraždu pripisovanú kardiopulmonálnemu zlyhaniu spôsobenému čiastočným a zdržanlivým zadržaním.

</doc>
<doc id="651285" url="https://sk.wikipedia.org/wiki?curid=651285" title="Návšteva Richarda Nixona v Číne">
Návšteva Richarda Nixona v Číne

V roku 1972 prezident Richard Nixon navštívil Čínsku ľudovú republiku ako prvý americký prezident. Prezident Nixon v ČĽR strávil sedem dní, od 21. do 28. februára 1972 a spravil tak dôležitý krok v procese snahy o normalizáciu diplomatických vzťahov medzi USA a ČĽR.
Príprava návštevy.
Spojené štáty ani ČĽR v skutočnosti neboli nikdy bez vzájomných diplomatických kontaktov, dokonca ani v dobách najhlbšieho ochladenia vzťahov. Ich veľvyslanci sa pravidelne stretávali v Ženeve a neskôr vo Varšave, aby sa navzájom informovali o názoroch svojich vlád na najdôležitejšie medzinárodné politické problémy.
Počas 136. schôdze veľvyslancov, ktorá sa konala vo februári 1970 vo Varšave informoval americký veľvyslanec svojho čínskeho partnera, že prezident Nixon dospel k názoru, že si situácia sveta vyžaduje normalizáciu stykov USA a ČĽR a rád by za účelom zahájenia rozhovorov na túto tému vyslal do Pekingu svojho osobného zástupcu. Táto skutočnosť vyvolala v čínskom politbyre menší nesúhlas. Hlavným odporcom tohto nápadu bol Lin Piao, ktorý bol proti „paktovaniu s imperialistami“. Lin Piao bol však spolu s ďalšími odporcami umlčaný počas zasadnutia pléna ÚV KS Číny v Lu-šane v lete roku 1970.
Plénum ÚV KS Číny sa konalo v auguste – septembri 1970 a krátko potom, 10 – 15 novembra, navštívil ČĽR pakistanský prezident Jahjá Chán. Chan po návrate odovzdal zástupcovi amerického prezidenta Henrymu Kissingerovi osobný odkaz Čou En-laja, že návšteva prezidenta Nixona bude v Číne vítaná. Začiatkom januára 1971 tlmočil podobný odkaz Washingtonu aj rumunský diplomat Corneliu Bogdan.
V apríli roku 1971 vláda ČĽR pozvala na návštevu svojej krajiny skupinu amerických stolných tenistov, ktorí sa zúčastnili pingpongového turnaja v Japonsku. Táto návšteva mala primárne slúžiť ako ukážka novej kapitoly vo vzťahoch medzi ČĽR a USA. Odtiaľto pochádza aj termín "pingpongová diplomacia".
Ďalšou dôležitou zastávkou pri príprave návštevy prezidenta Nixona bolo vycestovanie zástupcu Nixona, Henryho Kissingera, do Číny. Kissinger navštívil ČĽR počas svojej cesty po krajinách indického subkontinentu v júli 1971. V Pekingu jednal celých 17 hodín s Čou En-lajom o Vietname, Taiwane a zamýšľanej ceste prezidenta Nixona do ČĽR. Výsledkom tohto jednania bola oficiálna správa, ktorou 15. júla 1971 prezident Nixon šokoval americkú verejnosť, keď v televízii oznámil, že nasledujúci rok sa chystá na návštevu ČĽR. Nixon svoj súhlas s návštevou americkej verejnosti predostrel ako nutný krok k udržaniu mieru.
Pripravovaná normalizácia vzťahov s USA ovplyvnila aj hlasovanie o čínskom zastúpení v OSN. Krátko po návrate Kissingera z Pekingu oznámil štátny tajomník William Rogers, že USA budú v roku 1971 podporovať návrh na prijatie ČĽR do OSN. Do roku 1971 v OSN zastupovala celú Čínu tchaj-pejská vláda. Prijatie ČĽR do OSN malo spätne za následok ochotu vlád predných krajín sveta diplomaticky uznať vládu v Pekingu. Podľa zásady, že existuje len jedna Čína (politika jednej Číny) to automaticky znamenalo prerušenie stykov s vládou v Tchaj-pej. Krátko po prijatí Pekingu do OSN nadviazala s pekingskou vládou diplomatické styky väčšina krajín, ktoré hrajú významnú rolu v medzinárodných vzťahoch východoázijských regiónov.
Návšteva Nixona v Číne a jej výsledky.
Asi najdôležitejším bodom na ceste k úplnej normalizácii stykov ČĽR a USA bola návšteva prezident Nixona v ČĽR vo februári roku 1972. Priebeh návštevy sa v mnohom vymykal zvyklostiam v Číne zavedeným – Mao Ce-tung hosťa prijal ešte pred zahájením oficiálnych rozhovorov. Predstavitelia oboch vád sa dohodli, že budú v neustálom kontakte a budú iniciovať styky na poli vedy, kultúry, športu a obchodu, budú spolu konzultovať všetky medzinárodné politické otázky a budú sa usilovať o postupnú normalizáciu vzťahov.
Prezident Nixon daroval Mao Ce-tungovi porcelánovú sochu labutí s názvom „Vták mieru“ ("The Bird of Peace"), ktorú vytvorila Helen Boehm spolu s ďalšími 14 sochármi a pracovali na nej 2 roky. Porcelánové labute majú predstavovať symbol mieru nezaťažený politickým pozadím (na rozdiel od holubíc, ktoré sú bežne zobrazované ako symbol mieru). Táto socha je dodnes umiestnená v Čínskom národnom múzeu.
Toto bolo jediné stretnutie, ktoré s Mao Ce-tungom prezident Nixon absolvoval, po tomto prvotnom stretnutí potom jednal hlavne s Čou En-lajom. Počas svojho pobytu navštívil Peking, Chang-čou a Šanghaj.
Výsledkom návštevy prezidenta Nixona v ČĽR bolo zlepšenie vzťahov medzi USA a Čínou, najmä v otázkach Taiwanu. Hoci USA udržiavalo politické vzťahy s Čínskou republikou na Taiwane až do roku 1979, kedy USA ustanovilo úplné diplomatické vzťahy s ČĽR.
Vďaka zlepšeniu vzťahov medzi ČĽR a USA sa na slobodu dostali dvaja zadržiavaní členovia CIA, John T. Downey a Richard G. Fecteau, ktorí boli v Číne uväznení od novembra 1952.
Návšteva Nixona v Číne inšpirovala Johna Adamsa k jeho opere "Nixon in China" (1987).

</doc>
<doc id="651286" url="https://sk.wikipedia.org/wiki?curid=651286" title="Tychova hviezda">
Tychova hviezda



</doc>
<doc id="651287" url="https://sk.wikipedia.org/wiki?curid=651287" title="Teona Bostašviliová">
Teona Bostašviliová

Teona Bostašviliová (, ; * 19. január 1998) je gruzínska reprezentantka v plávaní. Zúčastnila sa Letných olympijských hier 2016 v Riu.
Športová činnosť.
Je tiež členkou svetovej organizácie moderného pentatlonu.
Olympijské hry.
Zúčastnila sa Letných olympijských hier 2016 v Riu. Na 100 m prsia sa časom 1:22,91 nedostala do finále.

</doc>
<doc id="651294" url="https://sk.wikipedia.org/wiki?curid=651294" title="Vlajka Lužických Srbov">
Vlajka Lužických Srbov

Vlajka Lužických Srbov pozostáva z troch vodorovných pruhov farieb modrá, červená a biela. Prvykrát bola použitá v roku 1848. V oblasti Lužice môže byť táto vlajka vedľa nemeckej vlajky oficiálne používána.

</doc>
<doc id="651298" url="https://sk.wikipedia.org/wiki?curid=651298" title="Letisko Solún">
Letisko Solún

Letisko Solún „Makedonia“ (; IATA: SKG, ICAO: LGTS) je medzinárodné civilné letisko v meste Solún v Grécku.
Letisko sa nachádza 13 kilometrov od centra mesta a je v prevádzke od roku 1930. Komerčná prevádzka začala v roku 1948. Letisko je vo vlastníctve gréckej vlády. Prevádzkuje ho spoločnosť Fraport Greece. Do roku 2021 plánuje preinvestovať 400 miliónov eur do modernizácie letiska vrátane výstavby nového terminálu a rekonštrukcie súčasného. Nový termínal je vo výstavbe od septembra 2018, dokončenie je plánované v roku 2020.
Letisko má dve vzletové a pristávacie dráhy: 10/28 a 16/34, obe majú osvetlenie zo solárnej energie.
V roku 2017 letisko použilo 6,2 miliónov cestujúcich a uskutočnilo sa 53 670 pohybov lietadiel.

</doc>
<doc id="651302" url="https://sk.wikipedia.org/wiki?curid=651302" title="Letisko Brest">
Letisko Brest

Letisko Brest (; IATA: BQT, ICAO: UMBB) je medzinárodné civilné letisko v meste Brest v Bielorusku.
Letisko má spojenie s 13 mestami v 10 štátoch. Letisko má jednu asfaltovú runway: 11/29 s dĺžkou 2 623 metrov.

</doc>
<doc id="651307" url="https://sk.wikipedia.org/wiki?curid=651307" title="Škoda Electric">
Škoda Electric

ŠKODA ELECTRIC a.s. je česká elektrotechnická firma sídliaca v Plzni, dcérska spoločnosť Škody Transportation. Vyrába elektrické pohony a trakčné motory pre trolejbusy, električky (električky Škoda), rušne (elektrické rušne Škoda), prímestské vlakové jednotky, metro, banské vozidlá, apod. Sama je od roku 2004 tiež dodávateľom vlastných trolejbusov, predovšetkým pre český a slovenský trh (typy 24Tr, 25Tr, 26Tr, 27Tr, 28Tr, 30Tr, 31Tr, 32Tr, 33Tr, 35Tr a 36Tr). Škoda Electric sa podieľala na výrobe prototypov hybridných autobusov TriHyBus (2009) a Škoda H12 Solaris (2012), na výstave Czechbus 2014 bol predstavený tiež prototyp elektrobusu Škoda Perun.
Naväzuje na dlhoročnú tradíciu elektrotechnickej výroby Škodových závodov v Plzni, ktorá bola zahájená v roku 1901 v Elektrotechnickom závode. Do obchodného registra bola zapísaná 5. marca 1993 pod názvom Škoda, DOS, Plzeň, s.r.o., od 26. januára 1996 niesla názov ŠKODA DOS s.r.o. a medzi 18. decembrom 2002 a 1. májom 2007 pôsobila ako ŠKODA ELECTRIC s.r.o.
Svoje výrobky dodáva tiež svetovým strojárenským gigantom ako sú General Electric, Hyundai Rotem alebo Caterpillar.

</doc>
<doc id="651308" url="https://sk.wikipedia.org/wiki?curid=651308" title="Margarita Hovakimjanová">
Margarita Hovakimjanová

Margarita Hovakimjanová (, ; * 15. apríl 1995) je arménska reprezentantka v plávaní. Zúčastnila sa Letných paralympijských hier 2016 v Londýne a Letných paralympijských hier 2016 v Riu.
Súťaží v kategóriách S6, SB5 a SM6.
Športová činnosť.
Plávanie pestuje od roku 2005. Plávať začala kvôli rehabilitácii. Pláva preto, že vo vode má väčšiu slobodu ako na súši. Vo veku 15 rokov získala v Rusku 6 medailí: 1 zlatú, 3 strieborné a 2 bronzové.
Na svetovom šampionáte 2013 v Montreali získala 10. miesto v 50 a 400 m voľným štýlom v kategórii S6.
Paralympijské hry.
Na Letných paralympijských hrách 2012 v Londýne bola jedna z dvoch arménskych reprezentantiek. V rozplavbe na 100 metrov prsia SB5 získala 7. miesto.
Na Letných paralympijských hier 2016 v Riu získala v rozplavbách 7, miesto v 50 m vo voľnom štýle S6 aj 100 prsia SB5.

</doc>
<doc id="651315" url="https://sk.wikipedia.org/wiki?curid=651315" title="Barret Oliver">
Barret Oliver

Barret Oliver (* 24. august 1973, Los Angeles, Kalifornia, USA) je americký herec a fotograf.
Životopis.
Štúdium a herecká kariéra.
V detstve bol hercom, prelomom v jeho kariére bolo obsadenie vo fantasy filme "Nekonečný príbeh" (1984), kde stvárnil rolu Bastiena. Predtým sa objavil v komédii "Pobozkaj ma na rozlúčku" (1982) a v seriáli "Knight Rider" s Davidom Hasselhoffom. V 80. rokoch sa ukázal ešte vo filmoch ako "Frankenweenie", "Zámotok", "Daryl" a "". V roku 1989 sa stal členom scientologickej cirkvi a prestal hrať.
Profesijná kariéra.
Po hereckej kariére sa začal venovať fotografii, od roku 2008 vyučuje fotografiu na univerzite v Los Angeles. Okrem fotografickej výuky sú známe jeho práce fotografa a tlačiara, pričom pri vlastnej tvorbe používa historické fotografické procesy z devätnásteho storočia. Jeho fotografické diela sa zúčastnili viacerých výstav a boli použité vo filme. V roku 2007 vydal knihu "A History of the Woodburytype" (ISBN 1-887694-28-5) inšpirovanú procesom woodburytypie vynálezcu Waltra Bentleyho Woodburyho, prvého úspešného fotomechanického tlačového procesu. Svoje vlastné práce tiež reprodukuje tlačovou technikou woodburytypia.

</doc>
<doc id="651323" url="https://sk.wikipedia.org/wiki?curid=651323" title="Ő">
Ő

Ő (minuskula ő) je písmeno latinskej abecedy, používané v maďarčine. Radí sa medzi samohlásky, nakoľko je zložené z písmena O a dvoch dĺžňov. Pred ním stojí písmeno Ö, za ním písmeno P.
Vyslovuje sa ako dlhá polozatvorená predná zaokrúhlená samohláska [ø], alebo ako dlhá polootvorená predná zaokrúhlená samohláska [œ]. Písmeno by sa nemalo zamieňať s písmenom Ö, používaným tiež v maďarčine a v ďalších jazykoch.
Písmeno sa dá napísať:
V Unicode majú písmená Ő a ő tieto kódy:

</doc>
<doc id="651326" url="https://sk.wikipedia.org/wiki?curid=651326" title="Michal Hirko">
Michal Hirko

Michal Hirko OFM Cap (* 28. marec 1973, Trebišov) je slovenský rímskokatolícky kňaz, spevák, gitarista, skladateľ, textár, kameraman, režisér a dokumentarista. Pôsobil a pôsobí v hudobných skupinách: Kapucíni, Kapucíni &amp; Stanley, 30-tri.
Zo života.
V období roku 2004 kňazsky pôsobil vo farnosti Kremnické Bane.

</doc>
<doc id="651342" url="https://sk.wikipedia.org/wiki?curid=651342" title="Česko-singapurská obchodná komora">
Česko-singapurská obchodná komora

Česko-singapurská obchodná komora (, angl. "Czech-Singapore Chamber of Commerce") je organizácia združujúca české firmy s obchodnými záujmami v Singapure a v juhovýchodnej Ázii. Zároveň je to platforma pre stretnutia významných osobností z najvyšších obchodných kruhov v Česku aj v Singapure. Prezidentom Česko-singapurskej obchodnej komory je Mgr. Marcel Bednář. 
Česko-singapurská obchodná komora organizuje podnikateľské misie a obchodné cesty českých firiem do Singapuru, B2B jednania s delegáciami singapurských podnikateľov a investorov, odborné semináre a obchodné konferencie (stretnutia s domácimi i zahraničnými osobnosťami z oblasti politiky i biznisu – zamerané na Singapur a ázijský región), prednášky a diskusné stretnutia (o skúsenostiach s podnikaním v Singapure a o miestnych obchodných zvyklostiach).
Vďaka prepracovanému systému obchodných kontaktov pomáha Česko-singapurská obchodná komora českým firmám so získavaním zákaziek v Ázii a púta pozornosť singapurských investorov k zaujímavým investičným príležitostiam v Česku.
Česko-singapurská obchodná komora úzko spolupracuje pri svojej činnosti s radou ministerstiev, štátnych agentúr, inštitúcií a organizácií, a to ako v Singapure, tak v Česku. Na singapurskej strane k partnerom Komory patria podnikateľské zväzy, obchodné komory a profesijné organizácie podnikateľov.
Dôležitou súčasťou aktivít Česko-singapurskej obchodnej komory sú obchodné konferencie s významnými osobnosťami politických, diplomatických a obchodných kruhov. Ako hlavní hostia na obchodných konferenciách Česko-singapurskej obchodnej komory vystúpili napríklad minister dopravy Martin Kupka, prezident Hospodárskej Komory ČR Vladimír Dlouhý, podpredseda Poslaneckej snemovne ČR Karel Havlíček alebo veľvyslanec Česka vo Vietname Hynek Kmoníček.
Česko-singapurská obchodná komora je hlasným podporovateľom zavedenia priameho leteckého spojenia medzi Prahou a Singapurom.

</doc>
<doc id="651343" url="https://sk.wikipedia.org/wiki?curid=651343" title="Mariusz Szczygieł">
Mariusz Szczygieł

Mariusz Adam Szczygieł (* 5. september 1966, Złotoryja, Poľsko) je poľský novinár a spisovateľ.
Životopis.
Mariusz Szczygieł študoval na Ekonomickom lýceu Štefana Žeromského v Legnici (1985) a ďalej na Varšavskej univerzite (2000), kde si zvolil politické vedy a žurnalistiku. Stal sa jedným z najznámejších poľských novinárov a je ústrednou postavou súčasnej poľskej reportáže, popri súputníkoch Wojciechovi Tochmanovi a Jackovi Hugo-Baderovi. Je spoluzakladateľom vydavateľstva "Dowody na istnienie" a varšavského Inštitútu reportáže, v ktorom sa zdokonaľujú nádejní mladí reportéri. Mariusz Szczygieł je držiteľom viacerých ocenení napr. Európska literárna cena, Prix Amph, prestížnej poľskej ceny Novinár roka a Nike.
Tvorba.
Už ako šestnásťročný vyvolal Mariusz Szczygieł rozruch svojimi reportážami o prenasledovaní gayov v komunistickom Poľsku s cyklom reportáží nazvaných „"Rozhrešenie"“. Reportáž s názvom „"Poľský onanizmus"” (1993) v denníku Gazeta Wyborcza mapujúca sexualitu poľskej mládeže vyvolala na jednej strane silnú vlnu odporu v poľských katolíckych kruhoch, ale zároveň bola prvou lastovičkou sexuálnej revolúcie v Poľsku, kde v dôsledku komunistickej minulosti a silnej katolíckej tradícii spoločenský vývoj, napredoval iným tempom ako vo zvyšku Európy. Reportáž „"Vezmi nás do Diamantu"“ o spoločnosti Amway inšpirovala dokumentárny film Henryka Dederka „Vitajte v živote“, ktorého premietanie bolo súdne zakázané.
Od roku 2001, po skončení spolupráce s TV Polsat, sa Mariusz Szczygieł venuje kultúre a histórii Čechov a Česka. V roku 2006 vydal knihu "Gottland", ktorá mapuje posledných sto rokov českej histórie; táto kniha získala množstvo prestížnych nominácii ako aj ocenení, medzi nimi Nike a tiež Európsku literárnu cenu, v súťaži Angelus 2007 bola nominovaná medzi najlepšie stredoeurópske knihy.
Svoje fejtóny a reportáže Szczygieł pravidelne publikuje v Dużom formate, reportérskej prílohe Gazety Wyborczej. V roku 2016 vydal knižku „"Projekt: pravda"” (Projekt: prawda), je to jeho najosobnejšia kniha s leitmotívom hľadania malej osobnej pravdy v živote každého človeka.
Jeho poslednou knihou je zbierka reportáží „"Nie je"” (Nie ma) z roku 2018. V roku 2019 bola kniha prestížne ocenená v súťaži Nike, kde získala cenu čitateľov aj cenu poroty.

</doc>
<doc id="651345" url="https://sk.wikipedia.org/wiki?curid=651345" title="8-hydroxychinolín">
8-hydroxychinolín

8-hydroxychinolín (známy aj ako oxín alebo 8-chinolinol) je organická heterocyklická zlúčenina, odvodená od chinolínu pomyselným naviazaním alkoholovej skupiny na ôsmy uhlík dvojcyklu. Používa sa najmä ako chelačné činidlo v kvalitatívnej chemickej analýze a ako liečivo.
V prírode ho vytvára rastlina nevädzka rozložitá ("Centaurea diffusa"), čím zabíja okolité rastliny.
Vlastnosti.
8-hydroxychinolín je biela tuhá látka, dobre rozpustná vo vode aj v organických rozpúšťadlách. V kvapalnom roztoku má 8-hydroxychinolín p"K"a hodnotu asi 9,9. Tvorí komplexy s iónmi kovov, deprotonuje sa a vzniká chelát. 
Použitie.
V chemickej analýze je 8-hydroxychinolín dôležitým činidlom v chelatometrii. Naväzuje sa na molekuly niektorých kovov, tvoriac farebný komplex, ktorý sa extrahuje do chloroformu.
Veľký význam má najmä pri stanovení hliníka, kde aj umožňuje rozlíšiť jeho monomérne a polymérne formy v roztoku. Tento komplex s hliníkom sa používa i v organických LED. Substituenty chinolínových kruhov ovplyvňujú luminiscenčné vlastnosti komplexov. V excitovanom stave sa mení na amfión, v ktorom sa protón presúva z kyslíka na dusík.
Biologická aktivita.
Vo farmácii sa 8-hydroxychinolín používa ako mierne antiparazitikum a antispetikum, pôsobí ako pesticíd, funguje ako inhibítor transkripcie. Jeho roztok v alkohole sa používa v tekutých náplastiach.
Kedysi sa zvažovalo jeho použitie v boji proti rakovine.
Existuje i tiolový analóg, 8-merkaptochinolín.
Toxicita.
Ide o toxickú látku, s rizikom reprodukčnej toxicity. LD50 u potkanov pri orálnom požití je 1200 mg/kg. Príznakmi otravy sú kašeľ, dýchavičnosť, hnačka, nauzea, zvracanie, poruchy funkcie CNS, pomätenosť, symptómy paralýzy. Vonkajšia expozícia sa prejavuje dráždením, poleptaním a alergickými reakciami.

</doc>
<doc id="651347" url="https://sk.wikipedia.org/wiki?curid=651347" title="Ewejčina">
Ewejčina



</doc>
<doc id="651348" url="https://sk.wikipedia.org/wiki?curid=651348" title="Ewe">
Ewe

Ewe môže byť:

</doc>
<doc id="651352" url="https://sk.wikipedia.org/wiki?curid=651352" title="Mäsiarska ulica (Košice)">
Mäsiarska ulica (Košice)

Mäsiarska ulica je jednou z najstarších ulíc Košíc a nachádza sa v mestskej časti Staré Mesto. Jej severný koniec začína na Hviezdoslavovej ulici a južný končí na Alžbetinej ulici. Ulicu križujú ulice Bačíkova, Zbrojničná, Poštová, Uršulínska, Zámočnícka ulica a Dominikánske námestie. Od križovatky s Alžbetinou ulicou pokračuje vo svojom smere pod menom Bočná. V tejto križovatke sa nachádza 75 metrov dlhý a takmer 6 metrov široký úsek, ktorým sa pod klenbou dá dostať na samotnú Alžbetinu ulicu. Pozdĺž ulice sa nachádza napríklad – Pamätník Sándora Máraiho, budova Polikliniky Staré Mesto, Cirkevná stredná zdravotnícka škola sv. Alžbety a Kostol sv. Michala Archanjela.
História.
Mäsiarska ulica vedie v severojužnom smere v západnej časti stredovekého starého mesta rovnobežne s Hlavnou ulicou. V priestore kde sa nachádza opevnenie ulica pôvodne siahala od Dominikánskeho kláštora na juhu po križovtku so Zbrojničnou ulicou, ktorá vedie smerom k bývalému obchodnému domu Tesco a mestskou zbrojnicou a baštou mäsiarov na severe. Začiatkom 70. rokov 19. storočia tu bola prerazená severná časť mestského opevnenia. Postupne bola vytýčená trasa severného predĺženia ulice, ale výstavba troch objektov vojenských kasární sa uskutočnila až v rokoch 1885 – 1890. Ulica v tomto čase viedla pomedzi budovy niekdajšej ľudovej školy a múzea a jej severný koniec končil na dnešnej Strojárenskej ulici. Tento posledný úsek ulice bol po roku 1945 zrušený a dnes je na tomto mieste parkovisko.
Zaujímavou budovou na ulici je budova s popisným číslom 9. Jej fasáda je ovplyvnená hnutím "art deco" franúzskeho dekoratívneho umenia 20. rokov.
Zaujímavá je budova s č. 9, ktorej fasáda je ovplyvnená hnutím „art deco“ francúzskeho dekoratívneho umenia. Budova vznikla podľa projektu architekta Ľudovíta Oelschlägera. Od roku 1947 v tejto budove býval aj významný košický herec Jozef Hodorovský.
Názov ulice.
Južná, širšia časť Mäsiarskej ulice, od kláštora dominikánov vrátane úžšej spojnice s Alžbetinou ulicou, mali až do 80. rokov 19. storočia samostatné označenie ako Dominikánske námestie. Neskôr sa názov pre všetky tri úseky ulice zjednotil ako Mäsiarska. Ulica sa postupne vyvíjala už od vzniku samotného mesta v 13. storočí. Ulicu spočiatku obývali najmä príslušníci cechu tunajších mäsiarov. Latinské pomenovanie ulice bolo preto "Platea Carnificum" i "Platea Laniorum", neskoršie nemecké "Fleischhacker Gasse" a maďarské "Mészaros utca". Všetky tieto pomenovania sú jazykové ekvivalenty dnešného názvu – Mäsiarska ulica. Začiatkom 18. storočia mal zúžený úsek ulice vedúci na dnešnú Alžbetinu ulicu meno "Dominicaner Gassl" (Dominikánska ulička).
Po uchopení moci vo februári 1948 komunistmi sa v roku 1951 z Mäsiarskej ulice stala "Sverdlovova ulica", po ruskom revolucionárovi Jakovovi Michajlovičovi Sverdlovovi. Tento názov oficiálne ulica niesla do roku 1990.

</doc>
<doc id="651353" url="https://sk.wikipedia.org/wiki?curid=651353" title="Nepreplňovaný motor">
Nepreplňovaný motor

Nepreplňovaný motor alebo motor bez preplňovania je podľa normy spoločné označenie pre skupinu piestových spaľovacích motorov s nasávaním a vyplachovaním. Skupinu tvoria:

</doc>
<doc id="651354" url="https://sk.wikipedia.org/wiki?curid=651354" title="Margarita Hovakimyan">
Margarita Hovakimyan



</doc>
<doc id="651356" url="https://sk.wikipedia.org/wiki?curid=651356" title="Margarita Hovakimjan">
Margarita Hovakimjan



</doc>
<doc id="651357" url="https://sk.wikipedia.org/wiki?curid=651357" title="Motor s nasávaním">
Motor s nasávaním

Motor s nasávaním (nevhodne: motor s prirodzeným plnením, atmosférický motor) je štvortaktný piestový spaľovací motor, ktorého valce (valec) sa plní vlastným saním, teda pri tlaku nižšom ako je atmosférický tlak. 
Pokiaľ je z kontextu jasné, že ide o štvortaktný motor, používa sa pre označenie motora s nasávaním ako synonymum pojem nepreplňovaný motor, ktorý sám o sebe označuje širšiu skupinu motorov.
Vlastnosti.
Motory s nasávaním majú v porovnaní s preplňovanými motormi niekoľko výhod:
Majú ale aj niekoľko podstatných nevýhod:
Motory s nasávaním boli hlavnou pohonnou jednotkou osobných automobilov cca do 90. rokov 20. storočia. Preplňované motory sa uplatňovali len pri potrebe vyšších výkonov napr. pri nákladných a pretekárskych vozidlách, plavidlách, alebo ako lietadlové motory. So sprísňovaním emisných limitov sa situácia zmenila a dnes sú hlavnou pohonnou jednotkou pre osobné automobily preplňované motory.

</doc>
<doc id="651364" url="https://sk.wikipedia.org/wiki?curid=651364" title="Protesty v USA po smrti Georga Floyda">
Protesty v USA po smrti Georga Floyda



</doc>
<doc id="651365" url="https://sk.wikipedia.org/wiki?curid=651365" title="Dessewffyho palác">
Dessewffyho palác



</doc>
<doc id="651366" url="https://sk.wikipedia.org/wiki?curid=651366" title="Teona Bostashvili">
Teona Bostashvili



</doc>
<doc id="651368" url="https://sk.wikipedia.org/wiki?curid=651368" title="Teona Bostašvili">
Teona Bostašvili



</doc>
<doc id="651371" url="https://sk.wikipedia.org/wiki?curid=651371" title="Veľký prieplav">
Veľký prieplav



</doc>
<doc id="651372" url="https://sk.wikipedia.org/wiki?curid=651372" title="Cisársky kanál">
Cisársky kanál



</doc>
<doc id="651373" url="https://sk.wikipedia.org/wiki?curid=651373" title="Veľký cisársky prieplav">
Veľký cisársky prieplav



</doc>
<doc id="651374" url="https://sk.wikipedia.org/wiki?curid=651374" title="Veľký cisársky kanál">
Veľký cisársky kanál



</doc>
<doc id="651375" url="https://sk.wikipedia.org/wiki?curid=651375" title="Veľký čínsky prieplav">
Veľký čínsky prieplav



</doc>
<doc id="651376" url="https://sk.wikipedia.org/wiki?curid=651376" title="Veľký čínsky kanál">
Veľký čínsky kanál



</doc>
<doc id="651377" url="https://sk.wikipedia.org/wiki?curid=651377" title="Veľký prieplav Peking - Chang-čou">
Veľký prieplav Peking - Chang-čou



</doc>
<doc id="651378" url="https://sk.wikipedia.org/wiki?curid=651378" title="Veľký kanál Peking - Chang-čou">
Veľký kanál Peking - Chang-čou



</doc>
<doc id="651379" url="https://sk.wikipedia.org/wiki?curid=651379" title="Cisársky prieplav">
Cisársky prieplav



</doc>
<doc id="651380" url="https://sk.wikipedia.org/wiki?curid=651380" title="Veľký čínsky cisársky prieplav">
Veľký čínsky cisársky prieplav



</doc>
<doc id="651381" url="https://sk.wikipedia.org/wiki?curid=651381" title="Osobitná administratívna oblasť Čínskej ľudovej republiky Hongkong">
Osobitná administratívna oblasť Čínskej ľudovej republiky Hongkong



</doc>
<doc id="651390" url="https://sk.wikipedia.org/wiki?curid=651390" title="Osobitná administratívna oblasť">
Osobitná administratívna oblasť

Osobitná administratívna oblasť (iné názvy pozri nižšie) je špeciálny typ administratívnej jednotky prvej úrovne v Číne (ČĽR). Existujú len dve osobitné administratívne oblasti – Hongkong (od roku 1997) a Macao (od roku 1999). 
Názvy.
Slovenský oficiálne záväzný (normovaný) názov znie osobitná administratívna oblasť (skratka OAO).
Iné (nenormované) slovenské názvy sú: špeciálna administratívna oblasť, špeciálny administratívny región, špeciálna správna oblasť, špeciálny správny región, špeciálna administratívna zóna, osobitný administratívny región, osobitný správny región, osobitná správna oblasť, osobitná administratívna zóna, zvláštny administratívny región, zvláštna administratívna oblasť, zvláštna správna oblasť, zvláštny správny región a zvláštna správna zóna.
Čínsky názov znie: čínskym písmom 特别行政区 – slovenský prepis: "tche-pie sing-čeng-čchü" – pchin-jin: tèbié xíngzhèngqū.
Anglický názov znie oficiálne (napr. podľa Základného zákona Hongkongu): "special administrative region" (skr. SAR), ale vyskytuje sa aj preklad "special administrative zone"
Charakteristika.
OAO disponujú veľmi vysokou autonómiou. Ich existenciu umožnila ústava Číny z roku 1982 v článku 31. Čínsky parlament tak, v duchu hesla „jedna krajina dva systémy“, pripravoval opätovné pripojenie Hongkongu (vtedy britskej kolónie) a Macaa (portugalskej kolónie) k Číne. Obom územiam bolo zaručené ponechanie ich ekonomického a právneho systému. Základom právneho systému oblastí je v oboch prípadoch ich tzv. „Základný zákon“, prijatý Všečínskym zhromaždením ľudových zástupcov po obnovení suverenity Číny nad Hongkongom a Macaom.
OAO riešia všetky otázky samostatne, okrem oblasti obrany a zahraničnej politiky. Majú aj súdny systém nezávislý od súdov Číny. 
V oblasti zahraničných vzťahov konajú samostatne v otázkach vízovej povinnosti, právnej pomoci, letectva, vydávania, dohôd o dvojitom zdanení a ďalších. V diplomatických rokovaniach, ktoré sa ich týkajú, môžu mať svojich zástupcov medzi členmi delegácie Číny. Samostatne sa zúčastňujú na medzinárodných športových súťažiach.
V OAO sú umiestnené posádky čínskej Ľudovej oslobodeneckej armády. Armáda Číny je zodpovedná za obranu oblastí, nezasahuje do ich vnútorných záležitostí. Vlády OAO ju môžu povolať na pomoc v prípade potreby (napr. prírodných katastrof).

</doc>
<doc id="651391" url="https://sk.wikipedia.org/wiki?curid=651391" title="Osobitná správna oblasť Čínskej ľudovej republiky Macao">
Osobitná správna oblasť Čínskej ľudovej republiky Macao



</doc>
<doc id="651392" url="https://sk.wikipedia.org/wiki?curid=651392" title="Osobitná administratívna oblasť Hongkong">
Osobitná administratívna oblasť Hongkong



</doc>
<doc id="651393" url="https://sk.wikipedia.org/wiki?curid=651393" title="Hong-Kong">
Hong-Kong



</doc>
<doc id="651394" url="https://sk.wikipedia.org/wiki?curid=651394" title="Hong-kong">
Hong-kong



</doc>
<doc id="651395" url="https://sk.wikipedia.org/wiki?curid=651395" title="Kung Fu Panda">
Kung Fu Panda

Kung Fu Panda môže byť:

</doc>
<doc id="651396" url="https://sk.wikipedia.org/wiki?curid=651396" title="HR 4057">
HR 4057



</doc>
<doc id="651397" url="https://sk.wikipedia.org/wiki?curid=651397" title="Odovzdanie Hongkongu do správy Čínskej ľudovej republiky">
Odovzdanie Hongkongu do správy Čínskej ľudovej republiky



</doc>
<doc id="651399" url="https://sk.wikipedia.org/wiki?curid=651399" title="Kung-fu Panda">
Kung-fu Panda

"Pozri aj Kung Fu Panda."
Kung-fu Panda (angl. "Kung Fu Panda: Legends of Awesomeness") je animovaný akčný a rodinný komediálny seriál USA z rokov 20112016, ktorý vznikol ako spin-off filmu Kung Fu Panda. Zobrazuje príbehy Poa, zúrivej päťky a ich majstra. Dejovo nadväzuje na film.

</doc>
<doc id="651400" url="https://sk.wikipedia.org/wiki?curid=651400" title="Algieba">
Algieba



</doc>
<doc id="651403" url="https://sk.wikipedia.org/wiki?curid=651403" title="Osobitná administratívna oblasť Čínskej ľudovej republiky Macao">
Osobitná administratívna oblasť Čínskej ľudovej republiky Macao



</doc>
<doc id="651405" url="https://sk.wikipedia.org/wiki?curid=651405" title="Volejbal na Afrických hrách 2019">
Volejbal na Afrických hrách 2019

Volejbal na Afrických hrách 2019 bol volejbalový turnaj v rámci multišportového podujatia Afrických hier 2019. Konal sa v Salé, v Maroku v dňoch od 22. do 31. augusta 2019, za účasti 6 mužských a 7 ženských tímov. Nováčikmi podujatia boli obe družstvá domáceho Maroka. Pôvodne sa malo na hrách predstaviť po 8 tímov v každej kategórii, pričom takto prebehlo aj žrebovanie skupín. Volejbalový turnaj sa na hrách organizuje od roku 1965 a toto bolo jeho 12. vydanie. Zápasy sa odohrali v aréne Salle El Bouâzzaoui s kapacitou 2 000 divákov. 
Titul v mužskej kategórii získal , ktorý sa v šesťčlennej skupine umiestnil pred a .
 U žien obhájila titul , ktorá vo finále vyhrala nad .
Kvalifikácia.
Pozn.: Číslo v zátvorke udáva umiestnenie vo svetovom rebríčku FIVB. 
Pozn.: Číslo v zátvorke udáva umiestnenie vo svetovom rebríčku FIVB.
Výsledky.
Muži.
&lt;br&gt;
Ženy.
Základné skupiny.
Skupina A.
&lt;br&gt;
Skupina B.
&lt;br&gt;

</doc>
<doc id="651407" url="https://sk.wikipedia.org/wiki?curid=651407" title="NACHC">
NACHC



</doc>
<doc id="651408" url="https://sk.wikipedia.org/wiki?curid=651408" title="SCAHC">
SCAHC



</doc>
<doc id="651409" url="https://sk.wikipedia.org/wiki?curid=651409" title="COSCABAL">
COSCABAL



</doc>
<doc id="651411" url="https://sk.wikipedia.org/wiki?curid=651411" title="Zubná sklovina">
Zubná sklovina



</doc>
<doc id="651412" url="https://sk.wikipedia.org/wiki?curid=651412" title="Špeciálna administratívna oblasť">
Špeciálna administratívna oblasť



</doc>
<doc id="651413" url="https://sk.wikipedia.org/wiki?curid=651413" title="Špeciálny administratívny región">
Špeciálny administratívny región



</doc>
<doc id="651414" url="https://sk.wikipedia.org/wiki?curid=651414" title="Špeciálna správna oblasť">
Špeciálna správna oblasť



</doc>
<doc id="651415" url="https://sk.wikipedia.org/wiki?curid=651415" title="Špeciálny správny región">
Špeciálny správny región



</doc>
<doc id="651416" url="https://sk.wikipedia.org/wiki?curid=651416" title="Špeciálna administratívna zóna">
Špeciálna administratívna zóna



</doc>
<doc id="651417" url="https://sk.wikipedia.org/wiki?curid=651417" title="Osobitný administratívny región">
Osobitný administratívny región



</doc>
<doc id="651418" url="https://sk.wikipedia.org/wiki?curid=651418" title="Osobitný správny región">
Osobitný správny región



</doc>
<doc id="651419" url="https://sk.wikipedia.org/wiki?curid=651419" title="Osobitná správna oblasť">
Osobitná správna oblasť



</doc>
<doc id="651420" url="https://sk.wikipedia.org/wiki?curid=651420" title="Osobitná administratívna zóna">
Osobitná administratívna zóna



</doc>
<doc id="651421" url="https://sk.wikipedia.org/wiki?curid=651421" title="Zvláštny administratívny región">
Zvláštny administratívny región



</doc>
<doc id="651422" url="https://sk.wikipedia.org/wiki?curid=651422" title="Zvláštna administratívna oblasť">
Zvláštna administratívna oblasť



</doc>
<doc id="651423" url="https://sk.wikipedia.org/wiki?curid=651423" title="Zvláštna správna oblasť">
Zvláštna správna oblasť



</doc>
<doc id="651424" url="https://sk.wikipedia.org/wiki?curid=651424" title="Zvláštny správny región">
Zvláštny správny región



</doc>
<doc id="651425" url="https://sk.wikipedia.org/wiki?curid=651425" title="Zvláštna správna zóna">
Zvláštna správna zóna



</doc>
<doc id="651427" url="https://sk.wikipedia.org/wiki?curid=651427" title="Motor bez preplňovania">
Motor bez preplňovania



</doc>
<doc id="651433" url="https://sk.wikipedia.org/wiki?curid=651433" title="Jókaiho divadlo v Komárne">
Jókaiho divadlo v Komárne

Jókaiho divadlo v Komárne () je divadlo maďarskej národnostnej menšiny v Komárne. Popri divadle Thália v Košiciach je jedným z dvoch divadiel hrajúcich v maďarskom jazyku pôsobiacich na Slovensku. Ako nástupca Maďarského oblastného divadla (Matesz), založeného v roku 1952, hrá dôležitú úlohu vo verejnom vzdelávaní Maďarov na Slovensku. Svoje súčasné meno prevzalo v roku 1990. Spravuje ho Nitriansky samosprávny kraj.
História divadla.
Maďarské oblastné divadlo bolo zriadené 1. októbra 1952. Prvé predstavenie sa uskutočnilo v bývalom (odvtedy zbúranom) sídle Katolíckej asociácie bakalárov 15. januára 1953, kde predstavili hru "Tűzkeresztség" (Krst ohňom) od Erna Urbána. Koncom roku 1989 sa presťahovalo do súčasnej budovy divadla a 1. júna 1990 prevzalo svoje súčasné meno.
Budova divadla.
Moderná budova divadla (pôvodne postavená ako sídlo Mestského kultúrneho centra) sa nachádza na rohu Mederčskej a Petőfiho ulice v Komárne. Bola postavená v priebehu desiatich rokov a odovzdaná v roku 1987. Sochu zdobiacu foyer zhotovil sochár Tibor Bártfay, plastiku na poschodí sochár Tibor Kavecký a gobelín maliar Péter Mester.

</doc>
<doc id="651435" url="https://sk.wikipedia.org/wiki?curid=651435" title="P+R">
P+R

P+R (iné názvy: (za)parkuj a choď (verejnou dopravou), (za)parkuj a cestuj (verejnou dopravou); angl. park and ride, Park &amp; Ride) je forma kombinovanej prepravy s nadväznosťou individuálnej automobilovej dopravy na verejnú hromadnú dopravu. Umožňuje sa budovaním záchytných parkovísk v blízkosti staníc, staníc metra a iných terminálov verejnej dopravy alebo zriaďovaním parkovísk spojených s mestom špeciálnou linkou verejnej hromadnej dopravy. Budovanie parkovísk P+R je dôležitým nástrojom podpory verejnej hromadnej dopravy a integrovaných dopravných systémov, respektíve intermodálnej dopravy.
Praha.
V Prahe bolo zriadených cca. 17 parkovísk P+R v blízkosti 12 staníc metra a 3 železničných staníc. Ich celková kapacita v júni 2011 bola 3 005 parkovacích miest. Samostatné parkovné je relatívne lacné, platbu parkovného bolo do júna 2011 možné výhodne zlúčiť s platbou cestovného na mestskú hromadnú dopravu (spiatočný lístok alebo jednodenný lístok) a mesto poskytovalo na tento lístok aj ďalšie zľavy napríklad na vstupnom. Od 1. júla 2011 však bolo denné parkovné zvýšené na dvojnásobok a boli zrušené zvýhodnené lístky na MHD spojené s parkovným. Mesto to zdôvodnilo tým, že parkoviská typu P+R sú od rána preplnené, a teda nie je dôvod ich zvýhodňovať. Parkovisko P+R v Prahe umožňovalo aj bezplatné parkovanie bicyklov, ktoré však neboli spojené s výhodným cestovným na MHD.
Spojené kráľovstvo.
V Spojenom kráľovstve je obvyklý systém, že z parkoviska typu P+R je do mesta zriadená špeciálna autobusová linka.

</doc>
<doc id="651436" url="https://sk.wikipedia.org/wiki?curid=651436" title="Majl">
Majl



</doc>
<doc id="651437" url="https://sk.wikipedia.org/wiki?curid=651437" title="Meil">
Meil



</doc>
<doc id="651438" url="https://sk.wikipedia.org/wiki?curid=651438" title="E-pošta">
E-pošta



</doc>
<doc id="651439" url="https://sk.wikipedia.org/wiki?curid=651439" title="Elektronický list">
Elektronický list



</doc>
<doc id="651440" url="https://sk.wikipedia.org/wiki?curid=651440" title="E-mailová správa">
E-mailová správa



</doc>
<doc id="651441" url="https://sk.wikipedia.org/wiki?curid=651441" title="Emailová správa">
Emailová správa



</doc>
<doc id="651442" url="https://sk.wikipedia.org/wiki?curid=651442" title="E-poštová správa">
E-poštová správa



</doc>
<doc id="651443" url="https://sk.wikipedia.org/wiki?curid=651443" title="Mailová správa">
Mailová správa



</doc>
<doc id="651444" url="https://sk.wikipedia.org/wiki?curid=651444" title="Mejlová správa">
Mejlová správa



</doc>
<doc id="651445" url="https://sk.wikipedia.org/wiki?curid=651445" title="Juraj Krutek">
Juraj Krutek

Juraj Krutek (* 18. apríl 1904, Lazany (Kláštor pod Znievom)† 26. marec 1981, Bratislava) bol slovenský akademický maliar, reštaurátor a grafik, pôsobiaci v Bratislave.
Študoval na Gymnáziu v Kláštore pod Znievom, neskôr na Umelecko-priemyslovej škole v Prahe. Na gymnáziu v Kláštore pod Znievom neskôr v rokoch 1927 až 1931 aj učil kreslenie a hru na husle. Neskôr pracoval ako propagačný grafik a maliar mesta Bratislavy, zamestnaný v PKO a Mestskej galérii v Bratislave.
Jeho doménou boli maľby krajiny, obzvlášť rodného Kláštora pod Znievom, mestské veduty, podobizne, zátišia a figurálne kompozície. Jeho diela visia napríklad aj v Tatranskej galérii.

</doc>
<doc id="651447" url="https://sk.wikipedia.org/wiki?curid=651447" title="Historický a archeologický komplex Bolgaru">
Historický a archeologický komplex Bolgaru

Historický a archeologický komplex Bolgaru je zaniknuté sídlo v Rusku, niekdajšie hlavné mesto Volžského Bulharska a Zlatej Hordy, jedno z najvýznamnejších miest raného Kazanského chanátu. Komplex sa nachádza v republike Tatársko neďaleko novodobého mesta Bolgar v tesnej blízkosti rieky Volga asi 30 kilometrov od ústia rieky Kama. V čase jeho rozkvetu v 13. a 14. storočí šlo o obrovské osídlenie so značným počtom budov, ktoré bolo obklopené hradbou dlhšou ako 5 kilometrov. Tvarom plocha komplexu pripomína trojuholník tiahnúci sa od rieky Volga na juh. Z budov sa dnes najmä vďaka záchranným prácam zachovala len časť, medzi nimi: Mešita a Veľký minaret (renovovaný), Severné mauzóleum, Východné mauzóleum, Malý minaret a Chánova hrobka, Biela a Čierna komnata a ďalšie. Miesto v sebe spája prvky arabskej, turkickej, moslimskej i pohanskej kultúry. V roku 2014 bol komplex zapísaný na zoznam svetového kultúrneho dedičstva UNESCO. Miesto zohráva významnú úlohu v dejinách islamu v Rusku a je pútnickým miestom tatárskych moslimov.
História.
Územie bolo pre svoju výhodnú polohu pri rieke Volga obývané už v období mezolitu (napr. ust-kamská kultúra). Vďaka blízkosti rieky sa darilo rybolovu, a v okolité lesy poskytovali dostatok obživy pre lovcov. Úrodná pôda v okolí zase dopomohla k rozvoju poľnohospodárstva. V okolí sa našlo viacero archeologických nálezov z kameňa, i kovov (napr. azelinská kultúra). V polovici 1. tisícročia (4.7. storočie) povodie Volgy osídlila imenkovská kultúra. Hoci neexistujú dôkazy o prepojení imenkovskej kultúry na bolgarské osídlenie, mnohí historici sú presvedčení o tom, že kultúra v neskoršom období splynula s Volžskými Bulharmi, ktorí založili Bolgar.
Protobulharské kmene sa do oblastí nad Kaspickým a Čiernym morom dostali po tom, čo boli z východu vyhnané pre posuny kmeňových zriadení spôsobené Avari. V 7. storočí moc bulharských kmeňov vzrástla a vznikla Kubratova ríša prezývaná aj Veľké Bulharsko. Po Kubratovej smrti sa jeho ríša rozdelila medzi jeho synov a územie v okolí rieky Volga a Kama získal Kotrag, ktorý položil základy Volžského Bulharska.
Historické mesto Bolgar začalo vznikať niekedy v ranom 10. storočí. Pre svoju polohu sa takmer ihneď stal prirodzeným obchodným centrom v lokalite. Mesto samotné nebolo veľké, no jeho rozloha postupne rástla. Prislúchali k nemu aj rozsiahle prímestské oblasti, medzi nimi najmä niekoľko kilometrov vzdialený Aga bazár. Mesto zohrávalo významnú úlohu v obchode medzi východnou Európou, moslimským svetom a Áziou. Po prijatí islamu za oficiálne náboženstvo Volžského Bulharska v roku 922 sa mesto stalo centrom viery v krajine a zohral významnú úlohu pri šírení islamu na území dnešného Ruska. Vďaka náboženskej politike a obchodnej sile krajina a mesto priťahovali pozornosť viacerých dobových historikov.
V písomných prameňoch sa prvýkrát spomína v diele Abú Zaída al-Balchího, niekedy z rokov 920/921. Al Balchí spomína Bolgar ako mesto s hlavnou mešitou v krajine, ďalším mestom, ktoré spomínal bol neďaleký Suvar. Obe mestá mali mať spolu asi 10 000 obyvateľov a domy v nich mali byť vystavané z dreva. Slúžiť však mali len ako zimné obydlia a v lete mali obyvatelia bývať v jurtách. Nezávisle od neho mesto popisujú aj ďalšie arabské pramene z 10. a 11. storočia. Arabský spisovateľ Ibn Chaukal spomína, že bolo dokonca Rusmi dočasne dobyté počas Sviatoslavovej kampane proti Chazarom, iné pramene však udalosť nedokladajú. V 12. storočí význam mesta upadol po tom, čo sa politické centrum premiestnilo do Biljaru (Biläru). Presun hlavného sídla krajiny býva zdôvodňovaný nepokojom na západných hraniciach krajiny, kde proti Bulharom vystupovali ruskí vládcovia (Juraj Dlhoruký a Andrej Bogoľubskij).
V 13. storočí Volžské Bulharsko obsadili Mongoli a pre Bolgar, ktorý bol síce v roku 1236 kompletne zničený, sa začalo nové obdobie rozmachu. Zásadný vzostup dosiahlo mesto po tom, čo ho získal Džučiho ulus (Zlatá horda). V meste sa rozmohla remeselná výroba a jeho rozloha niekoľkonásobne vzrástla. Razili sa v ňom aj mince. Z tohto obdobia pochádza aj väčšina zachovaných budov. Význam mesta potvrdzuje, že sa mesto pravidelne vyskytuje v historicko-geografických dielach danej doby a Bolgar svojom diele spomína aj benátsky cestovateľ Marco Polo, ktorý ho určuje za jedno zo sídiel chána Berkeho. Úpadok moci Zlatej hordy umožnil niektorým častiam krajiny získať istý stupeň autonómie a v Bolgare sa vytvoril poloautonómny Bolgarský ulus. V roku 1361 bolo mesto v rámci sporov o moc obsadené Bulat-Timurom a v roku 1395 Tamerlánom. V 15. storočí význam mesta poklesol pre vzostup Kazane. Po bitke na Kulikovom poli mongolská moc v Rusku začala upadať a ruské vojská a uškujnici (prevažne novgorodskí zbojníci, či riečni piráti) stále častejšie začali prenikať na mongolské územie, čím oslabovali ekonomiku a moc miestnych miest. Definitívny pád mesta priniesla kampaň Fiodora Davidoviča Pestrého v roku 1431. Po tomto roku sa už mesto v kronikách nespomína a jeho miesto zaujala Kazaň. Presná miera deštruktivity tejto kampane však nie je istá a je možné, že vojenské operácie Moskvy v 30. rokoch iba prispeli tomu, že sa moc z Bolgaru definitívne presunula do Kazane.
V roku 1712 bol na mieste zrúcaniny mesta Bolgar založený Uspenský monastier, v ktorom niektorí z miestnych moslimských obyvateľov videli pokus o rusifikáciu regiónu. V roku 1722 Bolgar navštívil Peter Veľký a vydal dekrét o zachovaní a oprave starých budov, čo však bolo vykonané liknavo. Hoci bol kláštor v roku 1763 rozpustený, ako pamiatka po tejto etape na mieste zostal Chrám Zosnutia presvätej Bohorodičky. V roku 1781 vyrástla v tesnej blízkosti komplexu dedina Spasskaja (dnešný Bolgar).
V roku 1969 sa pamiatka stala chránenou a bolo vytvorená Bolgarská štátna historická a architektonická rezervácia. V 70. rokoch sa začali archeologické, výskumné a renovačné práce. V roku 2000 sa rezervácia premenila na múzejnú rezerváciu a bol obnovený Veľký minaret a v roku 2010 sa začala realizácia väčšieho projektu, ktorý má vybudovať novú infraštruktúru a rekonštruovať pamiatky. Vznikla tiež nová Biela mešita, Múzeum chleba a riečny prístav. V roku 2014 bolo miesto zapísané do zoznamu svetového kultúrneho dedičstva UNESCO.
Stavby.
Prvé stavby v meste boli podľa zmienok arabských cestovateľov drevené, v mongolskom období vznikli kamenné stavby. Dnešná podoba stavieb je prevažne z obdobia rekonštrukcií, pretože budovy boli po opustení Bolgaru zanedbané a poškodené.
Mešita a Veľký minaret.
Mešita bola jednou z hlavných budov komplexu. Je vystavaná z bieleho vápenca a má tvar štvoruholníka (obdĺžnika) o rozmeroch 32x34 metrov. Mala 20 vnútorných stĺpov podopierajúcich drevenú štítovú strechu. K severnej stene priliehal klenutý vstupný portál a vysoký minaret. Steny boli omietnuté a posilnené vonkajšími podperami. Mihráb bol umiestnený na južnej strane a bol orámovaný bohatou ornamentálnou rezbou. Mešita prešla v 14. storočí viacerými rekonštrukciami. Najprv bol prearanžovaný interiér, v 40. rokoch 14. storočia boli k mešite pridané štyri nárožné veže, rámy okien a dverí, predsiene a vonkajšie dekoratívne výklenky. V súčasnosti je na tomto mieste zrúcanina stien, rohových veží, základy portálov a stĺpov, ako i rekonštruovaný minaret. Mešita bola viackrát detailne preskúmaná (1892, 1915, 1946, 19641966) a konzervovaná (19651966, 20032005, 20102012), rekonštrukcia celej stavby sa zatiaľ neplánuje.
Veľký minaret bol 24 metrov vysoký a na fasáde obsahoval arabské nápisy (výňatky z Koránu). Vystavaný bol z vápenca. V roku 1841 sa zrútil a jeho stavebný materiál bol okamžite zhromaždený miestnym obyvateľstvom na stavebné účely. Minaret bol najmä pre náboženské záujmy obnovený podľa kritérií Benátskej charty, no nejde o skutočnú pôvodnú podobu. Dnešná stavba stojí na základe prvého minaretu a turisti, či pútnici ho môžu bezplatne využívať ako vyhliadkovú plošinu.
Východné mauzóleum.
Bolo postavené z bieleho kameňa (vápenca a tufu) v 30. rokoch 14. storočia v rámci staviteľských prác spojených s druhou rekonštrukciou mešity. Je vystavané vo forme orientálnych moslimských hrobiek s vyčnievajúcim portálom a slúžilo ako rodinná hrobka šľachtického rodu Burašbekovcov. Centrálna osemuholníková stavba s plánom o strane 10,8 metra a s kupolou (dnes pod ihlanovou strechou) má vchod z juhu. Pozdĺž okrajov osemuholníkovej štruktúry zostávajú stopy dekoratívnych výklenkov. Na začiatku 18. storočia bolo prestavané na kresťanský Kostol svätého Mikuláša a bolo v doň pridaných niekoľko kresťanských prvkov. V mauzóleu sa našlo sedem rozpadnutých drevených, alebo kamenných hrobiek, v niektorých boli nájdené i pozostatky. V súčasnosti budova slúži ako múzeum archeologických predmetov.
Severné mauzóleum.
Bolo podobne ako východné mauzóleum postavené v 30. rokoch 14. storočia v súvislosti s dokončením druhej rekonštrukcie hlavnej mešity. Stavba bola postavená z vápenca, pri opláštení sa použili tufové bloky. Má obdĺžnikovitý pôdorys s rozmermi 13x18 metra. Pôvodne malo stanovú strechu a vyčnievajúci portál. Slúžilo ako rodinná hrobka bolgarskej šľachtickej rodiny, v 18. storočí bolo využívané ako kláštorná pivnica. Z pôvodného vzhľadu ostali len základy.
Malý minaret.
Malý minaret sa nachádza pol kilometra južne od mešity blízko Chánovej hrobky. Bol postavený v druhej polovici 14. storočia podľa vzoru Veľkého minaretu, stavitelia využili tuf a biely vápenec. Plán minaretu je štvorec s dĺžkou strany 4,8 metra. Skladá sa z dvoch valcových priestorov položených na sebe a kužeľovej strechy. Bez strechy stavba meria 10 metrov. V jeho vnútri sa nachádza 45 schodov vedúcich do horného priestoru s nízkym bubnom. Oblúkový vstup do minaretu a výklenky na západnej strane sú bohato zdobené jemnými rezmi kameňa. Stopy dekorácie sa nachádzajú aj v hornej kruhovej časti. V historických prameňoch sa spomína až od roku 1712.
Chánova hrobka.
Hrobka sa nachádza 15 metrov severne od Malého minaretu v priestoroch bývalého cintorína. Bola postavená v ranom 14. storočí, v polovici storočia bola rekonštruovaná a doplnená na komplex štyroch hrobiek. Vybudovaná bola z bieleho vápenca na štvorcovom pláne so stranou 8,5 metra. Ako strecha poslúžila malá kupola, budova nemala portál. V historických prameňoch sa spomína od 18. storočia.
Čierna komnata.
Budova sa nachádza 400 metrov južne od mešity, a približne rovnako je vzdialená aj od Malého minaretu. Bola vybudovaná z bieleho vápenca v polovici 14. storočia. Dvojposchodová budova o výške 9,5 metra bola vystavaná na štvoruholníkovej kubickej základni o rozmeroch 10x10 metrov. Má osemuholníkovú vertikálnu strednú časť a pologuľovitú kupolu na nej. Centrálna miestnosť zostala nedotknutá, bola však súčasťou väčšieho komplexu s bočnými chodbami s arkádami a s portálom s predným schodiskom. Kupolovitá miestnosť vo vnútornej vrstve budovy je omietnutá a zdobená alabastrovým tvarovaním, ktoré obsahuje profilové tyče, hviezdicové rozety, stĺpy s hlavicami. Účel budovy nebol dodnes plne odhalený, mohlo ísť o súd, madrasu alebo nemocnicu.
Kúpele.
V komplexe sa nachádzalo viacero kúpeľov zo 14. storočia. (Liečebný dom č. 1 vo východnej časti na úpätí, Kúpeľný dom č. 2 v západnej časti na úpätí, Kúpeľný dom č. 3 v blízkosti rieky, Kúpeľný dom „Červená komnata“ (palata), Kúpeľný dom „Biela komnata“ (palata) a Liečebný dom „Východná komnata“ (palata). Zachované však zostali len ruiny niektorých budov. Ako vodná nádrž slúžilo jazero „Galanskoje“
Biela komnata.
Ide o ruiny zo 14. storočia. Dnešný vzhľad ruín vznikol po návšteve cára Petra Veľkého, ktorý prikázal starí ruiny zachovať. Vtedajší reštaurátori však budovu nezakonzervovali do pôvodného stavu, ale použili červenú tehlu v Rusku charakteristickú pre 17. a 18. storočie. V jednej miestnosti boli umiestnené náhrobné kamene s arabskými nápismi a oddelené fragmenty týchto dosiek posilnili južnú stenu budovy. Už z 18. storočia pochádza podrobný topografický popis. V roku 1887 sa uskutočnili prvé archeologické vykopávky alebo skôr vyčistenie miesta. Podľa vtedajšej tradície i výskumu šlo pôvodne o kúpele. Druhé výskumy sa uskutočnili v rokoch 19791983 a potvrdili, že šlo o kúpeľný dom, ktorý fungoval asi 30 rokov, ale v 60. rokoch 14. storočia bol čiastočne zničený a opustený. Obsahoval šatňu, teplé i studené kúpele a ďalšie miestnosti.
Ďalšie kúpele.
Výskumy z rokov 19831993 odhalili pozostatky ďalších kúpeľov nazvaných Východná komnata (alebo Chánove kúpele). Kúpele existovali koncom 13. storočia a patrili k najväčším v meste. Ich rozmery boli 39x1119 metra. Ďalšie štyri stavby považované za kúpeľné domy boli preskúmané v kopcovitej časti lokality a v údolí dnes už neexistujúcej rieky Melenka na oboch jej brehoch.
Najznámejším kúpeľným domom v tejto oblasti komplexu bola tzv. „Červená komnata“ (palata), ktorá sa nazýva podľa farby interiérovej výzdoby. Nachádza sa na spodnej časti terasového svahu pobrežia bývalej rieky Melenka severne od komplexu mešity katedrály. Kúpeľný dom s komplikovaným plánom a pomerne veľkými rozmermi (30x1224 metra) bol postavený v polovici 14. storočia a nakoniec bol zničený v 30. rokoch 15. storočia. Súdiac podľa veľkosti a bohatosti výzdoby Červenej komnaty v nej existovali verejné kúpeľne pre prosperujúce obyvateľstvo mesta. Bolo v nej objavené aj malé množstvo fragmentov riadu a numizmatické nálezy, čo vedie k domnienke že priestory neboli vyhradené len pre elitu mesta. Kúpeľný dom bol v rámci rekonštrukcií čiastočne zachovaný, naplnený pôdou a ohradený kamennou priehradou, ktorá ho mala ochrániť pred vodou z rieky.
Mestečko.
Mestečko sa nachádza za južnými hranicami hlavného areálu Bolgaru asi dva kilometre od rieky. Tvarom pripomína lichobežníkové usporiadanie veľkého komplexu nad ním a bolo opevnené dvomi pásmi ochranných bariér. Nachádza sa v ňom niekoľko ruín budov z tufu, vápenca, pieskovca a mačacích hláv. Hlavnú pozornosť tu upútajú rekonštruované pozostatky pylónov vstupnej brány a pozostatky budov.
Chrám Zosnutia presvätej Bohorodičky.
Chrám bol vystavaný v rokoch 17321734 v ruskom architektonickom štýle a je teda od ostatných stavieb značne odlišný. Vznik kláštora a chrámu na pôvodne moslimskom a tatárskom území bolo vnímané ako prejav rusifikačnej cárskej politiky. Na výstavbu chrámu boli zrejme použité aj materiály z okolitých ruín. Vystavaný bol zrejme na mieste Chánovho paláca a niektoré bolgarské budovy boli používané mníchmi z kláštora. Po zániku monastiera a vzniku ZSSR kostol plniť svoju funkciu a od 60. rokov funguje ako výstavná sieň miestnych archeologických nálezov.

</doc>
<doc id="651451" url="https://sk.wikipedia.org/wiki?curid=651451" title="Jókaiho divadlo">
Jókaiho divadlo



</doc>
<doc id="651452" url="https://sk.wikipedia.org/wiki?curid=651452" title="Komáromi Jókai Színház">
Komáromi Jókai Színház



</doc>
<doc id="651461" url="https://sk.wikipedia.org/wiki?curid=651461" title="B+R">
B+R

B+R (bike and ride) je forma kombinovanej prepravy s nadväznosťou cyklistickej dopravy na verejnú hromadnú dopravu. Umožňuje sa najmä budovaním miest a zariadení na bezpečné odkladanie bicyklov v blízkosti stanice, staníc metra a iných terminálov alebo zastávok verejnej dopravy. Je dôležitým nástrojom podpory verejnej hromadnej dopravy a integrovaných dopravných systémov.
Iným spôsobom podpory cyklistiky a verejnej dopravy je možnosť prepravy bicyklov vo vozidlách verejnej hromadnej dopravy.

</doc>
<doc id="651464" url="https://sk.wikipedia.org/wiki?curid=651464" title="Peninsula">
Peninsula



</doc>
<doc id="651465" url="https://sk.wikipedia.org/wiki?curid=651465" title="Protesty po smrti Georga Floyda">
Protesty po smrti Georga Floyda

Protesty po smrti Georga Floyda sú pretrvávajúcimi protestami a nepokojmi v Spojených štátoch amerických. Začali sa ako miestne protesty v metropolitnej oblasti Minneapolis-Saint Paul v Minnesote, následne sa rozšírili do všetkých štátov USA a aj do celého sveta. Protesty sa začali v Minneapolise 26. mája 2020 po smrti Georga Floyda, ktorá bola spôsobená policajným dôstojníkom Derekom Chauvinom, ktorý Floydovi kľačal na krku viac ako osem minút, pričom bol Floyd spútaný na zemi.
Protesty sa rýchlo rozšírili po celých Spojených štátoch, aj na medzinárodnej úrovni. Ľudia protestujú za spravodlivosť pre Georga Floyda, ale aj proti policajnej brutalite. Najmenej 12 hlavných miest vyhlásilo zákaz vychádzania v nočných hodinách, v sobotu 30. mája. Od 2. júna guvernéri v 24 štátoch a vo Washingtone, DC, zavolali na pomoc Národné gardy, pričom bolo povolaných vyše 17 000 vojakov. Od začiatku protestov bolo zatknutých najmenej 11 000 ľudí.
Pozadie.
História policajnej brutality v Spojených štátoch.
Časté prípady policajnej brutality a používania smrteľnej sily orgánmi činnými v trestnom konaní v Spojených štátoch, už dlho viedli hnutia za občianske práva a rôznych ďalších aktivistov k protestom proti nedostatočnej policajnej zodpovednosti v prípade mimoriadnych udalostí týkajúcich sa použitia nadmernej sily. Nepokoje vo Watts v roku 1965 boli reakciou na policajnú brutalitu počas hnutia za občianske práva. Konflikty s políciou počas nepokojov viedli k úmrtiu 34 ľudí, z ktorých väčšina bola Afroameričanmi. Nepokoje v Los Angeles v roku 1992 boli reakciou na zbavenie viny príslušníkov polície, ktorí boli zodpovedný za nadmernú silu použitú na Rodney Kinga.
V poslednej dobe tieto incidenty zahŕňajú zastrelenie Michaela Browna v roku 2014 vo Fergusone v štáte Missouri, smrť Freddieho Greya v Baltimore v roku 2015 a smrť Erica Garnera v roku 2014 v New Yorku, ktorý, podobne ako George Floyd, kričal: „Nemôžem dýchať“. V Minnesote sa taktiež vyskytlo niekoľko takýchto incidentov, vrátane zastrelenie Jamara Clarka v roku 2015 v Minneapolise, zastrelenie Philanda Castilea v roku 2016 v susednom Saint Paul a zastrelenie Justina Damonda v roku 2017. V marci 2020 bola Breony Taylor z Kentucky zastrelená políciou v jej vlastnom byte.
Vplyv pandémie koronavírusu SARS-CoV-2.
Opatrenia prijaté proti pandémii, vrátane zatvorenia všetkých nedôležitých podnikov a zavedenia príkazu ostať doma, mali na mnohých Američanov veľký hospodársky a sociálny dopad. Milióny ľudí prišli o prácu, a tak sa stali ekonomicky zraniteľnými. Keith Ellison, generálny prokurátor v Minnesote, povedal, že je toho názoru, že „ľudia boli zavretí doma dva mesiace, takže teraz sú v inom priestore a na inom mieste. Sú nepokojní. Niektorí z nich sú nezamestnaní, niektorí z nich nemajú peniaze na nájom a sú nahnevaní, sú frustrovaní.“
Smrť Georga Floyda.
25. mája 2020 príslušníci policajného oddelenia v Minnesote odpovedali na hovor na tiesňovú linku. Hovor sa mal týkať zaplatenia falošnou bankovkou na Chicago Avenue South v Powderhorne v Minneapolise. Podľa polície bol George Floyd, 46-ročný Afroameričan, v neďalekom aute a „ zdal sa byť pod vplyvom“. Hovorca policajného oddelenia uviedol, že „fyzicky kládol odpor“ potom, čo mu bolo prikázané, aby opustil svoje vozidlo. Video urobené okoloidúcim naopak dokazuje, že Floyd bol odstránený zo svojho vozidla bez kladenia odporu.
Podľa policajného oddelenia v Minnesote boli dôstojníci „schopní spútať podozrivého a všimli si, že sa zdá, že Floyd má zdravotné ťažkosti. Dôstojníci zavolali záchrannú službu“. Živý prenos, ktorý zaznamenal okoloidúci, však ukázal, že Derek Chauvin, 48-ročný biely policajný dôstojník, držal Floyda na zemi a kľačal mu na krku. Floyd opakovane kričal „Prosím“ a „Nemôžem dýchať“. Na videu počuť, ako okoloidúci vraví policajtovi: „Dostali ste ho dolu. Dovoľte mu dýchať.“ Po nejakom čase okoloidúci poukáže na to, že Floyd krváca z nosa, na čo ďaľší okoloidúci policajtom povie, že Floyd „ani nekladie odpor pri zatknutí“, na čo mu policajt odpovie, že Floyd „rozprával, je v poriadku“. Okoloidúci odpovedá, že Floyd „nie je v poriadku“. Okoloidúci potom protestuje, že policajt bráni Floydovi dýchať, a nabáda ho, aby „ho dostali zo zeme ... Mohli ste ho už dať do auta. Nebráni sa zatknutiu ani ničomu.“ Floyd potom stíchne a prestane sa hýbať. Prichádza sanitka, ale Chauvin neodstráni koleno, až kým zdravotnícka služba nenaloží Floyda na nosidlá. Nielen Chauvin kľačal na Floydovom krku, ale ďalšie video ukázalo, že na Floydovi boli ďalší dvaja dôstojníci.
Zdravotníci nedokázali zistiť Floydovi pulz a v nemocnici bol vyhlásený za mŕtveho. Pitva Floyda bola vykonaná 26. mája a nasledujúci deň bola zverejnená predbežná správa lekárskeho vyšetrovacieho úradu okresu Hennepin, v ktorej sa uvádza „žiadne fyzické nálezy, ktoré by podporovali diagnózu traumatickej asfyxie alebo uškrtenia“. V pôvodnej správe sa uvádza, že „kombinované účinky toho, že bol pán Floyd obmedzený políciou, jeho základné zdravotné podmienky a akékoľvek potenciálne omamné látky v jeho systéme pravdepodobne prispeli k jeho smrti.“ Lekár ďalej uviedol, že Floyd bol "v čase jeho smrti pod vplyvom fentanylu a nedávno používal metamfetamín.“ 1. júna však súkromná pitva, ktorú objednala rodina Floyda, vyhlásila smrť za vraždu a zistila, že Floyd zomrel v dôsledku zadusenia, čo je v rozpore s pôvodnou pitevnou správou vydanou začiatkom toho týždňa. Krátko na to oficiálna pitva vyhlásila Floydovu smrť za vraždu.
Protest v Minneapolis–St. Paul.
Protesty sa začali okolo poludnia 26. mája, deň po Floydovej smrti, a pokračovali do 27. mája. Pri proteste bol muž smrteľne zastrelený majiteľom záložne, ktorý si myslel, že muž rabuje jeho obchod. Viaceré obchody boli vyplienené a ďalšie budovy boli poškodené a zapálené. 
28. máj.
Pri protestoch pred 3. policajným okrskom došlo k potýčkam medzi demonštrantmi a policajtmi, ktorí na demonštrantov strieľali slzný plyn a gumové guľky. 28. mája bol v Minneapolise vyhlásený núdzový stav a do oblasti Twin Cities bolo nasadených 500 vojakov Národnej gardy Minnesoty. Do rána bolo nepokojmi poškodených viac ako 30 podnikov. Policajné oddelenie v Saint Paul oznámilo, že vo štvrtok, 28. mája, bolo poškodených alebo vyrabovaných 170 podnikov a vypuklo niekoľko požiarov. V oblasti, kde sa nepokoje odohrali, neboli vo večerných hodinách prítomné žiadne záchranné zložky. Policajné oddelenie v budove tretieho okrsku sa pokúsilo zadržať demonštrantov slzným plynom, ale okolo 23:00 hod. demonštranti budovu, po evakuácii polície, zabrali a neskôr ju zapálili. 
29. máj.
V ranných hodinách o 5:11 hod. boli reportéri CNN Omar Jiménez, Afroamerického a Kolumbijský pôvodu a kameraman zatknutí, pričom to bolo vysielané naživo v televízii.
Guvernér Minnesoty zaviedol zákaz vychádzania od 20:00 hod. 29. mája do 6:00 hod 30. mája. pre mestá Minneapolis a Saint Paul. 
Derek Chauvin bol obvinený z vraždy tretieho stupňa a zabitia druhého stupňa. Napriek oznámeniu obvinení a novej zákaz vychádzania vyrazili v piatok večer nepokoje a začiatkom sobotného rána opäť nepokoje. [56] Prítomnosť orgánov činných v trestnom konaní bola údajne „nezistiteľná“, pretože násilie v Minneapolise sa rýchlo rozšírilo až tesne pred polnocou, keď policajní dôstojníci, štátni vojaci a členovia národnej gardy začali čeliť vzbúrencom so slzným plynom a hromadnou silou. [56]
30. máj.
Nasadených bolo 2 500 policajtov a 50 osôb bolo zatknutých v súvislosti s protestmi. Prezident Donald Trump ubezpečil guvernéra Walza o vojenskej podpore, ak bude potrebná. Generálmajor Minnesotskej národnej gardy, Jon Jensen, povedal, že do 31. mája môže byť nasadených viac ako 1700 vojakov. To by bolo najväčšie nasadenie vojakov v histórii štátu. Jensen potvrdil, že do poludnia bude nasadených 2 500 vojakov.
31. mája.
31. mája sa mal zvýšiť počet vojakov národnej gardy v Minnesote z 4 100 na 10 800.
Protesty v USA.
Protesty sa rozšírili do viac ako 400 miest vo všetkých päťdesiatich štátoch, ale aj do iných krajinách. Demonštranti protestujú za spravodlivosť pre Georga Floyda, hnutie Black Lives Matter a proti policajnej brutalite. Väčšina demonštrácií je pokojná, ale niektoré mestá zažili nepokoje a výtržnosti. Mestá, v ktorých sa konali veľké protesty sú Atlanta, Austin, Boston, Charlotte, Columbus, Denver, Detroit, Dallas Denver, Detroit, Dallas, Fort Lauderdale, Grand Rapids, Houston, Los Angeles, Miami, New York City, Oakland, Phoenix, Portland, Oregon, Richmond, San Antonio, Salt Lake City, San Francisco, San Jose, Seattle, St. Louis a Washington, D.C.. Vlna protestov bola prirovnaná k dlhému, horúcim letu 1967, obdobiu so 159 rasovými nepokojmi v Spojených štátoch v roku 1967 a nepokojom po vražde Martina Luthera Kinga, z ktorých obe videli k nepokojom vo viac ako sto mestách po celých Spojených štátoch.
Guvernéri v najmenej 28 štátoch a Washingtone, D.C., požiadali národnú gardu, aby im pomohla s protestami. Bolo povolaných viac ako 20 000 vojakov. Počas prejavu v pondelok 1. júna prezident Trump hrozil nasadením americkej armády v reakcii na nepokoje: „Ak mesto alebo štát odmietne podniknúť kroky potrebné na ochranu života a majetku svojich obyvateľov, nasadím Americkú armádu a rýchlo vyriešim problém za nich. “ Tiež 1. júna senátor Arkansasu Tom Cotton presadzoval nasadenie 101. výsadkovej divízie americkej armády na potlačenie nepokojov a demonštrantov nazval „teroristi Antify“.
Úmrtia.
K 2. júnu 2020 zomrelo počas protestov najmenej šestnásť ľudí. Z toho dvanásť bolo obeťami nepokojov, traja boli ozbrojení lupiči a ďalší bol podozrivý lupič zabitý políciou. Z obetí boli tri zabité ozbrojenými civilistami, traja políciou, jeden reabujúcim, jeden zomrel pri nehode, zatiaľ čo osem ďalších bolo zabitých neznámymi strelcami:
Protesty vo svete.
Mimo Spojených štátov sa uskutočnili protesty proti zabitiu Georga Floyda, rasizmu a policajnej brutalite, najmä v Aucklande, Berlíne, Brisbane, Calgary, Kodani, Dubline, Lagose, Londýne, Montreale, Paríži, Perth, Rio de Janeiro, Sydney, Tel Avive, Toronte, Vancouveri, Aténach a Solúne. Obyvatelia iných krajín protestujú, aby ukázali solidaritu s Američanmi, ale niekedy aj proti problémom s políciou alebo rasizmom v ich vlastných krajinách. K týmto protestom patrí napríklad smrť Adama Traorého, ktorý bol v policajnej väzbe v Paríži. V Paríži zaňho protestovalo zhruba 20 000 ľudí. Okrem použitia slzného plynu zo strany polície na rozptýlenie demonštrantov boli prakticky všetky stretnutia pokojné, s výnimkou protestov v Aténach, kde sa hádzali Molotov koktaily a v Londýne, kde boli zatknutí dvaja demonštranti za napadnutie policajtov. Protesty sa uskutočnili na všetkých kontinentoch okrem Antarktídy.
1. júna sa aj na Slovensku uskutočnil protest. Pred americkým veľvyslanectvom na Hviezdoslavovom námestí v Bratislave sa zišlo približne 100 ľudí, ktorí pokojne protestovali.

</doc>
<doc id="651466" url="https://sk.wikipedia.org/wiki?curid=651466" title="Smalt">
Smalt



</doc>
<doc id="651467" url="https://sk.wikipedia.org/wiki?curid=651467" title="Pakt">
Pakt

Pakt (z ) môže byť:

</doc>
<doc id="651471" url="https://sk.wikipedia.org/wiki?curid=651471" title="ESO 137-001">
ESO 137-001

ESO 137-001 alebo Abell 137-001 je špirálová galaxia v Južnom Trojuholníku. Patrí do kopy galaxií Abell 3627. Cez kopu sa pohybuje rýchlosťou takmer 7 miliónov kilometrov za hodinu. Kvôli zrážkam s riedkym horúcim plynom vo vnútri kopy za sebou zanecháva dva dlhočizné chvosty merajúce státisíce svetelných rokov. Galaxia týmto procesom stratila významné množstvo prachu a plynu, čím bude vznik hviezd v nej v budúcnosti problematický. Zato z očesaného materiálu sa mimo galaxie sformovalo niekoľko jasných hviezdokôp.

</doc>
<doc id="651472" url="https://sk.wikipedia.org/wiki?curid=651472" title="Abell 137-001">
Abell 137-001



</doc>
<doc id="651475" url="https://sk.wikipedia.org/wiki?curid=651475" title="Enamelum">
Enamelum



</doc>
<doc id="651476" url="https://sk.wikipedia.org/wiki?curid=651476" title="Adamantín">
Adamantín



</doc>
<doc id="651477" url="https://sk.wikipedia.org/wiki?curid=651477" title="Zubný email">
Zubný email



</doc>
<doc id="651478" url="https://sk.wikipedia.org/wiki?curid=651478" title="Vlajka Karačajsko-Čerkeska">
Vlajka Karačajsko-Čerkeska

Vlajka Karačajsko-Čerkeska je vlajka autonómnej republiky na území Ruska. Bola predstavená 26. júla 1996.
Opis vlajky.
Vlajka sa skladá z troch pruhov, z modrej, zelenej a červenej.

</doc>
<doc id="651482" url="https://sk.wikipedia.org/wiki?curid=651482" title="Glieda">
Glieda

Glieda (staršie "glejda"; nárečovo aj "gléta", "gľejta", "gľejda", "glejeta"; etymológia: zo starohornonemeckého slova "glete" [dnes: "Glätte"] = hladkosť, hladký povrch) môže byť:

</doc>
<doc id="651483" url="https://sk.wikipedia.org/wiki?curid=651483" title="Glejda">
Glejda



</doc>
<doc id="651484" url="https://sk.wikipedia.org/wiki?curid=651484" title="Gléta">
Gléta



</doc>
<doc id="651485" url="https://sk.wikipedia.org/wiki?curid=651485" title="Gľejta">
Gľejta



</doc>
<doc id="651488" url="https://sk.wikipedia.org/wiki?curid=651488" title="Cyklistická doprava v Trnave">
Cyklistická doprava v Trnave



</doc>
<doc id="651490" url="https://sk.wikipedia.org/wiki?curid=651490" title="Dungeon synth">
Dungeon synth

Dungeon synth je podžáner hudby dark ambient, ktorá vznikla na konci osemdesiatych a začiatkom deväťdesiatych rokov. Žáner využíva estetiku a témy zvyčajne spojené s black metalom a aplikuje sa na snové ambient piesne. Štýl sa často porovnáva s hudbou videohier, pretože sa v nich občas uplatňuje.
Prví priekopníci dungeon synth sa spájali hlavne s black metalovou scénou, ale odvtedy sa už žáner vyvinul. Berúc do úvahy primitívnu, éterickú a často stredovekú estetiku, ktorá sa aplikuje na zvuk žánru ambient. Klasický dungeon synth verzie sa zameriavajú hlavne na obnovenie stredovekých hudobných štýlov pomocou syntetizátorov. Čerpá zo zvuku speváckych zborov alebo bojových pochodov. Žáner sa tiež inšpiroval ľahším žánrom fantasy a vydané skladby pripomínajú MIDI soundtracky videohier z 80. a 90. rokov.

</doc>
<doc id="651492" url="https://sk.wikipedia.org/wiki?curid=651492" title="Vladimír Šnídl">
Vladimír Šnídl

Vladimír Šnídl (* 1983) je slovenský novinár, ktorý sa zameriava na problematiku šírenia hoaxov a dezinformácií, a jeden zo zakladajúcich členov Denníka N.
Vyštudoval politológiu a medzinárodné vzťahy na Univerzite Karlovej v Prahe. Pred nástupom do Denníka N pôsobil od roku 2007 v českom denníku Hospodářské noviny a týždenníku Ekonom, od roku 2014 v slovenskom denníku SME. Je autorom knižnej publikácie "Pravda a lož na Facebooku". 

</doc>
<doc id="651495" url="https://sk.wikipedia.org/wiki?curid=651495" title="Elizabeth Short">
Elizabeth Short



</doc>
<doc id="651496" url="https://sk.wikipedia.org/wiki?curid=651496" title="Smaltovanie">
Smaltovanie



</doc>
<doc id="651497" url="https://sk.wikipedia.org/wiki?curid=651497" title="Emailérstvo">
Emailérstvo



</doc>
<doc id="651498" url="https://sk.wikipedia.org/wiki?curid=651498" title="Sklovina (rozlišovacia stránka)">
Sklovina (rozlišovacia stránka)

Sklovina môže byť:

</doc>
<doc id="651500" url="https://sk.wikipedia.org/wiki?curid=651500" title="Po">
Po

Po môže byť:
PO môže byť skratka výrazu:

</doc>
<doc id="651504" url="https://sk.wikipedia.org/wiki?curid=651504" title="Dido Sotiriu">
Dido Sotiriu



</doc>
<doc id="651521" url="https://sk.wikipedia.org/wiki?curid=651521" title="Janko Kersnik">
Janko Kersnik

Janko Kersnik (* 4. september 1852, Brdo pri Lukovici, Slovinsko† 28. júl 1897, Ľubľana) bol slovinský spisovateľ, politik a notár.
Životopis.
Janko Kersnik sa narodil v ušľachtilej rodine otcovi Jožetovi a matke Berte Hoffern na Brdskom hrade blízko Lukovice. Navštevoval gymnázium v Ľubľane, ale neukončil ho, preto ho Fran Levec učil doma a inšpiroval ho do písania slovinskej literatúry. V roku 1868 začal študovať právo na Viedenskej univerzite, potom v štúdiu pokračoval na Univerzite v Grazi, kde štúdium ukončil v roku 1874. Stal sa stážistom v kancelárii finančného prokurátora v Ľubľane a v roku 1878 prevzal funkciu notárskeho zástupcu v Brde. V roku 1880 zložil notársku skúšku. V roku 1883 bol prvýkrát zvolený za poslanca. Neskôr bol zvolený za predsedu odboru Poľnohospodárskej spoločnosti a na jar roku 1885 bol zvolený za starostu obce Lukovica. Oženil sa s Alojzijou Tavčar, dcérou ľubľanského hoteliéra a majiteľa pôdy. V roku 1889 bol znovu zvolený do provinčného zhromaždenia. Zomrel 28. júla 1897. Je podľa neho pomenovaná "Základná škola Janka Kersnika" v Brde pri Lukovici.
Tvorba.
Začal písať nemecké básne, ale pod vplyvom Levca prestal a prešiel k písaniu slovinských básní. Potom začal písať prózu, ktorú písal po zvyšok svojho života. V roku 1866, časopis „Slovenski glasnik“ vydal jeho prvú báseň "Gomila" a neskôr "Ljubav do doma, Slavec", "Obraz", "Roža in skala", "Sred voda", "Roža na tujem", "Sanje". V roku 1869 vydal cyklus básní s názvom "Raztreseno cvetje".
Najprv sa v Slovinskom národe objavila "Muhasta pisma", potom cyklus osemnástich fejtónov "Nedeljska pisma". "Muhasta pisma" obsahovali vtipy na úkor vtedajšieho provinčného prezidenta Auersperga, takže väčšinu zabavila polícia. Písal tiež o starých Slovincoch, nemeckých skautoch a politike. "Pisma iz Gradca" sú všeobecnejšej povahy. V pôstnych listoch však písal satiricky proti kňazom a konzervatívnej politike. V niektorých častiach sa podpísal ako Baptista.
Publikoval aj divadelné recenzie. V deň 70. narodenín Bleiweisovi napísal jednoaktovku s názvom "Berite Novice". Prvý rozsiahly román "Na Žerinjah" napísal v roku 1875. Publikoval ho v Jurčičovej Slovinskej knižnici. Medzi jeho najdôležitejšie diela z meštianskeho života patria romány "Ciklamen" (r. 1883) a "Agitator" (r. 1885) a poviedka "Jara gospoda" (r. 1893). Tieto boli postupne publikované v mesačníku „Ljubljanski zvon“ v rokoch 1887 - 1890. Bol úspešný aj v dlhších ľudových rozprávkach ako napríklad "Kako je stari Molek tatu iskal", "Znojilčevega Marka božja pot", "Za čast", "Rejenčeva osveta". Jeho humor ukazujú humoresky "Dva adjutanta", "Nova železnica", "Dohtar Konec in njegov konj" a "Kolesarjeva snubitev". Napísal tiež dlhú poviedku "Gospod Janez", ktorá vychádzala vo Zvone od júna do decembra 1884. Publikoval niekoľko krátkych literárnych diel.

</doc>
<doc id="651523" url="https://sk.wikipedia.org/wiki?curid=651523" title="Fran Saleški Finžgar">
Fran Saleški Finžgar

Fran Saleški Finžgar (* 9. február 1871, Doslovče, dnes Slovinsko† 2. jún 1962, Ľubľana) bol slovinský spisovateľ, dramatik, prekladateľ a kňaz.
V slovinskej literatúre je známy najmä vďaka svojim príbehom o roľníckom a buržoáznom živote. Písal aj ľudové hry. Jeho diela sú určené pre mladšiu aj staršiu populáciu.
Životopis.
Narodil sa v Doslovčiach, v dedine pod Stolom na Hornom Kraňsku, v chudobnej rodine. Otec pracoval ako krajčír. Bezstarostné detstvo sa mu skončilo, keď musel ísť do Breznice do základnej školy. Keď tam upútal pozornosť učiteľa a farára, presvedčil svojho otca, aby ho neskôr poslal do Radovljice. Tam sa učil po nemecky. Po ukončení základnej školy doma aj v Radovljici navštevoval gymnázium v Ľubľane, v rokoch 1882 až 1891. Kvôli šikanovaniu od iných detí tam prešiel vnútornou krízou. Podobná kríza sa potom v jeho živote niekoľkokrát opakovala. Taktiež musel opakovať prvú triedu, no počiatočné ťažkosti úspešne prekonal a v roku 1891 absolvoval gymnázium s vyznamenaním. Vo vzdelaní pokračoval na Teologickom seminári v Ľubľane. Bol vysvätený v roku 1894. Pôsobil ako kňaz v Bohinji, Jeseniciach, Kočevje v Idriji, Sori a inde. V roku 1918 odišiel do posledného zamestnania v Ľubľane, avšak stále veľmi aktívne pôsobil ako kňaz a spisovateľ. Potom sotva prežil bombardovanie, ktoré vážne poškodilo jeho dom. Až do svojej smrti žil v Ľubľane v dome na Koleziji, ktorý navrhol architekt Jože Plečnik. Ulica, na ktorej stojí jeho domov, sa dnes nazýva Finžgarjeva ulica č. 12. Rodný dom je premenený na múzeum. Podľa Finžgara bola pomenovaná Finžgarova cena za literatúru.
Bol redaktorom časopisu "Mladika" a jedným z prvých riadnych členov Slovinskej akadémie vied a umení, od roku 1941 aj čestným občanom Ľubľany.
Dielo.
Na začiatku svojej literárnej kariéry Finžgar písal aj básne. Pokračoval v písaní o roľníckom a meštianskom živote. V pravdepodobne najznámejšom diele "Pod svobodnim soncem" s názvom "Povest davnih dedov" (19061907) vykreslil konflikt medzi Slovanmi (v tomto diele sa nazývajú Slovinci) a Byzantíncami. Dielo má napätý a rozsiahly príbeh, ktorý má inšpirovať národ.
V ľudových rozprávkach vykreslil svet, ktorý poznal od mladosti (povesti "Strici", "Dekla Ančka", "Beli ženin"), ako aj v ľudových hrách ("Divji lovec", "Veriga", "Razvalina življenja"). Spomienky na svoju mladosť predstavil v "Leta mojega popotovanja" (1957). Písal tiež pre mládež ("Študent naj bo", "Gospod Hudournik", "Makalonca").
Preklady.
Jeho diela vyšli aj v preklade do slovenčiny :

</doc>
<doc id="651525" url="https://sk.wikipedia.org/wiki?curid=651525" title="Barbora Piešová">
Barbora Piešová

Barbora Piešová (* 26. jún 2000, Poruba) je slovenská speváčka-skladateľka. Je víťazkou šiestej série televíznej speváckej súťaže "SuperStar", ktorá bola vysielaná na jar 2020 slovenskou televíziou Markíza a českou televíziou TV Nova. Jej debutový album s názvom "Som flegmatik, ale optimista" vyšiel v októbri 2020. V roku 2021 účinkovala v šiestej sérii zábavného programu "Tvoja tvár znie povedome", kde sa umiestnila na treťom mieste.
Kariéra.
Začiatky.
Pred účasťou v "SuperStar" Piešová získala značný úspech v rôznych regionálnych speváckych súťažiach. V roku 2017 sa stala laureátkou súťaže "My Popstar Talentmania"
a získala možnosť nahrať promo CD v nahrávacom štúdiu.
V tom istom roku sa zúčastnila súťaže "Novácky talent", kde získala prvé miesto v Zlatom pásme, a súťaže "Kremnické laso", kde sa umiestnila znovu prvá v kategórii sólo spev a zároveň získala ocenenie za najlepší vokálny výkon. V nasledujúcom roku v súťaži "Krištáľová váza" získala prvé miesto a cenu divákov a v súťaži "Zemplín Pop Michalovce" sa stala laureátkou súťaže. Zároveň sa jej podarilo v súťaži Novácky talent zopakovať úspech z predchádzajúceho roka a opäť sa umiestnila na prvom mieste.
V rokoch 20182019 absolvovala druhý stupeň hudobného odboru v hlavnom predmete spev (s gitarou) na Základnej umeleckej škole Nováky. Počas štúdia získala viacero hudobných ocenení a účinkovala v kapele Big band ZUŠ Nováky, s ktorou sa zúčastnila na Medzinárodnom hudobnom festivale v Děčíne.
Piešová sa okrem spevu venuje aj skladaniu piesní. V roku 2019 vyhrala prestížnu cenu Najlepší autorský počin v súťaži Kremnické laso. Vo februári 2020 na portáli YouTube uverejnila singel „Anjeli“ doplnený videoklipom, pre ktorý zložila hudbu i text. Skladba, ktorú naspievala spoločne so sestrou Lenkou Piešovou, získala viac ako 400 tisíc zhliadnutí. Na YouTube uverejnila takiež vlastnú skladbu „Zmysel“, ktorej autorom je skladateľ Peter Peo Sihelský, a coververziu piesne „Next to Me“ od Imagine Dragons, ktorá prekročila hranicu 1 milión zhliadnutí.
Spevácky spolupracovala napríklad s klaviristkou Emou Hanusovou, s ktorou ako duo absolvovala viacero živých koncertov, či s kapelou Edge of Five, v ktorej pôsobila ako hlavná vokalistka.
2020: SuperStar.
V roku 2020 bola Piešová súťažiacou v šiestej sérii Česko Slovenskej "SuperStar". Na kastingu sa predstavila skladbou „Next to Me“ od Imagine Dragons.
V ďalšom kole, natáčanom v bunkri Drnov, postúpila s piesňou „Runaway Baby“ od Bruna Marsa.
V divadelnom kole odohrávajúcom sa v Karlových Varoch súťažila vo štvorici s Michalom Šafratom, Matějom Vávrom a Sandrine Amadou Titi. Ich skupina dostala za úlohu naučiť sa pieseň „Come Together“ od The Beatles v priebehu jedného dňa. Piešová postúpila spoločne s ďalšími 25 súťažiacimi do nasledujúceho kola.
V ďalšej fáze súťaže sa spievali duety. Piešová vo dvojici s Tomášom Mikulkom odspievala skladbu „V slepých uličkách“, pôvodne od Mariky Gombitovej a Mira Žbirku. Dostala sa do semifinále, kde sa o postup do finále uchádzalo dokopy 18 súťažiacich.
Semifinále po prvýkrát v histórii SuperStar nebolo vysielané naživo pred divákmi, ale bolo vopred natočené v pražskom klube Epic bez účasti publika a o postupe do najlepšej desiatky rozhodovala porota. Piešová sa predstavila s piesňou „I Will Survive“, v origináli spievanej Gloriou Gaynor. Spolu s Martinom Schreinerom bola Piešová jednou z dvoch súťažiacich, ktorým bol ich postup do finále oznámený hneď po ich vystúpení, narozdiel od ostatných súťažiacich, ktorí sa svoje výsledky dozvedeli až na konci kola.
Kvôli pandémii koronavírusu COVID-19 boli živé finálové prenosy zredukované na dve kolá bez prítomnosti divákov, namiesto pôvodne plánovaných 5. Vo finále sa Piešová predviedla s piesňou „Somebody to Love“ od kapely Queen. Postúpila do Superfinále, kde ju vo finálnej pätici dopĺňali Martin Schreiner, Diana Kovaľová, Dominika Lukešová a Giovanni Ricci.
O celkovom víťazovi "SuperStar" 2020 sa rozhodovalo 31. marca. V prvej časti Superfinále každý zo súťažiacich vystúpil s jednou zahraničnou a jednou československou piesňou. Piešová večer odštartovala so skladbou „I’m So Excited“ od The Pointer Sisters. Následne odspievala skladbu Richarda Müllera „Milovanie v daždi“. Podarilo sa jej dostať sa medzi najlepších troch súťažiacich, ktorí vystúpili ešte raz s jednou z piesní, ktoré už predtým v "SuperStar" predviedli. Piešová si ako svoju poslednú finálovú pieseň vybrala skladbu „Next To Me“, s ktorou sa prvýkrát predstavila na kastingoch. V SMS hlasovaní získala 32,5 % diváckych hlasov a stala sa tak celkovou víťazkou súťaže.
2020 - 2021: Koncerty, televízne vystúpenia a vydanie debutového albumu.
V júni 2020 vyšiel kompilačný album vydavateľstva Warner Music "Barbora Piešová: Superstar", na ktorom sa nachádzajú všetky piesne, ktoré Piešová v súťaži predviedla.
7. júna 2020 vystúpila naživo spolu s Mariánom Čekovským v rámci projektu Spolu pre Slovensko televízie Markíza. Spoločne odspievali pieseň „Milovanie v daždi“ od Richarda Müllera, ktorú Piešová predviedla už predtým v SuperStar. 19. júna, len tri týždne po skončení súťaže, odpremiérovala svoj prvý oficiálny singel „Dážď“ v rannej relácii "Teleráno".
 Neskôr v tom istom mesiaci vystúpila ako hudobný hosť na troch koncertoch Leoša Mareša v Beroune ako súčasť jeho turné "Leoš Mareš a hosté".
11. júla 2020 odohrala koncert v pražskom OC Letňany spolu s finalistami SuperStar Martinom Schreinerom a Dominkou Lukešovou. 8. augusta vystúpila ako hudobný hosť na akcii Pride Freedom Night organizovanej pod záštitou Prague Pride. 6. septembra predstavila klip k už predtým vydanému singlu „Dážď“.
 27. septembra bola hosťom v talkshow Mariána Čekovského "Čeky Point". 
30. októbra 2020 Piešová vydala svoj debutový štúdiový album s názvom "Som flegmatik, ale optimista". Piesne na albume sú všetky až na jednu v slovenskom jazyku a spolupracovala na ňom s hudobníkmi ako Marián Čekovský, Michal Šafrata, Lenka Piešová, Ivan Bič či skupina Moja Reč. Tri dni pred jeho vydaním vyšiel druhý oficiálny singel z albumu, „Vesmír“, doplnený videoklipom. 
21. novembra 2020 bola hosťom v talkshow Petra Marcina "Neskoro večer," kde okrem iného naživo predviedla svoj nový singel „Vesmír“.
8. decembra bola vydaná vianočná skladba „Pokoj“ jej sestry Lenky Piešovej, na ktorej sa Barbora spevácky podieľala a objavila sa taktiež aj vo videoklipe k piesni. V tom istom mesiaci pre program "Najkrajšie Vianoce" televízie Markíza zaspievala spolu so SuperStaristami Martinom Schreinerom, Terezou Maškovou, Martinom Chodúrom a Martinou Schindlerovou pieseň "Do They Know It's Christmas?".
5. apríla 2021 bola na TV Markíza odvysielaná šiesta epizóda druhej série seriálu "Pán profesor", pre ktorú Piešová naspievala skladbu „Love of My Life“ od Queen. Svoj hlas v novej časti zapožičala herečke Diane Klamovej, ktorá v seriáli stvárňuje modelku Katku.
7. mája bol vydaný oficiálny klip k skladbe „Priateľ“, ktorá sa zároveň stala tretím singlom z Piešovej debutového albumu.
3. júna Piešová na YouTube uverejnila coververziu skladby „A Million Reasons"“", originálne z muzikálového filmu "The Greatest Showman", ktorú naspievala spoločne s Tomášom Bezdedom. V tom istom mesiaci bola odvysielaná epizóda televízneho programu "Chart Show", v ktorej Piešová a ďalší slovenskí víťazi SuperStar z minulých ročníkov spoločne vystúpili s piesňou „Kým vieš snívať“. 19. júna Barbora odohrala koncert v Bojniciach pri príležitosti otvorenia turistickej sezóny v meste.
V júli 2021 sa zúčastnila na charitatívnom podujatí Hviezdy deťom. 9. júla vystúpila ako hudobný hosť na stand-up šou "Ladies Comedy" Lujzy Garajovej-Schramekovej a Didiany. 
2021: Tvoja tvár znie povedome.
31. januára 2021 bolo oznámené, že Piešová bude jednou z ôsmich súťažiacich v šiestej sérii televízneho programu "Tvoja tvár znie povedome".
V siedmom kole súťaže Piešovej vystúpenie v úlohe Paľa Drapáka z kapely Metalinda získalo celkom 43 bodov a stalo sa v ten týždeň víťazným. Výhru v hodnote 1000 € Barbora venovala občianskemu združeniu Klub cystickej fybrózy.
Po deviatom, semifinálovom kole sa Piešová s počtom 249 bodov umiestnila v konečnom rebríčku hodnotenia na prvom mieste, a zaradila sa tak medzi štvoricu finalistov. Vo finále vystúpila ako Whitney Houston z piesňou "Queen of the Night", a na základe rozhodnutia poroty celkovo v súťaži skončila tretia.
Osobný život.
Piešová vyrastala v dedine Poruba neďaleko Prievidze ako najmladšia zo štyroch sestier. Jej staršia sestra Lenka sa tiež venuje spevu a v roku 2010 bola súťažiacou vprvej sérii televízneho programu "Česko Slovensko má talent", kde sa prebojovala až do semifinále. Vďaka sestre sa začala zaujímať o hudbu a ako deväťročná začala so spevom.
V roku 2019 ukončila maturitou štúdium na Spojenej strednej škole v Novákoch v obore biotechnológia a farmakológia. Počas školy pracovala ako obsluha v pizzerii a ako predavačka v predajni s hrnčekmi. Po maturite sa zamestnala vo firme Slovaktual v Prievidzi ako zváračka plastových okien.

</doc>
<doc id="651529" url="https://sk.wikipedia.org/wiki?curid=651529" title="Ivan Pregelj">
Ivan Pregelj

Ivan Pregelj (* 27. október 1883, Most na Soči, Slovinsko† 31. január 1960, Ľubľana) bol slovinský spisovateľ, dramatik, básnik a kritik.
Životopis.
Ivan Pregelj sa narodil 27. októbra 1883 vo Sv. Luciji v Tolminsku, dnešný Most na Soči, do rodiny remeselníkov. Po smrti jeho rodičov, keď mu bolo sotva osem rokov, sa o neho a jeho dvoch bratov starala ich stará mama Ana. Pastor Jožef Fabijan mu pomáhal pri štúdiu, bol jeho vychovávateľom a podporovateľom. Pregelj navštevoval gymnázium v Gorici, najprv študoval teológiu, potom odišiel do Viedne študovať germanistiku a slavistiku. Získal doktorát, dizertačnú prácu napísal o slovinskom barokovom kazateľovi Rogerovi Ljubljanskom. Pôsobil ako stredoškolský učiteľ v Gorici, Pazine, Idriji, Krani a v Ľubľane, kde zomrel v roku 1960.
V dvadsiatych rokoch bol Pregelj považovaný za ústredného slovinského prozaika po Cankarovi, ale neskôr ho kritici obvinili z katolíckej tendencie. Vo svojich dielach rozprával aj o spoločenskom a národnom osude v regionálnom kontexte bývalého Primorska.
Literárna tvorba.
Preglova tvorba je literárnymi historikmi klasifikovaná ako moderná a expresionistická. Z modernosti pochopil život jednotlivca, jeho emócie, vášne, štýl a kompozíciu. Jeho diela sú väčšinou zasadené do historického obdobia (reformácia, protireformácia, roľnícke povstania, osvietenstvo, barok). Vyznačujú sa vášnivými, mimoriadnymi a výstrednými ľuďmi, nelegitímnymi deťmi. V jeho historických povestiach sú zreteľné rozdiely medzi duchom a telom, fyzickým a duševným utrpením, hriechom a nevinnosťou.
Najznámejšie sú romány "Tolminci", "Plebanus Joannes", "Magister Anton" a poviedka "Matkova Tina". Napísal libreto pre operu "Tajda" od skladateľa Hugolina Sattnera. Jeho najrozsiahlejšou prácou je historický kolektívny román "Tlačani", ktorý vyšiel v časopise Dom in svet, 19151916. Pregelj ho neskôr publikoval v knihe s názvom "Tolminci" (1927). V Tolminci znázorňoval historické udalosti z rokov 17121713, keď sa tolmínski poľnohospodári a bajtári búrili proti šľachte a vyššiemu kňazovi. V románe o "Štefanovi Goljovi", povstalcovi proti cirkevnému násiliu, a potom v renesančnom románe "Plebanus Joannes", Pregelj presunul svoje zameranie z historicky pomerne realistického zobrazenia života na symbolické zobrazenie spoločenských, duchovných a fyzických ťažkostí tolmínskeho ľudu. V poviedkach sa mu podarilo zachytiť život tolmínov (napr. "Matkova Tina", "Runje") a vyznačujú sa farebným popisom krajiny a originálnym zobrazením tolminských kňazov.
Pseudonymy, ktoré používal Ivan Pregelj: Cirilov, Lukian, Ivan Ivanov, Ivan Mohorov (Ivo Mohorov, Iv. Mohorov, I. Mohorov, J. Mohorov), Peter Petrič, I. Selan, J. Stjepanič, Ivan Zoran (Ivo Zoran), I. P.
Expresionizmus v próze I. Pregelja.
Pregelj pravdepodobne prvýkrát použil termín expresionizmus v roku 1917. Opatrne a s výhradami používal nové smery svojej doby - futurizmus, kubizmus, dadaizmus a tiež expresionizmus. Zlom nastal v samotnom Pregljevovi, čo už možno vidieť v románe "Štefan Golja in njegovi". V roku 1919, spolu s Lovrenčičom a Majcenom založil niektoré základné duchovné a štylistické ustanovenia expresionizmu. Mladí katolícki básnici už prijali jeho román "Plebanus Joannes" ako expresionistické dielo.
Bibliografia.
Próza pracuje s historickými témami:
Práce so súčasnými témami:
Životopisné príbehy:

</doc>
<doc id="651535" url="https://sk.wikipedia.org/wiki?curid=651535" title="Vlajka Bavorska">
Vlajka Bavorska

Bavorský slobodný štát má dve rovnocenne uznané vlajky. Obe obsahujú bielu a svetlomodrú farbu. Jedna z nich pozostáva z bieleho a svetlomodrého vodorovného pruhu (nem. "Streifenflagge", v preklade "pruhovaná vlajka"), druhú ozdobujú biele a svetlomodré kosoštvorcové tvary (nem. "Rautenflagge", v preklade "kosoštvorcová vlajka").
Používanie vlajok Bavorska.
Bavorsko má síce dve vlajky, no ani jedna z nich nie je uznaná oficiálne. Všetky úrady a inštitúcie sa môžu sami rozhodnúť, ktorú budú používať.
Streifenflagge (pruhovaná vlajka).
Streifenflagge pozostáva z dvoch pruhov - horná časť vlajky je biela, dolná svetlomodrá.
Rautenflagge (kosoštvorcová vlajka).
Rautenflagge je používanejšia vlajka Bavorska. Pôvodná verzia vlajky obsahuje najmenej 21 bielych a svetlomodrých kosoštvorcov, pričom sú zahrnuté aj kosoštvorce odrezané od okrajov. Počet kosoštvorcov sa môže aj zvýšiť, ak sa použije iný pomer veľkosti vlajky, keďže ani ten nie je úradne uznaný. Pravý horný roh je určený pre biely kosoštvorec, vypovedá o tom vyhlásenie zo 16. februára 1971.
Rautenflagge bol v 12. až 13. storočí znakom Bogenovcov.

</doc>
<doc id="651537" url="https://sk.wikipedia.org/wiki?curid=651537" title="Vlajka Vojvodiny">
Vlajka Vojvodiny

Autonómna oblasť Vojvodina má dve rovnocenné vlajky.
Dejiny vlajky.
Koncom 17. storočia bolo územie dnešnej Vojvodiny oslobodené od Turkov a územie obsadili Maďari, Chorváti a Srbi. Po Maďarskej revolúcii roku 1848 boli zostavené vlajky s modrou, žltou a zelenou farbou vo viacerých podobách. Jednalo sa o vlajku Srbov a Chorvátov, ktorí sa podieľali na potlačení Maďarskej revolúcie, preto Srbi na území Sriem, Banát a Báčky vyhlásili nezávislé vojvodstvá Vojvodiny.
Rakúsko ku koncu roka 1848 Vojvodinu uznalo. Autonómnymi farbami Vojvodiny sa stali srbské národné farby: červená, modrá a biela. Historické trojfarebné vlajky s habsburským znakom sú vystavené v mestskom múzeu v Sombore.
V roku 1860 bola Vojvodina začlenená pod uhorskú správu. Po I. svetovej vojne sa pridelila ku Kráľovstvu Srbov, Chorvátov a Slovincov, na konci II. svetovej vojny sa stala autonómnou provinciou Srbskej ľudovej republiky v rámci Juhoslávie. Autonómna oblasť nemala úradnú vlajku, používali sa výlučne vlajky Juhoslávie a Srbska.
V roku 1990 bola autonómia Vojvodiny novou srbskou ústavou zrušená. Návrhy vlajok protimilešovičovských strán neboli prijaté. Liga sociálnych demokratov Vojvodiny sa prezentovala vlajkou z roku 1848, no ani im sa ju nepodarilo presadiť.
27. februára 2004 bola vojvodinská vlajka prijatá, totiž zo 120 poslancov v parlamente za ňu zahlasovalo 79. Zákon mal byť prijatý 6. marca, avšak v Novom Sade bola vlajka Vojvodiny vztýčená už 29. februára.
15. septembra 2016 bola prijatá tradičná vlajka Vojvodiny, a to v dvoch podobách - s erbom a bez neho.
Vojvodinská vlajka.
Vlajka Vojvodiny sa skladá z troch farieb: červenej, tmavomodrej a bielej. Farby sú usporiadané vodorovne, v pomere 1:8:1. Farby boli naďalej prevzaté z pôvodnej srbskej vlajky. Tmavomodrá znázorňuje proeurópsku orientáciu a multietnickú kultúru. V strede modrého pruhu sa nachádzajú tri žlté päťcípe hviezdy, ktoré pripomínajú historické oblasti Vojvodiny Sriem, Banáty a Báčku. Pomer strán vlajky sú 1:2.
Vlajka bola prijatá 27. februára 2004.
Tradičná vlajka Vojvodiny.
Tradičná vlajka Vojvodiny sa skladá z troch pruhov - z červenej, modrej a bielej v rovnakom pomere. Farby sú usporiadané v rovnakom pomere. Uprostred vlajky sa môže nachádzať erb, no nemusí.
Vlajka bola prijatá 15. septembra 2016.

</doc>
<doc id="651538" url="https://sk.wikipedia.org/wiki?curid=651538" title="Corona (pivo)">
Corona (pivo)

Corona Extra (predtým aj Coronita Cerveza) je značka mexického piva, ktoré sa vyrába v pivovare Modelo v hlavnom meste Mexico City.
Druhy piva značky Corona.
Je to spodne kvasené svetlé pivo pôvodne obľúbené medzi nižšou vrstvou obyvateľov Mexika, čo už v súčasnosti neplatí. Corona sa vyrába predovšetkým pre export do zahraničia vďaka tomu, že si získalo dobré meno v cudzine. V Španielsku sa predávalo do roku 2016 pod názvom Coronita, pretože v Španielsku bol názov Coronas ochrannou známkou vinárskej spoločnosti Miguel Torres SA. Medzi domáce pivá, určené pre tuzemský trh od rovnakého producenta potom patrí napríklad Negra modelo. Corona sa varí z vody, kukurice, ryže, chmeľu, kvasníc s prídavkom kyseliny askorbovej. Produkt má svetlo slamovú farbu a veľmi jemnú chuť so slabou chmeľovou horkosťou. Ročne sa vyrobí až 4,6 miliardy litrov tohto unikátneho piva. Corona Extra, predtým aj Coronita, je vyrábaná spoločnosťou Grupo Modelo, ktorá bola založená roku 1925. Pivovar je jedným z najslávnejších producentov alkoholu v Mexiku.
Distribútorom piva Corona na Slovensku je Staropramen Slovakia.

</doc>
<doc id="651547" url="https://sk.wikipedia.org/wiki?curid=651547" title="Snímač teploty oleja">
Snímač teploty oleja

Snímač teploty oleja monitoruje teplotu oleja v spaľovacom motore. Signál zo snímača používa riadiaca jednotka motora na optimalizáciu jeho chodu.
Charakteristika.
Teplota oleja je dôležitá pre optimálny chod motora a je žiadúce, aby dosahovala o niekoľko stupňov vyššiu teplotu, než je hodnota teploty chladiacej kvapaliny. Teplota oleja sa musí regulovať, pretože má špecifický pracovný rozsah. Pri vysokej teplote oleja (stáva sa riedkym) nastáva problém s mazaním motora a dochádza k degradácii maziva. Ak je olej príliš studený, jeho hustota je vyššia a dochádza k nedostatočnému mazaniu pohyblivých častí a ich vyššiemu opotrebovaniu. Teplota oleja sa mení v závislosti od zaťaženia motora, preto sa musí konštantne monitorovať. 
Informácia o teplote oleja sa zväčša zobrazuje na prístrojovej doske ako numerická hodnota, prípadne je použitá kontrolka, signalizujúca vysokú teplotu oleja.

</doc>
<doc id="651548" url="https://sk.wikipedia.org/wiki?curid=651548" title="Snímač teploty chladiacej kvapaliny">
Snímač teploty chladiacej kvapaliny

Snímač teploty chladiacej kvapaliny meria teplotu chladiacej kvapaliny a poskytuje informáciu o množstve odvedeného tepla z motora.
Charakteristika.
Riadiaca jednotka motora využíva informácie zo snímača, ktorý pracuje pomocou termistora a ním korigovaného signálu v závislosti od teploty chladiacej kvapaliny. Získané informácie využíva najmä na riadenie chodu ventilátora chladiča, no tiež optimalizáciu pomeru zmesi paliva, recirkuláciu výfukových plynov a úpravu časovania zapaľovania. Je žiadúce, aby pohonný agregát dosiahol v čo najkratšom čase optimálnu prevádzkovú teplotu, ku ktorej dosiahnutiu prispieva výraznou mierou aj tento snímač.
Informácia o teplote chladiacej kvapaliny sa zobrazuje na prístrojovej doske. Ak signál zo snímača chýba alebo je mimo očakávaného rozsahu, radiaca jednotka motora rozsvieti kontrolku poruchy chladenia a uloží príslušný chybový kód do svojej pamäte.
Snímač je obyčajne montovaný v hlave valcov, bloku motora alebo na termostate. Ďalší snímač môže byť montovaný na inom mieste na motore, alebo na chladiči. Časť snímača zasahuje do kanálika chladiaceho systému, kde meria teplotu chladiacej kvapaliny. Niektoré snímače merajú teplotu samotných chladených súčiastok, čo sa využíva najmä u vzduchom chladených motoroch.

</doc>
<doc id="651557" url="https://sk.wikipedia.org/wiki?curid=651557" title="Vlajka Amurskej oblasti">
Vlajka Amurskej oblasti

Vlajka Amurskej oblasti, vo východom Rusku, bola prijatá 16. apríla 1999. Pomer vlajky Amurskej oblasti je 2:3.
Charakteristika vlajky.
Vlajka Amurskej oblasti sa skladá (zhora) z červenej, bielej a modrej farby, ktoré boli prevzaté zo zástavy Ruskej federácie.

</doc>
<doc id="651564" url="https://sk.wikipedia.org/wiki?curid=651564" title="Vlajka Antarktídy">
Vlajka Antarktídy

Antarktída (zastarane Antarktis) nie je úradne uznaným štátom, preto nemá žiadnu úradne uznanú vlajku, napriek tomu však pre ňu vzniklo niekoľko vlajkových návrhov.
Vlajky oblastí v Antarktíde.
V minulosti sa Antarktídu snažilo kolonizovať Čile, Argentína, Austrália, Nový Zéland, Francúzsko, Spojené kráľovstvo a Nórsko, ale po podpísaní Zmluvy o mierovom a nekomerčnom využití Antarktídy sa stalo toto územie nezávislé a naďalej nekolonizovateľné.
Pre Antarktické územie si niektoré krajiny vytvorili zvlášť vlajky.
Britské antarktické územie.
Vlajka Britského antarktického územia je pomerne jednoduchá - v ľavom hornom rohu sa nachádza vlajka Spojeného kráľovstva a v pravom dolnom rohu sa nachádza erb tohto územia, ktoré znázorňuje leva (britský znak) a tučniaka (antarktický znak).
Francúzske antarktické územie (Adelina Zem).
Vlajka Francúzskeho antarktického územia (tiež známe ako Adelina Zem), ktoré je súčasťou Francúzskeho južného a antarktického územia, má modré pozadie. V ľavom hornom rohu sa nachádza vlajka Francúzska a v pravom dolnom rohu 5 hviezd s písmenami TAAF ("Terres Australes et Antarctiques Françaises").
Vlajka bola prijatá 23. februára 2007 a bola uverejnená 15. marca 2007.
Argentínske antarktické územie (Tierra del Fuego).
Vlajku Argentínskeho antarktického územia (tiež známe ako Tierra del Fuego) tvorí modrá, znázorňujúca nebo, oranžová a biela farba. Uprostred vlajky sa nachádza silueta bieleho albatrosa a súhvezdie Južného kríža. Vlajka bola prijatá v roku 1999 ako výsledok súťaže.
Čilské antarktické územie (Magallanes y la Antártica Chilena).
Vlajka Čilského antarktického územia (tiež známe ako Magallanes y la Antártica Chilena) tvorí modrá, ktorá znázorňuje oblohu, bielu a žltú farbu, ktorá poukazuje na pohoria. Vo vlajke sa nachádza aj súhvezdie Južného kríža.
Novozélandské antarktické územie.
Vlajka Novozélandského antarktického územia tvorí svetlomodré pozadie, vlajka Spojeného kráľovstva (keďže aj Nový Zéland ju má vo svojej národnej vlajke) a štyri červené hviezdy prevzaté z vlajky Nového Zélandu.
Návrhy vlajky Antarktídy.
Graham Bartram.
Graham Bartram vytvoril vlajku pre Antarktídu 22. júla 1996. Pomer strán je 2:3.
Podkladom tejto vlajky bola zástava OSN. Pozadie tvorí svetlomodrá farba, ktorá by mala znázorňovať oceány, ktorými je Antarktída obklopená. V strede vlajky je znázornený tvar Antarktídy, ktorý poukazuje na fakt, že je tento kontinent nezávislý. Vlajka bola po prvýkrát použitá v roku 2002. Tento typ zástavy je najznámejší a najpoužívanejší.
Whitney Smith.
Na zasadnutí "North American Vexillological Association (NAVA)" v roku 1978 Whitney Smith predložil námet na diskusiu ohľadne vlajky Antarktídy a následne predstavil svoj návrh.
Vlajka Antarktídy od Whitneyho Smitha tvorí oranžové pozadie. Oranžové, lebo je to dobre viditeľná farba pre stroskotancov, alebo stratených výskumníkov. Na pozadí sa nachádzajú dve biele ruky - znak pomoci a dobrej vôle. Dve ruky držia bielu misku, ktorá znázorňuje polohu Antarktídy, teda južnú pologuľu. Na miske sa nachádza písmeno A (ako Antarktída) bielej farby. Biela predstavuje ľad a sneh.
Dave Hamilton.
Dave Hamilton predstavil svoj návrh na vlajku Antarktídy 19. marca roku 2000.
Zástavu tvorí tmavomodrý, žltý a svetlomodrý prúžok a päť bielych hviezd.
Olivier Leroi.
Olivier Leroi vytvoril okolo roku 2007 až 2008 vlajku so štyrmi pruhmi - čiernym, bielym, oranžovým a sivým, ktoré znázorňujú farbu pokožky tučniaka, ktorý bol vybraný za symbolické zviera Antarktídy.

</doc>
<doc id="651565" url="https://sk.wikipedia.org/wiki?curid=651565" title="Zákon o návrate">
Zákon o návrate

Zákon o návrate () je izraelský zákon ktorý schválil Kneset 5. júla 1950 dávajúci Židom právo vrátiť sa do Izraela, žiť tam a získať štátne občianstvo.
Zákon sa vzťahuje na každého človeka so židovskými koreňmi a členov jeho rodiny, ale nie len na tých ktorí majú židovskú mamu alebo konvertitu, ale aj na človeka ktorý má židovské príbuzenské vzťahy zo strany otca alebo prarodičov.

</doc>
<doc id="651571" url="https://sk.wikipedia.org/wiki?curid=651571" title="Čvirik">
Čvirik

Čvirik môže byť:

</doc>
<doc id="651572" url="https://sk.wikipedia.org/wiki?curid=651572" title="Štebot">
Štebot

Štebot (iné názvy: švitor, švehol, ševel, džavot, zriedkavo expresívne čvirik) je jemný spevavý zvuk, ktorý vydáva časť druhov vtákov z radu vrabcotvarých (Passeriformes). Vydávať tieto zložité hlasové prejavy, pozostávajúce zo zvučných a hlasných tónov, im umožňuje spevný orgán syrinx, ktorý sa nachádza pri ústí priedušiek.

</doc>
<doc id="651573" url="https://sk.wikipedia.org/wiki?curid=651573" title="Sem (biblická postava)">
Sem (biblická postava)

Sem (iné názvy: Šém, Šem , Sém; po hebrejsky שֵׁם - Šem/iný prepis:Šém - doslova: "meno"; po grécky: Σήμ - Sém; po arabsky: سام - Sám) je jeden z troch synov Noema, praotec Semitov.
V Biblii je o ňom prvá zmienka v knihe Genezis a jeho meno sa vyskytuje aj v knihe 1. Paralipomenon, kde však figuruje už len ako meno v genealogickom zozname .
Datovanie.
Podľa Biblie sa narodil 100 (prípadne 98) rokov pred Potopou, a teda v závislosti od použitej biblickej chronológie pravdepodobne 1556, 1656, 2256 či 2262 rokov (porovnaj datovanie v článku Noe) od stvorenia sveta, t.j. stvorenia Adama. Zomrel vo veku 600 rokov, čiže 500 (prípadne 502) rokov po Potope. 
V Biblii a židovskej tradícii.
Sem sa narodil približne okolo päťstých narodenín svojho otca. David Gans vo svojej kronike uvádza, že sa tak stalo v roku 1558 od stvorenia sveta, čo zodpovedá rozmedziu rokov 2203-2204 pred Kr., dva roky po narodení svojho staršieho brata Jafeta . Z Biblie o ňom rovnako ako v prípade Chama a Jafet vieme len to, že so svojimi manželkami, otcom a matkou boli ušetrení skazy pri potope sveta . Po potope prejavil úctu svojmu otcovi tým, že spoločne s Jafetom prikryl jeho nahotu čím dal jasne najavo, že lipne na dodržiavaní siedmich noachidských prikázaní. Inak sa v Biblii jeho meno prakticky nevyskytuje. Podľa biblickej chronológie však Sem prežil mnoho svojich potomkov v nasledujúcich pokoleniach vrátane Abraháma - praotca izraelského národa. Podľa židovskej tradície Sem založil akadémiu, v ktorej učil záujemcov z nasledujúcich generácií tomu, čo sa naučil od svojich otcov, a učil sa u neho ešte aj Abrahámov vnuk Jakub (Jákob) v medziobdobí, ako býval u svojho strýka Labana (Labána) potom, čo utiekol od svojich rodičov pred hnevom svojho brata Ezaua (Ezáva). Židovská tradícia navyše identifikuje Sema s kráľom a kňazom Melchisedekom a tvrdia o ňom, že sa narodil bez predkožky a spĺňal teda základnú podmienku brit mila . Podľa tradície mal tento kňaz dcéru Tamar, s ktorou mal Jakubov syn Juda synou Peresa a Zeracha.

</doc>
<doc id="651574" url="https://sk.wikipedia.org/wiki?curid=651574" title="Ševel">
Ševel

Ševel môže byť:

</doc>
<doc id="651575" url="https://sk.wikipedia.org/wiki?curid=651575" title="Džavot">
Džavot

Džavot môže byť:

</doc>
<doc id="651576" url="https://sk.wikipedia.org/wiki?curid=651576" title="Švitor">
Švitor



</doc>
<doc id="651577" url="https://sk.wikipedia.org/wiki?curid=651577" title="Švehol">
Švehol



</doc>
<doc id="651587" url="https://sk.wikipedia.org/wiki?curid=651587" title="Elam (rozlišovacia stránka)">
Elam (rozlišovacia stránka)

Elam môže byť:

</doc>
<doc id="651588" url="https://sk.wikipedia.org/wiki?curid=651588" title="Noach">
Noach

Noach môže byť:

</doc>
<doc id="651589" url="https://sk.wikipedia.org/wiki?curid=651589" title="Nóach">
Nóach



</doc>
<doc id="651590" url="https://sk.wikipedia.org/wiki?curid=651590" title="Lamech">
Lamech



</doc>
<doc id="651607" url="https://sk.wikipedia.org/wiki?curid=651607" title="Aššúr">
Aššúr



</doc>
<doc id="651612" url="https://sk.wikipedia.org/wiki?curid=651612" title="Mário Soares">
Mário Soares

Mário Alberto Nobre Lopes Soares (* 7. december 1924, Lisabon, Portugalsko – † 7. január 2017, Lisabon) bol portugalský politik, advokát a spisovateľ, predstaviteľ Socialistickej strany ("Partido Socialista"), na čele ktorej stál v rokoch 19731986. Bol premiérom Portugalska v rokoch 19761978 a 19831985 a prezidentom Portugalska v rokoch 19861996.
Životopis.
Vyštudoval históriu a filozofiu na Univerzite v Lisabone a neskôr tu pôsobil ako vyučujúci. Na štúdiách sa zapojil do opozičného hnutia proti Salazarovej diktatúre a vstúpil aj do Portugalskej komunistickej strany. Bol niekoľkokrát zatknutý a musel odísť z univerzity. Vyštudoval preto právo a stal sa právnikom.
V 60. rokoch sa vzdialil komunistickému hnutiu a v roku 1964 založil sociálnodemokratické hnutia "ACCA Socialista Portuguesa" (Portugalská socialistická akcia), z ktorej roku 1973 vznikla portugalská Socialistická strana (v nemeckom Bad Münstereifel, pod patronátom Willyho Brandta).
Pôsobil ako obhajca v politických procesoch, bol napr. právnym zástupcom rodiny generála Humberta Delgada, ktorého v roku 1965 zavraždila portugalská tajná polícia PIDE. O rok skôr Soaresa Delgada navštívil po tom, čo bol generál operovaný a hospitalizovaný v Prahe v Štátnom sanatóriu Sanopz.
Za svoju politickú činnosť bol Soares dvanásťkrát väznený, napr. v roku 1968 bol takmer na rok deportovaný na ostrov sv. Tomáša v Guinejskom zálive. Od roku 1970 pôsobil v exile, najprv v Ríme, potom vo Francúzsku, kde vyučoval na univerzitách vo Vincennes, Paríži a Rennes. Do Portugalska sa vrátil počas takzvanej Karafiátovej revolúcie roku 1974. Vznikla dočasná demokratická vláda pod vedením Vasca Gonçalvesa, v ktorej sa Soares stal ministrom pre kolónie a začal prispievať k rozbitiu koloniálneho panstva – zahájil napríklad rokovania so Samorom Machelom o nezávislosti Mozambiku. Vláda však bola čoskoro paralyzovaná spormi medzi socialistami a komunistami, ktoré vzplanuli najmä kvôli vplyvu v ľavicovom denníku "República".
Vo voľbách roku 1976 socialisti zvíťazili, zostavili vládu a Soares sa stal premiérom. V kabinete boli najprv aj komunisti, ale čoskoro odišli. Menšinový kabinet potom urobil sériu nepopulárnych opatrení na skrotenie rozpočtových deficitov. Nebol preto dlho udržateľný a Soares roku 1978 rezignoval. Pri moci sa potom striedali úradnícke, stredové a konzervatívne vlády, až do roku 1983, kedy sa Soares stal druhýkrát premiérom. Jeho druhá vláda presadila vstup Portugalska do Európskeho hospodárskeho spoločenstva, pričom sa Soaresovi podarilo v tejto veci otočiť portugalskú verejnú mienku.
Roku 1986 zvíťazil v priamych prezidentských voľbách len o dve percentá, pri znovuzvolení roku 1991 však už jednoznačne triumfoval so ziskom 70 percent hlasov. Jeho prezidentovanie bolo založené na spektakulárnych cestách po Portugalsku, ktoré boli vždy tematické (napríklad Životné prostredie a pod.). Aktívne tiež kritizoval konzervatívne vlády, s ktorými musel počas svojho prezidentovania spolupracovať, čo niektorí komentátori kritizovali ako prekračovanie ústavnej role prezidenta. Dňa 27. decembra 1989 sa stal prvou hlavou štátu, ktorá prišla do Československa v priebehu nežnej revolúcie, pred Havlovou voľbou za prezidenta. Došlo tiež k osobnému stretnutiu, keď pricestoval na pozvanie Koordinačného centra Občianskeho fóra. Osobným darom Havlovi bola prvá prezidentská limuzína.
Po skončení prezidentského mandátu sa roku 1999 stal europoslancom za Socialistickú stranu, europarlament opustil roku 2004. Roku 2005 znovu kandidoval na prezidenta, získal však už len 14 percent hlasov a skončil až tretí za konzervatívcom Anibalom Cavacom Silvom a nezávislým kandidátom Manuelom Alegrom. V ankete Naši veľkí Portugalci (obdoba ankety Najväčší Slovák alebo 100 Greatest Britons) z roku 2007 skončil na 12. mieste.
Bol členom najväčšej portugalskej slobodomurárskej lóže.
Zomrel 7. januára 2017 vo veku 92 rokov v nemocnici v Lisabone.
Vyznamenanie.
Soares získal počas svojho života rad štátnych i neštátnych vyznamenaní a ocenení ako portugalských tak zahraničných. Medzi rokmi 1977 a 1998 získal čestné doktoráty na 36 univerzitách po celom svete. Počas svojho funkčného obdobia prezidenta Portugalska bol veľmajstrom portugalských rádov.

</doc>
<doc id="651615" url="https://sk.wikipedia.org/wiki?curid=651615" title="Anna Tureničová">
Anna Tureničová

Anna Tureničová (* 24. jún 1955) je slovenská diplomatka, bývalá veľvyslankyňa Slovenska v Turecku.
Životopis.
V rokoch 1970 až 1973 študovala Gymnázium Pezinok, v rokoch 1973 až 1974 sa pripravovala na zahraničné pôsobenie na Gymnáziu v Banskej Štiavnici. V rokoch 1974 až 1979 študovala germanistiku na Univerzite v Lipsku kde v rokoch 1980 až 1984 pracovala na externej vedeckej ašpirantúre.
V rokoch 1979 až 1991 bola vedúcou redaktorkou Odboru medzinárodných stykov Slovenskej televízie. Následne do roku 1993 pracovala ako zástupkyňa riaditeľa Tlačového a informačného odboru Úradu vlády SR. V rokoch 1993 až 1995 bola riaditeľkou tlačového odboru Kancelárie prezidenta SR.
Diplomatické pôsobenie.
V rokoch 1995 až 1997 riadila Odbor analýz a plánovania Ministerstva zahraničných vecí, v rokoch 1997 až 1998 bola riaditeľkou Kabinetu ministra. V roku 1998 sa stala Chargé d’affaires na veľvyslanectve Slovenska v Canberre. V rokoch 2000 až 2004 bola veľvyslankyňa Slovenska pre Austráliu, Nový Zéland a Oceániu. Jej predchodcom bol v rokoch 1993 až 1998 ako chargé d´affaires a.i. Ivan Špilda a nástupcom Peter Prochácka (2004 až 2009).
Po návrate v rokoch 2004 až 2007 viedla Odbor Spoločnej zahraničnej a bezpečnostnej politiky ako riaditeľka.
16. júla 2007 dostala od prezidenta Ivana Gašparoviča poverovacie listiny ako veľvyslankyňa Slovenska na Cypre. Tureničová predniesla príhovor za vymenovaných veľvyslancov. Slovenské zastúpenie pomáha spájať rozdelené časti Cypru pomocou pri jednaniach o každodenných záležitostiach. Túto úlohu prebralo po československej misii, ktoré rozhovory medzi Turkami a Grékmi začalo tesne pred svojím rozdelením. Na Cypre pôsobila do roku 2013. Jej predchodcom bol v rokoch 2002 až 2007 Ján Varšo, nástupkyňou v rokoch 2013 až 2017 Oksana Tomová.
V rokoch 2013 až 2015 pracovala ako riaditeľka protokolu na MZV.
Za veľvyslankyňu v Turecku je vymenoval 9. júla 2015 prezident Andrej Kiska. 15. septembra 2015 odovzdala svoje poverovacie listiny prezidentovi Turecka Recepovi Tayyipovi Erdoğanovi. Jej predchodcom bol Milan Zachar. V júli 2020 ju vo funkcii vymenil Ján Pšenica.

</doc>
<doc id="651636" url="https://sk.wikipedia.org/wiki?curid=651636" title="Aššur (rozlišovacia stránka)">
Aššur (rozlišovacia stránka)

Aššur (iné názvy: Ašur, Assur, Asur, zriedkavo Aššúr) môže byť:
Aššur (iné názvy: Ašur, Aššúr) môže byť aj iné meno biblickej postavy Asýr (údajný praotec Asýrčanov) , pozri Asýr (biblická postava)
Assur môže byť aj priezvisko, napr.:

</doc>
<doc id="651637" url="https://sk.wikipedia.org/wiki?curid=651637" title="Ašur">
Ašur



</doc>
<doc id="651638" url="https://sk.wikipedia.org/wiki?curid=651638" title="Asur">
Asur



</doc>
<doc id="651639" url="https://sk.wikipedia.org/wiki?curid=651639" title="Šém">
Šém

Šém alebo šem môže byť:

</doc>
<doc id="651640" url="https://sk.wikipedia.org/wiki?curid=651640" title="Rafał Trzaskowski">
Rafał Trzaskowski

Rafał Kazimierz Trzaskowski (* 17. január 1972, Varšava) je poľský politik a politológ, špecialista na európske záležitosti, od 2018 primátor hlavného mesta Varšavy.
Je vyštudovaný doktor humanitných vied, poslanec Európskeho parlamentu (20092013), v rokoch 20132014 minister správy a informatizácie, v rokoch 20142015 štátny tajomník na ministerstve zahraničných vecí, poslanec Sejmu (20152018), od 2020 podpredseda Občianskej platformy (PO). V roku 2020 kandidoval v prezidentských voľbách. V prvom kole volieb v júni 2020 získal 30,5% hlasov a postúpil do druhého kola s úradujúcim prezidentom Andrzejom Dudom (43,5%). V druhom kole v júli 2020 prehral so ziskom 48,97%.
V novembri roku 2024 Trzaskowski opäť ohlásil, že bude kandidovať v nadchádzajúcich prezidentských voľbách v máji roku 2025. Kandidoval za vládnu stranu Občianska platforma. V prvom kole (18. máj 2025) porazil svojho najvýraznejšieho protikandidáta, historika a predsedu Ústavu národnej pamäti Karola Nawrockeho so ziskom 31,36% hlasov. Nawrocki získal 29,54% a postúpil tak s Trzaskowskim do druhého kola. V druhom kole (1. júna 2025) Trzaskowski prehral so ziskom 49,11% hlasov. 

</doc>
<doc id="651641" url="https://sk.wikipedia.org/wiki?curid=651641" title="Rafał Kazimierz Trzaskowski">
Rafał Kazimierz Trzaskowski



</doc>
<doc id="651642" url="https://sk.wikipedia.org/wiki?curid=651642" title="Šem">
Šem



</doc>
<doc id="651643" url="https://sk.wikipedia.org/wiki?curid=651643" title="Asýr">
Asýr

Asýr môže byť:

</doc>
<doc id="651644" url="https://sk.wikipedia.org/wiki?curid=651644" title="Asýrčan">
Asýrčan



</doc>
<doc id="651646" url="https://sk.wikipedia.org/wiki?curid=651646" title="Sém">
Sém



</doc>
<doc id="651653" url="https://sk.wikipedia.org/wiki?curid=651653" title="Noách">
Noách



</doc>
<doc id="651654" url="https://sk.wikipedia.org/wiki?curid=651654" title="Anglicko-sovietska zmluva (1942)">
Anglicko-sovietska zmluva (1942)

Anglicko-sovietska zmluva (ang. "Anglo-Soviet Treaty", rus. Англо-советский союзный договор), formálne Dvadsaťročná dohoda o vzájomnej pomoci medzi Spojeným kráľovstvom a Zväzom sovietskych socialistických republík (ang. "Twenty-Year Mutual Assistance Agreement Between the United Kingdom and the Union of Soviet Socialist Republics") vytvorila vojenskú a politickú alianciu medzi Sovietskym zväzom a Spojeným kráľovstvom, ktorá mala trvať do konca druhej svetovej vojny, alebo v prípade dlhšej vojny 20 rokov po jej podpísaní.
Zmluva bola podpísaná 26. mája 1942 v Londýne. Podpísali ju vtedajší britský minister zahraničných vecí, Anthony Eden, a sovietsky minister zahraničných vecí Viačeslav Michajlovič Molotov.
Predohra.
Prvé stretnutie, na ktorom sa diskutovalo o zmluve, sa uskutočnilo 15. decembra 1941 (týždeň po tom, čo Spojené štáty vstúpili do druhej svetovej vojne na stranu Britov a Sovietov).
Josif Stalin, vtedajší diktátor ZSSR, v prípade výhry navrhlo rozdeliť povojnovú Európu najmä medzi Sovietsky zväz a Spojené kráľovstvo. Stalin totiž dúfal, že sa mu podarí získať späť územia stratené po I. svetovej vojne a začatí operácie Barbarossa, ako boli Rumunsko, Ukrajina, Bielorusko, Litva, Lotyšsko, Estónsko, či Fínsko. Výmenou za tieto územia by malo Spojené kráľovstvo voľný prístup cez Lamanšský prieliv, Baltské a Severné more.
Mnoho spojencov sa rokovania nezúčastnilo (napr. Austrália, Nový Zéland, India, Čína) aj napriek faktu, že už pred rokom 1941 vyhlásili vojnu krajinám osi. Česko-Slovensko a Francúzsko sa rokovania nezúčastnili, keďže boli pod okupáciou Nemecka.

</doc>
<doc id="651655" url="https://sk.wikipedia.org/wiki?curid=651655" title="Bavorská vlajka">
Bavorská vlajka



</doc>
<doc id="651664" url="https://sk.wikipedia.org/wiki?curid=651664" title="Ľudovít Ódor">
Ľudovít Ódor

Mgr. Ľudovít Ódor (; * 2. júl 1976, Komárno) je slovenský ekonóm a vysokoškolský pedagóg maďarskej národnosti. Od 15. mája do 25. októbra 2023 bol 11. predsedom vlády Slovenskej republiky. Bol poradcom ministra financií Ivana Mikloša a premiérky Ivety Radičovej. Od roku 2006 pôsobil v Národnej banke Slovenska, kde medzi rokom 2018 až do svojho vymenovania za premiéra bol jej viceguvernérom. Od 19. júla 2023 bol aj povereným ministrom vnútra.
Životopis.
Ódor sa narodil 2. júla 1976 v Komárne. Je príslušníkom maďarskej menšiny na Slovensku, na základnej aj strednej škole sa učil len v maďarskom jazyku, takže ako tínedžer ovládal slovenčinu len pasívne. Absolvoval Gymnázium Hansa Selyeho s vyučovacím jazykom maďarským v Komárne. V roku 1994 sa umiestnil na 4. mieste v celoštátnom kole Matematickej olympiády. V rokoch 19941999 absolvoval magisterské štúdium matematiky a manažmentu na Matematicko-fyzikálnej fakulte Univerzity Komenského v Bratislave.
Až počas štúdia na vysokej škole si zdokonalil slovenský jazyk a začal rozprávať plynule po slovensky.
Po skončení štúdia nastúpil v apríli 1999 na pozíciu analytika finančných trhov v Československej obchodnej banke, kde pracoval dva roky. Následne sa stal ekonómom Slovenskej ratingovej agentúry a po takmer dvoch rokoch nastúpil do štátnej správy na pozíciu hlavného ekonóma Ministerstva financií SR a riaditeľa Inštitútu finančnej politiky.
V januári 2006 sa stal členom bankovej rady Národnej banky Slovenska a výkonným riaditeľom pre výskum. Od septembra 2010 do apríla 2012 bol poradcom premiérky Ivety Radičovej a ministra financií Ivana Mikloša. V septembri 2015 sa stal podpredsedom Združenia nezávislých fiškálnych rád v Európskej únii a túto pozíciu zastával do októbra 2017. Potom bol rok a mesiac členom dozornej rady Slovenskej sporiteľne a do februára 2018 členom rady pre rozpočtovú zodpovednosť. Ľudovít Ódor je spoluzakladateľom Inštitútu finančnej politiky, Rady pre rozpočtovú zodpovednosť a Útvaru hodnoty za peniaze. Svojou činnosťou prispel k zavedeniu rovnej dane, reforme riadenia verejných financií, stratégií zavedenia eura, zákonu o dlhovej brzde a reforme prvého a druhého piliera dôchodkového systému.
V minulosti bol členom viacerých komisií, výborov a klubov zaoberajúcich sa ekonomickými otázkami a prednášal na ekonomických podujatiach. Od januára 2016 je hosťujúcim profesorom na Central European University. Ľudovít Ódor je autorom kníh "Ekonómia z nadhľadu", "Krízonómia z nadhľadu", "Investovanie z nadhľadu" a mnohých slovenských i zahraničných ekonomických publikácií.
Po nominácií Ministerstva financií SR, 7. februára schválila Národná rada SR návrh na vymenovanie Ódora na funkciu viceguvernéra Národnej banky Slovenska, na základe splnenia všetkých kritérií a podmienok na úspešný výkon tejto funkcie. Za viceguvernéra ho vymenoval prezident Andrej Kiska 20. februára. Po vymenovaní vyhlásil, že je potrebné vymyslieť dlhodobejšiu stratégiu NBS a časom implementovať nejaké zmeny. Jeho prioritou bolo zachovať status NBS ako rešpektovanej inštitúcie a zabezpečiť, aby bola viditeľná v najvážnejších ekonomických debatách.
Predseda vlády.
Po vyvrcholení vládnej krízy vlády Eduarda Hegera 7. mája 2023, kedy Heger požiadal prezidentku Zuzanu Čaputovú o odobratie poverenia na riadenie vlády, sa rozhodla vymenovať vládu úradníkov. K tomuto kroku pristúpila, aby vláda odborníkov mohla stabilizovať situáciu a priviesť Slovensko k predčasným voľbám. Za predsedu tejto vlády vybrala Ódora, členov vlády vyberala na základe odbornosti a podmienke, že nebudú kandidovať v najbližších parlamentných voľbách, aby nebola zvýhodnená žiadna z politických strán v predvolebnej súťaži. Ódorova vláda bola prezidentkou vymenovaná v pondelok 15. mája 2023. Ódor sa vymenovaním stal prvým premiérom maďarskej národnosti v moderných dejinách Slovenska, čo podľa maďarského denníku Népszava dokazuje, že Slovensko dospelo do stavu, v ktorom národnosť občana už nepredstavuje prekážku presadiť sa. Podľa prieskumu agentúry Focus z konca mája Ódorovej vláde dôverovalo 34% obyvateľov Slovenska, naopak nedôverovalo 48%. Mesiac po vymenovaní sa v Národnej rade hlasovalo o vyslovení dôvery Ódorovej vláde. Ódor a jeho vláda nezískala dôveru parlamentu, keď jej programové vyhlásenie podporilo len 34 poslancov zo 136 prítomných. Vládu podporili strany SaS, Demokrati a PS, naopak, proti boli poslanci Smeru, Kotlebovej ĽSNS a Republiky. Hlasovania o dôvere sa zdržali poslanci Sme rodina a OĽaNO.
Ódor prebral post premiéra v neľahkej dobre, kedy sa počas mandátu musel vysporiadavať s vojnou na Ukrajine, energetickou krízou, migračnou krízou na hraniciach a zároveň pripraviť Slovenska na predčasné voľby. Počas vládnutia sa mu podarilo zefektívniť čerpanie eurofondov zo starého programového obdobia, ktorých pri nástupe vlády do úradu malo prepadnúť 800 miliónov eur, čo sa jeho vláde podarilo zredukovať na 100 miliónov.
19. júla 2023 prezidentka odobrala Ivanovi Šimkovi poverenie viesť rezort vnútra a vedením poverila premiéra Ódora.
Ódor svoju vládu zhodnotil ako pokojnú, odbornú a s výsledkami. Za dosiahnuté úspechy vlády radí zabránenie prepadu veľkého množstva eurofondov, opatrenia proti vysokej cene energií, progres pri implementácii plánu obnovy, adresnú pomoc v sociálnej oblasti, zavedenie finančných motivácii pre skvalitnenie vysokých škôl, pomoc základným školám, pokračovanie v reforme súdnictva i modernizáciu obranných spôsobilostí štátu. V oblasti zdravotníctva videl predseda úspech v zlepšení jeho stavu a dofinancovania a prijatie ozdravného plánu Všeobecnej zdravotnej poisťovne.
Kandidatúra v eurovoľbách.
V januári 2024 avizoval dohodu s hnutím Progresívne Slovensko (PS), že povedie ich kandidátku v júnových voľbách do Európskeho parlamentu. Členom hnutia nateraz nebude, rozhodnúť sa chce po eurovoľbách. Zároveň bude pôsobiť vo funkcii predsedu správnej rady Progresívneho inštitútu, kde sa má podieľať na tvorbe programu hnutia. V júli 2024 ho zvolili za podpredsedu Výboru pre hospodárske a menové veci európskeho parlamentu

</doc>
<doc id="651671" url="https://sk.wikipedia.org/wiki?curid=651671" title="Kung Fu Panda (film)">
Kung Fu Panda (film)

Kung Fu Panda je americká animovaná akčná komédia s prvkami kung-fu z roku 2008. Vyrobila ju spoločnosť DreamWorks Animation a distribuovala spoločnosť Paramount Pictures. Režisérmi filmu boli John Stevenson a Mark Osborne, producentkou Melissa Cobb. Hlavné postavy nadabovali herci Jack Black, Dustin Hoffman, Angelina Jolie, Ian McShane, Seth Rogen, Lucy Liu, David Cross, Randall Duk Kim, James Hong a Jackie Chan. Dej filmu sa odohráva v starovekej Číne obývanej antropomorfnými rozprávajúcimi zvieratami. Ústrednou postavou je panda Po, ktorá sa stane legendárnym Dračím bojovníkom.
Autorom námetu tohto filmu bol Michael Lachance z vedenia DreamWorks Animation. Film mal byť pôvodne paródiou, ale režisér John Stevenson sa namiesto toho rozhodol pre akčnú komédiu wuxia. Počítačová animácia filmu bola najlepšou z dovtedajšej produkcie DreamWorks Animation.
Dej.
Po je lenivá panda a veľký fanúšik kung-fu. Každý deň pracuje v rodinnom bistre s rezancami. Keď ho nečakane vyberú za legendárneho Dračieho bojovníka, Poove sny sa stanú skutočnosťou a vstúpi do sveta kung-fu spolu so svojimi idolmi, legendárnou Zúrivou päťkou – Tigricou, Žeriavom, Modlivkou, Zmijou a Opičiakom. Študuje pod vedením uznávaného Majstra Shifua, ktorý následne čelí najväčšej skúške svojej kariéry. Zároveň sa po 20 rokoch z väzenia podarí utiecť pomstychtivému a zradnému snežnému leopardovi Tai Lungovi. Je na Poovi, aby všetkých ochránil pred blížiacim sa nebezpečenstvom. Musí Tai Lunga poraziť, aby v krajine zavládol mier.
Produkcia.
Námet na film vytvorili Ethan Reiff a Cyrus Voris v roku 1993, avšak práca na filme sa začala až v októbri 2004. Spoločnosť DreamWorks Animation v septembri 2005 oznámila, že Jack Black bude dabingový herec hlavnej postavy.
V novembri 2005 spoločnosť DreamWorks Animation oznámila, že Dustin Hoffman, Jackie Chan, Lucy Liu a Ian McShane by sa mali pripojiť k Jackovi Blackovi. Toto je tiež druhý film produkcie DreamWorks Animation, v ktorom Jack Black a Angelina Jolie spolupracovali ako dabingoví herci. Po prvýkrát to bolo v roku 2004 vo filme "Príbeh" "žraloka" (Shark Tale).
Myšlienku vytvoriť film dostal Michael Lachance, výkonný riaditeľ DreamWorks Animation. Prvotným nápadom bolo urobiť paródiu. John Stevenson, jeden z dvoch režisérov, však nesúhlasil s týmto výberom žánru. Namiesto toho odporučil komédiu wuxia.
Údajnou inšpiráciou bola akčná komédia bojových umení režiséra Stephena Chowa "Kung-fu mela" (Kung Fu Hustle) z roku 2004. Obaja režiséri chceli, aby film mal autentickú atmosféru z čínskeho prostredia s kung-fu prvkami. Návrhár výroby Raymond Zibach a výtvarník Tang Heng sa preto venovali výskumu čínskej kresby, sochárstva, architektúry a kung-fu filmov, aby mohli vytvoriť požadovaný charakter filmu. Zibach povedal, že najväčší vplyv na neho mali filmy ako "Hrdina" (Hero), "Klan lietajúcich dýk" (House of Flying Daggers) a "Tiger a drak" (Crouching Tiger, Hidden Dragon). Cieľ Stevensona bol "„vyrobiť dovtedy najlepší film z produkcie DreamWorks“". Na filme pracovali 4 roky.
Ručne nakreslená animačná sekvencia na začiatku filmu mala pripomínať čínsku bábkovú tieňovú hru. Začiatok filmu režírovala Jennifer Yuh Nelson a producentom bol James Baxter. Túto animačnú sekvenciu ocenila recenzentka "The New York Times" Manohla Dargis ako "„pozoruhodnú“" a "„vizuálne odlišnú od väčšiny dovtedy určujúcich amerických animácií“".
Iní recenzenti porovnávali začiatok filmu s evokatívnym štýlom v seriáli "Samuraj Jack (Samurai Jack)" od režiséra Genndy Tartakovského. Zvyšok filmu využíva modernú počítačovú animáciu, ktorá je postavená na jasných, nekonvenčných farbách na vyvolanie autentickej prírodnej čínskej scenérie. Na pozadí poslednej sekvencie so záverečnými titulkami sú aj ručne nakreslené znaky a statické maľby.
Spoločnosť DreamWorks používala počas natáčania filmu komplexnejšiu počítačovú animáciu než bola dovtedy používaná. Keď vedúca výroby odovzdala scenár inšpektorovi VFX Markusovi Manninenovi, údajne sa zasmiala a zaželala mu „veľa šťastia“.
Producentka Melissa Cobb povedala, že Po bol pôvodne „hlúpejší“, ale charakter postavy pozmenili po vypočutí pripomienok Jacka Blacka. Jack Black pracoval pri výrobe dabingu väčšinou „izolovane“. S Dustinom Hoffmanom strávili pri dabingu spolu jeden deň. Cobb povedala, že to pomohlo v časti, kde ich postavy sa postavia proti sebe. Lucy Liu uviedla, že keď sa zoznámila s projektom, mali už pre jej postavu umeleckú predlohu, ako aj krátku počítačovú video verziu toho, ako bude sama vyzerať, keď sa bude pohybovať.
Uvedenie.
Film mal svetovú premiéru vo štvrtok 15.mája 2008 na 61.ročníku Festival de Cannes, kde zožal veľký úspech. V USA mal premiéru v nedeľu 1.júna 2008 v AMC &amp; Regal Entertainment Group v Hollywoode, v Los Angeles, Kalifornii a v stredu 26.júna 2008 na Leicester Square v Londýne. Na Slovensku mal premiéru vo štvrtok 3.júla 2008 v Tatrafilme.
Home media.
Film Kung Fu Panda bol na DVD a Blu-ray uvedený do predaja v nedeľu 9. novembra 2008 a vo forme 3D Blu-ray v utorok 6. decembra 2011. Zdvojené DVD vydanie "Kung Fu Panda" obsahuje aj krátky animovaný film "(Secrets of the Furious Five)". V roku 2008 s 7 486 642 DVD nosičmi bol Kung Fu Panda štvrtým najpredávanejším filmom a zároveň najpredávanejším animovaným filmom tesne pred filmom "WALL-E" (7,413,548 kusov).
Ohlas a reakcia.
Rotten Tomatoes uviedol, že 87% zo 183 kritikov pozitívne prijalo film s priemerným hodnotením 7,2/10. Kľúčový konsenzus internetových stránok uvádza : "„Kung Fu Panda má v sebe známy odkaz, ale príjemná zmes humoru, rýchleho bojového umenia a farebnej animácie prináša atraktívnu letnú zábavu.“". Metacritic uviedol, že film mal priemerné skóre 73 zo 100 na základe 33 recenzií. Na CinemaScore hodnotenie filmu bolo A-.
Richard Corliss v magazíne Time pozitívne hodnotil film "Kung Fu Panda". Noviny The New York Times uviedli, že film "Kung Fu Panda" je „koncipovaný so srdcom".
Tom Charity zo CNN však kritizoval dej, ktorý mal byť "„zahmlený v rýchlom slede groteskného zmätku“". Peter Howell z The Toronto Star udelil filmu dva a pol hviezdičky z piatich za "„nedostatok príbehu"“, ktorý však "„často dokáže pobaviť, keď už nie úplne potešiť“".
Slovenská filmová databáza "Kinema" ohodnotila film ako najlepší z produkcie DreamWorks Animation za obdobie 20042008. Vyzdvihla to, že na rozdiel od predchádzajúci filmov ("Príbeh žraloka", "Madagaskar", "Za plotom") akceptuje a sleduje pravidlá aj iného žánru, keďže natočila film na podobnom princípe ako film "Shrek". Databáza "Kinema" ohodnotila film na 80% (od divákov dostal hodnotenie až 87%). Hodnotenie filmu Česko-Slovenskej filmovej databázy bolo na 75%.
Hudba k filmu.
Hudbu k filmu "Kung Fu Panda" skomponoval skladateľ Hans Zimmer ako u väčšiny animovaných filmov z produkcie DreamWorks. Zimmer navštívil Čínu, aby spoznal tunajšiu kultúru a Čínsky národný symfonický orchester (Chinese National Symphony Orchestra) ako súčasť svojej prípravy. Zvučka, ktorá sprevádza aj záverečné titulky filmu, tiež obsahuje čiastočne prepísanú verziu klasickej piesne "„Kung Fu Fighting“". Nahrali ju Cee-Lo Green a Jack Black. V niektorých verziách pieseň spieva juhokórejský spevák Rain. Zimmer bol pôvodne uvedený ako hlavný skladateľ hudby k filmu. Jeffrey Katzenberg z vedenia DreamWorks Animation však oznámil, že spoluautorom hudby k filmu bude aj John Powell. Bola to ich prvá spolupráca po ôsmich rokoch. Predtým spolupracovali v DreamWorks na animovanej komédii "El Dorádo" (The Road to El Dorado) a akčnom trileri "Mrazivá horúčava" (Chill Factor). Hudobný album vydal Interscope Records v utorok 3. júna 2008.
Voľné pokračovanie.
Manga.
Manga založená na filme bola v Japonsku uvedená v roku 2008 v septembrovom čísle časopisu Kerokero Ace. Textárom bol Hanten Okuma a ilustrátorom bol Takafumi Adachi.
Televízny seriál.
Televízny seriál "Kung-fu Panda" vysielaný na televíznej stanici Nickelodeon mal premiéru v pondelok 19.septembra 2011. Z pôvodného obsadenia boli vymenení iba herci Lucy Liu (Majsterka Zmija) a James Hong (Pán Ping).
Vianočný špeciál.
"Kung Fu Panda slávi sviatky" bol odvysielaný v stredu 24.novembra 2010 na stanici NBC.
Videohra.
Videohra nadväzujúca na film bola uvedená v utorok 3.júna 2008 vydavateľstvom videohier Activision. Objavila sa na PS3, Xbox 360, Wii, PS2, Nintendo DS a platforme PC. Dej videohry je rovnaký ako vo filme. Tai Lung stvárňuje bossa rôznych gangov v okolí Údolia mieru. Po má základné znalosti kung fu, ktoré je možné počas hry vylepšovať, aby porazil Tai Lunga. Hra získala prevažne pozitívne recenzie. Webová stránka Metacritic, ktorá hodnotí filmy a videohry, ohodnotila videohru na 76%. Od spoločnosti IGN Entertainment získala 7,5 bodu z 10. V roku 2009 videohra získala cenu Annie za najlepšiu animovanú videohru.
Súdne procesy.
V roku 2011 spisovateľ Terence Dunn zažaloval spoločnosť DreamWorks Animation, že mu ukradla námet na film "Kung Fu Panda". Dunn tvrdil, že DreamWorks Animation ukradla jeho myšlienku na „duchovného kung-fu pandu“, ktorú ponúkol na predaj v roku 2001 výkonnému riaditeľovi DreamWorks. Spoločnosť DreamWorks Animation poprela akékoľvek porušenie pravidiel a po dvojtýždňovom procese porotcovia rozhodli v prospech spoločnosti.
V roku 2011 bola proti štúdiu podaná ďalšia žaloba. Podal ju ilustrátor Jayme Gordon. Gordon vytvoril postavy pod názvom "Kung Fu Panda Power" , ktoré zaregistroval na Úrade pre autorské práva v USA v roku 2000. Túto koncepčnú prácu ponúkol na predaj spoločnosti Disney, kde pracoval Jeffrey Katzenberg, ktorý neskôr opustil Disney a v roku 1994 vytvoril DreamWorks Animation. Gordon stiahol svoj nárok tesne pred začiatkom súdneho konania. Dňa 20. decembra 2015 federálni prokurátori obvinili Gordona zo štyroch bodov v podvodoch spáchaných pomocou elektronickej komunikácie a z troch bodov krivej výpovede pod prísahou za to, že údajne nakreslil a antedatoval výkresy, aby podporil svoje tvrdenia v súdnom spore a za údajné kopírovanie niektorých kresieb z farebnej knihy "Leví Kráľ (Lion King)". 18. novembra 2016 bol Gordon uznaný vinným za podvod v elektronickej komunikácii a krivú prísahu s možnosťou odsúdenia až na 25 rokov väzenia.
V máji 2017 Jayme Gordon bol odsúdený na dva roky väzenia a povinnosť zaplatiť spoločnosti DreamWorks Animation 3 milióny USD ako náhradu vzniknutých škôd.

</doc>
<doc id="651672" url="https://sk.wikipedia.org/wiki?curid=651672" title="Podesta">
Podesta

Podesta môže byť:

</doc>
<doc id="651683" url="https://sk.wikipedia.org/wiki?curid=651683" title="České preklady Biblie">
České preklady Biblie

České preklady Biblie sú preklady textu biblických kníh do českého jazyka. Preklady mali význam náboženský, pre poznanie základnej posvätnej knihy kresťanstva zo strany širšieho českého obyvateľstva. Vzhľadom na rozsah a náročnosť úlohy však tiež odráža kultúrnu a jazykovú úroveň svojej doby a zároveň tieto preklady ovplyvňovali aj kultúrnu sféru.
Najstaršie preklady biblických textov na českom, respektíve moravskom území sú preklady do staroslovienčiny súvisiace s cyrilometodskou misiou v 9. storočí. V nasledujúcich storočiach sa vďaka západnej, latinskej liturgii a obmedzenej gramotnosti české preklady obmedzujú na útržky (glosy) alebo určité časti (Žaltár). Prvý preklad celej Biblie z latinskej "Vulgáty" vznikol okolo roku 1360, ďalšie dva preklady (redakcie) nasledovali ešte do začiatku husitstva, ktoré ovplyvnila práve aj laickú znalosť Biblie. Ďalšie redakcie vznikajú po období husitsva, keď ako jedna z prvých národných prekladov vychádza ("Pražská Biblia", 1488), ktorá bola aj vytlačená.
Prvý český preklad z pôvodných jazykov (z hebrejčiny, aramejčiny a gréčtiny) vznikol v prostredí Jednoty bratskej v druhej polovici 16. storočia a je známy ako "Kralická Biblia". Tento text je významný tak z hľadiska kvality prekladu - aj v medzinárodnom meradle, ako aj pre svoju kvalitu a vplyv humanistickej češtine. Z dôvodu rekatolizácie bola po roku 1613 vydávaná už iba v exile, pre potreby českých čitateľov vznikol barokový katolícky preklad, "Svätováclavská Biblia".
Nové impulzy prináša od 19. storočia národné obrodenie a rozvoj vedeckého skúmania širších súvislostí (biblistiky). Vzniká tak rad moderných prekladov Biblie, z ktorých najvýznamnejším je "Český ekumenický preklad" (1961-1979), ktorý vznikol spoluprácou protestantov s katolíckou cirkvou.
Svedkovia Jehovovi používajú vlastný "Preklad nového sveta".
Predlohy a čeština.
Preklady do staroslovienčiny a neskôr do češtiny sa vytvárali od okamihu, keď sa na územie Čiech a Moravy prišlo kresťanstvo a s ním aj Písmo. Až na výnimku, ktorou je "Kralická Biblia", boli všetky staročeské preklady Biblie vytvorené na základe nepôvodných textov (hebrejských, aramejských a gréckych), ale na základe latinskej Vulgáty, lebo tá bola oficiálne používaným textom katolíckej cirkvi od čias, keď prenikla na Západ, a keď prerušila kontakty s gréckym Východom.
Preklady Biblie boli veľmi dôležité pre vývoj českého spisovného jazyka, pretože predstavovali "vznešené použitia jazyka" pre posvätný text. Vďaka prekladom sa vytvoril a ustálil aj písaný český jazyk a zo sporov o formu jazyka používaného v biblických prekladoch vznikli aj prvé české gramatiky (napr. "Gramatika česká (1553)").
Stredoveké preklady.
Prvé zlomkové preklady.
Najstaršie zachované české preklady nie sú celé Biblie, ale preklady rôznych úryvkov. Z 11. a 12. storočia pochádzajú tzv. "Staročeské glosy", teda glosy doplnenia medzi riadkami latinskej Biblie, ktoré sa v prípade tzv. Viedenských glos ešte prelínajú s cirkevnou slovienčinou. Prvé súvislé preklady biblických textov (evanjelií a žalmov) vznikali v 13. a 14. storočí, zvlášť v ženských kláštoroch, kde bola znalosť latinčiny obmedzená, a kde teda bola potreba porozumeniu textu v materskom jazyku väčšia.
Zachované žaltáre z tohto obdobia pochádzajú z dvoch prekladových verzií. Prvý (druhá polovica 13. storočia) je dosvedčený v neskorších textoch Wittemberského žaltára alebo v glosách tzv. Glosovaného žaltára. Objavuje sa aj v Drážďanskej Biblii. Druhá prekladová verzia (polovica 14. storočia) je snahou opraviť a vylepšiť verziu prvej; je doslovnejšia, bohatšia na českej neologizmy, vyznačuje sa aj väčšou snahou o poetickosť. Text sa zachoval napr. v Klementínskom žaltári.
Prvý nám známy preklad evanjelií pochádza pravdepodobne z Břevnova z prelomu 13. a 14. storočia. Zachoval sa v zlomkoch a vznikol v polovici 14. storočia.
Prvá staročeská redakcia.
Najstarším známym (nezachovaným) prekladom celej Biblie je tzv. Leskovecko-drážďanská Biblia z obdobia okolo roku 1360. Rovnakú verziu prekladu nájdeme aj v Olomouckej Biblii a v Litoměřicko-třeboňskej Biblii. Okrem týchto úplných verzií prekladu sa nám od prvej redakcie zachovala u evanjelií v Čtenie zimnieho času (60. roky 14. storočia), V Prorokoch kutnohorských alebo Rajhradských glosách. Do prvej redakcie sa radí aj Matúšovo evanjelium s homíliami.
Preklad bol vytvorený dvomi prekladateľmi alebo skupinami prekladateľov. Jeden pochádzal zrejme z Břevnova, druhým bol inak neznámy pražský dominikán, autor okrem iného aj Života Krista Pána a staročeského pasionálu. Aj tento preklad, podobne ako preklady predchádzajúce, vznikol pre potreby ženského kláštora. Na to ukazuje okrem iného napríklad aj zmierňovanie popisu násilných a sexuálnych scén v biblickom texte. Preklad začal vznikať pravdepodobne pred rokom 1357, jeho predlohou bola Vulgáta parížskeho typu.
Táto redakcia mala veľký vplyv aj na mimočeské slovanské preklady, najmä na poľský. Jeho znalosť sa odráža napr. v poľskom žaltári Jadwigy. Verziu evanjelií tejto redakcie nájdeme aj v latinsko-nemecko-českom evanjeliári kráľovnej Anny Českej (sestry Václava IV., ktorá bola vydatá do Anglicka, kam si so sebou svoj exemplár odviezla).
V Biblii tejto redakcie nebola zvyčajne pripojené žiadne prológy s výnimkou Knihy Genesis, pred Matoušovým evanjeliom, všeobecného prológu k novozmluvným listom a obsahom Pavlových listov. Prvýkrát sa preklad prológov objavuje v Litoměřicko-treboňskej Biblii.
Druhá staročeská redakcia.
Začiatkom 15. storočia došlo k závažnej revízii prvého prekladu Biblie, čím sa objavuje tzv. "2. staročeská redakcia". Zrevidovaný bol čiastočne Starý zákon (od kníh Kráľovských ďalej) a celý Nový zákon. Poučné knihy boli pôvodne uvedené ďalej. Do tejto skupiny patria nasledujúce Biblie: Boskovická Biblia (najstaršia, s novým diakritickým pravopisom), Bočkova Biblia, jednozväzková Litoměřická Biblia, Hlaholská Biblia, Moskovská Biblia, Mlynářčina Bible, Duchkova Biblia a ďalšie. Prvé náznaky a časti sa však objavujú už v Olomouckej Biblii (epištoly a Skutky apoštolov). Fonetika zostala zachovaná, z jazykového hľadiska došlo k čiastočnému ústupu aoristov a imperfekta. Zmeny nastali aj v syntaxe a lexike.
Žaltár (celkovo už tretí staročeský preklad) druhej redakcie sa premietol opäť do poľštiny vo Floriánskom Žaltári.
Medzi Bibliami druhej redakcie je možné rozlíšiť tri fázy:
Tretia staročeská redakcia.
Tretia redakcia staročeského textu bola vytvorená pre potrebu pretlmočenia textu Starého zákona. Ide o úplný nový preklad Starého zákona a o revíziu druhej redakcie prekladu Nového zákona. Táto redakcia začala vznikať v okolí Jána Husa okolo roku 1410. Preklad je založený na opravenom texte Vulgáty parížskeho typu. Preklad je dielom jediného autora, vykazuje jednotnú terminológiu. Prekladateľ obmedzil aoristy, jeho dielo vykazuje značné množstvo latinizmov a germanizmov. Dochádza k vypúšťaniu pomocného slovesa u tretích osôb préterita.
Najstarším známym použitím tejto redakcie v preklade je Husova Postilla nedeľná (1413), kde ju Hus kombinuje s druhou redakciou. Tretia redakcia prenikala často formou glos. V rámci tejto redakcie vznikli Padeřova Biblia, Nymburská Biblia a ďalšie.
Štvrtá staročeská redakcia.
Štvrtá a posledná staročeská redakcia vznikla za obdobia Jiřího z Poděbrad alebo Vladislava Jagelovského, niekedy v 80. rokoch 15. storočia. Tento český text bol zhotovený pre prvé české tlačené Biblie. Prvá česká biblická tlač, ktorá vyšla len 20 rokov po prvom latinskom tlačenom vydaní (Mazarinova Biblia), bol Dlabačov Nový zákon (pred rokom 1487) a český Žaltár. Prvé tlačené české Biblie sú Pražská Biblia, Kutnohorská Biblia, prvou v zahraničí tlačenou českou Bibliou bola Benátska Biblia, 2 Severýnova Biblia, Norimberská Biblia, 5 Melantrichova Biblia alebo Veleslavínova Biblia. Objavuje sa aj Klaudyánov Nový zákon (1518), ktorý je významný tým, že ako bratská tlač otvára dlhoročnú polemiku o biblický sloh a pravopis.
V tlačení Biblie v národnom jazyku je čeština významná, lebo spolu s francúzštinou a nemčinou sú to jediné národné jazyky, v ktorých vyšla biblia tlačou ešte pred rokom 1501.
Táto redakcia je skôr revíziou redakcie tretej, používa aj niektoré prvky z prvých dvoch redakcií. Preklad je nejednotný, dielom viacerých autorov, viac dbá na zrozumiteľnosť než na presnosť (oproti 3. redakcii).
Novoveké preklady.
Prvým samostatným prekladom, dokonca z pôvodných biblických jazykov, bol Blahoslavov Nový zákon (preložený z latinčiny s prihliadnutím k gréckemu textu) a následná Kralická Biblia (1579-1588). Čiastočne konkurenčné bolo katolícke (jezuitské) vydanie nového českého prekladu, Svätováclavská Biblia (1677-1715). Táto Biblia bola oficiálou bibliou používanou odvtedy v česky hovoriacich krajinách Rakúskej monarchie. Jej 3. ľudové vydanie (na podnet Márie Terézie) sa nazýva Cisárska Biblia (1778-1780), 4. vydanie ilustrované významnými svetovými maliarmi, Zlatá biblia (1884-1894).
Moderné preklady.
Ďalšie preklady už boli tvorené na základe pôvodných biblických jazykov (alebo aspoň s prihliadnutím k nim) a radia sa medzi moderné české preklady Biblie. Pochádzajú z 20. a začiatku 21. storočia. Z nich najvýznamnejším je Český ekumenický preklad, ktorý začal vychádzať v roku 1968, ale celý vyšiel až v roku 1979.

</doc>
<doc id="651699" url="https://sk.wikipedia.org/wiki?curid=651699" title="Železničná stanica Veľké Bielice">
Železničná stanica Veľké Bielice

Železničná stanica Veľké Bielice je železničná stanica v Partizánskom, v mestskej časti Veľké Bielice. Leží na trati Nové Zámky – Prievidza.
Stanica obsahuje 4 dopravné a 2 manipulačné koľaje. Stanica bola otvorená v roku 1884, 12 rokov bola konečnou stanicou. 
Stanica neponúka predaj lístkov.

</doc>
<doc id="651700" url="https://sk.wikipedia.org/wiki?curid=651700" title="Vlajka Jaroslavlianskej oblasti">
Vlajka Jaroslavlianskej oblasti

Vlajka Jaroslavlianskej oblasti je jeden zo symbolov oblasti. Vlajka bola prijatá 27. februára 2001 a zároveň zapísaná do štátneho heraldického registra Ruskej federácie s pridelením registračného čísla 848 (NHR: 848). 
Opis vlajky.
Vlajka Jaroslavlianskej oblasti má tvar obdĺžnika. Jej pozadie je žlté a uprostred vlajky sa nachádza čierny medveď, ktorý má ľavú labu zdvihnutú do vzduchu, zatiaľčo v pravej drží červeno-sivú halapartňu, ktorú si opiera si o ľavé plece. 
Medveď je symbolom Jaroslavlianskej oblasti od 12. storočia, keď podľa legendy Jaroslav I. zabil medveďa, ktorý ho napadol. 
Šírka vlajky je v pomere 2:3. 

</doc>
<doc id="651701" url="https://sk.wikipedia.org/wiki?curid=651701" title="Tippi Hedrenová">
Tippi Hedrenová

Nathalie Kay „Tippi“ Hedren (* 19. január 1930, New Ulm, Minnesota, USA) je americká herečka a modelka. Známa je z filmov "Vtáci" (1963) a "Marnie" (1964), ktoré režíroval Alfred Hitchcock.
Detstvo a mladosť.
Tippi Hedren sa narodila ako Nathalie Kay Hedrenová 19. januára 1930 v New Ulm v Minnesote. Jej starí rodičia boli švédski prisťahovalci, zatiaľ čo jej matka bola nemeckého a nórskeho pôvodu. Jej otec prevádzkoval malý obchod v Lafayette v Minnesote a dal jej prezývku „Tippi“. Má staršiu sestru, Patriciu.
Kariéra.
Od svojich šestnástich rokov sa venovala aktívne modelingu. V roku 1961 ju kontaktoval jeden z agentov Alfreda Hitchcocka, ktorý ju chcel obsadiť do hlavnej úlohy vo filme "Birds" z roku 1963. Hitchcock sa od tej doby stal jej učiteľom drámy a poskytol jej vzdelanie vo filmovej tvorbe, keď sa zúčastnila mnohých produkčných stretnutí a konferencií. Ako sama neskôr uviedla, vďaka Hitchcockovi sa naučila za tri roky to, čo ostatným trvá sa naučiť aj pätnásť rokov. Po zhliadnutí filmu dostal Hedrenovej herecký výkon pozitívne hodnotenie. Hedrenová získala v roku 1963 cenu Zlatý glóbus za novú hviezdu roka, spoločne s Elke Sommersovou a Ursulou Andressovou.
Hitchcock si tiež pochvaľoval výkon Hedrenovej a preto jej o rok neskôr ponúkol hlavnú úlohu v thrilleri "Marnie". Rolu prijala, ale za svoj herecký výkon vo filme Marnie získala menej pozitívnych recenzií a ocenení.
V roku 1967 sa objavila vo filme, ktorý režíroval Charlie Chaplin. Vo filme "A Countess from Hong Kong" hrala po boku Sophie Loren a Marlona Branda.
Postupom rokov sa Hedrenová objavovala skôr v nízkorozpočtových televíznych a filmových úlohách. V roku 1982 hrala spoločne s hercom Lesliem Nielsenom vo filme "Foxfire Light". V roku 1990 hrala menšiu úlohu bohatej vdovy, na ktorú mal zálusk Michael Keaton, vo filme "Pacific Heights".
V roku 1994 sa Hedrenová objavila v pokračovaní "The Birds II: Land's End", zmenou bolo to, že si nezahrala rovnakú úlohu ako v originálnej časti.
V roku 1996 hrala v satirickej dráme "Citizen Ruth" s Laurou Dernovou. V roku 1998 si zahrala spolu s Billy Zaneom a Christinou Ricciovou vo filme "I Woke Up Early the Day I Died". Po zhliadnutí filmu Hedrenová film označila za neuveriteľný a že jej robí obrovskú radosť to, že sa tento film nachádza v jej filmografií.
V roku 2012 vyšiel film "The Girl", ktorý hovoril o spolupráci Hitchcocka a Hedrenovej, ktorú vo filme stvárnila herečka Sienna Miller. Hedrenová sa k tomuto projektu vyjadrila, že mala zmiešané pocity, keď sa dozvedela že sa o nej bude natáčať film. Po zhliadnutí filmu sa vyjadrila, že by nestačilo 90 minút na to aby niekto sa pokúsil zobraziť spoluprácu s Hitchcockom. Vo filme boli znázornené aj Hitchcockové sexuálne narážky na Hedrenovú, ktoré herečka Kim Novak (spolupracovala s Hitchcockom vo filme Vertigo) poprela a uviedla, že nikdy nevidela, že by k nejakej herečke mal sexuálne narážky. 
Súkromný život.
V roku 1952 sa Hedrenová vydala za Petera Griffitha, s ktorým má dcéru Melanie Griffith, ktorá je tiež herečkou. V roku 1961 sa rozviedli. O tri roky neskôr, sa Hedrenová vydala druhý krát, za Noela Marshalla, s ktorým sa v roku 1982 rozviedla. V roku 1985 sa vydala tretí krát, za Luisa Barrenechea. Manželstvo im vydržalo desať rokov.
Hedrenová dlho trpela silný bolesťami hlavy kvôli ktorým nemohla prijať niekoľko filmových projektov. Tento zdravotný problém neskôr pomocou lekárov vyriešila a prijala jednu z úloh vo "Fashion House". Zatiaľ čo skúšala scénu, padol na ňu zo stropu galón vody a bolesti hlavy sa vrátili.
Je tiež silnou aktivistkou za práva zvierat. Od roku 2002 vypomáhala na jednej z veterinárnej kliník. Tiež sa stará o niekoľko levov a tigrov pričom jej pomáha aj jej vnučka Dakota Johnson.

</doc>
<doc id="651704" url="https://sk.wikipedia.org/wiki?curid=651704" title="Sienna Millerová">
Sienna Millerová

Sienna Rose Diana Miller (* 28. december 1981, New York, New York, USA) je americká herečka. 
Detstvo a mladosť.
Millerová sa narodila v New Yorku v Spojených štátoch, ale keď mala osemnásť mesiacov sa s rodinou presťahovala do Anglicka. Jej matka, Josephine, pochádza z Juhoafrickej republiky a jej otec, Edwin Miller, je americký bankár, ktorý sa stal obchodníkom s čínskym umením. Millerová má sestru Savannah a dvoch nevlastných bratov, Charlesa a Stephena. Jej rodičia sa rozviedli v roku 1987 a Millerová sa presťahovala do Parsons Green v Londýne spoločne so svojou matkou. Millerová navštevovala Heathfield School, internátnu školu v Ascote v Berkshire, kde tiež hrala a hrávala Lacrosse. Po maturite pôsobila ako modelka pre nemeckú reklamu pre soda-pop. S peniazmi, ktoré zarobila, sa presťahovala do New Yorku a zapísala sa na trojmesačný kurz do divadelného a filmového inštitútu Lee Strasberg. 
Kariéra.
Od roku 2000 si zahrala v niekoľkých filmoch. Zlom prišiel až v roku 2004 vo filme "Alfie", kde hrala spoločne s Judeom Lawom a Susan Sarandon. Neskôr hrala v thrilleri "Layer Cake", spolu s Danielom Craigom. Millerová v roku 2005 hrala spisovateľku ilegálnych feministických kníh o Giacomovi Casanovi, ktorého vo filme stvárnil Heath Ledger, vo filme "Casanova". 
V roku 2006 prijala úlohu Edie Sedgwick v životopisnom filme "Factory Girl". V roku 2008 hrala po boku Keiry Knightley a Cilliana Murphyho v životopisnej dráme "The Edge of Love". Film získal zmiešané recenzie. Millerová za svoj herecký výkon bola nominovaná na cenu BAFTA v kategórií najlepšia herečka v miniseriály alebo TV filme. 
V roku 2007 vyšiel film "Stardust", na ktorom pracovala spoločne s Claire Danes, Michelle Pffeifer a Henrym Cavillom. 
V roku 2012 hrala vo filme "The Girl", kde hrala herečku Tippi Hedren, múzu režiséra Alfreda Hitchcocka. Počas natáčania bola Millerová tehotná a niekoľko krát sa kontaktovala s Hedrenovou aby svoju úlohu vedela lepšie zahrať. Kritici sa zhodli, že na herecké stvárnenie Hedrenovej, bola Millerová tou najlepšou voľbou. Za túto úlohu získala nomináciu na cenu BAFTA a tiež nomináciu na cenu Zlatý glóbus. 
V roku 2014 hrala po boku Bradleyho Coopera vo filme "American Sniper". Kvôli filmu si Millerová prefarbila vlasy na čierno. O rok neskôr stvárnila jednu z úloh vo filme "Unfinished Business". V rovnakom roku si zahrala znovu vedľa Bradleyho Coopera, v komédií "The Chef". 
V roku 2019 hrala vo filme "21 Bridges". Jej úloha bola inšpirovaná rolou Edie Falcovej v televíznom seriály "The Sopranos". Od roku 2019 pôsobí v seriály "The Loudest Voice", kde hrá manželku Russella Crowea. 
Súkromný život.
Na Štedrý deň roku 2004 sa Millerová zasnúbila so svojím hereckým kolegom Judeom Lawom. V novembri 2006 sa rozišli. V decembri 2009 spolu znovu začali chodiť a trávili Vianoce spoločne na Barbadose spolu s tromi náhradnými deťmi. Vo februári 2011 oznámili znovu rozchod. 
Od roku 2011 do roku 2015 Millerová chodila s hercom Tomom Sturridgeom, s ktorým má dcéru, Marlowe Ottoline Layng Sturridge, narodenú 7. júla 2012. 
V máji 2011 dostala Millerová od spoločnosti News of World náhradu škody vo výške 100 000 GBP, keď novinári pripustili, že sa dostali do telefónu. 
Charita.
Millerová je veľvyslankyňou Medzinárodného zdravotníckeho zboru. V apríli 2009 spolu s nimi odcestovala do Konžskej demokratickej republiky v ktorej viedla blog o svojich skúsenostiach. Po zemetrasení na Haiti v roku 2010 navštívila ich krajinu kde poskytla pomoc ľudom ktorý prišli o domov. Spolupracuje tiež s Global Cool.
Je tiež ambasádorkou Nadácie Starlight Children Foundation, ktorá pracuje s vážne chorými deťmi a ich rodičmi. Od 1. júla 2007 sa Millerová zúčastnila vystúpenia na koncerte pre princeznú Dianu, ktorý sa konal na štadióne Wembley v Londýne, aby oslávila život princeznej takmer 10 rokov po jej smrti. Výťažok z koncertu smeroval do charitnej organizácie Diana, ako aj do charitatívnych organizácií, ktorých patrónmi sú jej synovia kniežatá Wiliam a Harry. 

</doc>
<doc id="651705" url="https://sk.wikipedia.org/wiki?curid=651705" title="Erick Davis">
Erick Davis



</doc>
<doc id="651706" url="https://sk.wikipedia.org/wiki?curid=651706" title="Sienna Miller">
Sienna Miller



</doc>
<doc id="651707" url="https://sk.wikipedia.org/wiki?curid=651707" title="Tippi Hedren">
Tippi Hedren



</doc>
<doc id="651709" url="https://sk.wikipedia.org/wiki?curid=651709" title="Londýnska dohoda o stíhaní a potrestaní hlavných vojnových zločincov Osi">
Londýnska dohoda o stíhaní a potrestaní hlavných vojnových zločincov Osi

Londýnska dohoda o stíhaní a potrestaní hlavných vojnových zločincov Osi (zvyčajne označovaná ako Norimberská charta alebo Londýnska charta) je medzinárodná zmluva Spojených štátov, Spojeného kráľovstva, Francúzska a Sovietskeho zväzu (a Európskej poradnej komisie ("European Advisory Commission")), ktorá bola podpísaná 8. augusta 1945. Podľa Moskovskej deklarácie rozhodli o potrestaní vojnových zločincov. 
Obsah zmluvy.
Na zasadnutí sa stanovili tri kategórie zločinov:

</doc>
<doc id="651710" url="https://sk.wikipedia.org/wiki?curid=651710" title="Vtáci (film)">
Vtáci (film)

The Birds je americký hororový thriller z roku 1963, ktorý produkoval a režíroval Alfred Hitchcock. Je natočený podľa novely Daphne du Maurier z roku 1952 a zameriava sa na sériu náhlych a nevysvetlených násilných vtáčích útokov na obyvateľov mestečka Bodega Bay v Kalifornii v priebehu niekoľkých dní.
Vo filme hrajú Rod Taylor, Tippi Hedren, Jessica Tandy, Suzanne Pleshette a Veronica Cartwright. Scenár napísal Evan Hunter. Hitchcock žiadal od Huntera, aby dopísal nové postavy a postavy všeobecne viac prepracoval.
V roku 2016 bol film uložený do knižnice kongresu Spojených štátov ako kultúrne, historicky a estetický významný. 

</doc>
<doc id="651713" url="https://sk.wikipedia.org/wiki?curid=651713" title="Marnie (film)">
Marnie (film)

Marnie je americký psychologický thrillerový film z roku 1964, ktorý režíroval Alfred Hitchcock. Scenár napísal Jay Presson Allen a bol založený podľa románu s rovnakým menom od Winstona Grahama z roku 1961. Hlavné úlohy stvárnili Tippi Hedren a Sean Connery.
Hudbu k filmu zložil Bernard Herrmann. Film "Marnie" je označený ako posledný na ktorom spoločne pracoval Hitchcock s kameramanom Robertom Burksom a redaktorom Georgom Tomasinim.
Dej filmu sa týka ženy menom Marnie (Hedren) ktorá ma psychické problémy a jej muža (Connery) ktorý sa ju snaží vyliečiť a zachrániť. 

</doc>
<doc id="651714" url="https://sk.wikipedia.org/wiki?curid=651714" title="Vera Milesová">
Vera Milesová

Vera June Milesová (neprechýlene Vera June Miles), rodená Ralstonová (neprechýlene Ralston; * 23. august 1930, Boise City, Oklahoma, USA), je americká herečka. Známa sa stala vďaka filmom "The Wrong Man" (1956) a "Psycho" (1960), ktoré režíroval Alfred Hitchcock. V roku 1995 ukončila svoju hereckú kariéru.
Detstvo a mladosť.
Milesová sa narodila v Boise City v Oklahome, ale vyrastala v meste Wichita v Kansase. V roku 1948 vyhrala súťaž Miss Kansas.
Kariéra.
Od roku 1950 sa začala objavovať v televízii. V roku 1951 hrala spoločne s Janet Leigh v muzikáli "Two Tickets to Broadway". Bola veľmi obľúbená herečka a niektorí producenti ju museli presviedčať aby hrala v ich filmoch. V roku 1956 ju kontaktoval Alfred Hitchcock s tým, že by s ňou chcel spolupracovať. Milesová súhlasila a hrala emočne nevyrovnanú manželku Henryho Fonda vo filme "The Wrong Man". V roku 1958 mala hrať hlavnú ženskú rolu vo filme "Vertigo", ale kvôli tehotenstvu ju nahradila herečka Kim Novak. Médiá a tlač ju nazývali ako Hitchcockovu náhradu za Grace Kelly. O pár rokov neskôr bola Milesová obsadená do ďalšieho filmu, ktorý režíroval Hitchcock a tým bol film "Psycho" z roku 1960.
V roku 1983 si Milesová zopakovala úlohu Lily Craneovej vo filme "Psycho II", pričom sa v pokračovaní zapojil do natáčania aj Anthony Perkins. Milesová a Perkins boli jedinými hercami z pôvodného filmu, ktorí sa objavili v druhej časti. Postupom rokov sa začala objavovať tiež v televíznych seriáloch ako napríklad "Murder, She Wrote", kde hrala v troch epizódach v rokoch 1985, 1990 a 1991. V roku 1995 zastavila svoju hereckú kariéru. Posledný film, na ktorom pracovala, bol "Separate Lives," po boku Lindy Hamilton a Johna Belushiho.
Súkromný život.
Milesová bola štyri krát vydatá. Po jej prvom manželovi, ktorým bol Bob Miles, používala priezvisko. Má štyri deti a je mormonka. Milesová je republikánka a počas prezidentských volieb v roku 1956 znovuzvolenú kampaň Dwighta Eisenhowera. V súčasnosti žije v Palm Desert v Kalifornií a neposkytuje rozhovory ani verejné vystúpenia. Niekoľko krát prehlásila, že ju veľmi hnevalo, ako ju ľudia stále spájajú s postavou Lili Craneovej z filmu "Psycho" a že nevedia oceniť jej iné filmy.
V roku 2012 ju hrala herečka Jessica Biel v životopisnom filme o natáčaní hororu Psycho, s názvom "Hitchcock".

</doc>
<doc id="651715" url="https://sk.wikipedia.org/wiki?curid=651715" title="Vera Miles">
Vera Miles



</doc>
<doc id="651717" url="https://sk.wikipedia.org/wiki?curid=651717" title="Piper Laurie">
Piper Laurie

Piper Laurie, vlastným menom Rosetta Jacobsová (* 22. január 1932, Detroit, USA – † 14. október 2023, Los Angeles, USA) bola americká herečka. Bola tri krát nominovaná na Academy Awards. Známa sa stala vďaka úlohe Margaret Whiteovej z filmu "Carrie" z roku 1976.
Detstvo a mladosť.
Narodila sa ako Rosetta Jacobs. Jej starí rodičia z otcovej strany boli židovskí prisťahovalci z Poľska a z matkinej strany mala pôvod v Rusku. Má sestru Sherrye.
Kariéra.
V roku 1949 podpísala zmluvu s Universal Studios a zmenila svoje meno na Piper Laurie, ktoré odvtedy používa.
V roku 1961 spolupracovala s Paulom Newmanom vo filme "The Hustler". Za svoj herecký výkon získala svoju prvú nomináciu na Oscara za najlepšiu herečku. Po filme "The Hustler" nemala filmové ponuky a preto sa presťahovala do New Yorku.
V roku 1976 hrala fanatickú matku Margaret White vo filme "Carrie". Za tento film získala svoju druhú nomináciu na Oscara a obnovila svoju filmovú kariéru. Jej kolegyňa Sissy Spacek, ktorá si s ňou zahrala vo filme si veľmi pochvaľovala jej herecký talent a všestrannosť.
V roku 1981 sa presťahovala do Kalifornie. Tretiu nomináciu na Oscara získala za stvárnenie úlohy vo filme "Children of Lesser God" z roku 1986. V tom istom roku získala cenu Emmy za svoj herecký výkon v televíznom filme "Hallmark Hall of Fame".
V rokoch 19901991 hrala postavu Catherine Martell v televíznom seriáli Davida Lyncha "Twin Peaks". V roku 1998 hrala jednu z vedľajších úloh sci-fi thrilleru "Faculty" po boku mladých hercov Jordana Brewsterová, Josh Hartnett, Clea DuVall či Elijah Wood.
V roku 2006 hrala matku Toni Collette v dramatickom filme "Mŕtve dievča".
Súkromný život.
V roku 1962 sa vydala za Joeua Morgensterna. Žili spolu v New Yorku. V roku 1971 si adoptovali dcéru Anne Grace Morgenstern. V roku 1982 sa manželia rozviedli, potom sa presťahovala do Hollywoodu a pokračovala v práci vo filmoch a televízii. V roku 2000 získala v Kórei cenu Ducha nádeje za službu počas kórejskej vojny. Bola aj sochárkou pracujúcou s mramorom a hlinou a svoje práce aj vystavovala.
Úmrtie.
Piper Laurie zomrela 14. októbra 2023, vo veku 91 rokov. 

</doc>
<doc id="651723" url="https://sk.wikipedia.org/wiki?curid=651723" title="Pavel Honzek">
Pavel Honzek

Generálporučík Ing. Pavel Honzek (* 21. jún 1947, Jaroslavice† 7. jún 2020, Trenčín) bol česko-slovenský generál, bývalý zástupca náčelníka generálneho štábu Armády Slovenskej republiky.
Život.
Roku 1965 ukončil Vojenskú školu Jana Žižku z Trocnova v Bratislave. Vyššie vojenské učilište trojnásobného hrdinu ČSSR a hrdinu ZSSR armádneho generála L. Svobodu vo Vyškove na Morave absolvoval roku 1968 a Vojenskú akadémiu M. V. Frunzeho v Moskve v roku 1979. Vojakom z povolania, sa stal v roku 1968 pričom získal hodnosť poručíka. V rokoch 1984 až 1987 bol na štúdiu vo Vojenskej akadémii Generálneho štábu Ozbrojených síl ZSSR K. J. Vorošilova v Moskve. Po skončení štúdia ho ustanovili za veliteľa 13. tankovej divízie v posádke Topoľčany. Predtým vykonával rôzne vojenské veliteľské funkcie na úrovni čaty, rota a prápor, pluk a divízia. Od roku 1989 pôsobil vo funkcii náčelníka oddelenia bojovej prípravy – zástupca veliteľa Východného vojenského okruhu v Trenčíne. Dňa 1.5. 1990 ho prezident ČSFR vymenoval do prvej generálskej hodnosti generálmajor. Po vymenovaní zastával funkciu náčelníka štábu – 1. zástupcu veliteľa VVO. V roku 1990 absolvoval štúdium NATO v Defence College v Ríme a následne bol poverený dočasným výkonom funkcie veliteľa Vojenského veliteľstva Východ.
Po zániku čs. federálnej armády pokračoval v služobnom pomere vojaka z povolania v Armáde Slovenskej republiky (ASR). Svoju vojenskú kariéru ukončil 30.12.1999 vo funkcii náčelníka správy personálneho manažmentu GŠ ASR v Trenčíne. Ovládal ruský a anglický jazyk. Bol ženatý, otec dvoch synov.
Zomrel 7. júna 2020 v Trenčíne.
Miesta vojenského pôsobenia.
Bratislava, Levice, Topoľčany, Martin, Trenčín, Milovice , Vyškov, Moskva, Rím.
Niektoré udelené medaily.
Za službu vlasti – 1975, Za zásluhy o obranu vlasti – 1980, Rad červenej hviezdy – 1989, Za zásluhy o československú ľudovú armádu – 1989, Pamätná medaila maršala Žukova – 1998, Pamätná medaila ministra obrany SR – 2008, Pamätná medaila generála Jána Goliána - 2009, Záslužný kríž generála Rudolfa Viesta I. st. – 2013.

</doc>
<doc id="651727" url="https://sk.wikipedia.org/wiki?curid=651727" title="Mŕtve dievča">
Mŕtve dievča

Mŕtve dievča je americký dramatický thriller z roku 2006. Film režírovala Karen Moncrieff a bol nominovaný na niekoľko nezávislých ocenení za rok 2007. Príbeh je o príbeh smrti mladej ženy a ľudí spojených s jej vraždou. 
Vo filme hrajú Toni Collette, Mary Beth Ruth, Marcia Gay Harden, Brittany Murphy, Rose Byrne, Piper Laurie a iní. 

</doc>
<doc id="651728" url="https://sk.wikipedia.org/wiki?curid=651728" title="Ԧ">
Ԧ

Ԧ (minuskula ԧ) je písmeno cyriliky. Používa sa v jednom z troch zápisov tátčiny a juhurčiny. Ide o variant písmena Һ. Minuskula písmena je podobná minuskule písmena Ⱨ v latinke, ktoré bolo navrhnuté pre zápis ujgurčiny latinkou.

</doc>
<doc id="651729" url="https://sk.wikipedia.org/wiki?curid=651729" title="Londýnska zmluva (1358)">
Londýnska zmluva (1358)

Londýnska zmluva z roku 1358 (ang. "Treaty of London"), tiež známa ako prvá Londýnska zmluva bola podpísaná počas Storočnej vojny, ktorá prebiehala medzi Anglickom a Francúzskom.
Predohra.
Anglický kráľ Eduard III. v roku 1356 zvíťazil nad Francúzmi v bitke pri Poitiers. Počas bitky sa Jánovi III., pánovi Buchu, podarilo uniesť francúzskeho kráľa, Jána II., a niekoľkých jeho šľachticov. Na žiadosť pápeža Inocenta VI. sa v Londýne usporiadalo 13. marca 1357 rokovanie. Eduard III. nechal priniesť Jána II. do Londýna, kde sa v máji roku 1358 podpísala prvá Londýnska zmluva.
Obsah zmluvy.
Zmluva stanovila vykúpenie Jána II., ktoré malo Francúzsko stáť 4 miliónov ékusov (francúzska mena) a nemalé územie, ktoré zahŕňalo Normandiu, Maine, Anjou, Calais, Ponthieu a Bretónske vojvodstvo. Francúzi Angličanom nikdy za vykúpenie nezaplatili, ale rokovania pokračovali ďalej, čo viedlo k podpísaniu druhej Londýnskej zmluvy.

</doc>
<doc id="651730" url="https://sk.wikipedia.org/wiki?curid=651730" title="Vertigo (film)">
Vertigo (film)

Vertigo je americký filmový psychologický thriller z roku 1958, ktorý režíroval a produkoval Alfred Hitchcock. Príbeh bol založený na románe "D'entre les morts" z roku 1954 od Boileau-Narcejaca. Scenár napísali Alec Coppel a Samuel A. Taylor.
Film hovorí príbeh o bývalom detektívovi Johnovi "Scottiem" Fergusonovi. Scottie je nútený odísť do predčasného dôchodku, pretože sa u neho vyvinula akrofóbia (extrémny strach z výšok) a vertigo (falošný pocit rotačného pohybu). Neskôr si ho najme Gavin Elster ako súkromného detektíva, ktorý ho žiada, aby sledoval Gavinovu manželku Madeleine, ktorá má samovražedné sklony.
Film bol natočený v San Franciscu v Kalifornii a v štúdiách Paramount v Hollywoode. Je to prvý film, ktorý používa dolly zoom, efekt in-camera, ktorý skresľuje perspektívu, aby vytvoril dezorientáciu a aby lepšie priblížil Scottiovu akrofóbiu. V dôsledku jeho použitia v tomto filme sa tento efekt často označuje ako „Vertigo efekt“.
Film získal pozitívne recenzie a opakovane sa objavil v anketách o najlepších filmoch Amerického filmového inštitútu.
V roku 1989 bol film Vertigo jedným z prvých 25 filmov, ktorý knižnica kongresu Spojených štátov označila ako kultúrne, historicky a estetický významný film.
Vo filme hrajú Kim Novak, James Stewart, Tom Helmore a iní.
Casting.
Herečka Vera Miles bola prvou voľbou do role Madeleine. Objavila aj na raných verziách obrazov, ktoré boli súčasťou filmu. Film sa však musel na nejaký čas odložiť kvôli Hitchcockovým problémom so žlčníkom a medzičasom Milesová otehotnela, a tak musela odstúpiť od úlohy. Režisér odmietol čakať na to, kým Milesová porodí a našiel si náhradnú herečku, ktorou bola Kim Novak. Novak však mala záväzky so spoločnosťou Columbia Pictures, s ktorými uzavrela zmluvu a kým si vybavila povolenie hrať vo filme inej spoločnosti, Milesová porodila a mohla sa zúčastniť na natáčaní. Hitchcock však už naďalej spolupracoval s Novakovou.

</doc>
<doc id="651731" url="https://sk.wikipedia.org/wiki?curid=651731" title="А̃">
А̃

А̃ (minuskula а̃) je špeciálny znak cyriliky. Skladá sa z písmena А a vlnovky. Vyzerá úplne rovnako ako špeciálny znak Ã v latinke. Používa sa iba v kaukazskom jazyku chinalugčina, ktorý má asi 1 000 hovoriacich a používa sa v oblasti Quba v Azerbajdžane. V chinalugčine sa А̃ vyslovuje ako nazálna otvorená zadná nezaokrúhlená samohláska (IPAː /ɑ̃/).
Unicode.
V Unicode majú písmena А̃ a а̃ tieto kódyː

</doc>
<doc id="651734" url="https://sk.wikipedia.org/wiki?curid=651734" title="Julie Waltersová">
Julie Waltersová

Julia Mary Walters DBE ( * 22. február 1950, Birmingham, Spojené kráľovstvo) je anglická herečka a spisovateľka. Je držiteľkou niekoľkých ocenení, získala tiež dve nominácie na Academy Awards.
Detstvo a mladosť.
Je najmladšia z troch detí. Jej matka pracovala na pošte a otec ako dekoratér. Ako osemnásťročná pracovala ako ošetrovateľka v jednej birminghamskej nemocnici. Neskôr sa presťahovala do Manchesteru s víziou stať sa herečkou. 
Kariéra.
Svoje prvé herecké skúsenosti získala v divadle. V roku 1983 hrala vo filme "Educating Rita". Film získal niekoľko ocenení a Waltersová svoju prvú nomináciu na Academy Awards. Oscara síce nevyhrala, ale odniesla si ocenenia Zlatý Glóbus či BAFTA. 
V roku 1991 hrala spoločne s Lizou Minnelli v komédií "Stepping Out". 
V roku 2001 získala svoju druhú nomináciu na Oscara a získala ocenenie BAFTA za svoju vedľajšiu úlohu ako učiteľka baletu vo filme "Billy Elliot". Tiež je známa svojou úlohou Molly Weasley vo filmovej sérií Harryho Pottera. 
V roku 2008 hrala v muzikáli "Mamma Mia!" po boku herečiek Meryl Streep a Christine Baranski. O rok neskôr získala hviezdu na "Birmingham Golden Mile" v Broad Street.
Súkromný život.
Od roku 1997 je vydatá za Granta Roffeya s ktorým má dcéru Maisie Mae Roffey (* 1988). Spoločne s manželom žije na ekologickej farme, ktorú prevádzkuje Roffey neďaleko Plaistow v západnom Sussexe.
Waltersovej bola diagnostikovaná rakovina hrubého čreva v roku 2018. Po operácii a chemoterapii sa jej zdravotný stav upravil. 

</doc>
<doc id="651735" url="https://sk.wikipedia.org/wiki?curid=651735" title="Julie Walters">
Julie Walters



</doc>
<doc id="651741" url="https://sk.wikipedia.org/wiki?curid=651741" title="Park zvierat Stropkov">
Park zvierat Stropkov

Park zvierat Stropkov (iné názvy: Zoologická záhrada Stropkov alebo ZOO Park Stropkov) je zoologický park v meste Stropkov na Slovensku. Otvorený bol v roku 1984. Zriaďovateľom a prevádzkovateľom Parku zvierat, n.o., ktorý zastrešuje ZOO Park, je mesto Stropkov.
Nejedná sa o klasickú zoologickú záhradu , ale o zariadenie zamerané na chov zvierat typu zookútika, alebo zooparku , ktoré sa vyvinulo z pôvodného Centra voľného času prevádzkovaného mestom Stropkov.
Popis.
Areál Parku sa nachádza v centre Stropkova na severovýchode Slovenska. Neveľký areál bol založený pri hlavnej ceste I/15 v roku 1984 z iniciatívy detí a ich rodičov. Pôvodne išlo o Stanicu mladých prírodovedcov pri Dome pionierov a mládeže, z ktorej neskôr vznikol ZOO Park.
V súčasnosti návštevníkom prezentuje množstvo zvierat v 40. voliérach, obklopených paletou vzácnych rastlín, kríkov a stromov. Zariadenie púta najmä deti atypickým vybavením, no tiež kontaktnou ZOO s možnosťou kŕmenia zvierat. Areál je bezbariérový, čím umožňuje pohodlný prístup rodinám s kočíkmi a ľuďom s pohybovým obmedzením. Celoročne prístupné zariadenie ponúka možnosť na rozptýlenie, poučenie, oddych a využitie voľného času pre rodiny s deťmi i dospelých.

</doc>
<doc id="651742" url="https://sk.wikipedia.org/wiki?curid=651742" title="ZOO Stropkov">
ZOO Stropkov



</doc>
<doc id="651743" url="https://sk.wikipedia.org/wiki?curid=651743" title="ZOO Park Stropkov">
ZOO Park Stropkov



</doc>
<doc id="651744" url="https://sk.wikipedia.org/wiki?curid=651744" title="Е̃">
Е̃

Е̃ (minuskula е̃) je písmeno cyriliky. Jeho tvar sa v minuskulnej i majuskulnej variante zhoduje s tvarom písmena Ẽ v latinke. Písmeno sa používa v chinalugčine, kde zachytáva nosovú hlásku vyslovovanú ako samohlásku medzi ẽ a ɛ̃.
Е̃ je iba jednou z variánt, ako v cyrilike zachytiť nosovú samohlásku, v godoberčine je k tomuto účelu použité písmeno еᵸ.

</doc>
<doc id="651745" url="https://sk.wikipedia.org/wiki?curid=651745" title="Londýnska zmluva (1359)">
Londýnska zmluva (1359)

Londýnska zmluva z roku 1359, tiež známa ako druhá Londýnska zmluva bola podpísaná v roku 1359. 
Predohra.
Prvá Londýnska zmluva (1358) mala za následok aj druhú Londýnsku zmluvu. 
Po tom, ako anglický kráľ Eduard III. v roku 1356 zvíťazil nad Francúzmi v bitke pri Poitiers, počas ktorej sa Angličanom podarilo dostať do zajatia francúzskeho kráľa Jána II., sa podpísala prvá Londýnska zmluva, ktorá vypovedala o tom, že vykúpenie Jána II. bude stáť Francúzsko 4 miliónov ékusov. 
Obsah zmluvy.
25. mája 1359 Francúzsko vyhlásilo, že im bolo odobratých priveľa územia. Eduarda III. toto vyhlásenie vyprovokovalo, preto začal obiehať na Calais. Jeho plán dobyť Paríž a Reims nevyšiel podľa očakávaní, preto bol nútený pristúpiť k mierovému rokovaniu. 
Nakoniec Angličanom odobrali Normandiu a Brestónsko, pričom im ponechali Akvitánsko a Calais. Taktiež boli nútený znížiť výkupné za Jána II. 

</doc>
<doc id="651748" url="https://sk.wikipedia.org/wiki?curid=651748" title="Elizabeth Mitchellová">
Elizabeth Mitchellová

Elizabeth Joanna Mitchellová (neprechýlene Elizabeth Joanna Mitchell), rodená Robertsonová (neprechýlene Robertson; * 27. marec 1970, Los Angeles, Kalifornia, USA) je americká herečka známa zo seriálu "Revolution".
Detstvo a mladosť.
Mitchellová sa narodila v Kalifornií v Los Angeles ako najstaršia z troch dcér Josepha Mitchella a Josephine Mitchellovej. Po tom, čo sa jej rodičia rozviedli, si jej mama našla druhého partnera za ktorého sa neskôr vydala a Mitchellová prijala jeho priezvisko.
Kariéra.
Jednou z jej prvých televíznych rolí bola v seriály "Loving" v rokoch 1994 až 1995. V roku 1998 bola obsadená do televízneho filmu "Gia", ktorý zachytáva vzostupy a pády známej modelky Gii Carangi, ktorú vo filme stvárnila Angelina Jolie.
V roku 2000 sa objavila vo filme "Frequency", ako matka jedného z hlavných hrdinov, ktorého stvárnil James Caviezela. Paradoxom bolo, že Caviezel bol od Mitchellovej starší len o dva roky. V roku 2004 sa pripojila k natáčaniu seriálu "Lost". V roku 2009 sa pracovala na ďalšom televíznom seriály, ktorým bol "V".
V roku 2012 hrala jednu z hlavných postáv v seriály "Revolution", ako Rachel Mathesonová. Seriál skončil sa v máji 2014. Koncom roka 2014 hrala snežnú kráľovnú v seriály "Once Upon a Time".
V roku 2015 sa pripojila k natáčaniu seriálu "Crossing Lines", ktorý hovorí o európskych vyšetrovateľoch, ktorí sa snažia vypátrať sériových kriminálnikov.
V roku 2018 sa pripojila k natáčaniu seriálu "The Expanse," kde sa objavila v dvanástich epizódach ako Doktorka Anna Volovodová.
Súkromný život.
V roku 2004 sa Mitchellová vydala za herca Christa Soldevilla, s ktorý žila až do roku 2013. Spoločne majú syna, ktorý sa narodil v roku 2005. V roku 2014 Mitchellová kúpila ranč na ostrove Bainbridge vo Washingtone, kde žije.
Má rovnaké rodné meno ako herečka Elizabeth Banks, ktorá si svoje meno zmenila, aby neprišlo k nedorozumeniam po tom, čo sa Banks pripojila k spolku Screen Actors Act.

</doc>
<doc id="651749" url="https://sk.wikipedia.org/wiki?curid=651749" title="Elizabeth Mitchell">
Elizabeth Mitchell



</doc>
<doc id="651750" url="https://sk.wikipedia.org/wiki?curid=651750" title="Coronavirus, Explained">
Coronavirus, Explained

Coronavirus, Explained (po česky. Koronavirus - máme jasno) je originálny dokumentárny seriál Netflixu od Voxu Media z hľadiska epidémie koronavírusu. Trailer seriálu zverejnili 22. apríla 2020. Prvú časť seriálu vydali 26. apríla 2020, druhú a tretiu až 16. júna 2020. 

</doc>
<doc id="651760" url="https://sk.wikipedia.org/wiki?curid=651760" title="IKEA ceruzka">
IKEA ceruzka

IKEA ceruzky sú malé ceruzky, ktoré poskytuje IKEA vo svojich obchodoch po celom svete. Sú zadarmo, nachádzajú sa v malých krabičkách, ktoré sú pripevnené na stenách, väčšinou v sekciách s nábytkom. Počas rokov sa farba náplne menila viackrát (ceruzky boli modré, hnedé, zelené, červené žlté aj oranžové), ale ich rozmery – 7x87 mm – ostali rovnaké.
Dôvod výroby.
IKEA začala rozdávať ceruzky kvôli konkurenčnej firme "Argos", ktorá v Spojenom kráľovstve začala dávať k jednému katalógovému stojanu 6 ceruziek. IKEA si tento obchodný manéver osvojila s tým rozdielom, že k nábytkom pridala celý balík ceruziek, teda každý si ich mohol zobrať toľko, koľko ich len chcel.
Úspech.
Projekt s IKEA ceruzkami mal úspech po celom svete. IKEA objednáva pre kanadské obchody ročne 5,2 miliónov ceruziek.
IKEA ceruzky a umenie.
Ceruzky boli síce rozdávané so zámerom, aby zákazníci obchodu mohli navrhovať a zapisovať si poznámky, ale mnohí umelci sa chopili príležitosti a začali z nich vyrábať umelecké diela. Napríklad holandská umelkyňa Judith Dellemanová zo stoviek ceruziek vytvorila stoličku, aj iní umelci zapojili svoju fantáziu.
Taktiež ich používajú niektorí chirurgovia na vyznačenie osteotomických rezov.

</doc>
<doc id="651763" url="https://sk.wikipedia.org/wiki?curid=651763" title="Atmosférický motor">
Atmosférický motor



</doc>
<doc id="651764" url="https://sk.wikipedia.org/wiki?curid=651764" title="Šafránek (priezvisko)">
Šafránek (priezvisko)

Šafránek je české priezvisko odvodené od rastliny šafran. Český ženský variant je Šafránková, slovenský býva zriedkavo aj Šafráneková.
Známi nositelia.
Priezvisko Šafránek sa objavilo aj v českom filme "Jak svět přichází o básníky", kde postavu Štepána Šafránka stvárnil herec Pavel Kříž.

</doc>
<doc id="651767" url="https://sk.wikipedia.org/wiki?curid=651767" title="Poštová schránka">
Poštová schránka

Poštová schránka môže byť:

</doc>
<doc id="651779" url="https://sk.wikipedia.org/wiki?curid=651779" title="Andrej Stančík">
Andrej Stančík

Mgr. Andrej Stančík (* 1. jún 1995, Piešťany) je slovenský doktorand medzinárodných vzťahov a politik, bývalý poslanec Národnej rady SR, člen strany Demokrati. V rokoch 20222023 bol štátnym tajomníkom Ministerstva zahraničných vecí a európskych záležitostí Slovenskej republiky. Od marca 2020 do októbra 2022 a od mája 2023 do októbra 2023 bol poslanec NR SR, zvolený za hnutie OĽANO. Bol predsedom Občiansko-demokratickej mládeže.
Životopis.
Stančík sa narodil v roku 1995 v Piešťanoch. Tu v roku 2013 absolvoval Gymnázium Pierra de Coubertina. Následne v rokoch 2013-2019 vyštudoval na Fakulte sociálnych štúdií (FSS) Masarykovej univerzity v Brne odbory Medzinárodné vzťahy a Európske štúdiá, resp. Medzinárodné vzťahy a energetická bezpečnosť. Na FSS pôsobí od roku 2019 ako doktorand.
V rokoch 2017-2021 bol predsedom mládežníckej politickej organizácie Občiansko-demokratická mládež (ODM).
Poslanec Národnej rady SR.
Stančík kandidoval vo voľbách do NR SR vo februári 2020 zo 41. miesta strany OĽANO. Získal 3 428 prednostných hlasov a umiestnil sa, po zohľadnení prednostného hlasovania, na 48. mieste kandidátky, čo mu umožnilo stať sa poslancom NR SR. V parlamente pôsobil ako člen Výboru NR SR pre európske záležitosti, člen Zahraničného výboru NR SR a vedúci Stálej delegácie NR SR v Stredoeurópskej iniciatíve a jej parlamentnej dimenzii.
29. septembra 2022 bol vládou vymenovaný do funkcie štátneho tajomníka Ministerstva zahraničných vecí SR. V marci 2023 bol Stančík jedným z politikov OĽANO, ktorý spolu s premiérom v demisii Eduardom Hegerom odišli z OĽANO a pretransformovali stranu SPOLU, v tom čase známu už ako Modrá koalícia, na stranu Demokrati. Stančík sa vzdal pozície štátneho tajomníka k 15. máju 2023 a vrátil sa ako poslanec do parlamentu, na jeho pozícii štátneho tajomník ho nahradil Peter Mišík.
Za Demokratov Stančík kandidoval vo predčasných voľbách do NR SR v septembri 2023 z 20. miesta kandidátky. Získal 1 658 prednostných hlasov, keďže Demokrati nezískali 5 %, do parlamentu sa nedostal. Od februára 2024 pracuje v Belgicku pre energetickú asociáciu Energy Traders Europe.

</doc>
<doc id="651783" url="https://sk.wikipedia.org/wiki?curid=651783" title="Dead">
Dead

Per Yngve Ohlin (* 16. január 1969, Štokholm, Švédsko† 8. apríl 1991, Kråkstad, Nórsko) bol švédsky spevák, ktorý sa preslávil predovšetkým ako vokalista nórskej black metalovej skupiny Mayhem, s ktorou hral od roku 1988 až do svojej samovraždy v roku 1991.
Per Ohlin (hovorovo Pelle Ohlin) sa narodil 16. januára 1969 v Štokholme vo Švédsku. Ako dieťa mal veľké zdravotné komplikácie, trpel poruchou spánku a v desiatich mal silné vnútorné krvácanie sleziny po úraze na lyžiach. Po prevoze do nemocnice bol vyhlásený za mŕtveho, avšak prebral sa, ale bol psychicky nevyrovnaný (obdivoval smrť), pre čo bol pravdepodobne obeťou šikanovania (Údajne bol zbitý, hoci to je vo Švédsku veľmi zriedkavé. Podľa svojho brata vraj totiž znechucoval spolužiakov svojou záľubou v smrti).
V roku 1986 založil death metalovú kapelu Morbid, s ktorou nahral "December Moon". Čoskoro ale z kapely odišiel a pridal sa ku kapele Mayhem. Tam sa zoznámil s gitaristom, s ktorým si dobre rozumel (Deadova záľuba v smrti sa hodila k Euronymousovej záľube v okultizme). S Deadom začalo najslávnejšie obdobie kapely. Paradoxne pozornosť ktorá Mayhemu pomohla k sláve bola skôr negatívna – Dead sa niekoľkokrát na javisku porezal a nosil šaty ktoré predtým na niekoľko týždňov zahrabal pod zem. Podľa ostatných členov skupiny bol mimo javiska Dead introvertný a uzavretý.
Neskôr s Euronymousom kúpili dom neďaleko Kråkstadu, kde obaja žili. Euronymousa ale začalo Deadovo bláznovstvo štvať a začali sa hádať. V roku 1991, pár dní pred svojou samovraždou, požiadal Varga Vikernesa o niekoľko nábojov do svojej brokovnice. Dead predtým lovil v lese pri svojom dome, takže Varg (ktorý Deada poznal len ako hudobníka, nevedel o jeho samovražedných sklonoch) mu náboje dal. Dead sa potom pokúsil podrezať, ale nôž bol príliš tupý. Dead sa potom zastrelil. Napísal odkaz na rozlúčku, kde bolo napísané len „ospravedlňujem sa za krv“. Keď Euronymous telo našiel, neotáľal a vydal sa do obchodu kúpiť fotoaparát. Deadovo telo potom niekoľkokrát vyfotografoval a premiestnil niektoré veci. Až potom zavolal políciu. Pochovaný bol 26. apríla. Euronymous sa staval k Deadove samovražde veľmi chladne a využil ju len k ešte väčšej publicite okolo kapely. Fotografia s detailom prestrelenej hlavy a vytečeného mozgu Deada bola použitá na prednú časť obalu albumu "Dawn of the Black Hearts".
Dead bol pravdepodobne psychicky chorý od svojich 10 rokov, kedy prekonal klinickú smrť.

</doc>
<doc id="651786" url="https://sk.wikipedia.org/wiki?curid=651786" title="Awkwafina">
Awkwafina

Awkwafina, vlastným menom Nora Lumová (; * 2. jún 1988, New York, New York, USA) je americká herečka, komička, producentka a raperka, ktorá sa preslávila v roku 2012 piesňou „My Vag“ prostredníctvom internetovej stránky youtube. Od roku 2020 uvádza vlastný seriál "Awkwafina Is Nora from Queens", v ktorom hrá hlavnú postavu.
Životopis.
Awkwafina sa narodila do americkej rodiny, v ktorej jej otec mal čínsky pôvod a matka pochádzala z Južnej Kórei. Do spojených štátov emigrovali v roku 1972. 
Jej matka zomrela na pľúcnu hypertenziu, keď mala Awkwafina štyri roky a vychovával ju jej otec a starí rodičia. 
Awkwafina rapuje od svojich trinástich rokov. V roku 2012 jej pieseň "My Vag" sa stala populárnou na internetovej stránke youtube. Pôsobila tiež ako DJ v niektorých baroch v New Yorku. V roku 2016 sa stala súčasťou dokumentárneho filmu s názvom "Bad Rap", ktorý mal premiéru na Filmovom festivale Tribeca. Dokument je predovšetkým zameraný na ázijko-amerických raperov. 
V roku 2019 hrala v komédií "The Farewell". Za svoj herecký výkon získala cenu Zlatý glóbus. Tým sa zároveň stala prvou herečkou ázijského pôvodu, ktorá vyhrala cenu Zlatý glóbus v ktorejkoľvek filmovej kategórii. V tom istom roku si zahrala postavu Ming Fleetfoot vo filme "Jumanji: The Next Level".
Podieľa sa na produkcií seriálu "Awkwafina Is Nora z Queensu", kde zároveň hrá aj hlavnú postavu. V roku 2021 prepožičala svoj hlas postave Sisu, v animovanom filme "Raya a posledný drak". 

</doc>
<doc id="651789" url="https://sk.wikipedia.org/wiki?curid=651789" title="Lucy Liuová">
Lucy Liuová

Lucy Alexis Liu (* 2. december 1968, New York, New York, USA) je americká herečka, producentka, modelka a tanečníčka ázijského pôvodu. V roku 2019 získala svoju hviezdu na Hollywoodskom chodníku slávy. 
Detstvo a mladosť.
Liuová je najmladšou z troch detí Cecilie Liu a Toma Liua. Jej rodičia prišli do Spojených štátov z Číny. Do svojich piatich rokov hovorila čínsky. Ako devätnásťročnú ju objavil jeden reklamný agent, s ktorým neskôr Liuová natočila reklamu. Počas štúdia sa zúčastnila konkurzu na hru "Alice in Wonderland". 
Kariéra.
V roku 1996 sa objavila v jednej epizóde seriálu "Akty X". 
V roku 1997 sa pridala k hereckému obsadeniu televízneho filmu "Ally McBeal". Liuová sa pôvodne uchádzala o úlohu Nelle Porter (ktorú neskôr hrala Portia de Rossi) a postava Ling Woo bola neskôr vytvorená špeciálne pre ňu. Liuová sa mala v seriáli objaviť len v niektorých epizódach, ale pozitívne reakcie na jej herecký výkon jej zabezpečili väčšiu rolu v seriáli. 
Jej filmová kariéra sa postupne začala sľubne rozbiehať a v roku 2000 stvárnila rolu Alex Munday vo filme "Charlie's Angels", spolu s Drew Barrymore a Cameron Diaz. V júni 2003 sa film dočkal pokračovania. 
Režisér Quentin Tarantino ju v roku 2003 obsadil ako O-ren Ishii vo filme "Kill Bill". Za svoju úlohu v "Kill Bill" získala cenu MTV v kategórii Najlepší filmový zloduch. V roku 2005 stvárnila psychologičku v thrilleri "Domino". Tiež sa podieľala na dabingu všetkých troch častí animovanej rozprávky "Kung Fu Panda", kde dabovala postavu zmije. 
V marci 2012 získala rolu Joan Watson v televíznom seriáli "Elementary". Za svoj herecký výkon získala ocenenie People's Choice Awards. Objavila sa tiež v dvoch častiach seriálu "Southland". Za rolu v tomto seriáli získala ocenenie Critics' Choice Television Award for Best Drama Guest Actress.
V roku 2019 získala hviezdu na chodníku Hollywood Walk of Fame. Liuová je tiež ambasádorkou UNICEFu.
Súkromný život.
V roku 1991 podstúpila Liuová operáciu prsníkov po tom, čo mala podozrenie na rakovinu prsníka.
Liuová študovala rôzne náboženstvá ako napríklad budhizmus, taoizmus či židovský mysticizmus. Má biologického syna Rockwella, ktorý sa narodil v roku 2015 prostredníctvom gestačnej náhradníčky. Ako neskôr uviedla, bola to pre ňu správna voľba, pretože veľa pracovala a nemala čas na rodinné súkromie. 

</doc>
<doc id="651790" url="https://sk.wikipedia.org/wiki?curid=651790" title="Lucy Liu">
Lucy Liu



</doc>
<doc id="651794" url="https://sk.wikipedia.org/wiki?curid=651794" title="Michal Kováč mladší">
Michal Kováč mladší

Ing. Michal Kováč (* 5. december 1961, Bratislava), označovaný často ako "Michal Kováč mladší", je slovenský podnikateľ, politik a diplomat, syn bývalého prezidenta Slovenskej republiky Michala Kováča. V minulosti pôsobil ako poslanec v Snemovni národov FZ ČSFR za HZDS. V 90. rokoch 20. storočia pôsobil ako podnikateľ, bol vyšetrovaný v rámci kauzy Technopol. V roku 1995 bol násilne zavlečený do Rakúska. Neskôr pôsobil na Ministerstve zahraničných vecí a európskych záležitostí SR. Od roku 2019 pôsobí ako slovenský veľvyslanec v Spojených arabských emirátoch.
Osobný život.
Kováč je ženatý, má dve dcéry, Michaelu a Kristínu.

</doc>
<doc id="651808" url="https://sk.wikipedia.org/wiki?curid=651808" title="Mauzóleum Rakovských">
Mauzóleum Rakovských

Mauzoléum Rakovských je neogotická stavba na pôdoryse gréckeho kríža s polygonálnym záverom z roku 1906. Nachádza sa na cintoríne v Rakove.
Hrobka je poslednou existujúcou stavebnou pamiatkou spojenou s významným zemianskym rodom Rakovských. Rod Rakovských sa v bývalej Turčianskej stolici zásadne podieľal na hospodárskom, spoločenskom a kultúrnom rozvoji regiónu.
Mauzóleum je dôležitou architektonicko – urbanistickou dominantou obce Rakovo. Architektonický koncept stavby navrhol v roku 1906 staviteľ Stanislav Zachar. Autor vďaka dômyselnej členitej hmotovej skladbe objektu s výraznou štíhlou vežou na južnom priečelí, dosiahol monumentálne pôsobenie stavby. Stavba je navrhnutá v elegantnom neogotickom slohu, inšpirovaná sakrálnou architektúrou, na pôdoryse gréckeho kríža, s polygonálnym uzáverom. Jedinečnosť stavby zvýrazňuje celistvosť architektonického výrazu exteriéru a interiéru, s náročne spracovanými detailmi konštrukcií a štukovej i maliarskej výzdoby.
Štefan Rakovský (Rakovszky István, 1847 - 1910) sľúbil bratovi Ivanovi, že po jeho smrti dá postaviť mauzóleum – rodinnú hrobku v Rakove. K tomuto miestu mali obaja silný vzťah, narodili sa tu. Sľub dodržal. K Turcu a svojmu rodisku Rakovu mal silný vzťah. Natoľko ho fascinovalo tunajšie kultúrne prostredie, že sa ako dospelý naučil po slovensky. Na jeho žiadosť boli po smrti jeho manželky Idy ich telesné pozostatky a ich prvorodeného syna Andreja v roku 1913 prevezené do Mauzólea v Rakove.
V Mauzóleu sú pochovaný:
Súčasnosť Mauzólea.
Mauzóleum až do roku 2008 chátralo, objekt sa dostal do havarijného stavu, hrozil jeho zánik, ohrozoval aj návštevníkov cintorína. Vďaka iniciatíve obce, bol výnimočný objekt vyhlásený za národnú kultúrnu pamiatku a naštartoval sa príbeh jej záchrany a obnovy.
Prvé etapy obnovy sa sústredili na odborný výskum, precíznu diagnostiku stavebných porúch, obnovu strechy objektu vrátane klampiarskej výbavy. Nasledovala nevyhnutná sanácia zemnej vlhkosti, obnova pôvodných dverných výplní a rekonštrukcia vitrážových okenných výplní. V kritickom stave je naďalej fasáda a interiérová výzdoba mauzólea.

</doc>
<doc id="651810" url="https://sk.wikipedia.org/wiki?curid=651810" title="Toni Collette">
Toni Collette



</doc>
<doc id="651812" url="https://sk.wikipedia.org/wiki?curid=651812" title="FK DAC 1904 Dunajská Streda">
FK DAC 1904 Dunajská Streda



</doc>
<doc id="651815" url="https://sk.wikipedia.org/wiki?curid=651815" title="Politický kompas">
Politický kompas

Politický kompas (ang. "The Political Compass") je test politickej orientácie, ktorý bol vytvorený britskou spoločnosťou "Pace News Limited". Konkrétni autori nie sú známi.
Systém politického kompasu.
Väčšina testov politických orientácii zobrazuje výsledok v rovine. Rovina, ktorá má tvar štvorca, je rozdelená dvomi osami.
Plocha je teda rozdelená na 4 časti:
Osi.
Ekonomická (vodorovná) os.
Delí sa na ľavicu a pravicu:
Sociálna (zvislá) os.
Sociálna os se delí na:
Autoritatívna ľavica.
Do autoritatívnej ľavice patrí:
Autoritatívna pravica.
Do autoritatívnej pravice patrí:
Libertariánska ľavica.
Do libertariánskej ľavice patrí:
Libertariánska pravica.
Do libertariánskej pravice patrí:

</doc>
<doc id="651817" url="https://sk.wikipedia.org/wiki?curid=651817" title="Držiteľky ceny Critics' Choice Television Awards za najlepšiu vedľajšiu herečku (komediálny seriál)">
Držiteľky ceny Critics' Choice Television Awards za najlepšiu vedľajšiu herečku (komediálny seriál)



</doc>
<doc id="651820" url="https://sk.wikipedia.org/wiki?curid=651820" title="Coronavirus, Explainded (seriál z roku 2020)">
Coronavirus, Explainded (seriál z roku 2020)



</doc>
<doc id="651823" url="https://sk.wikipedia.org/wiki?curid=651823" title="RPMN">
RPMN



</doc>
<doc id="651825" url="https://sk.wikipedia.org/wiki?curid=651825" title="''Coronavirus, Explained''">
''Coronavirus, Explained''



</doc>
<doc id="651832" url="https://sk.wikipedia.org/wiki?curid=651832" title="James Armand de Rothschild">
James Armand de Rothschild

James Armand Edmond de Rothschild (* 1. december 1878, Paríž, Francúzsko – † 7. máj 1957, Londýn, Spojené kráľovstvo) bol britský liberálny politik a filantrop zo známej bankárskej rodiny Rothschildovcov. Je známy tiež pod menom Jimmy de Rothschild.
Bol synom Edmonda Jamesa de Rothschilda z francúzskej vetvy rodiny. Vyštudoval Lýceum Louis-le-Grand v Paríži a Trinity College, Cambridge. Slúžil počas prvej svetovej vojny na začiatku s hodnosťou poddôstojníka vo francúzskej armáde a potom s hodnosťou dôstojníka u Royal Canadian Dragoons. Na záver vojny bol súčasťou 39. bataliónu Royal Fusiliers (časť židovskej légie) Britskej armády v Palestíne s hodnosťou majora. Bol ocenený medailou za vynikajúce správanie.
Bol vášnivým divákom konských dostihov a majiteľ dostihového koňa. Jeho 33-1 dostihový kôň "Bomba" vyhral Ascot Gold Cup v roku 1909. 
V roku 1913 sa oženil so 17 ročnou Dorothy Mathilde Pinto. 
V roku 1920 sa stal naturalizovaným Britom a v roku 1922 zdedil po Alice de Rothschild nehnuteľnosť "Waddesdon Manor," ktorú vlastnil jeho prastrýc barón Ferdinand de Rothschild, liberálny člen volebného obvodu parlamentu pre Aylesbury od roku 1885 do roku 1898. 
Politika.
Časopis "Journal of Liberal History" opísal Jamesa de Rothschilda slovami že je „jedným z najviac , poslancov Liberálnej strany“. Bol liberálnym poslancom parlamentu za volebný obvod Isle of Ely od roku 1929 do roku 1945. 
Jeho porážka Harrym Legge-Bourkem vo všeobecných voľbách v roku 1945 bola iba jedným z víťazstiev konzervatívnej strany v roku 1945, keď jeho liberálni spojenci Archibald Sinclair a Wiliam Beveridge podobne prehrávali s konzervatívcami. 
Počas druhej svetovej vojny bol parlamentným tajomníkom ministerstva zásobovania v koaličnej vláde rokoch 19401945. Bol tiež zástupcom poručíka pre londýnsky kraj a súdnym úradníkom v Buckinghamshire. 
Filantropia.
James de Rothschild pokračoval v sionistických aktivitách svojho otca, ktorý ho v roku 1924 vymenoval prezidentom Židovského kolonizačného združenia. James de Rothschild podporil sumou 6 000 000 izraelských libier výstavbu budovy Knesetu v Jeruzaleme, ktorá bola odhalená v roku 1966. Davida Bena Guriona o svojom zámere informoval listom. 

</doc>
<doc id="651838" url="https://sk.wikipedia.org/wiki?curid=651838" title="FE-Schrift">
FE-Schrift

FE-Schrift (skratka z fälschungserschwerende Schrift, doslova "písmo sťažujúce falšovanie") je font vyvíjaný od roku 1978 pre použitie na evidenčných číslach vozidiel v Nemecku. Na tento účel sa tam používa od roku 1994 a postupne sa rozšíril do viacerých krajín po celom svete.
Dizajn.
Na rozdiel od bežných fontov má FE-Schrift zvláštne proporcie a je zdanlivo zdeformovaný. Bol vyvinutý pre sťaženie falšovania, ale aj pre zlepšenie strojovej čitateľnosti, napríklad pri automatickom rozpoznávaní evidenčných čísiel.
V porovnaní s predtým používaným fontom DIN 1451 už nie je možné pomocou čiernej farby zmeniť napr. „P“ na „R“ alebo „3“ na „8“: každý znak má jedinečný tvar, ktorý nie je (ako je bežné u iných fontov) odvodený z iných znakov (napríklad „E“ a „F“ alebo písmeno „O“ a číslica „0“).
FE-Schrift vznikol v dôsledku teroristických aktivít RAF v rokoch 1978 až 1980 v inštitúte Bundesanstalt für Straßenwesen. Font navrhol pre inštitút renomovaný typograf Karlgeorg Hoefer. V následnom procese testovania boli niektoré znaky ešte upravené (napr. „0“ bola zvýraznená prerušením v hornom pravom rohu).
Na evidenčných číslach sú všetky znaky vysoké 75 mm, písmená sú široké 47,5 mm a číslice 44,5 mm. 
Použitie.
FE-Schrift sa používa v týchto krajinách:

</doc>
<doc id="651842" url="https://sk.wikipedia.org/wiki?curid=651842" title="Národný konzervativizmus">
Národný konzervativizmus

Národný konzervativizmus je variantom konzervativizmu bežného v Európe a Ázii, ktorý sa sústreďuje na presadzovanie národnej a kultúrnej identity, pričom sa konzervatívne prvky kombinujú s nacionalistickými.
Zdieľa charakteristiky s tradičným konzervativizmom a sociálnym konzervativizmom vzhľadom na to, ako sa tieto tri ideológie zameriavajú na zachovanie a tradíciu. Keďže sa národný konzervativizmus snaží zachovať národné záujmy, tradičný konzervativizmus zdôrazňuje inštitúcie predkov. Okrem toho sociálny konzervativizmus zdôrazňuje patriarchálny, reštriktívny postoj týkajúci sa morálneho správania s cieľom zachovať tradičný štatút spoločnosti. Národne konzervatívne strany majú často korene v prostrediach s vidieckym, tradicionálnym, čo je v kontraste s modernejšou základňou liberálnekonzervatívnych strán v mestách. V Európe sa väčšina týka určitej formy euroskepticizmu. 
Väčšina konzervatívnych strán v postkomunistickej strednej a východnej Európe od roku 1989 je národnokonzervatívnych.

</doc>
<doc id="651845" url="https://sk.wikipedia.org/wiki?curid=651845" title="Profil slovenskej kultúry">
Profil slovenskej kultúry

Profil slovenskej kultúry je internetový portál, ktorý funguje ako digitálny sprievodca po slovenskej kultúre. Sprístupňuje ho Univerzitná knižnica v Bratislave. 
Charakteristika portálu.
Internetový portál sprístupnila Univerzitná knižnica v Bratislave v roku 2015 a ponúka zosumarizované informácie o všetkých oblastiach kultúry a umenia, predstavuje bohaté kultúrne dedičstvo, prírodné krásy, turistické atrakcie, ale aj dôležité inštitúcie, organizácie, subjekty. Portál je dvojjazyčný (slovenčina, angličtina), a tým zároveň prístupný pre zahraničných návštevníkov Slovenska, či pre zahraničných záujemcov o informácie o Slovensku a jeho kultúre. 
Vývoj a ciele portálu.
Myšlienka internetového portálu vznikla okolo roku 2013 so zámerom vytvoriť základ komplexnej prezentácie slovenskej kultúry a poskytnúť komplexné informácie o umení a kultúre na jednom mieste. Cieľom projektu je prezentovať slovenskú kultúru a umenie v historickom prehľade až do súčasnosti vo forme pútavých esejí, vrátane prierezových aktuálnych a atraktívnych tém, podporiť rozvoj kultúrneho povedomia o Slovensku, stimulovať cestovný ruch a zabezpečiť budovanie pozitívneho imidžu Slovenska doma i v zahraničí. 
Obsah portálu.
Obsahom internetového portálu sú atraktívne ilustrované súhrny o jednotlivých oblastiach kultúry a umenia spracované v chronologickom priereze od najstaršieho obdobia až po súčasnosť v týchto kategóriách: architektúra, festivaly, film, kultúrne dedičstvo, literatúra, médiá, múzické umenia, tradičná ľudová kultúra a folklór, turizmus, výtvarné umenie.
Okrem komplexného prehľadu o slovenskej kultúre a umení súčasťou portálu sú aj prehľadné informácie o Slovensku (geografia, topografia, štátny systém, obyvateľstvo, náboženstvo, história), informácie o slovenskom športe od 19.storočia po súčasnosť, súhrn o slovenskej gastronómii, história a súčasnosť slovenského vinohradníctva a vinárstva, vývoj módy a odevného dizajnu, história a súčasnosť digitálnych hier, turizmus na Slovensku v kocke a atrakcie regiónov a špeciálne témy týkajúce sa kreatívneho priemyslu v SR, ocenení a súťaží v oblasti kultúry, významných kultúrnych podujatí a festivalov.
Texty/eseje/tematické okruhy spracovali renomovaní autori v daných oblastiach, fotografie/ ilustrácie poskytli renomované inštitúcie a významní profesionálni fotografi.
K 31. decembru 2019 bolo zverejnených 1 310 normostrán textu, ktorý napísal kolektív 53 autorov a bol ilustrovaný 1 315 fotografiami od 31 fotografov a 14 inštitúcií.

</doc>
<doc id="651850" url="https://sk.wikipedia.org/wiki?curid=651850" title="Leknín biely">
Leknín biely



</doc>
<doc id="651851" url="https://sk.wikipedia.org/wiki?curid=651851" title="Lotos biely">
Lotos biely



</doc>
<doc id="651853" url="https://sk.wikipedia.org/wiki?curid=651853" title="Lotos pravý">
Lotos pravý



</doc>
<doc id="651856" url="https://sk.wikipedia.org/wiki?curid=651856" title="Shinzen Young">
Shinzen Young

Shinzen Young () je učiteľom meditácie pochádzajúcim z USA. Vedie rezidenčné i diaľkové meditačné ústrania pre študentov zaujímajúcich sa o budhistickú tradíciu Vipassaná (vhľad), ale i ďalšie tradičné či novodobé spôsoby meditácie. Shinzen bol pôvodne ordinovaný za mnícha v Japonsku v tradícii Šingon (japonská tradícia Vadžrajána). Dlhú dobu študoval a trénoval i v iných tradíciách a to vrátane Zen a tradíciách pôvodných obyvateľov Severnej Ameriky.
Je známy tiež tým, že často používa pojmy z matematiky ako metaforu na ilustráciu abstraktných konceptov týkajúcich sa meditácie. Výsledkom je, že jeho učenia sú populárne i medzi akademikmi a profesionálmi z rôznych disciplín. Jeho záujem o integráciu meditácie s vedeckými paradigmami viedol k spolupráci s neurovedcami na lekárskych fakultách University of Harvard, Univerzity of Massachusetts, Yale, Carnegie Mellon a na University of Vermont. Pracuje na rôznych spôsoboch, ako priblížiť prax sekulárneho tréningu meditácie (ang. "mindfulness") širšiemu publiku pomocou vylepšenej terminológie a techník, ako aj automatizovaných expertných systémov.
Shinzen prispôsobil centrálny budhistický koncept piatich agregátov do moderného jazyka, zoskupil ich do zmyslových kategórií s potenciálnymi neurologickými korelátmi a vyvinul rozsiahly systém meditačných techník na prácu s týmito kategóriami individuálne i v kombináciách.
Osobný život.
Shinzen Young sa narodil ako Steve Young v Los Angeles v Kalifornii. Jeho rodičia boli židovského pôvodu. Počas strednej školy ho fascinovali ázijské jazyky a kultúry. Po ukončení UCLA so zameraním na ázijské jazyky bol prijatý na doktorandské štúdium na University of Wisconsine v programe budhistických štúdií. S cieľom zhromaždiť materiály pre svoju dizertačnú prácu sa v roku 1970 stal mníchom v tradícii Shingon na vrchu Kója v Japonsku. Postupom času sa intenzívne venoval každej z troch hlavných budhistických tradícií: Vadžrajána, Zen (Mahayana) a Vipassaná.
Externé odkazy.
Eseje popisujúce meditačný systém Shinzena Younga

</doc>
<doc id="651857" url="https://sk.wikipedia.org/wiki?curid=651857" title="Lotos egyptský">
Lotos egyptský



</doc>
<doc id="651858" url="https://sk.wikipedia.org/wiki?curid=651858" title="Lotos orechonosný">
Lotos orechonosný



</doc>
<doc id="651859" url="https://sk.wikipedia.org/wiki?curid=651859" title="Zoznam častí seriálu 9-1-1">
Zoznam častí seriálu 9-1-1

Toto je zoznam častí amerického seriálu 9-1-1. Seriál mal premiéru 3. januára 2018 na americkej televíznej stanici FOX. Na Slovensku mal premiéru 3. januára 2019 na JOJ.

</doc>
<doc id="651860" url="https://sk.wikipedia.org/wiki?curid=651860" title="Osobitá (národná prírodná rezervácia)">
Osobitá (národná prírodná rezervácia)

Osobitá je národná prírodná rezervácia v správe štátnej ochrany prírody TANAP.
Poloha.
Nachádza sa v katastrálnom území obcí Zuberec, Vitanová a Habovka v okrese Tvrdošín v Žilinskom kraji. Územie bolo vyhlásené v roku 1974 na rozlohe 457,98 ha. Ochranné pásmo nebolo určené. Rezervácia zaberá rozsiahly masív rovnomenného vrchu a je súčasťou Tatranského národného parku. Južnou časťou chráneného územia prechádza zelená turistická značka.
Predmetom ochrany je: "bohatá horská a vysokohorská vápnomilná vegetácia, horské lesy pralesného charakteru s kosodrevinou a celkový krajinný ráz s výraznými skalnými útvarmi na vedecko-výskumné, kultúrno-náučné a turisticko-rekreačné ciele".

</doc>
<doc id="651861" url="https://sk.wikipedia.org/wiki?curid=651861" title="Útok v Spojenej škole vo Vrútkach">
Útok v Spojenej škole vo Vrútkach

K útoku v Spojenej škole na Ulici M. R. Štefánika 1 vo Vrútkach došlo okolo 10:00 SELČ 11. júna 2020, keď do budovy školy násilne vnikol 22-ročný Ivan Č., bývalý žiak školy, ktorý nožom napadol niekoľkých pracovníkov a žiakov školy, pričom usmrtil zástupcu riaditeľky školy Jaroslava Budza. Policajná hliadka, ktorá na miesto činu dorazila páchateľa pri pokuse o zadržanie zastrelila. Útok rýchlo získal výraznú pozornosť médií, politikov a verejnosti, keďže išlo o prvý prípad tohto druhu na Slovensku.
Priebeh.
Páchateľ sa okolo 10:00 SELČ pokúsil vstúpiť do budovy, no keďže vchodové dvere boli zamknuté, "„rozbil sklenenú výplň, kde ho chceli zamestnanci školy zastaviť, načo však použil nôž, ktorý si so sebou doniesol“". Jedným z týchto zamestnancov bol zástupca riaditeľky školy Jaroslav Budz, ktorému páchateľ spôsobil smrteľné zranenia. Podľa "Aktualít.sk" práve Budz "„mal stáť v ceste útočníkovi hneď po tom, ako rozbil dvere a vlámal sa do školy“". Páchateľ ďalej zranil aj školníka a následne vbehol do najbližšej triedy, kde zranil učiteľku a dvoch žiakov. Vzápätí sa pokúsil o útek, ktorému sa snažil zabrániť školník.
Približne v tom čase na miesto dorazila privolaná policajná hliadka, ktorá sa nachádzala v blízkosti, a pustila sa do prenasledovania páchateľa s cieľom zadržať ho. Útočník sa bránil nožom, na čo policajti reagovali streľbou, následkom ktorej páchateľ zomrel a od odrazených projektilov sa zranili dvaja policajti. Podľa "Denníka N" ho "„zásahová jednotka" [...] "zastrelila neďaleko jeho domu, viac než 400 metrov od školy“".
Osoby.
Páchateľ.
Podľa informácií od Policajného zboru bol páchateľom 22-ročný muž, Ivan Č. z Martina, bývalý žiak školy. V čase incidentu bol (necelé tri mesiace) zamestnancom spoločnosti ŽOS Vrútky a.s., kde pracoval ako pomocný robotník. Podľa vyjadrení primátora Vrútok Branislava Zacharidesa z 11. júna bol bezproblémovým žiakom, naproti tomu prezident Policajného zboru gen. Milan Lučanský tvrdil, že problémy s ním boli aj v minulosti. 12. júna Policajný zbor zverejnil bližšie informácie o kriminálnej minulosti páchateľa, podľa ktorých sa v minulosti dopustil priestupku porušenia zákazu fajčenia a v decembri 2019 spáchal trestný čin nebezpečného vyhrážania, za ktorý bol riešený v tzv. superrýchlom konaní. Krajský súd v Žiline ďalej pre "Denník N" uviedol, že sudca obvineného uznal za vinného a trestným rozkazom mu uložil trest odňatia slobody vo výmere osem mesiacov s podmienečným odkladom na skúšobnú dobu 18 mesiacov a trest prepadnutia veci – dvoch nožov.
Gen. Lučanský v deň incidentu konštatoval, že "„pravdepodobne išlo o akciu jednotlivca, možno aj psychicky narušeného." [...] "Keď sa otec dozvedel o čine syna, zrútil sa.“" Regionálny týždenník "MY Turčianske noviny" zverejnil reportáž s výpoveďami dvoch bývalých spolužiakov páchateľa: Andrej z Vrútok ho opísal ako nekonfliktného, tichého a uzavretého človeka, ktorému sa "„ostatní" [...] "často posmievali pre jeho vzhľad, keďže mal rázštep pery“"; Jozef Gábor ho označil za svojho času "„zábavného a normálneho chalana“".
Obete.
Medzi osoby, na ktoré páchateľ zaútočil patria:
Pri výkone služobného zákroku, pokuse o zadržanie páchateľa, sa zranili dvaja príslušníci Policajného zboru, policajti Obvodného oddelenia Policajného zboru Martin-východ Jakub a Tomáš, ktorí "„nemajú ešte ani 30 rokov a dohromady odslúžili v Policajnom zbore necelých sedem rokov“". Utrpeli ľahšie poranenia nôh v dôsledku odrazenej strely pri streľbe na páchateľa a boli hospitalizovaní na Traumatologickom oddelení Univerzitnej nemocnice Martin.
Príslušníci záchrannej zdravotnej služby a posttraumatický tím Policajného zboru na mieste poskytli zdravotnícku a psychologickú pomoc aj niekoľkým ďalším osobám, ktoré pri incidente zažili šok a mali akútnu stresovú reakciu.
Reakcie.
Kondolenčné reakcie.
K udalosti sa prostredníctvom sociálnych sietí a médií vyjadrili mnohí slovenskí politici, prezidentka Zuzana Čaputová, predstavitelia vlády, poslanci Národnej rady Slovenskej republiky či slovenskí poslanci Európskeho parlamentu. Odsúdili násilný čin, vyjadrili úprimnú sústrasť pozostalým obete a zraneným popriali skoré uzdravenie.
Pri škole sa večer 11. júna konala spomienková udalosť "Sviečka za pána učiteľa Jarka Budza", ktorej sa okrem iných zúčastnila predsedníčka Žilinského samosprávneho kraja Erika Jurinová a primátor mesta Vrútky Branislav Zacharides. Predseda vlády Igor Matovič avizoval, že ho prezidentke navrhne na udelenie štátneho vyznamenania in memoriam.
Hoax o rómskej národnosti páchateľa.
K problematike sa ešte 11. júna vyjadrilo viacero predstaviteľov slovenskej krajnej pravice. Poslanec NR SR Milan Mazurek z Kotlebovcov – Ľudovej strany Naše Slovensko vo verejne prístupnom príspevku na Facebooku tvrdil, že páchateľom bol "„príslušník ‚diskriminovanej‘ menšiny“" a že "„mudrlanti ako Pollák a Biháriová“" majú prevziať "„zodpovednosť aj za tieto činy svojej komunity“", čím Ivana Č. implicitne označil za Róma. Tvrdenia o rómskej príslušnosti páchateľa šírili niektoré dezinformačné stránky, napr. stránka "Spravodajstvo INE" na Facebooku. Na tieto výroky reagoval Policajný zbor, ktorý "„nad rámec našich povinností a zvyklostí“" a kvôli verejnému záujmu zverejnil bližšie informácie o kriminálnej minulosti páchateľa (pozri sekciu Páchateľ), pričom zároveň poprel, že by bol útočník rómskej národnosti. Poslanci NR SR Peter Pollák (OĽaNO) a Ján Benčík (ZA ĽUDÍ) podali na Mazureka trestné oznámenie pre podozrenie zo spáchania trestného činu vo veci podnecovania národnostnej, etnickej a rasovej nenávisti a šírenia poplašnej správy.

</doc>
<doc id="651866" url="https://sk.wikipedia.org/wiki?curid=651866" title="Julija Vladimirovna Cvetkovová">
Julija Vladimirovna Cvetkovová

Julija Vladimirovna Cvetkovová (; * 23. máj 1993, Komsomoľsk na Amure) je ruská výtvarná umelkyňa a aktivistka za práva žien a LGBT osôb, ktorá bola ruskou prokuratúrou (prinajmenšom podľa Amnesty International neprávom) obvinená v súvislosti so svojím akvitizmom.
Cvetkovová v rámci svojej akvitistickej činnosti realizovala prednášky o LGBT problematike a sexuálnej výchove. V minulosti bola obvinená z „propagáciue homosexuálnych hodnôt“ za reláciu pre deti, ktorá obsahovala kritiku rodových stereotypov a za príspevok na sociálnej sieti, ktorého súčasťou bola kresba páru rovnakého pohlavia s deťmi. Na svojej stránke "Monologi vaginy" (Монологи вагины, dosl. „Monológy vagíny“) na ruskej sociálnej sieti VKontakte zverejnila kresby a výšivky zobrazujúce ženské pohlavné orgány. 20. novembra 2019 ju polícia zadržala, prehľadala jej byt a od 22. novembra 2019 do 16. marca 2020 bola úradmi činnými v trestnom konaní držaná v domácej väzbe Prokuratúra v Komsomoľsku na Amure voči nej vzniesla obvinenie z výroby a šírenia pornografie, podobne ako v prípade aktivistu za práva LGBT Sergeja Arnautova z Chabarovska. Cvetkovová, ako aj Amnesty International to pokladá za formu politického prenasledovania.

</doc>
<doc id="651871" url="https://sk.wikipedia.org/wiki?curid=651871" title="Lekno žlté">
Lekno žlté



</doc>
<doc id="651872" url="https://sk.wikipedia.org/wiki?curid=651872" title="OCR-B">
OCR-B

OCR-B je font s pevnou šírkou, ktorý vyvinul švajčiarsky typograf Adrian Frutiger pre spoločnosť Monotype podľa štandardu ECMA. Jeho účelom je zjednodušiť strojové spracovávanie textu pomocou optického rozoznávania znakov, najmä vo finančnom a bankovom sektore. Na rozdiel od svojho predchodu OCR-A je lepšie čitateľný pre ľudí a má menej technický vzhľad ako OCR-A.
Font je pre svoju dobrú čitateľnosť doporučený na použitie ako ľudsky čitateľná reprezentácia čiarových kódov UPC/EAN. Okrem toho sa používa aj na strojovo čitateľné časti dokladov (cestovné pasy, občianske preukazy a podobne).
Jeho podoba dodržuje štandard ISO 1073-2:1976 (E). Obsahuje všetky znaky ASCII a ďalšie znaky, potrebné v bankovom prostredí. 

</doc>
<doc id="651877" url="https://sk.wikipedia.org/wiki?curid=651877" title="Lúčna (vrch v Západných Tatrách)">
Lúčna (vrch v Západných Tatrách)

Lúčna (; ) je vrch v Západných Tatrách na slovensko-poľskej hranici. Leží nad Látanou dolinou, nad Zubercom, približne juhovýchodne od Tvrdošína. 
Poloha.
Nachádza sa v západnej časti Tatier, v podcelku Západné Tatry a ich časti Osobitá. Leží na slovensko-poľskej hranici, na pomedzí Žilinského kraja a Malopoľského vojvodstva. Západná a severná časť hrebeňa zasahuje do katastra obcí Zuberec a Vitanová v okrese Tvrdošín, juhovýchodná patrí obci Witów v Powiate tatrzańskom. Najbližšími sídlami sú severne situované Oravice a západne ležiaca Habovka, Zuberec a Huty, severovýchodne sa nachádza Kościelisko a Witów. Vrch sa nachádza v Tatranskom národnom parku v slovenskej i poľskej časti a západné svahy zasahujú do národnej prírodnej rezervácie Kotlový žľab.
Opis.
Lúčna leží v hrebeni "Dlhý úplaz", vybiehajúcom severným smerom z Volovca () v hlavnom hrebeni Západných Tatier. Je uzlovým vrchom, kde sa hrebeň rozdeľuje na dve ramená; severozápadné vedie cez Roh () a Kasne () na Osobitú (), severovýchodné pokračuje na Bobrovec () a Veľkú Furkasku (). Juhozápadné svahy klesajú do Látanej doliny, ktorou voda odteká potokom Látaná do Roháčskej doliny a Studeného potoka v povodí rieky Orava. Severne leží Bobrovecká dolina, ktorú odvodňuje Bobrovecký potok do Oravice a juhovýchodne sa nachádza Dolina Chochołowska Wyżnia, ktorou voda z tejto časti odteká do Čierneho Dunajca. Názov vrchu vychádza z jeho hôľnatej, lúčnej podoby. 
Severným smerom sa nachádza Bobroveckým sedlom oddelený Bobrovec (), Veľká Furkaska (), Hrubý vrch (), Mihulčie (), Kasne () a Osobitá (), západným leží Roh (), Štít (), Predný Salatín (), Brestová (), Predná Zábrať () a Salatín (), južným Spálená (), Baníkov (), Hrubá kopa (), Tri kopy (), Plačlivé (), Ostrý Roháč (), Volovec (), sedlom oddelený Rákoň (), Deravá (), Hrubý vrch (), Končistá (), Czerwony Wierch () a Czubik () a východným Trzydniowiański Wierch (), Kominiarski Wierch () a Wierchy Opalony (). Vrcholom vedie značený turistický chodník. 
Výhľady.
Hôľnatý vrchol s nesúvislým porastom kosodreviny umožňuje kruhový rozhľad. Viditeľné sú okolité vrcholy Západných Tatier a blízke doliny, no tiež Oravská Magura, Oravské Beskydy a podhorie v priľahlej oblasti južného Poľska.

</doc>
<doc id="651878" url="https://sk.wikipedia.org/wiki?curid=651878" title="Dátum spotreby">
Dátum spotreby

Dátum spotreby je (v EÚ) náhrada dátumu minimálnej trvanlivosti potraviny, ktorá sa musí použiť, ak ide o potravinu, ktorá z mikrobiologického hľadiska rýchlo podlieha skaze a z tohto dôvodu môže po krátkom čase predstavovať bezprostredné nebezpečenstvo pre zdravie ľudí. Po uplynutí dátumu spotreby sa potravina považuje za nebezpečnú (t.j. nebezpečnú v zmysle čl. 14 nariadenia (ES) č. 178/2002). 
Dátum spotreby je teda označenie potravín, ktoré určuje maximálnu dobu, dokedy je možné potravinu bezpečne skonzumovať pri dodržaní pokynov na skladovanie (napr. nutnosť uchovávať v chladničke). Po uplynutí tohto dátumu by sa nemali konzumovať. Je možné ho predĺžiť zmrazením potraviny ihneď po nákupe, ale je pri tom nutné dodržovať všetky pokyny. 
Ak je potravina s dátumom spotreby otvorená, je nevyhnutné dodržovať všetky pokyny na jej skladovanie a používanie (napr. "po otvorení spotrebujte do troch dní"). Dátum spotreby sa v tomto prípade vzťahuje iba na neotvorené balenie.
Potraviny, ktorým uplynul dátum spotreby, je zakázané uvádzať na trh (predávať alebo bezplatne ponúkať).
Forma uvedenia.
Dátum spotreby sa uvádza takto:
 a) pred samotným dátumom sa uvedú slová „spotrebujte do …“;
 b) za slovami uvedenými v písmene a) nasleduje buď samotný dátum, alebo odkaz na to, kde je na označení tento dátum uvedený. Za týmito údajmi nasleduje opis podmienok skladovania, ktoré je nutné dodržať;
 c) dátum pozostáva zo dňa, mesiaca a prípadne roka v tomto poradí a v nekódovanej podobe;
 d) dátum spotreby sa uvádza na každej balenej porcii.

</doc>
<doc id="651879" url="https://sk.wikipedia.org/wiki?curid=651879" title="Marija Vladimirovna Voroncovová">
Marija Vladimirovna Voroncovová

Marija Vladimirovna Voroncovová alebo Maria Faassen (, narodená ; * 28. apríl 1985) je ruská pediatrička a endokrinologička. Je najstaršou dcérou ruského prezidenta Vladimíra Putina.
Život.
Je najstaršia dcéra Vladimíra Putina, prezidenta Ruskej federácie a Ľudmily Putinovej (rodenej Škrebnevovová). Od roku 1986 do roku 1990 žila v NDR. Je vydatá za holandského obchodníka Jorrita Faassena. 
Študovala biológiu na Štátnej univerzite v Petrohrade a je absolventkou medicíny na Moskovskej štátnej univerzite. Voroncovová je považovaná za Putinovu poradkyňu v oblasti genetického inžinierstva.

</doc>
<doc id="651880" url="https://sk.wikipedia.org/wiki?curid=651880" title="Dátum minimálnej trvanlivosti">
Dátum minimálnej trvanlivosti

Dátum minimálnej trvanlivosti (DMT) môže byť druh označenia výrobku:

</doc>
<doc id="651881" url="https://sk.wikipedia.org/wiki?curid=651881" title="Dátum trvanlivosti po otvorení">
Dátum trvanlivosti po otvorení

Dátum trvanlivosti po otvorení je označenie kozmetiky, ktoré určuje dobu, dokedy sa výrobok po prvom otvorení môže bezpečne a bez poškodenia zdravia používať.
Tento údaj sa uvádza v prípade, že minimálna trvanlivosť výrobku je dlhšia ako 30 mesiacov. Uvádza sa symbolom otvoreného kozmetického téglika, na ktorom je časový údaj v mesiacoch (napr. 12 M)
Označenie nemusia mať výrobky, u ktorých po otvorení nedochádza k zmene kvality alebo táto zmena nemá vplyv na bezpečnosť výrobku (napr. s vysokým alebo nízkym pH, s vyšším obsahom alkoholu, s prítomnosťou organických rozpúšťadiel alebo oxidačných činidiel).

</doc>
<doc id="651884" url="https://sk.wikipedia.org/wiki?curid=651884" title="École de management de Normandie">
École de management de Normandie

École de management de Normandie je európska biznis škola nachádzajúca sa v Paríži, Le Havree, Caene, Oxforde a Dubline. Bola založená v roku 1871. 
Charakteristika.
EM Normandie je trojnásobne akreditovaná medzinárodnými EPAS, EQUIS a AACSB. Škola má cca 18 500 absolventov. Významnými absolventmi sú Patrick Bourdet (CEO Areva Med) a Frédéric Daruty de Grandpré (20 Minutes).
Študijné programy.
EM Normandie má svoj Master in Management program, niekoľko Masters programov v rôznych oblastiach ako napríklad marketing, financie, mmédiá, ľudské zdroje. V portfóliu sú tak isto Executive MBA. EM Normandie udeľuje aj PhD titul.
Umiestnenia v rebríčkoch.
V roku 2019 sa program Master in Management umiestnil na 74 mieste v globálnom rebríčku Financial Times.

</doc>
<doc id="651885" url="https://sk.wikipedia.org/wiki?curid=651885" title="EM Normandie">
EM Normandie



</doc>
<doc id="651887" url="https://sk.wikipedia.org/wiki?curid=651887" title="Dátum minimálnej trvanlivosti (kozmetika)">
Dátum minimálnej trvanlivosti (kozmetika)

Dátum minimálnej trvanlivosti kozmetiky je dátum, do ktorého výrobok spĺňa svoju pôvodnú funkciu, ak je skladovaný za vhodných podmienok. Označuje sa v prípade, že minimálna trvanlivosť je kratšia ako 30 mesiacov a pozostáva zo slovného spojenia „"najlepšie spotrebovať do"“ (ktoré môže byť nahradené symbolom presýpacích hodín) a z dátumu (buď vo formáte deň, mesiac a rok alebo iba mesiac a rok). V prípade, že minimálna trvanlivosť je dlhšia ako 30 mesiacov, dátum minimálnej trvanlivosti sa nahradzuje dátumom trvanlivosti po otvorení.

</doc>
<doc id="651888" url="https://sk.wikipedia.org/wiki?curid=651888" title="Dátum minimálnej trvanlivosti (potraviny)">
Dátum minimálnej trvanlivosti (potraviny)

Dátum minimálnej trvanlivosti (potraviny) (skratka DMT) je (v EÚ) dátum, do ktorého si potravina, ak je riadne skladovaná, uchová svoje špecifické vlastnosti. 
Po uplynutí tohto dátumu je stále bezpečné tieto potraviny konzumovať, ak boli dodržané podmienky skladovania a nie je porušený obal, ale mohli by stratiť svoju bežnú chuť a textúru. Ak je potravina s dátumom minimálnej trvanlivosti otvorená, je nevyhnutné dodržovať všetky pokyny na jej používanie (napr. "po otvorení spotrebujte do troch dní").
Potraviny, ktorým uplynul dátum minimálnej trvanlivosti, je zakázané uvádzať na trh, s výnimkou bezodplatného prevedenia na osoby vykonávajúce činnosť s verejnoprospešným účelom v oblasti poskytovania sociálnej pomoci, humanitárnej starostlivosti alebo sociálnych služieb, ale iba ak sú potraviny stále bezpečné. Slovensko je jedna z mála krajín Európskej únie, ktoré zakazujú predaj potravín po dátume minimálnej trvanlivosti, čo podľa OECD môže prispievať k zmätku medzi spotrebiteľmi a vzniku zbytočného potravinového odpadu.
Forma uvádzania.
Dátum minimálnej trvanlivosti sa uvádza takto:
a) dátum sa uvádza za slovami: 
„Minimálna trvanlivosť do …“, ak sa v dátume uvádza deň,
„Minimálna trvanlivosť do konca …“ v ostatných prípadoch;
 b) za slovami uvedenými v písmene a) nasleduje buď samotný dátum, alebo odkaz na to, kde je na označení tento dátum uvedený. Ak je to potrebné, za týmito údajmi sa uvedie opis podmienok skladovania, ktoré je nutné dodržať, ak sa má výrobok uchovať počas určeného obdobia; 
c) dátum pozostáva zo dňa, mesiaca a prípadne roka v tomto poradí a v nekódovanej podobe. Ak však ide o potraviny: 
 ktoré sa neuchovávajú viac ako tri mesiace, stačí uviesť deň a mesiac, 
 ktoré sa uchovávajú viac ako tri, ale nie viac ako 18 mesiacov, stačí uviesť mesiac a rok, 
 ktoré sa uchovávajú dlhšie ako 18 mesiacov, stačí uviesť rok. 
Výnimky.
V zásade sa uvedenie dátumu minimálnej trvanlivosti nevyžaduje, ak ide o: 

</doc>
<doc id="651904" url="https://sk.wikipedia.org/wiki?curid=651904" title="Pod Osobitou">
Pod Osobitou

Pod Osobitou () je sedlo v Západných Tatrách. Oddeľuje od seba vrchy Osobitá () a Javorina ().
Poloha.
Nachádza sa v južnej časti národnej prírodnej rezervácie a geomorfologickej časti Osobitá, približne severovýchodne od Zverovky. Leží v katastrálnom území obce Zuberec v okrese Tvrdošín, južne pod vrcholom Osobitej. 
Prístup.
Sedlom vedie zeleno značený chodník zo Zverovky, ktorý pokračuje na Lúčnu, kde križuje modrú značku z Volovca () v hlavnom hrebeni.

</doc>
<doc id="651905" url="https://sk.wikipedia.org/wiki?curid=651905" title="Sedlo pod Osobitou">
Sedlo pod Osobitou



</doc>
<doc id="651906" url="https://sk.wikipedia.org/wiki?curid=651906" title="US-ASCII">
US-ASCII



</doc>
<doc id="651907" url="https://sk.wikipedia.org/wiki?curid=651907" title="Window">
Window

Window je kódové označenie systému rušenia radarov pomocou vypúšťania kovových pásikov z lietadla používaného Royal Air Force počas druhej svetovej vojny. V USA sa tento systém rušenia označoval kódovým menom Chaff a v nacistickom Nemecku Düppel.
Princíp účinku Window.
Pásiky sú relatívne ľahké, preto chvíľu trvá, kým sa po vypustení z lietadla rozptýlia a znesú na zem. Za ten čas dokážu vytvoriť falošný odraz na radare, ktorý vyzerá ako iné lietadlo. Radarový operátor má problém rozlíšiť skutočné lietadlo od falošného. Dĺžka pásiku musí byť vhodne prispôsobená podľa vlnovej dĺžky radaru, pre ktorý je systém rušenia určený.
Rýchlosť klesania pásikov Window použitých počas 2. svetovej vojny bola v závislosti od ich rozmeru medzi 91 až 122 m.s-1.
Jeden balík vytvoril odraz zodpovedajúci odrazu ťažkého bombardéra a jeho rušivý efekt trval cca. 15 minút. RAF využila viac ako 12 typov pásikov. Na začiatku obsahoval jeden balík 2000 kusov a vážil cca 750 gramov. Neskôr, po úprave tvaru a rozmerov, len 85 gramov pri počte 3600 kusov. 
História vývoja u Spojencov.
Cesta k Window.
V roku 1940, keď nacistické Nemecko používalo na navádzanie bombardérov na ciele v Spojenom kráľovstve systém Knickebein, padol návrh na odchýlenie navádzacieho lúča pomocou zhodených kovových pásikov. Tento návrh bol ešte v teoretickom štádiu odmietnutý ako nefunkčný.
V septembri 1941 lietal nad severnou Afrikou Wellington s vyhľadávacím radarovým systémom, ktorý vyžadoval namontovanie prídavného anténneho systému. Toto lietadlo sa stávalo prednostným cieľom nemeckej protilietadlovej paľby, aj ak letelo v skupine s inými bežnými lietadlami. Posádka uvažovala, že príčinou môže byť anténny systém, ktorý zvyšuje ich odraz na radare. Skúsila preto vyhadzovať za letu hliníkové pásiky s rozmermi 46 x 2,5 centimetra, ktoré zodpovedali rozmerom antén. Opatrenie však nebolo účinné.
Koncom roku 1941 začali kovové pásiky skúmať v Ústave pre výskum telekomunikácií. Skúmal sa vhodný tvar, rozmery a materiál. Vo februári 1942, počas operácie Biting, sa podarilo britskému výsadku prepadnúť, demontovať a ukradnúť radar Würzburg z Brunevalu na pobreží severného Francúzska. Získali tým cenné informácie o jeho konštrukcii a predpokladaných vlastnostiach. V marci 1942 boli ukončené testovacie lety sledované pomocou nového britského radaru Mk.11 s frekvenciou 500 MHz, ktorá bola podobná frekvencii nemeckého radu Würzburg (570 Mhz). Testy priniesli dva poznatky, z ktorých najmä druhý ovplyvnil ďalšie využitie systému. 
Váhanie s nasadením.
Po úspešných testoch bol systém pripravený na operačné použitie. Náčelník štábu letectva sir Charles Portal rozhodol, že Veliteľstvo bombardovacieho letectva môže Window využiť podľa potreby. Objednávku na výrobu pásikov dostal firma Vanesta, namiesto nedostatkového cínu sa použila hliníková fólia. Prvá dodávka bola k dispozícii v máji 1942. Pred plánovaným náletom na Kolín, kde mal mať systém premiéru však náčelník štábu letectva svoje rozhodnutie zmenil. Hlavným dôvodom boli obavy, že ak by Nemci systém odhalili a použili podobný, britské radary by sa dostali do problémov. Požadovali sa ďalšie testy s britskými radarmi s cieľom nájsť protiopatrenia. Testy ukázali, že nové britské radary sú systémom ovplyvnené silno a staršie čiastočne. Vytvorila sa tak skupina vysoko postavených osobností, ktorí lobovali za to, aby sa použitie Window zakázalo do doby, kým nebudú pripravené protiopatrenia alebo kým podobný systém nepoužijú Nemci ako prví. Na porade 21. júla 1942 sa rozhodlo, že sa Window zatiaľ nepoužije a otázka sa znova otvorí o 3 mesiace.
Na ďalšej porade v novembri 1942 sa objavili nové skutočnosti. Agenti z okupovaných území hlásili informácie, ktoré naznačovali, že Nemci pracujú na podobnom systéme. Novšie britské a americké radary, ktoré boli v štádiu prototypu resp. začiatku výroby umožňovali prácu aj pri rušení systémom Window. Napriek tomu sa porada skončila podobným výsledkom, dočasným zákazom použitia.
Príspevok USA.
V decembri 1942 získali Briti prvý kus amerického radaru SCR-720 a letové skúšky dopadli pozitívne. Medzitým vedci z amerického Rádiového výskumného laboratória britské experimentálne výsledky overovali teoreticky a prišli na to, že väčší počet tenších pásikov bude účinnejší ako menší počet širších. Nemohli to však experimentálne overiť na území USA, kvôli platnému zákazu. Briti však skúšky urobili doma a výpočty potvrdili. Následne objednali výrobu tenších pásikov s polovičnou dĺžkou vlnovej dĺžky radaru Würzburg.
Od konca roku 1942 začalo vyrábať viacero tovární hliníkové fólie s rozmermi 30 cm x 1,5 cm. Z jednej strany mali podklad z čierneho papiera, z druhej strany boli potiahnuté uhlíkom. Plán bol dosiahnuť výrobu 400 ton mesačne. Jeden zväzok mal 2000 fólií a vážil 765 gramov.
Rozhodnutie o nasadení.
Ďalšia porada o Window sa uskutočnila 2. apríla 1943. Medzitým sa zmenila vojenská situácia Nemecka - veľké nálety na Britániu sa stali nepravdepodobné. Pred zaradením do služby boli radary SCR-720. Podarilo sa vyrobiť zväzok Window s hmotnosťou menšou ako 1 kg - to by umožnilo ich vypúšťanie aj počas letu, nielen tesne nad cieľom. Všeobecne prevládol názor, že Window by sa mali použiť. Zavážil však strategický dôvod, príprava operácie Husky na júl 1943. Použitie Window teda bolo schválené, ale s odkladom až po vybudovaní a zabezpečení predmostí na Sicílii. Na poslednej porade 15. júla, v čase keď vylodenie na Sicílii prebiehalo podľa plánu, sa potvrdila možnosť použitia Window po 23. júli 1943. 
Prvé nasadenie.
Prvýkrát RAF nasadili Window pri nočnom bombardovaní Hamburgu v noci z 24. júla na 25. júla 1943 počas operácie Gomora. Zväzky Window sa mali vypúšťať z každého lietadla každú minútu od prekročenia 8° 30´ východnej dĺžky počas letu k cieľu až do prekročenia 8° východnej dĺžky na ceste späť. Zväzky vypúšťali počas letu nad morom bombometčík a neskôr palubný inžinier. Odštartovalo 791 bombardérov z ktorých sa 45 predčasne vrátilo pre rôzne poruchy. O 00:25 sa začalo vypúšťanie Window. Prvé použitie malo výrazný účinok: nemecké pozemné stanice nedokázali navádzať svojich nočných stíhačov, ani samotní stíhači nedokázali nájsť cieľ samostatne pomocou palubného radaru, svetlomety protilietadlového delostrelectva v okolí mesta mali tiež problém zachytiť útočníkov. Celkové straty počas náletu boli len 12 lietadiel, čo predstavovalo 1,5%. Ďalší nálet o dva dni neskôr stratil 17 zo 787 lietadiel (2,2%), tretí o ďalšie dva dni 28 zo 777 (3,6%).
8. letecká armáda USAAF prvýkrát použila systém Chaff (vlastné kódové označenie pre Window) pri nálete na Brémy 20. decembra 1943. Náletu sa zúčastnilo 472 bombardérov a zväzky sa vypúšťali iba z niektorých lietadiel, len v oblastiach pokrytých protilietadlovým delostrelectvom. Systém sa tiež osvedčil, ako vhodný prostriedok na zníženie strát.
Optimalizácia výroby.
Súčasné požiadavky dvoch spotrebiteľov (RAF a USAAF) na veľké množstvá Window/Chaff spôsobili, že výroba nestačila dopytu. Znova prispeli konštruktéri z amerického Rádiového výskumného laboratória. Harold Elliot najskôr zmenil tvar pásika. Pri zachovanej dĺžke 30 cm zmenšil šírku na 1,3 mm a pre zabezpečenie dostatočnej tuhosti bol pásik prehnutý pozdĺžne do profilu V. Pre takýto tvar navrhol rezačku, ktorá dokázala vyrobiť 8000 pásikov za minútu. Počet pásikov vo zväzku bolo potrebné pre dodržanie účinnosti zvýšiť na 3600, ale hmotnosť zväzku klesla na 85 gramov.
Operácia Overlord.
Window zohrali úlohu aj počas klamlivých operácií Glimmer a Taxable v predvečer vylodenia v Normandii. Vzhľadom na to, že mali byť zamerané proti radarom námorníctva Seetakt a prehľadovým radarom Freya, pásiky museli byť špeciálne vyrobené v dĺžke 1,8 m. Pre manipuláciu v lietadle boli harmonikovo zložené a malé závažie na jednom konci zabezpečilo ich rozvinutie po vypustení.
Reakcia na nemecké protiopatrenia.
13. júla 1944 pristála nemecká nočná stíhačka Ju 88 na britskom letisku vo Woodbridge. Po prehliadke sa zistilo že na palube je nový radar SN-2 a že pracuje na frekvencii 85 MHz. Proti nej ale boli účinné špeciálne Window vyvinuté pre vylodenie v Normandii. Spojenci ich v priebehu krátkej doby začali používať a výhodu rušenia získali znova na svoju stranu. 
História vývoja v Nemecku.
V priebehu roku 1942 robila nezávisle pokusy s kovovými pásikmi a sledovaním ich účinku na rôzne typy radarov nad Baltským morom aj Luftwaffe. Kódové meno systému bolo Düppel a výsledok skúšok podobný: ide o veľmi účinný prostriedok rušenia presných radarov. Keď sa maršál Göring oboznámil s výsledkami, z obavy aby sa objav nedostal k Spojencom rozhodol všetky kópie správy zničiť, v pokusoch ďalej nepokračovať a prijať opatrenia proti úniku informácií. Týmto postojom pripravil Nemecko o možnosť vyvinúť včas protiopatrenia proti Window.
Protiopatrenia.
Nemecko.
Prvé čiastočné protiopatrenie, ktoré dostalo kódové označenie Würzlaus, sa objavilo asi týždeň po prvom použití Window. Pracovalo na princípe Dopplerovho efektu, ktorý sa prejaví zmenou frekvencie odrazeného lúča od predmetu, ktorý sa pohybuje smerom ku alebo od radaru. Využívalo fakt, že Window po vypustení rýchlo stratia vodorovnú zložku rýchlosti. Systém ale fungoval iba pri podmienkach, keď boli smer a rýchlosť lietadla voči radaru vo vhodnej kombinácii a vypustené pásiky neboli unášané silným vetrom.
Ďalšie čiastkové opatrenie, kódové označenie Nürnberg, využívalo myšlienku, že pravidelne rotujúce vrtule lietadla namodulujú odrazený signál a tento špecifický šum po premene na zvukový signál by mala byť obsluha v slúchadlách rozlíšiť. Opatrenie bolo medzi operátormi radarov veľmi nepopulárne a len niektorí z nich ho dokázali aj využívať.
Najúčinnejším opatrením bol starší radar SN-2, ktorý pre nočných stíhačov vyvinula firma Telefunken už skôr, ale nedostal sa do výroby. Ten totiž pracoval s nižšou frekvenciou okolo 90 MHz a bol proti 30 cm verzii Window imúnny. Mal však operačné nevýhody, preto si museli nočné stíhačky ponechať aj zjednodušenú verziu radaru Lichtenstein. Hmotnosť stíhačiek vzrástla, množstvo antén znížilo ich rýchlosť a operátor mal v kabíne až 5 obrazoviek radarov. 
Od začiatku roka 1944 sa začali vplyvom protiopatrení straty spojeneckých lietadiel znova zvyšovať. V máji 1944 bol dodaný 1000. prístroj SN-2.
Spojenci.
Napriek tomu, že protiopatrenia nikdy nemuseli v praxi použiť, skúmali možnosti protiopatrení aj Spojenci. Už v septembri 1942 sa pripravoval do výroby radar AI Mark IX so zariadením pre automatické sledovanie cieľa, ktorý by si mal s rušením typu Window poradiť. Nový americký radar SCR-720, s novým spôsobom snímania a zobrazovania mal tiež pracovať aj pri takomto rušení. Nový GCI radar s frekvenciou 500 MHz bol tiež pre testované rozmery Window imúnny. Tieto zariadenia mohli byť v zálohe, ak by Nemci pri náletoch začali používať obdobný systém.

</doc>
<doc id="651908" url="https://sk.wikipedia.org/wiki?curid=651908" title="Chaff">
Chaff



</doc>
<doc id="651909" url="https://sk.wikipedia.org/wiki?curid=651909" title="Düppel">
Düppel



</doc>
<doc id="651910" url="https://sk.wikipedia.org/wiki?curid=651910" title="Lennart Johansson">
Lennart Johansson

Nils Lennart Johansson (* 5. november 1929, Štokholm, Švédsko† 4. jún 2019, Štokholm) bol švédsky futbalový funkcionár. 
Po dobu 17 rokov, v rokoch 1990 - 2007 viedol európsku futbalovú federáciu UEFA. Pod jeho vedením bol Pohár majstrov európskych krajín transformovaný na Ligu majstrov UEFA. Mal tiež zásadný podiel na usporiadaní majstrovstiev Európy v jeho rodnom Švédsku. Predtým bol v rokoch 1985 - 1990 predsedom Švédskeho futbalového zväzu a ešte predtým, v rokoch 1967 - 1980, prezidentom klubu AIK Stockholm. 
Od roku 2001 sa pohár pre víťaza švédskej ligy nazýva "Pohár Lennarta Johanssona".

</doc>
<doc id="651912" url="https://sk.wikipedia.org/wiki?curid=651912" title="Jaroslav Budz">
Jaroslav Budz

Mgr. Jaroslav Budz (* 4. december 1957 – † 11. jún 2020, Vrútky) bol slovenský stredoškolský pedagóg, nositeľ Kríža Milana Rastislava Štefánika 1. triedy. Stal sa všeobecne známym vďaka snahe zabrániť útoku v Spojenej škole na Ulici M. R. Štefánika 1 vo Vrútkach, pri ktorej zahynul na následky zranení spôsobených páchateľom.
Život.
V roku 2014 sa stal riaditeľom Gymnázia Jozefa Cígera Hronského. Gymnáziu v tomto roku hrozilo zrušenie, preto Budz "„bol medzi prvými, ktorí" (sic) "bojovali o jeho zachovanie“". Napokon bolo gymnázium zlúčené so Základnou školou s materskou školou, Ulica Milana Rastislava Štefánika 1, Vrútky do Spojenej školy, ktorá vznikla 1. septembra 2015 v zriaďovateľskej pôsobnosti mesta Vrútky so základnou školou, materskou školou a gymnáziom ako jej organizačnými zložkami. J. Budz sa tak stal zástupcom riaditeľky školy pre gymnázium a mimoškolskú činnosť. Na gymnáziu vyučoval matematiku, fyziku a chémiu.
Venoval sa turistike, zberu húb, amatérskemu volejbalu a spoluzaložil partiu turistov s názvom Piatkári, ktorí slovami jej člena Milana Markoviča "„každý piatok" (...) "popoludní po práci štartovali hore na Maguru, kde sme si posedeli, pospomínali“".
Pamiatka.
K útoku na Spojenej škole sa prostredníctvom sociálnych sietí a médií vyjadrili mnohí slovenskí politici, ktorí okrem iného ocenili hrdinstvo J. Budza a vyslovili úprimnú sústrasť pozostalým. Pri škole sa večer 11. júna konala spomienková udalosť "Sviečka za pána učiteľa Jarka Budza", ktorej sa okrem iných zúčastnila predsedníčka Žilinského samosprávneho kraja Erika Jurinová a primátor mesta Vrútky Branislav Zacharides. Predseda vlády SR Igor Matovič avizoval, že J. Budza navrhne prezidentke SR Zuzane Čaputovej na udelenie štátneho vyznamenania in memoriam.
19. júna 2020 sa s ním do Domu smútku vo Vrútkach prišly naposledy rozlúčiť stovky ľudí vrátane najvyšších vládnych predstaviteľov, županky Žilinského kraja, kolegov a rodinných príslušníkov.
Ocenenie.
11. septembra 2020 bolo Jaroslavovi Budzovi primátorom mesta Vrútky udelené čestné občianstvo mesta za hrdinstvo a za jeho celoživotnú pedagogickú činnosť.
Pri každoročnom udelovaní štátnych vyznamenaní 27. júna 2021 mu prezidentka SR Zuzana Čaputová udelila Kríž Milana Rastislava Štefánika 1. triedy in memoriam za zásluhy o záchranu ľudského života s nasadením vlastného života.

</doc>
<doc id="651914" url="https://sk.wikipedia.org/wiki?curid=651914" title="Anton Pustovník">
Anton Pustovník



</doc>
<doc id="651915" url="https://sk.wikipedia.org/wiki?curid=651915" title="Krajský súd v Žiline">
Krajský súd v Žiline

Krajský súd v Žiline je krajský súd so sídlom v meste Žilina, sídle Žilinského kraja a Žilinského samosprávneho kraja. Budova súdu sa nachádza na Orolskej ulici 1076/3. Obvod súdu tvoria obvody Okresného súdu Žilina, Okresného súdu Čadca, Okresného súdu Liptovský Mikuláš, Okresného súdu Martin, Okresného súdu Dolný Kubín, Okresného súdu Námestovo a Okresného súdu Ružomberok. Predsedníčkou súdu je JUDr. Eva Malíková, podpredsedmi JUDr. Róbert Bebčák a JUDr. Dagmar Cabadajová.

</doc>
<doc id="651916" url="https://sk.wikipedia.org/wiki?curid=651916" title="Univerzitná nemocnica Martin">
Univerzitná nemocnica Martin

Univerzitná nemocnica Martin je štátna príspevková organizácia, nemocnica s nadregionálnym charakterom so sídlom v Martine. Svoju prevádzku začala ako župná nemocnica v Turčianskom sv. Martine v apríli 1889.

</doc>
<doc id="651917" url="https://sk.wikipedia.org/wiki?curid=651917" title="Trestný rozkaz">
Trestný rozkaz

Trestný rozkaz je v rámci právneho poriadku Slovenskej republiky zjednodušená forma odsudzujúceho rozhodnutia v trestnom konaní, ktorý má povahu odsudzujúceho rozsudku. Možno ním rozhodnúť o vine, o treste, o náhrade škody a o ochrannom opatrení. Právnu úpravu trestného rozkazu obsahujú §§ 353 – 357 Trestného poriadku.

</doc>
<doc id="651921" url="https://sk.wikipedia.org/wiki?curid=651921" title="Javorina (vrch v Západných Tatrách)">
Javorina (vrch v Západných Tatrách)

Javorina (; ) je vrch v Západných Tatrách. Vypína sa nad Roháčskou dolinou, nad Zubercom, približne juhovýchodne od Tvrdošína. 
Poloha.
Nachádza sa na severozápadnom okraji Tatier, v podcelku Západné Tatry a ich časti Osobitá. Leží na území Žilinského kraja, okresu Tvrdošín a na katastrálnom území obce Zuberec. Najbližším sídlom sú severne situované Oravice, západne sa nachádza Habovka, Zuberec a Huty a východne poľské obce Kościelisko a Witów. Vrch sa nachádza v Tatranskom národnom parku a severná polovica patrí do národnej prírodnej rezervácie Osobitá.
Opis.
Javorina leží v mohutnom hrebeni Osobitej, vybiehajúcom severozápadným smerom z Lúčnej (), ležiacej v bočnom, hraničnom hrebeni Západných Tatier. Je súčasťou masívu Osobitej (), ktorú oddeľuje sedlo Pod Osobitou. Severozápadné úbočie klesá do Teplého žľabu, juhozápadné do Roháčskej a južné do Látanej doliny, ktorými vodu z lokality odvádza Látaná a Studený potok do rieky Orava. Východne je záver Suchej doliny, ktorou voda odteká do Bobroveckého potoka a Oravice. Na južnom úpätí leží rekreačno-turistická osada Zverovka.
Západným smerom sa nachádza Javorková (), Okolík (), Mačacie diery (), Štít () a Veľký Klin (), južným Brestová (), Predný Salatín (), Salatín (), Spálená (), Pachoľa (), Baníkov (), Predná Zábrať (), Volovec () a Rákoň (), východným Lúčna (), Roh (), sedlom oddelené Kasne (), Bobrovec (), Hrubý vrch (), Veľká Furkaska (), Magura () a Turek () a severným Mihulčie (), sedlom Pod Osobitou oddelená mohutná Osobitá (), Skorušina () a Kremenná (). Vrchol traverzuje značený turistický chodník. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít však možno pozorovať okolité vrcholy Západných Tatier a blízke doliny, no tiež Chočské vrchy, Malú Fatru, Oravskú Maguru, Skorušinské vrchy, Oravské Beskydy a podhorie v priľahlej oblasti južného Poľska.
Prístup.
Poloha vrchu na okraji chráneného územia limituje možnosti prístupu na jeho vrchol. Jediný, zeleno značený chodník, vedie popod vrchol cez sedlo Pod Osobitou zo Zverovky, resp. z opačného smeru z Lúčnej cez Roh a Kasne.

</doc>
<doc id="651923" url="https://sk.wikipedia.org/wiki?curid=651923" title="Zákony o krátení">
Zákony o krátení

Zákony o krátení je pomenovanie istej vlastnosti algebraických štuktúr a binárnych operácií. Ide o vlastnosť, ktorá hovorí, že v rovnosti môžeme krátiť rovnaký prvok vyskytujúci sa na oboch stranách rovnosti.
Nech "(M, ∗)" je grupoid , t.j. * je binárna operácia na množine "M". Hovoríme, že "(M, ∗)" spĺňa zákon o krátení sprava, ak pre ľubovoľné "a,b,c∈M" z rovnosti vyplýva . Zákon o krátení zľava je podmienka hovoriaca, že z vyplýva . 
Každá konečná pologrupa s krátením je grupa.

</doc>
<doc id="651924" url="https://sk.wikipedia.org/wiki?curid=651924" title="Pologrupa s krátením">
Pologrupa s krátením

V matematike je pologrupa s krátením názov pre pologrupu, ktorá spĺňa zákony o krátení.
T.j. ide o pologrupu formula_1 takú, že pre ľubovoľné
formula_2 platí
formula_3
formula_4

</doc>
<doc id="651928" url="https://sk.wikipedia.org/wiki?curid=651928" title="Bučianska ulica">
Bučianska ulica

Bučianska ulica v Trnave sa nachádza na sídlisku Družba v mestskej časti Trnava-východ a Trnava-sever.
História.
21. storočie.
Koncom roka 2019 pribudla na ulici cyklotrasa, vybudovaná Mestom Trnava, a súčasne bola vykonaná výmena verejného osvetlenia, rekonštrukcia úseku miestnej komunikácie a chodníka.
Vo februári 2020 zverejnila trnavská samospráva dotazník v rámci participatívneho plánovania revitalizácie troch vnútroblokov medzi bytovými domami na Tehelnej, Hlbokej a Bučianskej ulici, kde mohli obyvatelia vyjadriť svoje nápady a požiadavky na revitalizáciu priľahlých dvorov.
Doprava.
Cestná doprava.
Na ulici je vedená obojsmerná miestna komunikácia, na ktorej sa nachádzaju tri križovatky:
Jedná sa o významnú miestnu komunikáciu, ktorá rozdeľuje mestskú časť Trnava-sever od mestskej časti Trnava-východ a taktiež poskytuje obyvateľom rýchly prístup na významné miestne komunikácie na uliciach Hlboká, Rybníková, Piešťanská a Špačinska, ktoré významom prevyšuje väčšinu ciest III. triedy. 
Cyklistická doprava.
Na ulici je vedená obojsmerná segregovaná cyklotrasa oddelená od miestnej komunikácie. Cyklotrasa bola vybudovaná Mestom Trnava v roku 2019 a plynulo spája cyklotrasu na uliciach Dolné bašty – Halenárska - Hlboká s cyklotrasou na ulici Veterná a zároveň je cyklotrasa prepojená s cyklochodníkom na uliciach Rybníková – Šrobárova – Hospodárska – Terézie Vansovej – Kamenná cesta.
Mestská hromadná doprava.
Mestská hromadná doprava nemá na ulici zastávku, avšak v blízkosti sa nachádzajú zastávky, ktoré môžu obyvatelia využiť:

</doc>
<doc id="651930" url="https://sk.wikipedia.org/wiki?curid=651930" title="Juraj Wernher">
Juraj Wernher

Juraj Wernher alebo Juraj Werner, niekedy tiež Georg Wernher, Georgius Wernherus (* 1497, Pacov – † 1567, Prešov) bol uhorský lekár, učenec, radca kráľovskej rodiny a humanista poľského pôvodu. Patrí medzi významných humanistických vzdelancov, pôsobiacich v 16. storočí v stredoeurópskom priestore. Pôsobil ako kapitán Šarišského hradu. Je považovaný za zakladateľa uhorskej a slovenskej hydrografie a balneológie.
Životopis.
Wernher, pochádzajúci zo Sliezska, vyštudoval v roku 1519 bakalára na Jagelovskej univerzite v Krakove.
Wernherovo najvýznamnejšie dielo je kniha "De admirandis Hungariae aquis hypomnemation" (O podivuhodných vodách Uhorska). Kniha vyšla v Bazileji v roku 1549 a obsahuje prvý systematický opis minerálnych vôd a liečivých kúpeľov v Uhorsku. V knihe popísal 22 prameňov a pramenných ciest v Uhorsku, z ktorých väčšina sa nachádzala na Slovensku. Wernher ako prvý urobil aj rozbor fyzikálnych a chemických vlastností liečivých prameňov a indikačné návody na použitie. Odvoláva sa naňho Tomáš Jordán z Kluža v diele "O vodách hojitedlných neb teplicech moravských", ktoré vyšlo v roku 1580 v Olomouci, kde opisuje liečivé pramene v Piešťanoch a Trenčianskych Tepliciach. Kniha De admirandis... sa stala základom na uplatňovanie vedeckého prístupu pri poznávaní liečivých účinkov minerálnych vôd a ich využití v rozvoji kúpeľníctva všeobecne. Odozvou na priekopnícke dielo bolo budovanie kamenných kúpeľných bazénov a kúpeľných zariadení, a to v sídlach Piešťany, Bojnice, Vyhne, Trenčianske Teplice, Turčianske Teplice a Bardejovské Kúpele.
Okrem liečebných využití minerálnych prameňov bol aj priekopníkom v návrhoch ich využívania na technické účely, napr. cementačné vody v Španej Doline a vody v Smolníku na výrobu kvalitnej medi.
Väčšinu svojho profesionálneho života prežil na východnom Slovensku. Zomrel v roku 1569 v Prešove.

</doc>
<doc id="651943" url="https://sk.wikipedia.org/wiki?curid=651943" title="RationalWiki">
RationalWiki

RationalWiki (doslova z angl.: „Racionálna Wiki“) je wiki, ktorej proklamovaným cieľom je poskytovať informácie zamerané na vedu, skepticizmus a kritické myslenie. Zameriava sa na analyzovanie a vyvracanie pseudovedeckých a protivedeckých tvrdení, dokumentovanie „bláznivých“ (angl. "crank") myšlienok, autoritarizmu a fundamentalizmu, ako aj toho, ako sú tieto témy podávané médiami. Prevádzkuje ju RationalMedia Foundation, nezisková organizácia podľa 26 U.S.C. § 501(c)(3).

</doc>
<doc id="651944" url="https://sk.wikipedia.org/wiki?curid=651944" title="Extra plus">
Extra plus



</doc>
<doc id="651950" url="https://sk.wikipedia.org/wiki?curid=651950" title="Jaroslav Ježek (dizajnér)">
Jaroslav Ježek (dizajnér)

Jaroslav Ježek (* 26. január 1923, Podlesí – † 23. júl 2002, Karlovy Vary) bol popredný český priemyselný dizajnér. Bol autorom mnohých úspešných tvarov keramiky, ako boli Tamara, Alica, Angelika, Louisa, Jubilant a mnoho ďalších. V tejto umeleckej oblasti bol v Česko-Slovensku najproduktívnejším autorom.
Životopis.
Narodil sa v Podlesí pri Příbrami. V rokoch 19451949 študoval výtvarnú výchovu na Pedagogickejj fakulte Karlovej univerzity u profesorov Cyrila Boudu a Karla Lidického. V období 19491955 pôsobil v továrni na porcelán Thun v Klášterci nad Ohří, kde bol jeho učiteľom kadaňský výtvarník Karel Havlíček.
Od 50. rokov sa postupne presadzoval ako popredný český výtvarník v oblasti figurálneho a úžitkového porcelánu. Najvýznamnejšie boli jeho práce pre podnik Karlovarský porcelán n. p. a jeho Vývojový závod v Lesove.
Je jedným zo zakladateľov tzv. bruselského štýlu na prelome päťdesiaty a šesťdesiatych rokov minulého storočia. Za svoj život vytvoril 39 kompletných porcelánových súprav a viac, než stovku návrhov drobných plastík. Štyri samostatné výstavy mu usporiadala Galérie umenia v Karlových Varoch v rokoch 1968, 1979, 1983 a 1998.

</doc>
<doc id="651952" url="https://sk.wikipedia.org/wiki?curid=651952" title="Vojtech Bukovinský">
Vojtech Bukovinský

JUDr. Vojtech Bukovinský (* 1. január 1916, Bitarová† 28. august 1989, Lietava) bol slovenský právnik a amatérsky speleológ a archeológ. Pracoval predovšetkým na rodnom Považí, sústredil sa na krasy Stráňavskej doliny a Višňovskej doliny v Malej Fatre. Patril medzi členov Slovenskej speleologickej spoločnosti v prvom období jej existencie (od r. 1951) a v roku 1960 sa stal členom Speleologickej odbočky Slovenskej zemepisnej spoločnosti pri SAV a členom jej výboru. Zúčastnil medzinárodného zjazdu speleológov v Brne, kde sa stretol s Aloisom Králom, objaviteľom Demänovských jaskýň. Jeho publikácie vyšli vo viacerých novinách, časopisoch a prírodovedných zborníkoch, čím sa zaslúžil o popularizáciu speleológie ako vedy.
Medzi jeho najvýznamnejšie objavy patria Májová priepasť v Mojtíne (v zozname slovenských jaskýň pod číslom 5291. ako Mojtínska priepastná jaskyňa) v roku 1961, v ktorej výskume pokračoval až do roku 1966 a jaskyne pod vrchom Polom a v Stráňavskej doline, napríklad Hoblíkova jaskyňa.
Životopis.
Narodil sa matke Vilme († 1948), učiteľke na ľudovej škole a otcovi Serafínovi († 1949), učiteľovi v Lietave ako jediné dieťa. V roku 1957 sa v Trenčíne oženil s Gabrielou Gugovou, s ktorou mal dve deti - Stanislava a Máriu.
Po vychodení ľudovej školy navštevoval Reálne gymnázium v Kláštore pod Znievom, kde maturoval v roku 1936 s vyznamenaním. Následne sa rozhodol pre dôstojnícke povolanie v armáde ČSR, kvôli čomu absolvoval dôstojnícku školu v Košiciach. Po rozpade prvej ČSR sa však vojenského povolania vzdal a rozhodol sa študovať právo na Univerzite Komenského v Bratislave. Tieto štúdiá mal problém dokončiť, pretože ho neustále povolávali na vojenské cvičenia, a dokončil ich až v roku 1947, kedy bol promovaný na doktora právnických vied.
Počas SNP naňho žilinské gestapo vydalo zatykač, pred ktorým ho zachránil obchodník z Martina Vincent Knapp. Ušiel do Bratislavy, kde sa pred gestapom ukryl.
Po oslobodení dokončil štúdiá, pracoval nejakú dobu na súde v Žiline a v Rajci, no bol preradený do „produktívnej práce,“ pretože bol hlboko veriaci. Následne dlho striedal zamestnania.
Od 19. augusta 1952 pracoval ako vedúci profesionálnej speleologickej výskumnej skupiny pre oblasť Malá Fatra. Následne tento pracovný pomer prerušil, pretože spolupracoval na vlastivednej publikácii „Žilina a Rajec,“ pričom na odovzdanie rukopisu dostal veľmi krátky čas. Potom pracoval ako robotník vo viacerých podnikoch. Vrátiť sa na okresný súd mu nebolo umožnené kvôli kádrovému posudku.

</doc>
<doc id="651953" url="https://sk.wikipedia.org/wiki?curid=651953" title="E-mail (rozlišovacia stránka)">
E-mail (rozlišovacia stránka)

E-mail (iné názvy: email, mail, mejl, elektronická pošta, e-pošta; v slangu: "meil", "majl") môže byť:
E-mail (iné názvy: email, elektronická pošta, e-pošta) môže byť aj: v minulosti telekomunikačná služba, v rámci ktorej bol list napísaný na formulári optoelektronicky premenený na elektronický signál, ktorý bol diaľkovou prenosovou technikou prenesený do určeného miesta, tam znova premenený do písanej podoby a tak doručený adresátovi, pozri e-mail (vytlačená pošta) 

</doc>
<doc id="651954" url="https://sk.wikipedia.org/wiki?curid=651954" title="Bučianska (Trnava)">
Bučianska (Trnava)



</doc>
<doc id="651962" url="https://sk.wikipedia.org/wiki?curid=651962" title="Barbara Bel Geddesová">
Barbara Bel Geddesová

Barbara Bel Geddes (* 31. október 1922, New York, New York, USA† 8. august 2005, Northeast Harbor, Maine, Spojené štáty) bola americká divadelná a filmová herečka, autorka detských kníh a výtvarníčka. Najväčší úspech získala vďaka jej úlohe Ellie Ewing zo seriálu "Dallas". Medzi jej ďalšie významné filmy patrí "Vertigo" (1958) či "I Remember Mama" (1948) za ktorý bola nominovaná na Academy Awards.
Detstvo a mladosť.
Bel Geddesová sa narodila v New Yorku v roku 1922. Bola dcérou Helen Belle, ktorá pracovala ako divadelná kostymérka a jej otec Norman Bel Geddes pracoval ako priemyselný dizajnér. Mala staršiu sestru Joan (1916-2001).
Kariéra.
Broadway.
Bel Geddesová si prvý raz zahrala na Broadwayi v roku 1946, v inscenácií "Deep Are the Roots". Za svoj herecký výkon bola Bel Geddesová ocenená cenou Donaldson Award, za vynikajúci úspech v divadle. V rokoch 1951 až 1953 hrala v 924 predstaveniach. V roku 1955 získala rolu Maggie v divadelnej hre "Cat on a Hot Tin Roof". V roku 1961 sa predstavila v hlavnej úlohe v inscenácií "Mary, Mary", ktorá sa stala najdlhšou Broadwayiovou inscenáciou, ktorá mala viac ako 1 500 predstavení.
V roku 1952 získala ocenenie "Žena roku" od Hasty Pudding Theatrucals na univerzite Harvard. V roku 1993 bola uvedená do americkej divadelnej siene slávy.
Herectvo.
Svoju hereckú kariéru započala v roku 1947 po boku herca Henryho Fonda, vo filme "The Long Night". Film bol remakeom francúzskeho spracovania z roku 1939. V roku 1949 bola nominovaná na Academy Awards za svoju rolu vo filme "I Remember Mama" v kategórií Najlepšia herečka vo vedľajšej úlohe.
V roku 1958 si zahrala vedľajšiu postavu vo filme "Vertigo", ktorý režíroval Alfred Hitchcock. V rovnakom roku hrala v jednej epizóde seriálu "Alfred Hitchcock Presents", kde hrala postavu Mary Maloney, gazdinú, ktorá zabije svojho manžela zmrazenou jahňacou nohou.
V roku 1978 patrila medzi prvých hercov, ktorý potvrdil svoju hereckú účasť na televíznom seriály "Dallas". Jej rola Miss Ellie, jej priniesla obnovené medzinárodné uznanie. Objavila sa takmer vo všetkých epizódach seriálu, okrem rokov 1984-1985 a 1990. Bel Geddesová je jedinou herečkou zo seriálu, ktorá získala ocenenie Emmy a Zlatý glóbus za svoj herecký výkon. V roku 1984 bola kvôli zdravotným problémom nahradená v seriály herečkou Donnou Reed, no krátko po tom ako sa jej zdravotný stav zlepšil sa do seriálu vrátila.
Pri natáčaní nových scén seriálu "Dallas" v roku 2012, je spomínaná postavy Miss Ellie v každej jednej epizóde prvej série.
Súkromný život.
V roku 1944 sa vydala za divadelného manažéra Carla Sawyera, s ktorou mali dcéru Susan. Ich manželstvo skončilo v roku 1951. Neskôr sa vydala za režiséra Windsora Lewisa, s ktorým mala dcéru Betsy. Keď Lewis ochorel, Bel Geddesová zastavila v roku 1967 svoju hereckú kariéru. Lewis zomrel v roku 1972. Svoju hereckú kariéru ukončila v roku 1990 a následne žila v prístavnom meste Northeast Harbor v štáte Maine, kde pracovala ako výtvarníčka a autorka dvoch detských kníh.
Úmrtie.
Bel Geddesová zomrela na rakovinu pľúc, 8. augusta 2005 vo svojom dome v Northeast Harbor vo veku 82 rokov. Jej telo bolo spopolnené a jej popol bol rozptýlený z lode do prístavných vôd, aby ohraničil jej majetok.

</doc>
<doc id="651963" url="https://sk.wikipedia.org/wiki?curid=651963" title="Barbara Bel Geddes">
Barbara Bel Geddes



</doc>
<doc id="651965" url="https://sk.wikipedia.org/wiki?curid=651965" title="Miroslava Kernová">
Miroslava Kernová

Mgr. Miroslava Kernová, rod. Horobová je slovenská mediálna analytička, podnikateľka, blogerka a (bývalá) novinárka. Je bývalou manželkou novinára "Denníka N" Mira Kerna.
Absolvovala vysokoškolské štúdium estetiky a histórie. Pôvodne pracovala ako redaktorka vnútorného spravodajstva denníka "SME" a od roku 2010 do januára 2012 bola redaktorkou spravodajského portálu "Mediálne.sk" so zameraním na médiá, ktorý prevádzkuje vydavateľstvom Trend Holding. V januári 2012 začala písať príspevky venujúce sa monitoringu médií na blog "omediach.blog.sme.sk", ktorý sa po niekoľkých mesiacoch vyvinul do podoby spravodajského portálu "O médiách.com". V priebehu troch rokov vo svojej čítanosti predbehol blog Gabriela Šipoša "Slovak Press Watch", ktorý vznikol v roku 2002 ako prvý slovenský blog, resp. mimovládnym projektom na monitoring médií. Podľa publicistu Mariana Jaslovského sa jej "„blog a portál O médiách.com" [...] "rýchlo stáli rešpektovanou reflexiou slovenskej mediálnej scény“". Za svoj portál bola ocenená prvým miestom v prvej kategórii súťaže E-žena roka 2012.
V rokoch 20122016 podnikala formou živnosti, 23. mája 2016 založila obchodnú spoločnosť Miramedia, s. r. o., prostredníctvom ktorej prevádzkuje portál "O médiách.com".

</doc>
<doc id="651967" url="https://sk.wikipedia.org/wiki?curid=651967" title="I Think Bad Thoughts (film)">
I Think Bad Thoughts (film)

I Think Bad Thoughts je americký krátky neo-noirový film o kanadskom rockovom triu Danko Jones. Bol režírovaný Jasonom a Joshom Diamondovými a vyšiel 15. marca 2011. Film je zároveň aj videoklipom rovnomennej skladby, ktorá je poslednou z trilógie hudobných videí albumu "Below the Belt". Dej sa nakrúcal v meste Los Angeles v Kalifornii.
Dej.
Počas rozhovoru Johna s Wattom príde ku baru Danko, 
ktorý je podozrievavý voči neďaleko sediacej žene. Zoberie Johna a podídu k nej s otázkou, čo je zač. Povie im, že pozná niekoho, kto sa s nimi chce stretnúť a majú s ním veľa spoločného. Dovedie ich k nákladiaku, kde stretnú Doriana. Dan je zakonzervovaný v schránke a jediné, čo ho odtiaľ môže zachrániť, je nájdenie prívesku s nano technológiou, ktorý Dorian vďaka ním potrebuje získať. Danko spolu s Johnom, Jenou a Dorianom sa spoja, vyzbroja zbraňami a podľa plánu sa budú snažiť získať prívesok. Medzitým má prívesok na krku pán Crowley (Art Hsu), ktorého v idúcom aute na okraji cesty zastaví detektív (Jason Trost). Neskôr má pán Crowley obchodné jednanie s Frankom v 
limuzíne odstavenej na ropnom poli. Počas akcie v budove, pri ktorej Dorian zozadu pristaví svoj nákladiak, bola Jena Mouseom a Frankom chytená a násilím naložená do kufra auta. Danko s Johnom a detektívom prenasledujú ich auto, až kým neprídu do domu, kde sa všetci sa stretnú v jednej miestnosti. Nasledoval ich tiež Dorian s nákladiakom. Frank drží Jenu pod krkom a všetci po sebe zazerajú. Odrazu medzi nich vojde Dorian a akonáhle dá Jene znamenie, tá sa vytrhne Frankovi uštedrením niekoľkých rán do brucha. Strhnú sa nepokoje. Doriana bežiaceho k nákladiaku schytí Mouse a strhne sa medzi nimi bitka. Danko získa prívesok, ktorý vypadol pánovi Crowleymu, dostane sa do nákladiaku a Dorian, ktorý sa mu snaží pomôcť s oslobodením Dana, je Mousom bodnutý nožom do brucha. Dankovi sa podarí Dana vyslobodiť, ten skočí ihneď po Mouseovi a zrazí ho k zemi. Dej končí zdvíhaním zraneného Doriana do zadnej časti nákladiaku.

</doc>
<doc id="651969" url="https://sk.wikipedia.org/wiki?curid=651969" title="Kralická Biblia">
Kralická Biblia



</doc>
<doc id="651984" url="https://sk.wikipedia.org/wiki?curid=651984" title="Lily Tomlinová">
Lily Tomlinová

Mary Jean „Lily“ Tomlin (* 1. september 1939, Detroit, Michigan, Spojené štáty) je americká herečka, komička, speváčka, spisovateľka a producentka. Známa je vďaka role Linnei Reese z filmu "Nashville", za ktorý bola v roku 1976 nominovaná na niekoľko cien, vrátane Academy Awards, Zlatý glóbus či BAFTA.
Detstvo a mladosť.
Tomlinová sa narodila v Detroite v roku 1939 ako dcéra Lillie Mae (1914-2005) a Guya Tomlina (1913-1970). Má mladšieho brata Richarda. Jej rodičia sa presťahovali počas hospodárskej krízy zo štátu Kentucky.
Kariéra.
V roku 1969 sa pripojila k americkej televíznej komédii "Rowan &amp; Martin's Laugh-In", kde stvárnila niekoľko postáv, z ktorých medzi najznámejšie patrí Edith Ann či pani Earborová. Tomlinová získala za svoj herecký výkon niekoľko ocenení a obrovský úspech, ktorý jej zaručil možnosť si niektoré postavy zahrať aj v špeciálnych vydaniach mimo seriálu.
V roku 1976 sa Tomlinová ukázala vo filme s hudobnou tématikou, "Nashville". Jej postava sa volala Linnea Reese a bola matkou dvoch hluchých detí. Jej herecký výkon bol niekoľkokrát ocenený a tiež získala nominácie na ocenenia ako Academy Awards či Zlatý glóbus.
V roku 1980 hrala spoločne s Jane Fonda a Dolly Parton v komédii "9 to 5". Film patril k najlepším filmom roka. V roku 1988 hrala vo filme "Big Business" s Bette Midler, kde hrali identické dvojčatá, ktoré boli zamenené krátko po narodení.
V roku 1999 hrala s Judi Dench a Maggie Smith v dráme "Tea with Mussolini". V roku 2002 hrala vo filme "I Heart Huckabees", spoločne s Isabelle Huppert, Dustinom Hoffmanom, Naomi Watts či Judeom Lawom. V roku 2006 si vyskúšala dabing v animovanej rozprávke "The Ant Bully".
V rokoch 2008 až 2009 hrala v televíznom seriáli "Desperate Housewives". Tiež prepožičala svoj hlas postave Tammy v sedemnástej sérii seriálu "Simpsonovci".
V roku 2015 hrala v komédii "Grandma", za ktorú získala nomináciu na Zlatý glóbus. Od rovnakého roku hrala spoločne s Jane Fonda v seriáli "Grace a Frankie". Seriál mal sedem sérií a jeho natáčanie skončilo v roku 2022. 
Vo filme "80 for Brady" z roku 2023 si Tomlinová zahrala jednu zo štyroch celoživotných priateliek, ktoré sa vydajú na dobrodružnú cestu na Super Bowl, aby podporili svojho obľúbeného hráča Toma Bradyho. Spolu s ňou si v hlavných úlohách zahrali aj Jane Fonda, Sally Field a Rita Moreno. 
Súkromný život.
Tomlinová od marca 1971 chodila so spisovateľkou Jane Wagner. Po 42 rokoch chodenia sa Tomlinová a Wagnerová zosobášili počas súkromného obradu v Los Angeles, dňa 31. decembra 2013.
Tiež je aktivistkou za práva homosexuálov a je feministka.

</doc>
<doc id="651985" url="https://sk.wikipedia.org/wiki?curid=651985" title="Lily Tomlin">
Lily Tomlin



</doc>
<doc id="651992" url="https://sk.wikipedia.org/wiki?curid=651992" title="Jenő Nyáry">
Jenő Nyáry

Barón Jenő Nyáry (* 29. február 1836, Bogojina† 29. jún 1914, Piliny) bol uhorský archeológ, speleológ, v rokoch 18831889 člen Uhorskej akadémie vied. Študoval filozofiu a právo v Pešti, neskôr pracoval ako úradník. Pod vplyvom Františka Kubíniho sa začal zaujímať o prírodné vedy, neskôr sa spriatelil s Floriánom Rómerom, čo túto záľubu ešte umocnilo. S ním cestoval po Novohradskej župe a celom Hornom Uhorsku, kde sa mu podarilo odkryť niekoľko významných nálezov z doby bronzovej. Na Medzinárodnom kongrese archeológie a antropológie v roku 1876 pritiahla jeho zbierka veľkú pozornosť. Významný je jeho výskum jaskýň, predovšetkým jaskynného systému Baradla, a jaskýň pseudokrasu Cerovej vrchoviny, kde ich niekoľko objavil (napríklad Labyrintovú jaskyňu).

</doc>
<doc id="652000" url="https://sk.wikipedia.org/wiki?curid=652000" title="A mali sedemnásť rokov...">
A mali sedemnásť rokov...

A mali sedemnásť rokov... () je film maďarského režiséra Miklósa Jancsóa v spolupráci s režisérom Zoltánom Farkasom a scenáristami Gyulom Hernádim a Imrem Vadászim. 108 minútová čiernobiela vojnová dráma z roku 1965 v maďarskej produkcii dejovo pojednáva o posledných dňoch druhej svetovej vojny na maďarskom vidieku, základnou témou však je ľudskosť samotná, zobrazená obrazovou poéziou nasýtenou metaforami a podobenstvami. Umelecky sa tak na filme podpísal aj jeho kameraman Tamás Somló.
Dej.
Film je príbehom sedemnásťročného maďarského gymnazistu, ktorý sa so svojou skupinou snaží dostať za hranice. Skupinu však počas úteku opustí a pokračuje frontom na vlastnú päsť. Opakovane sa dostane do ruského zajatia ale vždy z neho so šťastím vyviazne. Keď ho ruské jednotky opätovne zajmú, je privedený na šíru pláň, uprostred ktorej sa nachádza zdevastovaná farma. Tu ho pridelia ako pomocníka zranenému ruskému chlapcovi menom Koľja, ktorý je približne v jeho veku. Uprostred otvorenej krajiny sa sám stará o stádo kráv, ktorých mliekom Rusi kŕmia svojich zranených.
Chlapci si na seba najskôr nemôžu zvyknúť, či skôr zmieriť sa s prítomnosťou toho druhého v tichu. Ani jeden totiž nehovorí jazykom toho druhého, napriek tomu si však časom porozumejú, pretože sú obaja predovšetkým ľudské bytosti a nie „občania.” Postupne sa medzi nimi rozvíja priateľské puto a spolu si užívajú “pokojné” letné dni. V zdanlivo idylickom prostredí sa začínajú obaja otvárať a vnášajú do života abstraktné a hĺbavé momenty porozumenia a vzájomnej adaptácie. Tiché dialógy a výrečné ticho sprevádzajú budovanie ich vzájomnej dôvery, čo je pre oboch pomalá, krehká a náročná úloha. Tú však naplnia až do takej miery, že keď sa ruskému chlapcovi zdravotne priťaží, maďarský gymnazista sa v chlapcovej ruskej uniforme, predstierajúc Rusa a zapierajúc svoj maďarský pôvod, vyberie preňho hľadať lekársku pomoc. Trvá mu to však dlho, privedie ju neskoro a Koľja umiera. Na konci filmu však mladému gymnazistovi najbolestivejšiu skúšku dospelosti pripravia práve vlastní krajania, práve keď sa konečne vydá vlakom na cestu domov stále v ruskej uniforme."„Slnko svieti, vietor fúka, šíra trávnatá pláň je podmínovaná, vo vodnej nádrži sa kúpu nahé dievčatá a nič nie je také, aké sa zdá byť…""
Štýl.
Miklós Jancsó v tomto filme prvýkrát umiestňuje svojich hrdinov do nekonečného priestoru a prvýkrát tiež používa špecifickú montáž, čo ako sám priznáva, prevzal od talianskeho režiséra Antonioniho. Oddialil príbeh čo najviac od konkrétnej historickej a politickej situácie a sústredil sa na to, čo je večné: dvaja mladí, ktorých zmetie prúd histórie. Vo filme skúma univerzálne problémy nad rámec systematickej propagandy sovietsko-maďarského priateľstva a danej historickej situácie pomocou pohľadu jednotlivca. Jeho hlavný hrdina, ktorým je práve maďarský gymnazista, je pasívne unášaný okolitými udalosťami, až kým nie je konečne donútený aktívne konať a rozhodovať sa na základe okolností, v ktorých sa ocitá. Jancsó rozdeľuje dej do samostatných epizód, ktoré danú situáciu zachytávajú či reprezentujú, a až spoločne všetky dohromady vytvárajú celkový dojem. Jednotlivé sekvencie filmu spája práve prítomnosť hlavnej postavy maďarského gymnazistu a väčšinou, no nie vždy, vojsko. Jancsó kladie veľký dôraz na dôkladnú charakterizáciu, pretože v tomto príbehu nie sú dobrí alebo zlí, ale len zraniteľní, ohrození a neistí ľudia, ktorí sa snažia spracovať zmeny okolo nich. 
Herectvo.
Vedenie hercov "Andrása Kozáka" a "Sergeja Nikoněnka" v hlavných úlohách je pod taktovkou Jancsóa autentické a zodpovedá „hereckému štýlu 60. rokov,” ktorý by sa dal charakterizovať mimoriadne ľudským až živočíšnym prejavom. Oproti “dnešnému” štýlu sa zdá byť miestami pomerne “afektovaný.” Snaží sa však iba o zobrazenie skutočnosti, bez akéhokoľvek potláčania a uberania na prejave. 
Hudba.
Autorom hudby je "Zoltán Jeney." Je štylizovaná ale zároveň formálne primerane a symbolicky prispôsobená deju. Jeney používa úplne jednoduché vokálne spevy ale aj prudko štylizované prvky ako je napríklad bučanie kráv, harmonicky zmixované s basami, violami, harfou či zvončekmi. Vytvára jednotný hudobný podklad, ktorý svojím znením podtrhuje znepokojujúcu atmosféru filmu. V neposlednom rade "Jeney" používa ako hlavný hudobný leitmotív vojnové bubienky.
Zvuk.
Práca so zvukom ako takým, ktorý mal na starosti Zoltán Toldy"," je taktiež veľmi minimalistická. Jancsó rád používal postsychróny, čo je v značnej miere kvôli technickým nedostatkom danej doby vzniku filmu počuť. Výsledkom je zvláštna zvuková štylizácia.
Kamera.
Kamera Tamása Somlóa je väčšinou statická. Používa pomerne široké objektívy do 50 mm. Svietenie je veľkú väčšinu filmu prirodzené – priame slnečné svetlo, až na niekoľko nočných záberov, ktoré pracujú so štylizovaným šerosvitom. Jancsó v tomto filme pracuje s mizanscénou mnohoznačne. Vytvára zaujímavé vnútrozáberové skladby hneď s niekoľkými plánmi. Za hlavný obrazový leitmotív filmu by sa dala považovať vejúca tráva vo vetre, zaliata slnkom,  ktorá z veľkej diaľky vyzerá ako tečúca voda, v ktorej sa sem-tam mihajú ľudské bytosti.
Názov filmu ako nová kategória generačných filmov.
Originálny maďarský názov filmu „"Így jöttem”", čo v doslovnom preklade znamená "„Takto som prišiel“", sa v Maďarsku stal neskôr hovorovým názvom pre podobne definované typy príbehov. Diela zachytávajúce generačné pocity sa dodnes často označujú ako filmy typu "„Takto som prišiel.”" Silné zobrazenie danej historickej situácie poukazuje na abstraktnejšie, univerzálne podobenstvá, ktoré sa neskôr pre Jancsóa stanú ústrednými motívmi jeho tvorby. Práve filmom "A mali 17 rokov..." dospel Jancsó k značnému zjednodušeniu príbehu, ktoré sa pre neho stalo neskôr typické. Ako prvý zahŕňal všetky rysy budúceho Jancsóovho štýlu a to od dlhých záberov, cez širokouhlý horizontálny pohyb kamery až po rozsiahlu vnútrozáberovú montáž.  
Prijatie filmu.
Podľa niektorých filmových historikov film v čase jeho vzniku maďarskú cenzúru hlboko pobúril a film chceli zakázať. Podľa názoru cenzorov bola týmto filmom maďarská kultúra a politika taká zahanbená, že verejná distribúcia neprichádzala v žiadnom prípade v úvahu. Napriek tomu bol však premietnutý na Moskovskom filmovom festivale, kde nebol hodnotený ako ideologicky závadný. Za pohoršujúci bol považovaný len v domovskej krajine. Aj napriek negatívnemu postoju maďarskej cenzúry v roku 1965 bola táto špeciálna téma detabuizovaná a to práve formou nového filmového jazyka so slobodným, autonómnym režisérskym prístupom Miklósa Jancsóa, ktorý už pri vzniku filmu vedel, že nebude ľahké vyzdvihovať iné hodnoty než pravicový socializmus.

</doc>
<doc id="652004" url="https://sk.wikipedia.org/wiki?curid=652004" title="NAKA">
NAKA



</doc>
<doc id="652007" url="https://sk.wikipedia.org/wiki?curid=652007" title="Glogau">
Glogau



</doc>
<doc id="652008" url="https://sk.wikipedia.org/wiki?curid=652008" title="Hlohov">
Hlohov



</doc>
<doc id="652010" url="https://sk.wikipedia.org/wiki?curid=652010" title="A sedemnásť mali rokov...">
A sedemnásť mali rokov...



</doc>
<doc id="652011" url="https://sk.wikipedia.org/wiki?curid=652011" title="Foglaš">
Foglaš

Foglaš alebo Fogaš (, ) je dedina, miestna časť obce Siplak v Bihárskej župe v Rumunsku. Je to jedno zo sídel slovenského jazykového ostrova v Rumunsku. V sídle je rímskokatolícky kostol, škola pre I-IV ročník a ihrisko. Nachádza sa na ropnom poli . 
Demografia.
V sídle žilo v roku 2002 209 obyvateľov, z toho väčšina Slovákov. V roku 2011 tu žilo 176 obyvateľov.
Slovenská komunita.
Slováci sa sem dostali pravdepodobne tzv. vnútornou kolonizáciou hlavne z Gemelčičky v Salašskej župe v Rumunsku. 

</doc>
<doc id="652015" url="https://sk.wikipedia.org/wiki?curid=652015" title="Správanie človeka">
Správanie človeka



</doc>
<doc id="652017" url="https://sk.wikipedia.org/wiki?curid=652017" title="Akantový list">
Akantový list



</doc>
<doc id="652018" url="https://sk.wikipedia.org/wiki?curid=652018" title="Akantový vlys">
Akantový vlys



</doc>
<doc id="652019" url="https://sk.wikipedia.org/wiki?curid=652019" title="Akantová rozeta">
Akantová rozeta



</doc>
<doc id="652022" url="https://sk.wikipedia.org/wiki?curid=652022" title="Ľudový kroj">
Ľudový kroj



</doc>
<doc id="652023" url="https://sk.wikipedia.org/wiki?curid=652023" title="Nitka">
Nitka

Nitka môže byť:

</doc>
<doc id="652027" url="https://sk.wikipedia.org/wiki?curid=652027" title="Miroslav Žiak">
Miroslav Žiak

Ing. Miroslav Žiak (* 27. november 1987, Prievidza) je slovenský potravinársky inžinier a politik, bývalý poslanec Národnej rady SR vo volebnom období 20202024 za stranu SaS. Do parlamentu najprv nastúpil ako náhradník za predsedu strany Richarda Sulíka, ktorý nastúpil na post ministra hospodárstva, no neskôr Žiakov mandát zanikol po tom, čo si Sulík svoj mandát uplatnil.
Vyštudoval Slovenskú poľnohospodársku univerzitu v Nitre, Fakultu biotechnológie a potravinárstva, odbor Bezpečnosť a kontrola potravín.
V roku 2017 bol zvolený za najmladšieho poslanca Trenčianskeho samosprávneho kraja za okres Prievidza, kde pôsobí v klube pravicových strán.
V roku 2018 bol zvolený za poslanca mestského zastupiteľstva mesta Prievidza.
V májových voľbách 2019 do Európskeho parlamentu neúspešne kandidoval za stranu SaS pod číslom 5. S počtom platných hlasov 7 352.
Je členom Mensa Slovensko.

</doc>
<doc id="652037" url="https://sk.wikipedia.org/wiki?curid=652037" title="Fogaš">
Fogaš

Fogaš môže byť:

</doc>
<doc id="652040" url="https://sk.wikipedia.org/wiki?curid=652040" title="Kuchyňa (televízny seriál)">
Kuchyňa (televízny seriál)



</doc>
<doc id="652042" url="https://sk.wikipedia.org/wiki?curid=652042" title="Mety">
Mety



</doc>
<doc id="652043" url="https://sk.wikipedia.org/wiki?curid=652043" title="Mylhúzy">
Mylhúzy



</doc>
<doc id="652045" url="https://sk.wikipedia.org/wiki?curid=652045" title="Jena Malone">
Jena Malone



</doc>
<doc id="652047" url="https://sk.wikipedia.org/wiki?curid=652047" title="Tom Holland (herec)">
Tom Holland (herec)

Thomas Stanley Holland (* 1. jún 1996, Londýn, Spojené kráľovstvo) je britský herec a tanečník. Získal ocenenie BAFTA za najlepšiu Vychádzajúcu hviezdu za rok 2017.
Detstvo a mladosť.
Holland je synom fotografky Nicoly Elizabeth Hollandovej a komika Domica Hollanda. Má troch mladších bratov, dvojčatá Harryho , Sama (* 1999) a Patricka (* 2004).
Navštevoval katolícku školu Donhead, neskôr chodil na Wimbledon College, kde zotrval do decembra 2012. Následne sa prihlásil na umeleckú školu The BRIT School for Performing Arts and Technology.
Kariéra.
Tom Holland sa intenzívne venuje tancu, pričom tancovať začal už počas štúdia na Wimbledone. Od roku 2011 sa venuje filmu. Hral v divadelnej hre "Billy Elliott". V roku 2012 vyšiel film "The Impossible", kde hral po boku hercov Naomi Watts a Ewana McGregora. V roku 2015 hral jednu z vedľajších úloh v televíznom seriáli "Wolf Hall" a v rovnakom roku bolo oznámené, že stvárni postavu Spider Mana vo filme ' zo série Marvel Cinematic Universe. Film mal premiéru v apríli 2016. Túto úlohu si zopakoval aj v nasledujúcich častiach, ako ' (2017), ' (2018), ' (2019), ' (2019) a ' (2021).
V roku 2020 stvárnil hlavnú postavu v psychologickom thrilleri "The Devil All the Time".
Súkromný život.
Holland býva v štvrti Kingston-upon-Thames v Londýne, neďaleko domu svojich rodičov a súrodencov. Má stafordšírskeho bulteriéra menom Tessa. Odmalička trpí dyslexiou.
Spolu s bratmi Holland podporuje The Brothers Trust, britskú charitatívnu spoločnosť, registrovanú v Spojenom kráľovstve, ktorá získava peniaze na rôzne charitatívne účely.

</doc>
<doc id="652048" url="https://sk.wikipedia.org/wiki?curid=652048" title="Bitka pri Milvijskom moste">
Bitka pri Milvijskom moste



</doc>
<doc id="652052" url="https://sk.wikipedia.org/wiki?curid=652052" title="Práca na diaľku">
Práca na diaľku

Práca na diaľku je termín označujúci formy práce, pri ktorých zamestnanci vykonávajú prácu úplne alebo čiastočne mimo pracoviska svojho zamestnávateľa. 
Špeciálnym prípadom je práca z domu (na Slovensku a v Česku známa aj pod pseudoanglicizmom home office, v anglicky hovoriacich krajinách však "telecommuting, telework(ing)" alebo "work from home"), pri ktorej sa práca vykonáva doma. Výsledky práce sú v takomto prípade typicky odovzdávané zamestnávateľovi pomocou digitálnych kanálov. 
Formy práce na diaľku.
Obvykle sa rozlišujú tieto formy práce na diaľku: 
Trendy.
Práca na diaľku sa začala rozširovať spolu s rozvojom informačných a komunikačných technológií, ktoré umožňujú bezprostrednú diaľkovú výmenu informácií medzi zamestnancom a zamestnávateľm a medzi zamestnancami navzájom. Možnosť práce na diaľku býva poskytovaná ako zamestnanecký benefit, niektoré zamestnania sú na tomto modeli priamo postavené. 
Na Slovensku pracovalo prevažne alebo aspoň niekedy z domu asi 9 % zamestnancov. Vo väčšom meradle sa práca z domova využívala počas pandémie ochorenia COVID-19 ako opatrenie na zamedzenie šírenia vírusu.

</doc>
<doc id="652053" url="https://sk.wikipedia.org/wiki?curid=652053" title="Práca z domu">
Práca z domu



</doc>
<doc id="652054" url="https://sk.wikipedia.org/wiki?curid=652054" title="Home office">
Home office



</doc>
<doc id="652055" url="https://sk.wikipedia.org/wiki?curid=652055" title="Práca na cestách">
Práca na cestách



</doc>
<doc id="652056" url="https://sk.wikipedia.org/wiki?curid=652056" title="Mobilná práca">
Mobilná práca



</doc>
<doc id="652064" url="https://sk.wikipedia.org/wiki?curid=652064" title="Kvadratúra (architekúra)">
Kvadratúra (architekúra)



</doc>
<doc id="652065" url="https://sk.wikipedia.org/wiki?curid=652065" title="Mariánske Lázne">
Mariánske Lázne



</doc>
<doc id="652066" url="https://sk.wikipedia.org/wiki?curid=652066" title="Františkove Lázne">
Františkove Lázne



</doc>
<doc id="652067" url="https://sk.wikipedia.org/wiki?curid=652067" title="Kristin Cashore">
Kristin Cashore



</doc>
<doc id="652071" url="https://sk.wikipedia.org/wiki?curid=652071" title="JonBenét Ramseyová">
JonBenét Ramseyová

JonBenét Ramseyová (; * 6. august 1990, Atlanta, Georgia, Spojené štáty† 25. december 1996, Boulder, Colorado, Spojené štáty) bola detská kráľovná krásy v Spojených štátoch, ktorá bola zavraždená v roku 1996. Napriek viacerým verziám a špekuláciám jej vraždy, vraha nikdy nenašli. 
Životopis.
JonBenét Ramseyová sa narodila v roku 1990 v meste Atlanta, v Georgií ako dcéra Johna Benneta Ramseya a Patricie Ann Poeovej. Mala staršieho brata Burkea. JonBenét sa zúčastnila niekoľkých detských súťaží krásy, v ktorých získala mnoho titulov, ako príklad; Americká kráľovská slečna, Malá slečna Charlevoix, Národná kráska mladších slečien, Malá slečna Colorado či Malá Miss Vianoce. 
Úmrtie.
Dňa 26. decembra 1996 Patricia Ramseyová (matka JonBenét) informovala políciu že v dome našla list, v ktorom bolo písané že ich dcéra je unesená a únosca vyžaduje výkupné vo výške 118 tisíc dolárov. Ramseyovci následne prehľadali dom a našli v suteréne mŕtvolu JonBenét. Podľa forenznej správy mala JonBenét zlomenú lebku a bola zaškrtená. Je tiež možné, že bola sexuálne zneužitá, pretože na spodnom prádle JonBenét sa objavili stopy krvi neznámej osoby. Ohľadom jej vraždy je mnoho nejasností ako napríklad kto ju zavraždil a odvliekol jej telo do pivnice? Ako sa vrah dostal do domu, keď polícia nenašla žiadne stopy po násilnom vniknutí? A mnoho ďalších. 
Dopad na spoločnosť a dôsledky.
Smrť JonBenét Ramseyovej otriasla celým svetom a zároveň sa stala jedným z najznámejších zločinov v Spojených štátov v 90. rokoch 20. storočia. Vyšetrovanie dlho neprinieslo žiadne konkrétne výsledky. Rodičia dievčaťa boli dlho považovaní za hlavných podozrivých, no nebolo to nikdy dokázané. Vražda mala viacero verzií a veľa ľudí patrilo medzi podozrivých. V roku 2005 sa pri genetickom vyšetrení zistilo, že krv na spodnom prádle obete nepatrila jej rodičom. Bola totiž neidentifikovateľná. Nezistili sa žiadne zhody so vzorkami DNA v databáze FBI.
Po smrti JonBenét sa jej rodičia s bratom presťahovali do malého mesta Charlevoix v severnom Michigane. Dňa 24. júna 2006 Patricia Ramseyová zomrela na rakovinu vaječníkov, ktorá jej bola diagnostikovaná v roku 1993. V rovnakom roku bol John Mark Karr, 41-ročný učiteľ základnej školy, zatknutý v Bangkoku v Thajsku po tom, čo sa falošne priznal k vražde JonBenét. Karr Tvrdil, že ju omámil, sexuálne zneužil a omylom ju zabil. Úrady tiež uviedli, že sa nenašli žiadne dôkazy, ktoré by spájali Karra s miestom činu.
Vo svojom priznaní uviedol Karr iba základné skutočnosti, ktoré boli verejne známe a neposkytli presvedčivé podrobnosti. Jeho tvrdenie, že zdrogoval JonBenét, bolo pochybné, pretože pitva ukázala, že sa v jej tele nenašli žiadne drogy. Vzorky DNA, ktoré boli odobraté z Karrovi, sa nezhodovali s DNA nájdenou v tele JonBenét.
V októbri 2010 bol prípad znovu otvorený, na novo sa uskutočnili výsluchy, ako aj vyšetrenie DNA pomocou najnovších metód.
Dňa 25. októbra 2013 boli zverejnené dokumenty, ktoré ukazujú, že v roku 1999 veľká porota našla dôkazy v prípade, ktoré boli dostatočné na obvinenie rodičov zo zranenia ich dcéry, ale vtedajší okresný prokurátor Alex Hunter odmietol podpísať obvinenie, pričom dôkazy považoval za nedostatočné. 
V roku 2019 sa prišlo s novým tvrdením, že za vraždou JonBenét stojí pedofil Gary Oliva, ktorý bol odsúdený za držanie detskej pornografie. Oliva údajne napísal list svojmu známemu, v ktorom písal, že v Colorade omylom zavraždil dievča, ktoré bolo neskôr JonBenét Ramsey. Počas dopisovania s Olivom, sa Oliva priznal aj k viacerým vraždám maloletých. 
Filmové spracovania.
V roku 2016 vyšiel dokumentárny film "The Case of: JonBenét Ramsey", vysielaný televíziou CBS v dňoch 18. a 19. septembra toho roku a dokument prišiel s verziou, že na vyriešenie prípadu použili skupinu expertov, ktorá prišli s tvrdením, že starší brat Burke zasiahol svoju sestru do hlavy ťažkým predmetom, s tým, že ju neplánoval zabiť. Následne Burke napísal list so žiadosťou o výkupné, aby zakryl okolnosti jeho sestry. Právnik Burkea Ramseya podal proti spoločnosti CBS a producentom programu žalobu o urážku na cti. V roku 2017 tiež vyšiel krátky seriál "Casting JonBenét." 

</doc>
<doc id="652075" url="https://sk.wikipedia.org/wiki?curid=652075" title="Maria Faassen">
Maria Faassen



</doc>
<doc id="652076" url="https://sk.wikipedia.org/wiki?curid=652076" title="Marija Vladimirovna Voroncova">
Marija Vladimirovna Voroncova



</doc>
<doc id="652077" url="https://sk.wikipedia.org/wiki?curid=652077" title="Marija Vladimirovna Putina">
Marija Vladimirovna Putina



</doc>
<doc id="652078" url="https://sk.wikipedia.org/wiki?curid=652078" title="Marija Vladimirovna Putinová">
Marija Vladimirovna Putinová



</doc>
<doc id="652079" url="https://sk.wikipedia.org/wiki?curid=652079" title="JonBenét Ramsey">
JonBenét Ramsey



</doc>
<doc id="652080" url="https://sk.wikipedia.org/wiki?curid=652080" title="JonBenét Patricia Ramsey">
JonBenét Patricia Ramsey



</doc>
<doc id="652081" url="https://sk.wikipedia.org/wiki?curid=652081" title="JonBenét Patricia Ramseyová">
JonBenét Patricia Ramseyová



</doc>
<doc id="652082" url="https://sk.wikipedia.org/wiki?curid=652082" title="2 Broke Girls">
2 Broke Girls



</doc>
<doc id="652087" url="https://sk.wikipedia.org/wiki?curid=652087" title="Elizabeth Banks">
Elizabeth Banks

Elizabeth Banks, vlastným menom Elizabeth Irene Mitchell, (* 10. február 1974, Pittsfield, Massachusetts, USA) je americká herečka, režisérka, producentka a scenáristka. Je známa vďaka úlohe Effie Trinket vo filmoch "Hunger Games" v rokoch 2012 až 2015.
Detstvo a mladosť.
Banks sa narodila v meste Pittsfield v štáte Massachusetts a vyrastala na Brown Street, ako najstaršia zo štyroch detí Ann a Marka P. Mitchella. Jej otec bol vojnový veterán z Vietnamu a jej matka pracovala v banke. Banks rada hrávala baseball a jazdila na koňoch.
Kariéra.
Banks si zmenila svoje priezvisko po vstupe do spolku Screen Actors Act, keďže herečka Elizabeth Mitchell bola už zaregistrovaná v spolku pod týmto menom. 
Debutovala v nezávislom filme "Surrender Dorothy" v roku 1998 ako Elizabeth Casey a počas nasledujúcich siedmich rokov sa objavila v rôznych filmoch vrátane "Wet Hot American Summer" (2001), "Swept Away" (2002) a "Seabiscuit" (2003). 
V roku 2002 založila Banks so svojím budúcim manželom Maxom Handelmanom svoju vlastnú produkčnú spoločnosť s názvom Brownstone Productions.
V roku 2006 sa Banks objavila vo filme "Invincible".
V roku 2008 hrala bývalú manželku a matku dcéry Ryana Reynoldsa v komediálnom filme "Definitely, Maybe", spolu s Islou Fisher a Ryanom Reynoldsom. O rok neskôr, sa objavila v horore "The Uninvited", spolu s Emily Browning a Arielle Kebbel. 
V roku 2012 si stvárnila postavu Gail Abernathy-McKadden v hudobnom komediálnom filme "Pitch Perfect", ktorý získal obrovský úspech. V rovnakom roku hrala postavu Effie Trinket, vo všetkých štyroch dieloch "The Hunger Games". 
V roku 2014 časopis Elle Magazine ocenil Banks, za ktorú získala ocenenie The Women in Hollywood Awards, ktorý ocenil ženy za vynikajúce úspechy vo filme, zahŕňajúce všetky aspekty filmového priemyslu vrátane hrania, réžie a produkcie. 
V roku 2015 sa podieľala na produkcií filmu "Pitch Perfect 2", ktorý bol zároveň jej režisérskym debutom. Rovnakú úlohu zohrala aj pri "Pitch Perfect 3" z roku 2017. 
V roku 2015 bola vymenovaná za členku poroty na filmovom festivale v Benátkach. 
V roku 2018 hrala s Melissou McCarthy v komediálnom filme "Happytime Murders". V roku 2019 režírovala a produkovala film "Charlie's Angels". Vo filme si tiež zahrala menšiu úlohu. V súčasnosti (2020) stvárňuje postavu Jill Ruckelshaus v miniseriály "Mrs. America". 
Súkromný život.
Banks sa stretla so svojím manželom Maxom Handelmanom, 7. septembra 1992. Boli zosobášení v roku 2003. Pár má dvoch synov, ktorých im porodila náhradná matka.
Banks je silnou zástankyňou prezidentskej kampane Hillary Clintonovej. Identifikuje sa ako feministka. Je dobrou kamarátkou herca Paula Rudda, s ktorým spolupracovala na viacerých filmoch. 

</doc>
<doc id="652090" url="https://sk.wikipedia.org/wiki?curid=652090" title="Kolocier">
Kolocier



</doc>
<doc id="652091" url="https://sk.wikipedia.org/wiki?curid=652091" title="Psí jazyk">
Psí jazyk



</doc>
<doc id="652095" url="https://sk.wikipedia.org/wiki?curid=652095" title="2147483647">
2147483647



</doc>
<doc id="652096" url="https://sk.wikipedia.org/wiki?curid=652096" title="Najhľadanejší">
Najhľadanejší

Najhľadanejší () je americký kriminálno-dramatický seriál vytvorený Reném Balcerom, ktorý bol stanicou CBS objednaný v máji 2019. Ide o spin-off dramatického seriálu FBI Dicka Wolfa, v ktorého prvej sérii boli postavy z tohto seriálu predstavené. Seriál mal premiéru 7. januára 2020.
6. mája 2020 bol seriál obnovený pre druhú sériu, ktorá bude mať premiéru na jeseň 2020. Na Slovensku mal premiéru 7. júla 2020 na JOJke.
O seriáli.
Spin-off sa sústreďuje na špeciálny vyšetrovací tím FBI, ktorý loví zločincov, ktorých mená sú zapísané na zozname najhľadanejších zločincov FBI.
Časti.
Backdoor pilot (2019).
Epizóda "Most Wanted" (Na úteku) z 1. série seriálu "FBI" poslúžila ako pilotná časť pre seriál "Najhľadanejší".
Produkcia.
29. januára 2019 bolo oznámené, že si stanica CBS objednala backdoor pilot pre potencionálny spin-off nazvaný "FBI: Most Wanted". Seriál sa zamiera na divíziu FBI, ktorá sa špecializuje na sledovanie a dolapenie najznámejších zločincov na zozname najhľadanejších zločincov FBI. Podľa Dicka Wolfa je spin-off pripravený spustiť sériu prepojených seriálov, podobne ako to bolo pri iných Wolfovych franšízach "Chicago" a "Law &amp; Order" na NBC. 9. mája 2019 bolo oznámené, že spin-off "FBI: Most Wanted" dostal zelenú. O niekoľko dní neskôr bolo oznámené, že seriál by mal mať premiéru v medzisezónnom období zima-jar 2020. Premiéru mal 7. januára 2020. 13. marca 2020 Universal Television pozastavil výrobu seriálu z dôvodu pandémie koronavírusu. 6. mája 2020 bol seriál obnovený pre druhú sériu.

</doc>
<doc id="652097" url="https://sk.wikipedia.org/wiki?curid=652097" title="Rudolf Schultz">
Rudolf Schultz

Rudolf Schultz (* 31. december 1875, Piešťany† 5. august 1939, Piešťany) bol slovenský priekopník vo výrobe ortopedickej obuvi a medzivojnový piešťanský verejný činiteľ a komunálny politik, v rokoch 19271931 druhý starosta obce počas ČSR.
Životopis.
Rudolf Schultz sa narodil v roku 1875 v Piešťanoch. V roku 1899 založil firmu "R. Schultz – ortopedický závod", v ktorej začal vyrábať a predávať ortopedickú obuv pre liečbu zdeformovaných nôh v spolupráci s lekárom MUDr. Ľ. Bakayom. Jeho výrobky boli v predvojnovom období veľmi úspešné, produkty firmy získali v rokoch 1902-1908 4x medaily na výstavách v Paríži, Bratislave, Žiline a Budapešti. V Piešťanoch vlastnil okrem dielne, zamestnávajúcej približne 10 ľudí, tiež dve predajne výrobkov a následne v spolupráci so synmi Edmundom a Viktorom predaj rozšíril tiež do Bratislavy a Trenčianskych Teplíc, kde Schultzovci tiež otvorili predajne zdravotnej obuvi.
Schultz sa okrem ortopedickej činnosti angažoval v piešťanskom spoločenskom a politickom živote. Ešte pred prvou svetovou vojnou bol jedným z členom Udržiavacieho spolku Piešťanskej meštianskej školy, ktorá v tom čase nahrádzala chýbajúce gymnázium. Po vzniku Československa sa v novembri 1918 stal jedným z 22 členov miestnej Slovenskej národnej rady, od decembra 1918 bol jej podpredsedom. Následne pôsobil v medzivojnovom období ako dlhoročný poslanec. Bol členom Československého Regulačného výboru kúpeľov a od roku 1924 predsedal miestnemu Živnostenskému spolku, ktorý združoval záujmy malých podnikateľov a v roku 1926 mal 1575 členov. V roku 1927 bol po druhých komunálnych voľbách počas ČSR, ktoré sa na Slovensku konali, zvolený za starostu Piešťan. Kandidoval za koalíciu nezávislých kandidátov "Miestna občanská nepolitická skupina priemyselníkov, zemedelcov, obchodníkov, úradníkov, robotníkov a majiteľov domov". Počas jeho pôsobenia v úrade bol postavený v roku 1929 nový Obecný dom, súčasná budova Mestského úradu. V meste privítal škótskeho publicistu a historika Roberta Williama Setona-Watsona. V roku 1931 ho vo funkcii vystriedal dekan Alexander Šindelár. Schultz zomrel po ťažkej chorobe v auguste 1939 a je pochovaný s manželkou a dcérou Antóniou na piešťanskom Bratislavskom cintoríne.

</doc>
<doc id="652099" url="https://sk.wikipedia.org/wiki?curid=652099" title="MsHK Žilina">
MsHK Žilina



</doc>
<doc id="652104" url="https://sk.wikipedia.org/wiki?curid=652104" title="Žen Čeng-fej">
Žen Čeng-fej

Žen Čeng-fej (čínskym písmom: 任正非 – pchin-jin: Rén Zhèngfēi, * 25. október 1944, Kuej-čou, Čína) je čínsky podnikateľ a inžinier. Založil čínsku spoločnosť Huawei, ktorá je v roku 2019 druhým najväčším výrobcom smartfónov na svete.
Životopis.
Narodil sa do vidieckej rodiny, obaja jeho rodičia boli učitelia a počas štúdia na základnej a strednej škole žil vo vnútrozemskej provincii Kuej-čou na juhozápade Činy. Provincia bola v minulosti jedným z najchudobnejších regiónov Číny. Na vysokú školu nastúpil v 1963 a vyštudoval stavebnú a architektonickú vysokú škoku vzdialenú 400 míľ od jeho domova. Toto bol aj začiatok jeho cesty, počas ktorej sa často sťahoval, čo malo veľký vplyv na jeho sociálny a rodinný život. Po skončení štúdia bol zamestnaný v stavebnom priemysle až do roku 1974, keď vstúpil do armády a stal sa súčasťou ženijného vojska, ktoré malo za úlohu založiť továreň na chemické vlákna Liao Jang. V tejto továrni Žen Čeng-fej pracoval na pozíciach technika, inžiniera a bol povýšený na pozíciu zástupcu riaditeľa.
Svojimi pracovnými výsledkami si vyslúžil pozvanie na Národnú vedeckú konferenciu v roku 1978 a 12. celoštátny zjazd Komunistickej strany Číny v roku 1982. Službu v armáde ukončil v roku 1983, keď čínska vláda rozpustila ženijné jednotky. Následne pracoval na základni logistických služieb Shenzhen South Sea Oil Corporation. S touto prácou ale nebol spokojný, a preto sa rozhodol s kapitálom 21 000 RMB založiť v roku 1987 spoločnosť Huawei. V roku 1988 sa stal generálnym riaditeľom tejto spoločnosti a je ním doteraz. Vďaka úspechu spoločnosti Huawei sa stal jedným z najbohatších ľudí Číny.
Začiatky a vývoj Huaweia.
Napriek výsledkom, ktoré dosiahol počas tridsiatych a štyridsiatych rokov 20. storočia, je jeho najväčším úspechom vstup na rýchlo sa rozvíjajúci trh mobilných telefónov v Číne. Z dôvodu protizápadných postojov a čínsko-japonskej vojny (19371945) Čína zaostala z hľadiska technológie za západom. Prehľad v oblasti technológií, ktorý mal Žen Čeng-fej v roku 1987 mu umožnil vidieť priestor pre rast a expanziu využívania pevných liniek v mestách, zavedenie mobilných technológií a telefónov v autách, ktoré vtedy zaznamenávali rozmach vo svete.
Prvým kontraktom Huaweiu bola zmluva v hodnote 5 000 USD, ktorú uzavrel s importérom v Hongkongu. Ich úlohou bolo znovu predať, inštalovať, opravovať a spravovať v tom čase nové digitálne ústredne, ktoré boli rozmiestnené po celej Číne. Žen Čeng-fej však vždy chcel mať technologickú spoločnosť a byť výrobcom.
Žen Čeng-fej preukázal schopnosti v oblasti reengineeringu, keď dokázal rozobrať existujúci produkt a zistiť, čo dokáže, akým spôsobom to dokáže, a akým spôsobom je vyrobený. Ďalším krokom v tomto procese je zistiť, akým spôsobom ho lepšie a lacnejšie vyrobiť. Aj toto sú dôvody úspechu firmy Huawei.
Počas jeho služby pre armádu v továrni na výrobu vlákien, ktorú postavil, využil svoje schopnosti v oblasti reengineeringu na návrh elektronického nástroja, ktorý bol potrebný na testovanie kľúčového vybavenia. Toto mu pomohlo rozvinúť dobré vzťahy s Komunistickou stranou Číny. Na prvé roky Huaweiu mali veľký vplyv reengineeringové schopnosti Žena Čeng-feja, pretože dohliadal na postupný rast vlastných výskumných a vývojových schopností spoločnosti.
V 1992 Žen Čeng-fej dopomohol Huaweiu vyvinúť C&amp;C8 switch, ktorý spoločnosť Huawei predala za jednu tretinu ceny konkurencie. Táto inovácia a jeho kontakty na Komunistickú stranu pomohli vybudovať viaceré dohody o spolupráci na technológiach vo verejnom sektore. Týmto Žen Čeng-fej zabezpečil budúcnosť spoločnosti Huawei

</doc>
<doc id="652105" url="https://sk.wikipedia.org/wiki?curid=652105" title="Medzinárodná šachová federácia">
Medzinárodná šachová federácia

Medzinárodná šachová federácia (FIDE, fran. "Fédération Internationale des Échecs") je medzinárodná organizácia, ktorá spája niektoré národné šachové organizácie. Organizuje Majstrovstvá sveta v šachu a Šachová olympiáda. Bola založená v Paríži 20. júla roku 1924. Ich sídlo sa nachádza v Aténach v Grécku.
Aj "Slovenský šachový zväz" je jej členom.
Ich motto je "Gens una sumus", čo znamená "Sme jeden národ" / "Sme jedna rodina". 
Založenie organizácie.
Tak ako usporiadali v roku 1924 letné olympiády v Paríži, tak usporiadali aj prvú (neoficiálnu) šachovú olympiádu. Do konca súťaže, teda do 20. júla, mali v pláne založiť "Medzinárodnú šachovú federáciu". Vtedajšie Československo bolo medzi 15 zakládajúcimi členmi. 
Nedávne udalosti.
V roku 2018 sa stal predsedom organizácie ruský politik Arkadij Dvorkovič.
Organizácia mala v roku 2018 189 členov.
V roku 1999 Medzinárodný olympijský výbor uznal Medzinárodnú šachovú federáciu za športovú organizáciu a stala sa členom "Association of International Olympic Committee Recognised International Sports Federations".
Externé odkazy.
Oficiálna stránka FIDE 

</doc>
<doc id="652106" url="https://sk.wikipedia.org/wiki?curid=652106" title="Svätojakubská cesta na Slovensku">
Svätojakubská cesta na Slovensku

Svätojakubská cesta na Slovensku je pútnická magistrála, ktorá spája významné pútnické miesta na Slovensku. Jej hlavná vetva začína v Košiciach a územím Slovenska smeruje cez Bratislavu do Rakúska, kde nadväzuje na "Jakobsweg" a európsku sieť pútnických ciest do španielskeho mesta Santiago de Compostela. Ďalšie vetvy vedú z Poľska Spišom, cez Kysuce , z Maďarska a pripravuje sa nová vetva cez Oščadnicu a Trenčín.
Magistrála vznikla s cieľom zvýšenia náboženského povedomia a histórie a nadväzuje na v minulosti využívané pútnické trasy. Má ambíciu byť plnohodnotnou súčasťou celoeurópskej siete Svätojakubských ciest. Charakteristickým znakom trás je označenie logom, existujúca infraštruktúra, služby i cirkevná, kultúrna, sponzorská a politická podpora. V súčasnosti existuje sieť značených trás na púť do Santiaga de Compostela od Poľska po Sicíliu, od Švédska po Rumunsko a je postupne vyznačovaná i dopĺňaná informačnými systémami a službami.
Trasa na Slovensku.
Prvé aktivity, smerujúce k vyznačeniu trasy a oživeniu svätojakubských pútí vznikli v roku 2012 a v roku 2020 bolo z celkovej dĺžky 620 km vyznačených okolo 80 %. Svätojakubská cesta vedie prevažne po značených turistických chodníkoch alebo cyklochodíkoch a je navrhnutá s ohľadom na potreby pútnikov. Vedie cez významné a turisticky atraktívne slovenské mestá, kultúrne pamiatky, národné parky či iné pozoruhodnosti svetového či národného významu.
Hlavná vetva.
Hlavná slovenská vetva vedie z Košíc do Bratislavy, meria 621 km a je možné ju prejsť za približne 30 dní. Je rozdelená do 5 úsekov a viacerých etáp, z ktorých každá zaberie pútnikovi približne jeden deň cesty.
Sekundárna vetva.
Plánovaná je aj severná vetva Svätojakubskej cesty na Slovensku (s pravdepodobným názvom - Považská trasa) , ktorá bude viesť z Oravy cez Kysuce a Považie do Trnavy, kde sa napojí na hlavnú trasu. Trasa je v štádiu prípravy.
Iné verzie trasy.
Treba podotknúť, že uvedená trasa je preferovaná a realizovaná občianskym združením "Priatelia Svätojakubskej cesty na Slovensku – Camino de Santiago". Napr. "Asociácia Fórum Jakubskej cesty" uvádza pod Svätojakubskou cestou len tri časti a iniciatívu spomínaného občianskeho združenia neuznáva.

</doc>
<doc id="652108" url="https://sk.wikipedia.org/wiki?curid=652108" title="Microsoft Power BI">
Microsoft Power BI

Power BI je cloudová technológia od Microsoftu, ktorá umožňuje jednoduchým spôsobom analyzovať a vizualizovať dáta. Služba obsahuje sadu nástrojov, ktorá umožňuje používateľom samostatne analyzovať podnikové dáta a vytvárať reporty, štatistiky alebo prehľady. 
Popis.
Koncept, na ktorom je PBI založený, sa niekedy nazýva "Self service BI". Je to koncept založený na tom, že firma má analytický a reportingový nástroj, ktorý môže obsluhovať ktokoľvek a nie je potreba vyťažovať IT oddelenie.
Výhody využívania Power BI:
Dáta je možné importovať do Power BI z:
Hlavné komponenty.
Hlavné komponenty, z ktorých systém Power BI pozostáva, sú: 

</doc>
<doc id="652109" url="https://sk.wikipedia.org/wiki?curid=652109" title="Peter Macsovszky">
Peter Macsovszky

Peter Macsovszky (* 4. november 1966, Nové Zámky) je slovenský básnik, prozaik, prekladateľ a publicista.
Životopis.
Študoval na gymnáziu v Nových Zámkoch (19811985) a na Pedagogickej fakulte v Nitre odbor slovenský jazyk – výtvarná výchova (19861991) a angličtina (19891992). Pracoval ako ošetrovateľ, redaktor (Dotyky, kultúrne prílohy týždenníkov Slovo a Hospodárske noviny a i.) a učiteľ, bol zamestnaný v Encyklopedickom ústave SAV, ako strihač upútaviek v súkromnej televízii a copywriter v reklamnej agentúre. V rámci International Writers Programme absolvoval trojmesačný študijný pobyt v USA (1997). Jeho diela boli časopisecky preložené do angličtiny, češtiny, maďarčiny, nemčiny, poľštiny a slovinčiny. Prekladá z angličtiny a maďarčiny, v ktorej aj vydal niekoľko pôvodných kníh.

</doc>
<doc id="652110" url="https://sk.wikipedia.org/wiki?curid=652110" title="Ian Holm">
Ian Holm

Sir Ian Holm Cuthbert CBE (* 12. september 1931, Londýn, Spojené kráľovstvo – † 19. jún 2020, Londýn) bol anglický herec. V roku 1981 bol nominovaný na cenu Academy Awards za svoju rolu vo filme "Chariots of Fire".
Životopis.
Holm sa narodil do anglickej rodiny v Londýne. Jeho otec bol psychiater, ktorý pracoval ako supervízor psychiatrickej liečebne West Ham Corporation a bol jedným z priekopníkov liečby elektrickým šokom a jeho matka bola zdravotnou sestrou. Mal staršieho brata Erica, ktorý zomrel v roku 1943.
Kariéra.
V roku 1981 hral vo filme "Chariots of Fire," ktorý mu priniesol nomináciu na Oscara za najlepšieho herca. Získal tiež cenu BAFTA za najlepšieho herca vo vedľajšej úlohe. V osemdesiatych rokoch mal nezabudnuteľné úlohy vo filmoch "Time Bandits" (1981), "Greystoke: The Legend of Tarzan", "Lord of the Apes" (1984) a "Terry Gilliam's Brazil" (1985) a podobne.
V roku 2001 sa objavil ako Bilbo Baggins vo filme "The Lord of the Rings: The Fellowship of the Ring". V rovnakom roku sa objavil aj v hororovom filme "Z pekla", kde stvárnil úlohu sira Williama Gulla. Neskôr zopakoval svoju úlohu Bilba Bagginsa vo filme "The Hobbit: An Unexpected Journey" a "The Hobbit: The Battle of the Five Armies" z filmovej trilógie Hobit. Hobit je filmová postava J.R.R. Tolkiena. V tomto filme si zahral aj Martin Freeman, ktorý stvárnil mladšiu verziu Bilba.
Získal niekoľko nominácií a ocenení za jeho filmové a divadelné herecké počiny. V roku 1998 bol povýšený do šľachtického stavu za jeho služby pre drámu.
Osobný život.
Holm sa oženil štyrikrát. Jeho prvé tri manželstvá sa skončili rozvodom. Od roku 2003 až do svojej smrti bol ženatý s umelkyňou Sophie de Stempel. Holm mal päť detí; tri dcéry (Jessica, Sarah-Jane a Melissa) a dvoch synov (Barnaby a Harry) od troch žien vrátane prvých dvoch z jeho štyroch manželiek. Mal vnuka Archieho. V roku 2001 bol liečený na rakovinu prostaty. 
Úmrtie.
Mnoho rokov bojoval s Parkinsonovou chorobou. Zomrel v nemocnici 19. júna 2020 vo veku 88 rokov. 

</doc>
<doc id="652113" url="https://sk.wikipedia.org/wiki?curid=652113" title="RTL (Maďarsko)">
RTL (Maďarsko)

RTL (v rokoch 1997 – 2022 "RTL Klub") je maďarská televízna stanica, na televíznom trhu jedna z najsledovanejších staníc v Maďarsku. 
Bola založená 7. októbra 1997 ako „TV test“, teda tri dni po spustení konkurenčnej TV2 (dodnes je jej najväčšou konkurenciou). Úradne začala vysielať až 27. októbra 1997.
RTL je FTA, teda na území Maďarska je dostupné zdarma, ale v iných krajinách, napríklad aj na Slovensku, sa za ňu od roku 2015 platí ako za maďarský „TV balíček“. 
Kanál prevádzkuje spoločnosť Magyar RTL Televízió Zrt. (skrátene M-RTL Zrt.), ktorá je síce registrovaná v Maďarsku, avšak vlastní ju luxemburská RTL.

</doc>
<doc id="652114" url="https://sk.wikipedia.org/wiki?curid=652114" title="Christian Nørgaard">
Christian Nørgaard

Christian Nørgaard môže byť:

</doc>
<doc id="652115" url="https://sk.wikipedia.org/wiki?curid=652115" title="Christian Nørgaard (gitarista)">
Christian Nørgaard (gitarista)

Christian Nørgaard (rodený Christian Pedersen; * 20. september 1973, Kodaň, Dánsko) je dánsky gitarista, basgitarista, spevák a IT konzultant.
Životopis.
Na gitaru začal hrať vo svojich šestnástich rokoch. Jeho prvou skupinou bola Last Dawn z mestečka Munkebo. V roku 1990 absolvoval štúdium na Mulernes Legatskole v Odense. Od roku 1993 do roku 1997 študoval odbor učiteľa základnej školy na Skårup Seminarium v Skårupe a v roku 2003 absolvoval IT univerzitu v Kodani.
Hral v rôznych hudobných skupinách. Od roku 2004 do roku 2009 bol akustickým gitaristom a technikom gitár pre dánsku hudobnú skupinu Volbeat. Od februára 2011 je gitaristom skupiny Grumpynators.
Je ženatý s Mette Brixenovou Nørgaardovou, s ktorou má syna Johana (* 2009) a dcéru Marie (* 2011).

</doc>
<doc id="652116" url="https://sk.wikipedia.org/wiki?curid=652116" title="Dočasná česko-slovenská vláda">
Dočasná česko-slovenská vláda

Dočasná česko-slovenská vláda bola dočasná vláda v období vzniku Česko-Slovenska. Plnila svoju funkciu medzi 14. októbrom a 14. novembrom 1918.
Vznik.
Začiatkom októbra 1918 odstúpili českí poslanci ríšskej rady zo svojich funkcií, pretože bolo zrejmé, že Rakúsko-Uhorsko už nemôže pokračovať vo vojne a celková budúcnosť tejto monarchie hovorí v jej rozpad. Poslanci oznámili, že naďalej je potrebné jednať s Česko-slovenskou národnou radou.
Samotná dočasná česko-slovenská vláda bola vyhlásená Edvardom Benešom 14. októbra 1918 v Paríži. Tajomník Česko-slovenskej národnej rady Edvard Beneš prehlásil, že sa táto vláda pred 18 dňami (26. septembra 1918 po odsúhlasení TGM z Ameriky) zriadila ako dočasná česko-slovenská v čele s predsedom Tomášom Garrigueom Masarykom.
Vláda pôsobila do 14. novembra 1918, kedy bolo z Národného výboru Česko-slovenského vytvorené Revolučné národné zhromaždenie a zvolilo T.G. Masaryka prvým prezidentom Česko-slovenskej republiky. Tiež predalo výkonnú moc prvej česko-slovenskej vláde Karla Kramářa, vymenovanej v ten deň.

</doc>
<doc id="652123" url="https://sk.wikipedia.org/wiki?curid=652123" title="Zálužie">
Zálužie

Zálužie môže byť:

</doc>
<doc id="652125" url="https://sk.wikipedia.org/wiki?curid=652125" title="TV2 (Maďarsko)">
TV2 (Maďarsko)

TV2 je maďarská televízna stanica. TV2 vlastní "TV2 Média Csoport Zrt.". 
Vysielanie TV2 sa začalo 4. októbra 1997, krátko pred spustením konkurenčnej stanice RTL Klub. 
Vysielanie TV2 je FTA, teda je na území Maďarska dostupné zdarma. V iných krajinách, napríklad aj na Slovensku, je v rámci tzv. maďarského programového balíka od roku 2016 spoplatnená.

</doc>
<doc id="652134" url="https://sk.wikipedia.org/wiki?curid=652134" title="Smrekov (vrch vo Veľkej Fatre)">
Smrekov (vrch vo Veľkej Fatre)

Smrekov () je vrchol vo Veľkej Fatre.
Poloha.
Vrch leží v južnej časti Veľkej Fatry, v geomorfologickom podcelku Bralná Fatra. Patrí do katastrálneho územia obcí Blatnica (okres Martin) a Mošovce (okres Turčianske Teplice). Leží v mohutnej rázsoche, vybiehajúcej z Krížnej západným smerom a susednými vrchmi sú na západe Haľamova kopa (), na východe Kráľova skala () a na severe bezmenný vrch ().
Popis.
Smrekov je napriek značnej výške nevýrazný vrchol v južnej časti pohoria. Nachádza sa v Bralnej Fatre, kde je množstvo výškovo podobných vrchov, čím je potlačená mohutnosť tohto masívu. Porastený je lesom, ktorý čiastočne ustupuje len východným smerom k sedlu pod Smrekovom. Vďaka tomu poskytuje zaujímavý výhľad najmä východným smerom na masív Krížnej (). Vrch je súčasťou Národného parku Veľká Fatra a severozápadné úpätie patrí do národnej prírodnej rezervácie Padva.

</doc>
<doc id="652135" url="https://sk.wikipedia.org/wiki?curid=652135" title="Zachariášov chválospev">
Zachariášov chválospev

Zachariašov chválospev alebo aj Benediktus, nazvaný podľa prvého slova chválospevu (požehnaný, chválený, lat.benedicere), je druhým chválospevom v Evanjeliu podľa Lukáša (Lk 1, 68-79). Predniesol ho v prorockom duchu Zachariáš - otec sv. Jána Krstiteľa, po napísaní mena Ján na tabuľku,čo sa mu rozviazal jazyk. Počas služby prinášania kadidlovej obety v Jeruzalemskom chráme, prišiel za ním Boží posol archanjel Gabriel zvestoval mu, že sa Zachariášovi a jeho manželke, ktorá bola tiež už v pokročilom veku, narodí syn, ktorého meno bude Ján, a ten bude prorokom Najvyššieho - Božieho Syna Ježiša. Zachariáš zapochyboval, preto na dôkaz onemel až do času, keď napísal na tabuľku Bohom vybrané a zvestované archanjelom Gabrielom meno Ján. 
Benedictus je súčasťou Chvál dennej Liturgie hodín.
Znenie chválospevu.
Písmo sväté, Biblia, Nový Zákon, Evanjelium podľa svätého Lukáša, 1 kapitola verš 68-79
"Nech je zvelebený Pán, Boh Izraela," 
"lebo navštívil a vykúpil svoj ľud." 
"A vzbudil nám mocného Spasiteľa," 
"z rodu Dávida - svojho služobníka." 
"Ako odpradávna hovoril, ústami svojich svätých prorokov," 
"že nás oslobodí od našich nepriateľov"
"a z rúk všetkých, čo nás nenávidia." 
"Preukázal milosrdenstvo našim otcom" 
"a pamätá na svoju svätú zmluvu," 
"na prísahu, ktorou sa zaviazal nášmu otcovi Abrahámovi," 
"že nás vyslobodí z rúk nepriateľov," 
"aby sme mu bez strachu slúžili,"
"vo svätosti a spravodlivosti pred jeho tvárou,"
"po všetky dni nášho života." 
"A ty, chlapček, budeš sa volať prorokom Najvyššieho,"
"pôjdeš pred Tvárou Pána, pripravíš mu cestu"
"a poučíš jeho ľud o spáse,"
"že mu náš Boh z hĺbky svojho milosrdenstva odpustí hriechy." 
"Tak nás Vychádzajúci z výsosti navštívi"
"a zažiari tým, čo sedia vo tme a v tôni smrti,"
"a naše kroky upriami na cestu pokoja." 
Modlitba.
V Katolíckej (latinská Cirkev a východné katolícke Cirkvi) premodlievaný chválospev Benedictus, súčasť dennej liturgie hodín - breviára. Benedictus ako ranná modlitba, patrí spolu s Máriiným Magnificat ( Velebí moja duša Pána ) k trom denne premodlievaným chválam Lukášovho Evanjelia ( Benedictus, Magnificat, Simeonov chválospev).

</doc>
<doc id="652136" url="https://sk.wikipedia.org/wiki?curid=652136" title="Per Fisker">
Per Fisker

Per Fisker je dánsky bubeník.
Životopis.
V mladosti návštevoval Gungehusskolen v Hvidovre, neskôr pokračoval na Copenhagen Business Academy a od roku 2008 do roku 2020 študoval na IT univerzite v Kodani. 
Od roku 1987 do roku 1996 pôsobil v skupine Jackal (ktorá sa na nejaké obdobie stala skupinou Encore). V októbri 2012 sa stal bubeníkom dánskej hudobnej skupiny Grumpynators.

</doc>
<doc id="652142" url="https://sk.wikipedia.org/wiki?curid=652142" title="Zátvor (Trnava)">
Zátvor (Trnava)

Sídlisko Zátvor je mestská štvrť Trnavy, ktorá je súčasťou mestskej časti Trnava-sever.
História.
21. storočie.
V roku 2014 sa trnavská samospráva pýtala obyvateľov formou dotazníka na nápady a požiadavky revitalizácie obytných súborov Zátvor - dvor číslo 2 a Zátvor - dvor číslo 3.
Na jeseň 2015 bola dokončená projektová dokumentácia pre humanizáciu obytných súborov Zátvor - dvor číslo 2 a Zátvor - dvor číslo 3.
Začiatkom roka 2017 v rámci 
participatívneho plánovania sa uskutočnilo verejné stretnutie k humanizácii obytného súboru Zátvor - dvor číslo 1. Závery z prieskumu verejnej mienky boli spracované a publikované o mesiac neskôr. Stavebné práce na humanizácií obytných súborov Zátvor - dvor číslo 2 a Zátvor - dvor číslo 3 započali tri mesiace po zverejnení záverov z prieskumu verejnej mienky obytného súboru Zátvor - dvor číslo 1, čím spoločný projekt humanizácie obytných súborov Zátvor - dvor číslo 2 a Zátvor - dvor číslo 3 bol úspešne zrealizovaný po trojročnej práci.
V roku 2018 sa mohli obyvatelia oboznámiť s návrhom obnovy dvora číslo 1 na Zátvore priamo s projektantkou v priestoroch Základnej školy Slovenského učeného tovarišstva. Kúpa nevyužívaných objektov bývalej materskej školy a jaslí na Zátvore od Slovenských elektrární prebehla v roku 2018 a Mesto Trnava za objekty a pozemky zaplatilo 785 365 eur s cieľom rekonštrukcie objektov a vytvorením novej materskej školy na Spojnej ulici.
V roku 2019 trnavská samospráva spustila verejné obstarávanie pre vypracovanie projektovej dokumentácie pre stavebné povolenie rekonštrukcie objektov na Spojnej ulici, kde by mohlo pribudnúť 115 miest pre škôlkárov vytvorením novej materskej školy.
V stredu 25. marca 2020 počas svetovej pandémie koronavírusu COVID-19 začali stavebné práce na humanizácii dvora č. 1 na Zátvore, ktorých cieľom bolo kompletne zrevitalizovať obytný súbor, zaviesť opatrenia na zníženie hluku, umiestniť vo vnútrobloku prirodzené krajinné prvky i prvky drobnej architektúry, zazelenať exponované miesta, samozrejmosťou bol aj osobitný manažment dažďovej vody a v území pribudlo 39 nových stromov. Celková cena realizácie predstavovala 157 000 eur, financovanie bolo prevažne z Integrovaného regionálneho operačného programu 2014-2020 v celkovej výške 144 000 eur a zvyšok bol financovaný z vlastného mestského rozpočtu, realizáciou bola zavŕšená trojročná práca humanizácie tohto dvora.
Životné prostredie.
Verejné priestranstvá.
Na sídlisku je niekoľko verejných priestranstiev, ktoré môžu obyvatelia využívať.
Zátvor - dvor číslo 1.
Zátvor - dvor číslo 1 je obytný súbor a nachádza sa medzi ulicami Veterná 19 – 24 a Poštová 2 – 8.
Obyvateľom slúži ihrisko pre deti vo veku do 6 rokov s originálnymi farebnými hernými prvkami, lavičky s operadlami a stôl s lavicami, tieniaca konštrukcia, spevnené plochy v okolí mobiliáru, dopadové plochy pod hernými prvkami a oplotenie detského ihriska.
Zátvor - dvor číslo 2.
Zátvor - dvor číslo 2 je obytný súbor nachádzajúci sa medzi ulicami Veterná a Poštová a medzi obytnými súbormi Zátvor - dvor číslo 1 a Zátvor - dvor číslo 3.
Obyvateľom slúži odpočinková zóna s pergolami, fitnes zóna, športová infraštruktúra v podobe multifunkčného ihriska a detské ihrisko pre deti vo veku od 6 do 12 rokov.
Zátvor - dvor číslo 3.
Zátvor - dvor číslo 3 je obytný súbor nachádzajúci sa medzi ulicami Veterná a Poštová hneď vedľa obytného súboru Zátvor - dvor číslo 3.
Obyvateľom slúži predovšetkým detské ihrisko vo veku do 6 rokov s originálnymi farebnými hernými prvkami a so šmýkalkou na kopci, sánkovací svah a piknikové stoly.

</doc>
<doc id="652143" url="https://sk.wikipedia.org/wiki?curid=652143" title="Progesterón">
Progesterón

Progesterón je steroidný ženský pohlavný hormón. Patrí medzi gestagény. Tvorí sa v žltom teliesko, v tehotenstve aj v placente. v menšej miere je produkovaný kôrou nadobličiek, u mužov semenníkmi.
Pôsobenie.
Progesterón navodzuje sekrečnú fázu menštruačného cyklu. Ak nedôjde k oplodneniu vajíčka, jeho produkcia ustane a dôjde k menštruačnému krvácaniu. Naopak, pokiaľ žena otehotnie, zastavuje menštruačný cyklus, iniciuje vývoj mliečnych žliaz a tlmí predčasné vaginálne kontrakcie. Nemá vplyv na pohlavie plodu.
Môže sa podieľať na psychickej zložke predmenštruačného syndrómu.

</doc>
<doc id="652144" url="https://sk.wikipedia.org/wiki?curid=652144" title="Bronislav Ignác Kramár">
Bronislav Ignác Kramár

Mgr. Bronislav Ignác Kramár O. Praem. (* 31. október 1945† 20. jún 2020) bol slovenský kňaz, premonštrátsky mních, 50. opát Želivského kláštora v rokoch 19992013.
Život.
Narodil v roku 1945 do roľníckej rodiny v Slovenskej Novej Vsi pri Trnave. Vyštudoval Strednú zdravotnú školu v Trnave. Počas štúdia sa rozhodol stať kňazom a šiel študovať teológiu na seminár do Bratislavy, kde sa dostal na druhý pokus. 
Po kňazskej vysviacke v roku 1971 bol kaplánom v Novom Meste nad Váhom, neskôr farárom v Čachticiach. Od roku 1983 pôsobil v obci Pata neďaleko Serede. Počas pôsobenia v Pate vykonával funkciu aj vo filiálke Pusté Sady. V obci v čase normalizácie uskutočnil rozsiahlu opravu miestneho Kostola Narodenia Panny Márie. Od roku 1988 zároveň pôsobil ako miestny dekan. V roku 1976 vstúpil do Kanónie premonštrátov v českom Želive. Večné sľuby zložil do rúk miestneho opáta Bohumila Víta Tajovského v roku 1979. Členkou rádu bola ešte pred ním aj jeho sestra.
Bol vypočúvaný ŠtB a od roku 1973 bol v záznamoch ŠtB vedený ako kandidát na spoluprácu. V roku 1987 bol vedený vo zväzkoch ŠtB ako agent č. 30599 s krycím menom "Svätý". Cielenú spoluprácu s ŠtB však Kramár v interview odmietol a podporu mu vyjadrili aj členovia želivskej komunity.
Vo februári 1999 bol v prvej voľbe zvolený za opáta koadjútora Želivského kláštora. Opátsku benedikciu prijal z rúk vtedajšieho kráľovohradeckého biskupa Dominika Duku 17. apríla 1999 v Chráme Narodenia Panny Márie v Želive. 30. septembra 1999 sa stal želivským opátom. Počas pôsobenia sa venoval rekonštrukcii kláštorného areálu. Kláštor viac otvoril verejnosti a obnovil tradíciu varenia piva. V roku 2011 bol za opáta zvolený znovu a kláštor viedol do roku 2013, keď rezignoval zo zdravotných dôvodov. Zomrel 20. júna 2020. Pochovaný bol v Slovenskej Novej Vsi.

</doc>
<doc id="652149" url="https://sk.wikipedia.org/wiki?curid=652149" title="Spojená škola (Vrútky)">
Spojená škola (Vrútky)

Spojená škola na ulici M. R. Štefánika vo Vrútkach je plnoorganizovaná škola, združujúca Gymnázium Jozefa Cígera Hronského, základnú školu a materskú školu vo Vrútkach na ulici M. R. Štefánika 1.
História.
V roku 1953 vstúpila do platnosti nová školská reforma, ktorá mala vo Vrútkach za následok vznik dvoch školských obvodov: západný školský obvod (dnes Základná škola Hany Zelinovej) a východný školský obvod (dnes ZŠ na ulici M. R. Štefánika). Vtedy sa vyučovalo v troch budovách: bývalej meštianke, budove „Wachsberger“ (bývalý hotel na vtedajšej Gottwaldovej ulici) a v dnešnej ZUŠ. V roku 1979 bola dostavaná nová budova, do ktorej sa škola presťahovala, a kde existuje dodnes. Dňa 1. septembra 2015 sa súčasťou školy stalo Gymnázium Jozefa Cígera Hronského, ktoré sa do budovy na ulici M. R. Štefánika presťahovalo z pôvodného sídla na ulici Čachovský rad.
Útok v Spojenej škole vo Vrútkach.
Dňa 11. júna 2020 došlo v Spojenej škole k útoku, kedy 22-ročný Ivan Č. násilím vnikol do budovy, nožom napadol niekoľkých pracovníkov a žiakov školy, pričom usmrtil zástupcu riaditeľa za gymnázium Mgr. Jaroslava Budza. Udalosť vyvolala celospoločenský rozruch.

</doc>
<doc id="652151" url="https://sk.wikipedia.org/wiki?curid=652151" title="Zátvor">
Zátvor

Zátvor môže byť:

</doc>
<doc id="652152" url="https://sk.wikipedia.org/wiki?curid=652152" title="Londýnsky dohovor (1840)">
Londýnsky dohovor (1840)

Londýnsky dohovor alebo Londýnska zmluva z roku 1840 (úradne po ang. "Convention for the Pacification of the Levant", doslovný preklad: "Konvencia o obnovení mieru v Levante") bola medzinárodná zmluva podpísaná 15. júla 1840. Zmluvu podpísali vtedajšie mocnosti Spojené kráľovstvo, Habsburská ríša, Prusko a Rusko. Jej účelom bola garancia územnej celistvosti Osmanskej ríše. Zmluva pomohla vyriešiť osmanské nezhody s egyptským správcom Muhammadom Alím, ktorý vládol relatívne samostatne a mocensky vystupoval proti svojmu pánovi – Osmanskej ríši.
Predohra.
Osmanská ríša sa dlhodobo potýkala s vnútornými i zahraničnopolitickými problémami. V rámci ríše museli sultáni často potláčať povstania miestnych správcov, či národov žijúcich v ríši. Tieto spory neraz riešili za pomoci ďalších guvernérov, ktorých moc tým však ešte viac rástla. Podobne si svoje panstvo a moc vybudoval Muhammad Alí paša, ktorý vládol v Egypte. Muhammad sultánom viackrát pomohol proti povstaniam (napr. povstanie v Grécku a Arábii), nakoniec sa však sám proti sultánom v okamihu ich slabosti postavil a povstal. Počas prvej vojny s osmanským sultánom (1831 – 1833) svoju moc rozšíril do Palestíny a Sýrie a v roku 1838 proti osmanským sultánom vytiahol do boja opäť.
Európske veľmoci sa obávali zrútenia Osmanskej ríše, pretože by to malo príliš veľký dopad na politickú stabilitu v Stredomorí a ich obchodné záujmy v Osmanskej ríši. Najmä Briti, ktorí s Osmanmi v roku 1838 uzavreli obchodnú dohodu, sa obávali možnej ruskej a francúzskej intervencie do osmanských záležitostí. Ruská ríša a Osmanská ríša totižto v roku 1833 po vzájomnej vojne uzavreli v zmluve z Hünkâr İskelesi ochranný pakt a Egypťanov zase podporovali Francúzi. V roku 1839 sa konflikt medzi Osmanmi a vzbúreným pašom vyhrotil po tom, čo Egypťania Osmanov porazili pri Nizipe, a po tom, čo Osmani prišli o námornú prevahu pre dezertovanie osmanskej flotily k Egyptu. Osmanský minister Mustafa Reşid paša sa preto so žiadosťou o pomoc obrátil na európske veľmoci. Z tohto dôvodu sa v Londýne stretli zástupcovia Veľkej Británie, Pruska, Ruska a Rakúska a prerokovali situáciu v Oriente.
Zmluva.
Európske veľmoci v zmluve z 15. júla 1840 stanovili, že výmenou za mier a obnovu osmanskej moci v Oriente malo Muhammadovi zostať dedičné panstvo v Egypte, a doživotné panstvo nad provinciou (ejáletom) Akra v Palestíne. Muhammad dostal od veľmocí desať dní na vyjadrenie súhlasu so zmluvou, inak mal prísť o vládu nad územiami v Ázii. Ďalšie zdržanie by znamenalo vypuknutie vojny a stratu všetkých území. Keď Muhammad odmietol zmluvu podpísať, vyhlásili mu Spojené kráľovstvo a Habsburská monarchia vojnu. Spustili zároveň ofenzívu na Muhammadove dobyté dŕžavy v Sýrii. Muhammadov spojenec Francúzsko Egyptu nebolo schopné pomôcť, a Muhammad, ktorý nemohol veľmociam čeliť, nakoniec s ich podmienkami súhlasil, a 27. novembra 1840 "Londýnsku zmluvu" podpísal. Udržal si tak ako osmanský vazal dedičné panstvo v Egypte, ktorý mal v rámci krajiny zvláštne postavenie, a pred tým obsadené územia a flotila sa vrátili Osmanom.

</doc>
<doc id="652153" url="https://sk.wikipedia.org/wiki?curid=652153" title="Patrick Sensburg">
Patrick Sensburg

Patrick Sensburg (* 25. júna 1971, Paderborn, Nemecko) je nemecký politik, člen Kresťansko-demokratickej únie Nemecka (CDU), od roku 2009 je poslanec nemeckého spolkového snemu.
Od roku 2019 je prezidentom "Verband der Reservisten der Deutschen Bundeswehr".

</doc>
<doc id="652157" url="https://sk.wikipedia.org/wiki?curid=652157" title="Sverepec (rozlišovacia stránka)">
Sverepec (rozlišovacia stránka)

Sverepec môže byť:

</doc>
<doc id="652159" url="https://sk.wikipedia.org/wiki?curid=652159" title="Dohovor o ochrane voľne žijúcich živočíchov, vtákov a rýb v Afrike">
Dohovor o ochrane voľne žijúcich živočíchov, vtákov a rýb v Afrike

Dohovor o ochrane voľne žijúcich živočíchov, vtákov a rýb v Afrike (ang. "Convention for the Preservation of Wild Animals, Birds and Fish in Africa"), alebo Londýnsky dohovor z roku 1900 je viacstranná zmluva o ochrane voľne žijúcich živočíchov na Africkom svetadieli, ktorú podpísalo Spojené kráľovstvo, Francúzsko, Nemecko, Taliansko, Španielsko, Portugalsko a Kongo. Zmluva bola podpísaná 19. mája 1900 v "Londýne". 
Táto zmluva nikdy nenadobudla platnosť, keďže ani jedna krajina, ktorá ju podpísala, ju neuplatnila počas ratifikácie, ale aj napriek tomu je uznaná za jednu z najstarších dohôd o ochrane prírody v dejinách ľudstva.
Kategórie ochrany.
Kľúčovou inováciou dohovoru (ktorá sa v dohodách o ochrane prírody používa aj v súčasnosti) bolo zahrnutie plánov, ktoré zaraďujú zvieratá do rôznych kategórií ochrany. 
Kategória 1: Úplný zákaz lovu alebo ničenia.
Zvieratá, ktoré boli zahrnuté do prvej kategórie, boli buď vzácne, alebo užitočné pre Afriku. 
Kategória 2 a 3: Zákaz lovu mladých a tehotných zvierat.
Zvieratá uvedené v druhej kategórii mali byť chránené pred akýmkoľvek lovom mladých zvierat, zatiaľčo v tretej kategórii mali byť chránené graviditné samice pred akýmkoľvek lovom. Zvieratá v druhej a tretej kategórii boli totožné.
Kategória 4.: Zvieratá, ktoré môžu byť lovené v obmedzenom počte.
Lov zvierat uvedených v štvrtej kategórii malo byť povolené len v obmedzenom počte:
Kategória 5: Škodlivé zvieratá, ktorých rozšírenie treba obmedziť.
Zvieratá uvedené v piatej kategórii boli označené za škodlivé, ktorých rozšírenie po Afrike by malo byť obmedzené. 
Uskutočnenie zmluvy.
Zmluva nikdy nenadobudla platnosť a v roku 1933 bola nahradená "Dohovorom o ochrane fauny a flóry v ich prirodzenom stave".

</doc>
<doc id="652164" url="https://sk.wikipedia.org/wiki?curid=652164" title="BursaRay">
BursaRay

BursaRay (nepresne: "Bursaray") je metro v meste Bursa v severozápadnom Turecku. 
Postavila ho v roku 2000 turecká spoločnosť "TÜVASAŞ". Meno BursaRay je slovo zložené z mena mesta "Bursa" a tureckého slova "ray" znamenajúceho koľajnica. Metro BursaRay bolo prvýkrát otvorené pre cestujúcich 24. apríla 2002. V budúcnosti sa plánuje rozšírenie tohto metra o 50 kilometrov.

</doc>
<doc id="652166" url="https://sk.wikipedia.org/wiki?curid=652166" title="Sedlo pod Smrekovom">
Sedlo pod Smrekovom

Sedlo pod Smrekovom () je nevýrazné sedlo vo Veľkej Fatre, pod vysokým Smrekovom.
Poloha.
Nachádza sa v južnej časti Veľkej Fatry, v geomorfologickom podcelku Bralná Fatra. Leží v katastrálnom území obcí Blatnica (okres Martin) a Mošovce (okres Turčianske Teplice), južne pod vrcholom Smrekova. Sedlo oddeľuje Smrekov od južne situovaného pahorku v bočnom hrebeni, tiahnúcom sa od Krížnej západným a neskôr severozápadným smerom až po "Prostredný grúň" (1 037,9 m n. m.).
Prístup.
Sedlom vedie zeleno značený chodník z Blatnice cez Blatnickú dolinu, ktorý pokračuje cez rázc. "Kráľova studňa, prameň" do Tureckej. Možný prístup je od horského hotela Kráľova Studňa cez spomínané neďaleké rázcestie "Kráľova Studňa, prameň", kde sa križuje červeno značená magistrála Cesta hrdinov SNP (smerujúca zo sedla Malý Šturec na Krížnu), žltá značka z Dolného Harmanca resp. Blatnice, so spomínanou zelenou značkou z Tureckej na Smrekov.

</doc>
<doc id="652169" url="https://sk.wikipedia.org/wiki?curid=652169" title="Druhá londýnska námorná zmluva">
Druhá londýnska námorná zmluva

Druhá londýnska námorná zmluva (ang. "Second London Naval Treaty") alebo Londýnska zmluva z roku 1936 je medzinárodnou zmluvou, ktorá bola podpísaná 25. marca 1936. Bola podpísaná na základe "Druhej londýnskej konferencie o odzbrojení", ktorá sa konala v Londýne v Spojenom kráľovstve od 9. decembra 1935.
Zmluvu podpísalo Spojené kráľovstvo (a jej domíniá), Francúzsko a Spojené štáty americké. Japonsko, ktoré podpísalo prvú londýnsku námornú zmluvu, z konferencie odstúpilo 15. januára, teda zmluvu nepodpísalo. Taliansko taktiež odmietlo podpísať zmluvu, najmä kvôli sporu v druhej taliansko-etiópska vojne, vďaka ktorej bolo prenalsedované Ligou národov. 
Obsah zmluvy.
Zámerom konferencie bolo obmedziť rast námorných zbraní až do roku 1942. 
Japonsko bolo v tej dobe významnou námornou mocnoťou, tým pádom jej absencia, nepodpísanie zmluvy Spojenému kráľovtsvu, Francúzsku a Spojeným štátom americkým zťažilo rokovanie o vrcholnom počte vlastnenia vojnových lodí. 
Koniec platnosti.
Platnosť "Druhej londýnskej námornej zmluvy" sa "de facto" skončila začiatkom druhej svetovej vojny, teda 1. septembra 1939, tri roky pred vypršaním platnosti.

</doc>
<doc id="652170" url="https://sk.wikipedia.org/wiki?curid=652170" title="Tibor Králik">
Tibor Králik

Tibor Králik môže byť:

</doc>
<doc id="652172" url="https://sk.wikipedia.org/wiki?curid=652172" title="Plopiș">
Plopiș



</doc>
<doc id="652180" url="https://sk.wikipedia.org/wiki?curid=652180" title="Brizolit">
Brizolit

Brizolit je druh jednovrstvovej vápenatej omietky, ktorá sa nanáša na zdrsnený podklad z jadrovej omietky. Používa sa najmä na vonkajšie fasády budov. Možno sa stretnúť aj s názvom "minerálna škrabaná omietka", ale ten sa používa pri moderných stavebných hmotách a rozhodne nejde o brizolit. Typický povrch je rovný, hrubý, s malými priehlbinami s veľkosťou cca 0,5×0,5 cm a s drobnými lesklými plôškami sľudy. Na brizolit sa nenanáša žiadna ďalšia vrstva.
Pôvodný brizolit v Česku začala vyrábať v roku 1912 kaolínka a porcelánka v Hornej Bříze v Plzenskom kraji. Z názvu tejto obce pochádza aj názov brizolit (v češtine ľudovo aj „břízolit“). 
Zmes sa už dnes vyrába priemyselne a dodáva už ako hotová vrecovaná. Obsahuje kopaný piesok s frakciou 0 až 6 mm, na hrubo drvenú sľudu, hydrát vápenatý a obyčajný alebo biely cement. Nanáša sa ručne, a to nahadzovaním a utiahnutím hladidlom v jednej vrstve od hora, čerstvé do čerstvého a následným škrabaním (na druhý deň). V súčasnosti sa nepoužíva, pre svoju prácnosť, nároky na počet zohraných pracovníkov (pri nahadzovaní 2 pracovníci na každom poschodí lešenia, 2 doprava materiálu a obsluha vrátku/výťahu, 2 miešanie a 1 premiešavanie karbu) a zlú opraviteľnosť. Dobre realizovaná omietka má dlhú trvanlivosť. Druhý variant je striekaný brizolit. Nanáša sa dvomi spôsobmi:
V Česko-Slovensku bol brizolit populárny najmä v období prvej republiky a následne aj v 70. a 80. rokoch. Vtedy sa dostal okrem novostavieb aj na mnohé staršie budovy, za obdobia prvej republiky počas tzv. purizácie alebo modernizácie budov, ktoré dovtedy boli štukované a bohato zdobené, ale ich stav už nezodpovedal dobovému vkusu, poničil ich zub času alebo ľahostajnosť majiteľov. Tradičná farebnosť brizolitu zodpovedá farebnosti spojiva a plniva, väčšinou sú teda pieskové, šedé alebo biele odtiene so sľudou. Brizolit možno prifarbiť napríklad farbou Fronton (stále sa vyrába) a podľa želania investora zvýrazniť niektoré architektonické prvky. Zvyčajne špalety, šambrány alebo sokle.

</doc>
<doc id="652182" url="https://sk.wikipedia.org/wiki?curid=652182" title="Košice dnes">
Košice dnes



</doc>
<doc id="652184" url="https://sk.wikipedia.org/wiki?curid=652184" title="Londýnska zmluva (1474)">
Londýnska zmluva (1474)

Londýnska zmluva z roku 1474 (ang. "Treaty of London") bola zmluva medzi francúzskym vojvodom Karolom Smelým z Burgundska a anglickým kráľom Eduardom IV. z Anglicka, ktorá bola podpísaná 25. júla 1474. V zmluve sa Karol Smelý zaviazal vojensky podporiť Eduarda IV. a zároveň ho uznal za francúzskeho kráľa.
Predohra.
Po vypuknutí vojny ruží Anglicko nebolo v situácii, ktorá by mu umožňovala zisk Francúzska. Obzvlášť preto, že mocenská pozícia kráľa Eduard IV. nebola počas prvého obdobia jeho vlády dostatočne silná a v roku 1470 bol nahradený Henrichom VI. z rodu Lancasterovcov. Už o rok sa však Eduard IV. opäť posadil na trón po tom, čo Henrich VI. a jeho syn Eduard z Walesu umreli. Táto skutočnosť Eduardovi rozviazala ruky a umožnila sa zaoberať aj francúzskou politikou.
Eduard IV. zrejme dúfal, že sa mu podarí získať späť francúzske územia, ktoré Anglicko stratilo v Storočnej vojne. Jeho plány však nemali dostatočnú podporu anglického parlamentu, ani spojencov z Bretónska a Burgundska.
Obsah zmluvy.
Burgundsko spočiatku nebolo ochotné podporiť plány Eduarda IV., čo sa ukázalo na rokovaniach v Bruggách v roku 1473. Dohoda bola nakoniec dosiahnutá o rok neskôr 25. júla 1474, keď bola podpísaná "Londýnska zmluva", v ktorej Eduard IV. sľúbil, že si Burgundsko môže zachovať svoje suverénne územie a získa nejaké územia od francúzov, ak ho burgundský vojvoda Karol Smelý uzná za francúzskeho kráľa a podporí inváziu, ktorú plánoval uskutočniť 1. júla 1475. Karol Smelý s podmienkami súhlasil.
Následky.
Anglicko v júni roku 1475 napadlo francúzske mesto Calais, no Burgundsko nevedelo Angličanom zabezpečiť takú pomoc a podporu, ako bolo dohodnuté v zmluve a Ľudovít XI. sa preto s Eduardom IV. dohodol na odchode Angličanov výmenou za rentu pre šľachticov. Králi navyše podpísali pre obe strany vyhovujúcu Picquignyho zmluvu. Anglicko stiahlo svoje jednotky, zatiaľčo Francúzske kráľovstvo im opätovalo ročný tribút 75 000 écu.

</doc>
<doc id="652187" url="https://sk.wikipedia.org/wiki?curid=652187" title="Sokel">
Sokel

Sokel (nárečovo: "cokel"; z nem. "Sockel" alebo staršie "Zocke(n)" = sokel) môže byť:

</doc>
<doc id="652188" url="https://sk.wikipedia.org/wiki?curid=652188" title="Kyslá kapusta">
Kyslá kapusta

Kyslá kapusta je na jemno nakrájaná hlávková kapusta, ktorá bola skvasená pomocou baktérií mliečneho kvasenia ("Leuconostoc", "Lactobacillus" a "Pediococcus"). Má charakteristickú kyslú chuť spôsobenú kyselinou mliečnou, ktorá vznikla kvasením cukrov obsiahnutých v nakrájanej kapuste.
Výroba.
Pre kvasenie sa hodí kapusta neskorá, ktoré rastie v pevných hlávkach a nemá silnú žilnatinu. Raná kapusta nie je chuťovo dobrá a navyše sa rýchlo kazí.
Tradične je kyslá kapusta pripravovaná v keramickom hrnci, ktorého uzáver je tvorený kusom vlhkej tkaniny, doskou a ťažkým kameňom. Tento uzáver nie je celkom vzduchotesný a kyslá kapusta sa kazí na styčnej ploche nálevu, kde je kontakt so vzduchom. Alternatívou, ktorá sa vyhýba tomuto problému, je typ keramickej nádoby, ktorá má žliabok okolo veka. Naplnením žliabku vodou sa dosiahne vzduchotesný uzáver. Kapustu treba do nádoby dôkladne natlačiť, aby v nej neostal žiadny vzduch, pretože kvasenie by potom neprebehlo a kapusta by sa pokazila. Vo veľkovýrobe sa spravidla používajú veľké hermeticky uzavreté sudy vybavené ventilom, ktorý umožňuje unikanie vzniknutých plynov.
Nech sa používa akákoľvek metóda, je vždy nutné umožniť plynom vzniknutých pri kvasení uniknúť.
Zdravotný prínos.
Kyslá kapusta má významný zdravotný prínos. Je výborným zdrojom vitamínu C, baktérií kyseliny mliečnej, v menšej miere potom zdrojom vitamínu K a skupiny vitamínov B, minerálov ako draslík, vápnik, fosfor, síra, horčík či fluór. Kyslá kapusta podporuje tvorbu krvi a hormónov, umožňuje lepšie bojovať proti únave a zvyšuje obranyschopnosť organizmu. Pomáha znižovať krvný tlak a zároveň aktivuje funkciu čriev a vylučovania toxických látok. Má odvodňujúci účinok, a preto umožňuje rýchle odstraňovanie odpadových látok z tela.
Kyslá kapusta spôsobuje silnú plynatosť, je to dané obsahom pre človeka nestráviteľnej rafinózy, ktorá v črevách produkuje plyny.
V dobách, keď neexistovali mrazené potraviny a potraviny z južnej pologule neboli dostupné v strednej a severnej Európe, poskytovala kyslá kapusta zdroj dôležitých živín počas zimy. Kyslá kapusta sa skladovala vo veľkom množstve už v pivniciach starých Grékov a Rimanov a v 16. storočí bola tak veľmi obľúbená, že si vyslúžila názov „všeliek“. Mala význam aj pre moreplavbu – napríklad bez nej by možno vtedy ani nebola objavená Amerika, pretože práve kyslá kapusta natlačená v sudoch sprevádzala Krištofa Kolumba na jeho plavbách a chránila námorníkov pred toľko obávaným skorbutom. Aj kapitán Cook si so sebou na cesty brával zásoby kyslej kapusty, ktorá, vďaka obsahu vitamínu C, pomáhala zabrániť skorbutu. Nemecké námorníctvo v tomto pokračovalo dokonca aj v dobách, kedy britské prešlo na citróny.
Podobné potraviny.
Kyslá kapusta, prípadne jej spôsob spracovania nie je čisto európskou záležitosťou. Môžeme ju napríklad nájsť v podobe kórejského kimčchi.

</doc>
<doc id="652190" url="https://sk.wikipedia.org/wiki?curid=652190" title="Liturgický spevník">
Liturgický spevník

 &lt;ns&gt;0&lt;/ns&gt;
 &lt;revision&gt;
 &lt;parentid&gt;7057730&lt;/parentid&gt;
 &lt;timestamp&gt;2025-05-13T08:47:44Z&lt;/timestamp&gt;
 &lt;contributor&gt;
 &lt;username&gt;InternetArchiveBot&lt;/username&gt;
 &lt;/contributor&gt;
 &lt;comment&gt;Rescuing 1 sources and tagging 0 as dead.) #IABot (v2.0.9.5&lt;/comment&gt;
 &lt;origin&gt;8032070&lt;/origin&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Liturgický spevník je v Rímskokatolíckej cirkvi znotovaný spevník. Obsahuje spevy, ktoré sa používajú pri liturgii. Liturgický spevník je v podstate trojdielny, zhotovovaný vo formáte "na ležato" (anglicky landscape). Pri omši ho využívajú najmä organisti, kantori a speváci.
Delenie Liturgického spevníka.
Liturgicky spevník I..
Obsahuje znotované spevy tzv. ordinárií (N - ordinárium), čiže stálych častí svätej omše. Delený je podľa liturgického obdobia, jazyka (okrem slovenčiny aj latinské spevy), alebo jednotlivých časti omše. 
Ordinária sú delené na:
Okrem ordinárií sa v spevníku nachádzajú aj rozličné doplnkové notové podklady, napr. žalmové nápevy (tzv. tónus), ako aj omšový poriadok v latinčine, i slovenčine (dialógy kňaza a veriacich). 
Liturgický spevník II.
Liturgický spevník II obsahuje v prvej časti responzóriové žalmy na nedele, slávnosti a niektoré sviatky celého liturgického roka A, B, aj C. Tieto sú radené podľa postupnosti sviatkov liturgického roka (začína žalmom na 1. adventnú nedeľu), zároveň sú popretkávané aj sekvenciami na tie omše, v ktorých je sekvencia predpísaná, alebo dobrovoľná. V druhej časti spevníka sú verše pred Evanjeliom, celkom 16 rozličných nápevov a 4 nápevy na pôstné obdobie.
Liturgický spevník II/b.
Liturgický spevník II/b obsahuje zhudobnené responzóriové žalmy, ktoré sú predpísané na obdobie adventu a Vianoc. 
Liturgický spevník II/c.
Liturgický spevník II/c obsahuje zhudobnené responzóriové žalmy, ktoré sú predpísané na obdobie pôstu a veľkej noci. 
Pozn.: žalmy cezročných férií dosiaľ nie sú zhudobnené.
Liturgický spevník III.
Liturgický spevník III obsahuje spevy, špecifické pre niektoré dni pôstneho obdobia, najmä však veľkonočného trojdnia. Sú v ňom zhudobnené spevy na popolcovú stredu , ako aj špecifické obrady, žalmy a iné spevy veľkého týždňa a veľkonočného trojdnia. 

</doc>
<doc id="652193" url="https://sk.wikipedia.org/wiki?curid=652193" title="Graspop Metal Meeting">
Graspop Metal Meeting

Graspop Metal Meeting (skrátene GMM alebo Graspop) je belgický metalový hudobný festival, ktorý sa koná už od roku 1996 v Desseli a je najväčším belgickým festivalom. Podujatie sa koná tri dni a je každoročne plánované na posledný júnový týždeň. Napriek malej veľkosti festivalového areálu priťahuje festival množstvo medzinárodných návštevníkov. Počet návštevníkov v posledných rokoch bol medzi 75 000 a 80 000. Táto akcia sa pôvodne nezameriavala na metalovú hudbu, ale na veľmi miestny popový festival. Za dve desaťročia sa Graspop rozrástol na významné a medzinárodne známe podujatie metalovej hudby v Európe.
V roku 2020 zorganizovali náhradný virtuálny festival Infected By GMM-20, kde vysielali časti vystúpení a reportáže z posledných štyroch ročníkov. 25. výročie festivalu sa oslávi reálnym ročníkom v roku 2021.

</doc>
<doc id="652194" url="https://sk.wikipedia.org/wiki?curid=652194" title="Horný Lugaš">
Horný Lugaš

Horný Lugaš alebo Vyšný Lugaš () je dedina, miestna časť obce Lugașu de Jos v Bihárskej župe v Rumunsku. Je to jedno zo sídel slovenského jazykového ostrova v Rumunsku. Slováci sa sem dostali pravdepodobne tzv. vnútornou kolonizáciou z horských oblastí Bihárskej župy.

</doc>
<doc id="652195" url="https://sk.wikipedia.org/wiki?curid=652195" title="Lugașu de Sus">
Lugașu de Sus



</doc>
<doc id="652196" url="https://sk.wikipedia.org/wiki?curid=652196" title="Peštiš">
Peštiš

Peštiš () je dedina, miestna časť mesta Aleșd v Bihárskej župe v Rumunsku. Je to jedno zo sídel slovenského jazykového ostrova v Rumunsku. Slováci sa sem dostali pravdepodobne tzv. vnútornou kolonizáciou z horských oblastí Bihárskej župy. Prvý raz sa v dokumentoch spomína pod menom "Solumkeu" v roku 1306. 

</doc>
<doc id="652198" url="https://sk.wikipedia.org/wiki?curid=652198" title="Sokel (fasáda)">
Sokel (fasáda)

Sokel (iné názvy: podnož, pätka, podmúrok, fasádna podmurovka, staršie: postament) je najspodnejšia časť steny budovy (resp. fasády), stĺpa, časti budovy alebo múra, ktorá sprostredkúva prechod na spodný terén, je spravidla zhotovená z odolnejšieho materiálu než zvyšok stavby, často (mierne alebo výrazne) vyčnieva von a často má architektonické stvárnenie.
Existuje už od staroveku. V minulosti išlo najmä o rôzne tvarované (alebo netvarované) pätky stĺpov a bohato tvarované hrubšie spodné časti fasád palácov.

</doc>
<doc id="652201" url="https://sk.wikipedia.org/wiki?curid=652201" title="Podnož">
Podnož

Podnož alebo podnožka (staršie: podnôžka) môže byť:
Podnož môže byť v botanike aj: rastlina, na ktorú sa vrúbľuje ušľachtilá odroda, pozri podnož (botanika)

</doc>
<doc id="652202" url="https://sk.wikipedia.org/wiki?curid=652202" title="Podnožka">
Podnožka



</doc>
<doc id="652203" url="https://sk.wikipedia.org/wiki?curid=652203" title="Podnôžka">
Podnôžka



</doc>
<doc id="652204" url="https://sk.wikipedia.org/wiki?curid=652204" title="Cokel">
Cokel



</doc>
<doc id="652206" url="https://sk.wikipedia.org/wiki?curid=652206" title="Kolobreh">
Kolobreh



</doc>
<doc id="652207" url="https://sk.wikipedia.org/wiki?curid=652207" title="Jorge Fernando Branco de Sampaio">
Jorge Fernando Branco de Sampaio



</doc>
<doc id="652208" url="https://sk.wikipedia.org/wiki?curid=652208" title="Ren Zhengfei">
Ren Zhengfei



</doc>
<doc id="652209" url="https://sk.wikipedia.org/wiki?curid=652209" title="Krišana">
Krišana

Krišana (, )" je stredoeurópsky región v povodí rieky Kriš. Jeho tradičným centrom je Oradea (Veľký Varadín), ďalšími veľkými mestami sú Debrecín a Arad.
Na začiatku 10. storočia tu vládol knieža Menumorut, ktorého ríšu zabrali Maďari a až do roku 1918 bola Krišana súčasťou Uhorského kráľovstva, potom bola rozdelená medzi Maďarsko (župy Békés a Hajdú-Bihar) a Rumunsko (župy Bihor a Arad, čiastočne aj Satu Mare a Sălaj). Na juhu hraničí s Banátom, od ktorého ju oddeľuje rieka Mureş, západnú hranicu tvorí Tisa a severnú Szamos. Na východe región hraničí so Sedmohradskom, aj keď niekedy býva považovaný iba za jednu z podoblastí Sedmohradska. Krajina je prevažne rovinatá, iba vo východnej časti sa vypína pohorie Apusenské vrchy, kde leží najvyšší vrchol Cucurbăta Mare ().
Obyvateľstvo tvoria prevažne Rumuni a Maďari, väčšina niekdajšej nemeckej menšiny sa vysťahovala, v južnej časti Krišany zvanej Pomorišje žijú tiež Srbi, rozptýlene aj rumunskí Slováci. V minulosti sa oblasť preslávila zlatými baňami, rozvinuté je tiež vinárstvo.

</doc>
<doc id="652210" url="https://sk.wikipedia.org/wiki?curid=652210" title="Annabelle Comes Home">
Annabelle Comes Home



</doc>
<doc id="652212" url="https://sk.wikipedia.org/wiki?curid=652212" title="Generálny tajomník ÚV KS Číny">
Generálny tajomník ÚV KS Číny



</doc>
<doc id="652215" url="https://sk.wikipedia.org/wiki?curid=652215" title="Bursaray">
Bursaray



</doc>
<doc id="652219" url="https://sk.wikipedia.org/wiki?curid=652219" title="FIDE">
FIDE



</doc>
<doc id="652220" url="https://sk.wikipedia.org/wiki?curid=652220" title="Peștiș">
Peștiș



</doc>
<doc id="652223" url="https://sk.wikipedia.org/wiki?curid=652223" title="Miklós Jancsó">
Miklós Jancsó

Miklós Jancsó (* 27. september 1921, Vacov, Maďarsko – † 31. január 2014, Budapešť, Maďarsko) bol maďarský filmový režisér a scenárista. Bol výraznou osobnosťou staršej generácie režisérov, bez ktorej by mladí maďarskí filmári nemali na čom stavať a na čo nadväzovať. Aj keď Jancsó patrí medzi najväčších režisérov 60. rokov, je o polovicu generácie starší ako väčšina z nich. Hoci štúdium na Filmovej a divadelnej akadémii v Budapešti ukončil už v roku 1950, svoj prvý slávny film "Odvrátená tvár" nakrútil až v roku 1963.
Témy.
Celý svoj život bol tvorbou orientovaný hlavne pro-maďarsky ale aj východoeurópsky a univerzálne. Všetky jeho veľké filmy sa odohrávajú v Maďarsku, nech už sú časovo zaradené do akéhokoľvek dejinného obdobia. V tejto atmosfére predstavuje divákovi parabolické príbehy, situácie v rôznych obmenách, ale zásadne vždy zobrazuje nejakú fomu útlaku. Čas a situácie môžu byť hoci aj súčasné, Jancsó však vždy posúva celkové vyznenie do univerzálnej roviny tým, že tému personifikuje do človeka, ktorý je vydaný napospas osudu a žije v podriadenom vzťahu k druhým čím skúma tému zo všetkých strán. Napríklad v roku 1974 natočil vlastnú verziu filmu "Elektra a jej pravda", ktorú zasadil opäť do scenérie maďarskej pustiny. Významné postavenie v maďarskej kinematografii si však vydobyl už pred tým, filmom "Odvrátená tvár" z roku 1963, príbehom mladého chirurga Ambrusa, ktorý v životnej kríze radikálne zmení svoj pohľad na svet, v ktorom Jancsó rieši problémy komunikácie človeka s okolím a zaoberá sa jeho odcudzením a izoláciou. Odvrátená tvár ešte nie je natočená v typickom Jancsóovom štýle. Predlohou k filmu bola novela "Józsefa Lengyela," podľa ktorej napísal scenár práve "Gyula Hernádi," autor takmer všetkých ďalších scenárov Jancsóových filmov, taktiež jeho blízky priateľ a mnohokrát aj spoluautor. Jancsóve a Hernádiho filmy by sa dali nazvať variáciami na základnú dilemu ľudstva: stavajú proti sebe „tyrana” a “bezmocného,” ​​násilie a vedomie možnosti či nutnosti sa proti nemu postaviť. Hrdina ako individum zvyčajne nie je dôležitý, mnohokrát len ​​reprezentuje určitú vlastnosť alebo princíp, na základe ktorého sa snaží Jancsó vytvárať všeobecné a nadčasové modely, niekedy až hraničných ľudských situácií s jemnými náznakmi hrozby smrti a zraniteľnosti.
Filmový štýl.
Po štúdiu sa nejakú dobu venoval dokumentárnej tvorbe. Dôležitejšia ako jeho raná tvorba je práve tá povojnová, kedy zostal aktívnym v hnutí mladej inteligencie vidieka a tiež členom vtedy módneho ľudového tanca. Oboje sa nepriamo prejavilo vo filmoch "Agnus Dei" z roku 1970, "Ľud stále žiada" z roku 1972 a priamo v snímke "Svieži vietor" z roku 1969. Jancsó siahol po historickej téme ešte raz a to v roku 1966 filmom "Beznádejný". Dej je zasadený do 19. storočia a v uzavretej scenérii vypovedá o rôznych formách fyzického a psychického teroru. Film radikálnym spôsobom popiera romantickú predstavu o idealizovanom svete zbojníkov. Svojim deheroizujícím štýlom a čisto štrukturálnym dielom ukazuje Jancsó svedectvo východoeurópskeho človeka. Film "Beznádejný" možno považovať za prvý snímok z trilógie s podobným námetom a štýlom. Ďalším bol film "Hviezdy na čiapkach" z roku 1967, príbeh z Ruska po prvej svetovej vojne, v ktorom bieli nie sú zlí a červení nie sú dobrí, vyvolal obrovské pobúrenie a iba celosvetová sláva a tiež pozvanie na MFF do Cannes zachránilo Jancsóa pred zákazom distribúcie. Trilógiu uzatvára film "Ticho a krik" z roku 1967, ktorého dej sa odohráva v Maďarsku po páde Maďarskej republiky. Pre jeho neskoršie filmy sú charakteristické až neuveriteľne dlhé zábery. Na jeden film mu ich stačí len desať alebo dvanásť, ďalej neustály pohyb kamery všetkými smermi dokonca aj 360 stupňov dokola, ku ktorému navyše pridáva aj prepracovaný pohyb postáv v rámci mizanscény, pripomínajúce až balet. Táto prísna pohybová choreografia slúži na vyjadrenie uceleného zdelenia. Veľmi úsporne pracuje so zvukom, dialógy sa obmedzujú na minimum a bývajú nositeľom symbolických významov, pričom hlavný význam zvyčajne nesie obraz. Všetky tieto prvky tvoria neopakovateľný a charakteristický Jancsóov autorský filmový štýl či rukopis. Na všetkých Jancsóových filmoch sa vždy intenzívne podieľal celý filmový štáb a preto často spolupracoval s tým istým tímom, či už to bol scenárista "Gyula Hernádi," kameraman János Kende či scénograf Tamás Bánov, alebo herci József Madaras, András Kozák, Zoltán Latinovits, György Cserhalmi alebo András Bálint. Jancsó taktiež spolupracoval so zahraničnými hviezdami na filmoch "Sirocco" (1969), "Agnus Dei" (1971) a v Taliansku natočený snímok "Pacifistka" (1970). V 70. rokoch sa presťahoval do Ríma a počas tej doby natočil v Taliansku štyri filmy. Medzi nimi boli "Súkromné ​​neresti, verejné cnosti" (1976) a "Technika a obrad" (1972). So scenáristom Gyulom Hernádim usilovali natočiť trilógiu o maďarských dejinách. Prvým snímkou ​​bola "Maďarská rapsódia" (1979), na ňu nadväzuje "Allegro Barbaro" (1979). Tretí film "Concerto" už nebol natočený. V roku 1981 nakrútil "Tyranovo srdce alebo Boccaccio v Uhorsku". Aj po návrate do Maďarska naďalej točil koprodukčné filmy, napríklad "Úsvit" (1985) v hlavnej roli s Michaelom Yorkom. So svetom predstáv a skutočností sa hrá vo filme "Sezóna príšer" (1987). Po páde komunizmu sa novej situácii venoval v snímkach "Boh kráča pospiatačky" (1991) a "Valčík na modrom Dunaji" (1992). V roku 1999 nakrútil komediálnu snímku "Lucerna Pána v Budapešti". Jeho posledným filmom bol film "Tu je pravda" z roku 2010, ktorého bol aj sám autorom scenáru. Zomrel "31.1.2014"  vo veku 92 rokov v Budapešti.

</doc>
<doc id="652231" url="https://sk.wikipedia.org/wiki?curid=652231" title="Pif">
Pif



</doc>
<doc id="652232" url="https://sk.wikipedia.org/wiki?curid=652232" title="Radomka">
Radomka

Radomka môže byť:

</doc>
<doc id="652233" url="https://sk.wikipedia.org/wiki?curid=652233" title="Veľký evanjelický kostol (Panenská ulica)">
Veľký evanjelický kostol (Panenská ulica)



</doc>
<doc id="652235" url="https://sk.wikipedia.org/wiki?curid=652235" title="Slacklining">
Slacklining

Slackline alebo aj slacklining je chodenie a balansovanie na plochom dynamickom popruhu, ktorý je napnutý medzi dvoma pevnými kotviacimi bodmi. Najčastejšie sú to stromy, no môže ísť aj o stĺpy, skaly, múry, atď. Slackline je podobný chôdzi po lane, alebo "povrazolezectvu" (tightrope walking) avšak popruh je plochý a dynamický a na balansovanie sa používa iba vlastné telo, teda bez použitia balančnej tyče ako tomu je v cirkuse. Popruhu, ktorý sa používa na slacklining hovoríme slackline, alebo hovorovo „lajna“, ktorá má šírku od 2 do 5 cm. Slackliny sa líšia od povrazov a oceľových lán určených na chodenie najmä použitým materiálom a silou napnutia. Slackliny sú napnuté výrazne menej, ako laná používané pri povrazolezectve, čím sa vytvorí dynamická - pohyblivá balančná plocha.
Druhy slacklinu.
Slackline sa v posledných rokoch rýchlo vyvíjal a v súčasnosti sa delí na niekoľko odvetví - disciplín:
Highline by nikdy nemali skúšať neskúsení slacklineri. Napínanie highline je veľmi špecifické, každý popruh je ukotvený iným spôsobom a na jeho bezpečné napnutie je potrebné väčšie množstvo materiálu, s ktorým sa musí správne manipulovať. Nadšencom a všetkým, ktorí by si chceli highline vyskúšať, odporúčame zúčastniť sa skupinového podujatia alebo sa individuálne dohodnúť so skúsenými highlinermi.
Chôdza po highline je mimoriadne náročná na psychiku slacklinera, balansovanie v priestore je veľmi ťažké a väčšine ľudí trvá dlho, kým sa vôbec dokážu postaviť na highline, nieto ešte prejsť prvú highlinu.
Trickline si vyžaduje pravidelný tréning, ideálne na mäkkom povrchu. Gymnastika je dobrou prípravou kvôli orientácii v priestore pri saltách, otočkách a premetoch. Väčšina trikov si okrem obratnosti vyžaduje aj silu.
Slackline na Slovensku.
Slackline na Slovensku je v porovnaní so zahraničím ešte v plienkach. Na jednej strane sa slacklinu venujú slovenskí športovci už viac ako 10 rokov, vždy išlo iba o jednotlivcov, ktorí si natiahli slackline v parku medzi stromami, alebo cez nejaké údolie v Maníne, či Súľove.
Priaznivci slacklinu v roku 2021 založili prvú slacklinovú asociáciu na Slovensku a združili tak týchto športovcov pod jednu strechu. V lete 2021 pripravili všetky potrebné dokumenty, napísali stanovy a v októbri 2021 tak vznikla "Slovenská slacklinová asociácia, o.z."
Vytvorili si logo, webstránku, vizitky, Instagram, Facebook a snažia sa rozvíjať ďalej. Koncom roka 2021 sa asociácia stala členom medzinárodnej slacklinovej asociácie ISA – International Slackline Association.
Nadväzujú kontakty so zahraničnými organizáciami a partnermi, no dôležitou úlohou je samozrejme zastupovať členov asociácie na Slovensku a teda zastupovať ich záujmy, robiť tréningy, workshopy a projekty na horách.

</doc>
<doc id="652238" url="https://sk.wikipedia.org/wiki?curid=652238" title="Zoznam autobusových liniek v Bratislave">
Zoznam autobusových liniek v Bratislave



</doc>
<doc id="652240" url="https://sk.wikipedia.org/wiki?curid=652240" title="Malý evanjelický kostol (Panenská ulica)">
Malý evanjelický kostol (Panenská ulica)



</doc>
<doc id="652242" url="https://sk.wikipedia.org/wiki?curid=652242" title="Londýnsky dohovor">
Londýnsky dohovor



</doc>
<doc id="652244" url="https://sk.wikipedia.org/wiki?curid=652244" title="IPhone SE 2">
IPhone SE 2



</doc>
<doc id="652247" url="https://sk.wikipedia.org/wiki?curid=652247" title="Jayne Mansfieldová">
Jayne Mansfieldová

Jayne Mansfieldová (; * 19. apríl 1933, Bryn Mawr, Pensylvánia, USA - † 29. jún 1967 New Orleans, Louisiana, USA) bola americká herečka, speváčka a playmate. V 50. a 60 rokoch bola považovaná za najväčší sexuálny symbol svojej doby. Má svoju hviezdu na Hollywoodskom chodníku slávy.
Detstvo a mladosť.
Mansfieldová sa narodila 19. apríla 1933 ako Vera Jayne Palmer v Bryn Mawr v štáte Pensylvánia. Bola jediným dieťaťom Herberta Williama Palmera (1904 - 1936) a Very Jeffrey Palmerovej (1903–2000).
V roku 1936 jej otec zomrel na infarkt. V roku 1939 sa jej matka vydala za obchodného inžiniera Harryho Lawrence Peersa a rodina sa presťahovala do Dallasu v Texase, kde sa volala Vera Jayne Peersová. 
Ako dieťa chcela byť hollywoodska hviezda. Obdivovala Shirley Temple. V 12 rokoch absolvovala hodiny tanca. Počas strednej školy navštevovala hodiny klavíra a učila sa hrať tiež na husle a violu. Študovala španielčinu a nemčinu. V Texase študovala dramatické umenie na Texaskej univerzite v Austine. 
Kariéra.
Počas štúdia na Texaskej univerzite v Austine, pracovala ako modelka nahého umenia, predávala knihy od domu k domu a pracovala ako recepčná v tanečnom štúdiu. Tiež vyhrala niekoľko súťaží krásy. V roku 1952 sa v Dallase spolu s Paulom Mansfieldom zúčastnili na malých miestnych divadelných predstavení. Potom, čo Mansfield odišiel na vojenskú službu, Jayne prerazila na javisku, v inscenácii "Arthur Miller's Death of a Salesman". 
Spoločne s Marilyn Monroe, Bettie Page a Anitou Ekbergovou sa v roku objavila v časopise Hugha Hefnera, "Playboy". Vo februári 1955 sa stala Mansfieldová Playmate mesiaca časopisu "Playboy". V roku 1957 bola ocenená cenou Zlatý glóbus v kategórií Objav roku. V roku 1958 spoločne s jej druhým manželom, atlétom Mickeyom Hargitayom pracovala v mimoriadne úspešnom projekte "The Tropicana Holiday".
Jedným z jej najznámejších filmov je film "Promises! Promises!" z roku 1963, v ktorom sa Mansfieldová objavila nahá. O rok neskôr sa mala objaviť vo filme "Kiss Me, Stupid". Rolu vo filme odmietla kvôli tehotenstvu s jej dcérou Mariskou a nahradila ju herečka Kim Novaková. Mansfieldová tiež spievala vo filmových soundtrackoch, na pódiu pre svoje divadelné a nočné kluby a vydala singly a albumy. Po jej smrti sa stala inšpiráciou pre punkových a rockových hudobníkov.
Súkromný život.
Ako sedemnásť ročná sa vydala za Paula Mansfielda, s ktorým mala dcéru Jayne Marie Mansfield. V roku 1951 sa Mansfieldová presťahovala do Los Angeles a zúčastnila sa letného semestra na UCLA. Zapísala sa do súťaže Miss California, ale bola nútená odstúpiť po tom, čo to zistil jej manžel. Mansfield mal často problémy s jej fotografiami v časopise "Playboy" a tvrdil, že je zlou matkou, keď sa vystavuje v časopisoch nahá. Po rozvode, si Mansfield domáhal starostlivosť o ich jedinú dcéru do jeho starostlivosti. Jej druhé manželstvo bolo s kulturistom Miklósom "Mickym" Hargitayom. Mali spolu tri deti, synov Mickeya a Zoltána a dcéru Marisku, ktorá je tiež herečkou. Manželstvo bolo rozvedené začiatkom roku 1964. Jej tretie manželstvo bolo s talianskym režisérom Mattom Cimberom, s ktorým mala jedno dieťa. Manželstvo vydržalo dva roky a skončilo kvôli neverám Mansfieldovej. 
Veľmi kontroverznou témou bol jej románik s Antonom LaVeyom, zakladateľom satanistickej cirkvi. Médiá ju identifikovali ako satanistku. Karla LaVey v rozhovore s Joan Rivers v roku 1992 potvrdila, že Mansfieldová bola skutočne praktizujúcou satanistkou a že mala romantický vzťah s Antonom LaVeyom. 
Často zdôrazňovala že rozumie piatim jazykom a jej výška IQ je 163. Väčšina ľudí sa skôr zameriavala na jej proporcie, napr. jej objem pŕs bol v roku 1967, mal 117 cm. Jej miery boli 102-53-91. Stala sa tiež prvou televíznou hviezdou, ktorá sa vyzliekla pred kamerou. 
Úmrtie.
Koncom júna 1967 mala mať Mansfieldová predstavenie v Louisiane v štáte New Orleans. Cestovala s jej právnikom Samom Brodym a dvadsaťročným vodičom. Spoločne s nimi boli na zadnom sedadle jej deti, z druhého manželstva - Mickey, Zoltan a Mariska. Krátko po pol tretej ráno 29. júna vodič na diaľnici vo vysokej rýchlosti narazil do kamiónu, ktorý spomaľoval kvôli nákladnému vozu ktorý rozprašoval postrek proti komárom. Traja dospelí na prednom sedadle okamžite zomreli. Deti spiace na zadnom sedadle prežili s ľahkými zraneniami. Auto v ktorom sedeli (Buick Electra 225) malo strechu auta rozdrvenú a celé auto bolo zrolované. 
Objavovali sa tiež správy, že Mansfieldovej hlava bola oddelená od zvyšku tela, ktoré sa nakoniec označili ako nepravdivé. Utrpela ťažké zranenia hlavy. V jej úmrtnom liste sa uvádza, že bezprostrednou príčinou smrti bola „rozdrvená lebka a odtrhnutie mozgu“.
Pochovaná bola 3. júla 1967 v Pen Argyl v Pensylvánii. Mickey Hargitay bol jediný bývalý manžel prítomný na pohrebe. Jej náhrobný kameň je v tvare srdca. Má tiež svoj pomník v Hollywood Forever Cemetery v Hollywoode ktorý je dostupný fanúšikom Mansfieldovej. Na náhrobnom kameni je napísané; „Žijeme, aby sme ťa každý deň milovali.“ Tiež je uvedený aj nesprávny rok narodenia, pretože Mansfieldová mala tendenciu poskytovať nesprávne informácie o svojom veku.
Stopy v kinematografii.
Prvým dokumentom, ktorý vznikol po Mansfieldovej smrti, bol "Wild, Wild World Jayne Mansfield", ktorý zahŕňal nahé scény z filmov a fotografie z časopisu "Playboy". V roku 1980 vznikol životopisný film "The Jayne Mansfield Story", kde sa v hlavnej úlohe predstavili Loni Anderson ako Mansfieldová a Arnold Schwarzenegger ako jej manžel Hargitay. V roku 2012 vznikol film "The Jayne Mansfield's Car", ktorý režíroval Billy Bob Thorton. V roku 2017 vznikol dokumentárny film "Mansfield 66/67", ktorý sa zameriava na posledné dva roky života herečky (1966, 1967) a hovorí o jej predčasnej smrti a o možnom prekliatí Antonom LaVeyom, vedúcim satanovej cirkvi. Je to príbeh založený na povestiach a rozhovoroch jej známych, ktorý vznikol k 50. výročiu jej smrti.

</doc>
<doc id="652252" url="https://sk.wikipedia.org/wiki?curid=652252" title="Jayne Mansfield">
Jayne Mansfield



</doc>
<doc id="652253" url="https://sk.wikipedia.org/wiki?curid=652253" title="Mariska Hargitayová">
Mariska Hargitayová

Mariska Magdolna Hargitay (* 23. január 1964, Santa Monica, Kalifornia, USA ) je americká herečka a režisérka, známa predovšetkým vďaka úlohe vyšetrovateľky Olivie Benson v seriály ". Je dcérou Mickeyho Hargitaya a sexuálneho symbolu 50. a 60. rokov, Jayne Mansfield.
Detstvo a mladosť.
Hargitayová sa narodila v Santa Monice v Kalifornii, ako dcéra herečky a sexuálneho symbolu z 50. rokov 20. storočia Jayne Mansfieldovej. Jej otec bol kulturista Mickey Hargitay, rodák z Maďarska. Jej krstné a stredné meno označuje Máriu Magdalénu, len v maďarskej verzii. Má dvoch starších bratov, Miklósa a Zoltána, a troch nevlastných súrodencov, Jayne Marie Mansfield a Antonia „Tonyho“ Cimberu (z prvého manželstva jej matky a tretieho manželstva jej matky) a Tinu Hargitay (z prvého manželstva jej otca).
Jej rodičia sa rozviedli v máji 1963, ale sudca neskôr zistil, že ich rozvod je neplatný. O niekoľko týždňov neskôr sa Mansfieldová vydala za režiséra Matta Cimberu. V lete 1966 však Mansfieldová a Cimber požiadali o rozvod. Dňa 29. júna 1967, Mansfieldová tragicky zahynula v aute, pričom Hargitayová s jej dvomi súrodencami boli na zadnom sedadle. Hargitayová aj so súrodencami prežila s niekoľkými zraneniami, pričom jej zostala na zadnej strane hlavy kľukatá jazva. Po smrti ich matky boli všetci traja súrodenci vychovaní svojím otcom a jeho treťou manželkou, Ellen Siano. Hargitayová nemá rada porovnávanie s jej slávnou matkou.
Kariéra.
Zo začiatku svojej kariéry sa objavila v niekoľkých televíznych seriáloch a mydlových operách. Na jar roku 1999 získala možnosť si zahrať hlavnú postavu vyšetrovateľky Olivie Bensonovej v televíznom seriály ". V televíznom seriály stvárňovala svoju postavu po boku herca Christophera Meloniho.
Počas posledných mesiacov tehotenstva v roku 2006 čerpala materskú dovolenku a dočasne ju nahradila Connie Nielsenová, ktorá vykreslila postavu Dani Beck.
V máji 2009, po desiatej sérií, skončila zmluva Hargitayovej a Meloniho. V apríli toho roku sa Hargitayová a Meloni pokúsili obnoviť zmluvu. O dva mesiace neskôr však bolo oficiálne vyhlásené, že obidve ich zmluvy boli obnovené na ďalšie dva roky.
Od augusta 2012 zarobila Hargitayová približne 400500 000 dolárov za epizódu, čím bola zaradená medzi najlepšie platené televízne herečky.
Súkromný život.
Hargitayová hovorí plynule piatimi jazykmi: anglicky, francúzsky, maďarsky, španielsky a taliansky.
28. augusta 2004 sa v Santa Barbare v Kalifornii vydala za Petera Hermanna. Dňa 28. júna 2006 porodila cisárskym rezom svojho syna, Augusta Miklosa Friedricha Hermanna. V apríli 2011 si spolu so svojím manželom adoptovala dievčatko Amayu Josephine. V októbri 2011 si spolu so svojím manželom osvojili chlapca Andrewa Nicolasa Hargitaya Hermanna, ktorý sa narodil v polovici roku 2011.
Po tom, ako vyhrala ocenenie Emmy, v auguste 2006 sa Hargitayová poďakovala svojmu otcovi. Ten zomrel 14. septembra 2006 v Los Angeles v Kalifornii vo veku 80 rokov. Koncom decembra 2008 utrpela čiastočné zranenia počas natáčania seriálu "". 3. marca 2009 bola hospitalizovaná v nemocnici, po bolesti na hrudníku súvisiacim s jej zranením. Tiež sa venuje charitatívnej práci, celkovo so zameraním na sexuálne násilie, domáce násilie a zneužívanie detí.

</doc>
<doc id="652254" url="https://sk.wikipedia.org/wiki?curid=652254" title="Mariska Hargitay">
Mariska Hargitay



</doc>
<doc id="652255" url="https://sk.wikipedia.org/wiki?curid=652255" title="Petra Krištúfková">
Petra Krištúfková

Bc. Petra Krištúfková (* 8. apríl 1977, Bratislava) je slovenská politička, od roku 2016 poslankyňa Národnej rady SR za hnutie SME RODINA a podpredsedníčka hnutia SME RODINA.
Životopis.
Petra Krištúfková sa narodila v apríli 1977 v Bratislave. Študovala na Obchodnej akadémii v Bratislave, štúdium prerušila pre tehotenstvo a dokončila až v roku 2002. V roku 2019 vyštudovala bakalársky stupeň štúdia na Stredoeurópskej vysokej škole v Skalici v programe Životné prostredie – ochrana a využívanie krajiny. Od roku 2000 do roku 2016 pracovala ako podnikateľka.
Politická kariéra.
V roku 2015 sa Krištúfková dostala na 5. miesto kandidátnej listiny strany Borisa Kollára SME RODINA. V parlamentných voľbách v marci 2016 bola zvolená za poslankyňu NR SR so ziskom 8 824 preferenčných hlasov. V parlamente pôsobila vo Výbore NR SR pre sociálne veci. V rokoch 20162018 pôsobila tiež v Osobitnom kontrolnom výbore NR SR na kontrolu Vojenského spravodajstva, odkiaľ bola odvolaná na návrh SNS pre jej niekdajšie kontakty s podsvetím.
Na kandidátke SME RODINA kandidovala aj vo voľbách v roku 2020, z tretieho miesta kandidátnej listiny. V parlamentných voľbách vo februári 2020 bola opätovne zvolená za poslankyňu NR SR so ziskom 43 206 preferenčných hlasov. V parlamente pôsobí ako podpredsedníčka Výboru NR SR pre sociálne veci.
Kontroverzie.
Splnomocnenkyňa vlády.
V júni 2020 navrhol minister práce, sociálnych vecí a rodiny SR za hnutie SME RODINA, Milan Krajniak, Krištúfkovú do čela novovytvoreného úradu, Úradu splomocnenca vlády pre rodinu. Tento návrh bol kritizovaný napr. europoslancom Michalom Šimečkom pre Krištúfkovej minulosť a nedostatočné akademické vzdelanie či prax v odbore, v ktorom mala pracovať. Krištúfková sa obhajovala tým, že kritizované udalosti sa stali už dávno a že v sociálnej oblasti sa angažovala. Krištúfková bola do funkcie vymenovaná 17. júna 2020. Už o štyri dni, 21. júna 2020, však odstúpila po tom, čo sa prevalilo, že v roku 2009 dovolenkovala na jachte Mariána Kočnera, pričom v minulosti odmietala, že by ho poznala.
Bakalárska práca.
V júni 2020 bývalý predseda strany SPOLU a vysokoškolský pedagóg Miroslav Beblavý analyzoval bakalársku prácu Krištúfkovej zo Stredoeurópskej vysokej školy v Skalici, ktorú obhájila v roku 2019. Krištúfková študovala na Ústave ekológie a environmentálnych vied v rámci študijného odboru ochrana a využívanie krajiny, téma práce však bola "Vybrané indikátory sociálnej dimenzie života". Beblavý odhalil, že práca je plagiát pozbieraný z viacerých iných diel a článkov s absentujúcimi citáciami. Z 25 strán vlastného textu práce bolo 16 doslovne okopírovaných z iných textov.
Prácu odovzdala keď bola už takmer rok známa kauza rigoróznej práce Andreja Danka.
Po dvoch dňoch od odstúpenia rakúskej ministerky práce a rodiny Christine Aschbacherovej pre plagiátorstvo a vyzvaní Študentskej rady vysokých škôl Igorovi Matovičovi začiatkom roka 2021 o vzdaní sa jeho magisterského titulu vyzvala Komunita Zastavme korupciu vrcholových politikov, ktorí preukázateľne získali titul podvodom, a tým aj Petru Krištúfkovú, aby sa titulov vzdali.
Osobný život.
Krištúfková má dve dcéry, staršiu Vanessu s mafiánom Róbertom Diničom, mladšiu Ester s predsedom strany SME RODINA, Borisom Kollárom.

</doc>
<doc id="652256" url="https://sk.wikipedia.org/wiki?curid=652256" title="Uznesenie vlády Slovenskej republiky">
Uznesenie vlády Slovenskej republiky

Uznesenie vlády Slovenskej republiky (skrátene: uznesenie vlády SR; nepresne: uznesenie vlády, vládne uznesenie) je na Slovensku typ organizačného aktu (resp. právneho aktu v širšom zmysle ). Slúži ako forma rozhodovania vlády SR.&lt;ref name="575/2001zz"&gt;&lt;/ref&gt; Nie je to všeobecne záväzný právny predpis .
Základné ustanovenia o uznesení vlády SR.
Ústava Slovenskej republiky v Čl.118 stanovuje toto: „Vláda je schopná uznášať sa, ak je prítomná nadpolovičná väčšina jej členov. Na prijatie uznesenia vlády je potrebný súhlas nadpolovičnej väčšiny všetkých členov vlády“.
Podľa zákona č. 575/2001 Z. z. vláda rozhoduje spravidla formou uznesenia vlády Slovenskej republiky, pritom uznesenie vlády Slovenskej republiky nepodlieha preskúmaniu súdom. Plnenie úloh z uznesení vlády Slovenskej republiky kontroluje Úrad vlády Slovenskej republiky.
Podľa zákona č. 400/2015 Z. z. uznesenie vlády SR, ak sa uverejňuje v Zbierke zákonov SR, nadobúda záväznosť dňom jeho vyhlásenia v Zbierka zákonov SR. Týmto dňom začínajú plynúť aj lehoty, ktoré sú v ňom ustanovené.
Uznesenie vlády SR ako príloha návrhu zákona predkladaného na pripomienkové konanie.
Podľa čl. 17 Legislatívnych pravidiel vlády treba k návrhu zákona predkladaného na pripomienkové konanie priložiť aj návrh uznesenia vlády SR týkajúci sa predkladaného zákona. Napríklad dokumentácia k návrhu zákona o dani z poistenie obsahovala ako jednu z príloh takéto uznesenie vlády SR s nasledujúcim znením: "Vláda schvaľuje návrh zákona o dani z poistenia a o zmene a doplnení niektorých zákonov [a] poveruje [jednak] predsedu vlády predložiť vládny návrh zákona predsedovi Národnej rady SR na ďalšie ústavné prerokovanie, [a jednak] podpredsedu vlády a ministra financií uviesť a odôvodniť vládny návrh zákona v Národnej rade Slovenskej republiky. Vykonajú: predseda vlády, podpredseda vlády a minister financií. Na vedomie: predseda Národnej rady SR."
(Ne)záväznosť.
Podľa Čl. 13 Ústavy SR platí: "Povinnosti možno ukladať:"
Uznesenie vlády SR sa tu teda nespomína. (Čisto podľa textu tohto článku by uznesenie vlády SR síce prípadne mohlo spadať pod výraz "na základe zákona", čo je však vylúčené na základe nižšie uvedených skutočností).
Text zákona č. 400/2015 Z. z. o tvorbe právnych predpisov a o Zbierke zákonov Slovenskej republiky explicitne uvádza zoznam predpisov, ktoré sú všeobecne záväzné (podrobnosti pozri v článku všeobecne záväzný právny predpis). Uznesenie vlády SR v tomto zozname uvedené nie je (čiže nie je všeobecne záväzné) a naopak je explicitne uvedené ako jeden z "iných právnych aktov", ktoré za určitých okolností môžu byť publikované (aj) v Zbierke zákonov SR. 
Podľa uznesenia Ústavného súdu SR platí: "Uznesenie vlády je vo všeobecnosti len interným aktom riadenia, adresovaným členom vlády (a ostatným ústredným orgánom štátnej správy), prípadne im podriadeným orgánom štátnej správy." Podobne už staršie Ústavný súd SR rozhodol, že "Uznesenie vlády sa neuverejňuje podľa zákona č. 1/1993 Z. z. o Zbierke zákonov Slovenskej republiky, preto nemá povahu všeobecne záväzného právneho predpisu. Uznesenie vlády je interným normatívnym pokynom, ktorým nemožno rozširovať právomoc štátneho orgánu nad rámec kompetencií určených ústavou." 
Aj podľa teórie práva uznesenie vlády SR nie je všeobecne záväzné, je to len interný normatívny akt (iné názvy: interná normatívna inštrukcia, interný normatívny pokyn, organizačný akt a pod.), čiže je záväzný len pre (určitých) adresátov vo vnútri štátnej správy, nie však mimo nej; uznesenie vlády SR teda nemôže byť záväzné napríklad pre bežného občana.
Núdzový stav.
Počas núdzového stavu môže vláda (v primeranom rozsahu) obmedziť niektoré základné práva a slobody, pričom Ústava SR nešpecifikuje, akou formou (nariadenia alebo uznesenia vlády). Podľa právnika Lukáša Skurku "uz­ne­se­nia vlá­dy vy­dá­va­né po­čas nú­dzo­vé­ho sta­vu ne­ma­jú po­va­hu práv­ne­ho pred­pi­su, ako by to bo­lo nap­rík­lad pri na­ria­de­niach vlá­dy (po­dzá­kon­ný práv­ny pred­pis), ale ide o iné ak­ty zve­rej­ňo­va­né v Zbier­ke zá­ko­nov Slo­ven­skej re­pub­li­ky. Tie­to iné ak­ty sú svo­jou po­va­hou roz­hod­nu­tia­mi vlá­dy vy­dá­va­ný­mi na zá­kla­de člán­ku 5 ods. 4 v spo­je­ní s člán­kom 5 ods. 3 písm. g) a h) Ústav­né­ho zá­ko­na o bez­peč­nos­ti štá­tu, čo pred­pok­la­dá aj Ústa­va. Te­da slo­ven­ský práv­ny po­ria­dok umož­ňu­je, aby vlá­da svo­ji­mi roz­hod­nu­tia­mi v ča­se nú­dzo­vé­ho sta­vu pria­mo ob­me­dzi­la zá­klad­né práv a slo­bo­dy v ne­vyh­nut­nom roz­sa­hu a na ne­vyh­nut­ný čas." To potvrdzuje aj nález Ústavného súdu zo dňa 14.10.2020 sp. zn. Pl. ÚS 22/2020: ""na základe núdzového stavu možno fakultatívne uznesením vlády priamo obmedziť základné práva alebo uložiť povinnosti" "(bod 62)"."

</doc>
<doc id="652259" url="https://sk.wikipedia.org/wiki?curid=652259" title="Pif (komiks)">
Pif (komiks)

Pif (resp. do roku 1965/1969 Vaillant; presné názvy pozri nižšie) je názov (resp. hlavná súčasť názvu) francúzskeho komiksového časopisu pre mládež, ktorý vychádzal od roku 1945 do roku 1993 a potom s dlhými prestávkami do roku 2017, znova sa vydáva od roku 2020. Vychádzal najprv krátko ako dvojtýždenník, potom dlho ako týždenník, potom krátko ako mesačník a napokon krátko ako štvrťročník (podrobnosti o frekvencii vydávania pozri nižšie), aj posledná vydavateľská iniciatíva počíta so štvrťročnou periodicitou. Pif je aj meno fiktívneho kresleného psa, ktorý sa v spomínanom časopise často vyskytuje. A Pif je takisto súčasť názvu viacerých vedľajších časopisov vychádzajúcich paralelne so spomínaným časopisom.
V slovenskej mutácii časopis vychádzal v rokoch 19901992 najprv pod názvom Pif, potom pod názvom Pif s hračkou (podrobnosti pozri nižšie).
Obsah.
Časopis bol určený deťom. V každom čísle sa nachádzalo viacero vážnych alebo komických komiksových príbehov, často od prominentných autorov, a prípadne niekoľko strán s klasickým textom (napr. inzeráty či televízny program). Svoje komiksové príbehy v časopise mal napríklad pes Pif, kocúr Herkules (fr. "Hercule"), Pifov syn Pifík (fr. "Pifou"), pes Gai-Luron, praveký hrdina Rahan, intelektuálny dobrodruh Corto Maltese, dobrodruh Fanfán Tulipán (franc. "Fanfan la Tulipe"), vynálezca Léonard či Gal Asterix. Jednotlivé príbehy boli buď uzavreté alebo na pokračovanie, ale postavy sa každopádne opakovali aj v ďalších číslach. V starších číslach časopisu sa striedali farebné a čiernobiele komiksy, neskôr boli komiksy už len farebné. K obľúbenosti časopisu prispievalo aj to, že skoro každé číslo obsahovalo nejakú originálnu, často nepapierovú, prílohu (v slovenských vydaniach nazývanú "hračka”, vo francúzskych "gadget"), vymyslenú špeciálne pre dané vydanie: bežnú hračku, kúzelnícke pomôcky, komické okuliare, pero s mikroskopom a ďalšie.
Význam.
Okolo roku 1970 dosiahol časopis svoj najvyšší náklad (vyše milióna výtlačkov); ide zároveň o neprekonaný rekord v oblasti nákladu európskych komiksových časopisov.
Postava Pifa.
Postava kresleného psa Pifa sa prvýkrát objavila v novinách L’Humanité 26. marca 1948. V časopise, o ktorom je tento článok, sa pes Pif prvýkrát objavil až v roku 1952, ale stal sa v ňom natoľko populárnym, že ho časopis v roku 1965 najprv zahrnul do svojho názvu a neskôr už priamo niesol jeho meno (názvy pozri nižšie).
Dejiny, francúzske názvy, číslovanie, odvodené časopisy.
Predchodcom komiksového časopisu bol časopis "Le Jeune Patriote" (doslova: Mladý patriot) vydávaný mládežníckou organizáciou Francúzskej komunistickej strany v rokoch 19441945, ktorý nebol (primárne) komiksovým časopisom. V roku 1945 sa tento časopis zmenil na prevažne komiksový časopis a bol premenovaný na "Vaillant: Le Jeune Patriote" (doslova: Udatný človek: Mladý patriot). Číslovaný však nebol od jednotky, ale pokračoval v číslovaní časopisu Le Jeune Patriote. Ďalšie zmeny a podrobnosti vidno v nasledujúcom prehľade.
Názvy „hlavného“ časopisu boli:
Od októbra 1944 do júna 1946 časopis vychádzal ako dvojtýždenník, potom do júna 1993 ako týždenník, potom do nov. 2008 ako mesačník a nakoniec do novembra 2017 (približne) ako štvrťročník.
Časopis bol číslovaný priebežne od októbra 1944 do februára 1969 (vyšlo celkovo 1238 čísel). Potom od februára 1969 sa začalo číslovanie znova od jednotky a trvalo až do novembra 1993 (vyšlo celkovo 1253 nových čísel). Pif découverte mal znova číslovanie od jednotky (vyšli celkovo 3 nové čísla). V júni 2004 sa začalo nové číslovanie (tentokrát od nuly) a trvalo až do novembra 2008 (vyšlo celkovo 54 nových čísiel). Nové číslovanie (od jednotky) začalo aj v júni 2015 a trvalo až do novembra 2017 (vyšlo celkovo 9 nových čísiel).
Okrem hlavného časopisu vychádzali aj rôzne „vedľajšie“ časopisy (rôzne pravidelné špeciály atď.), najmä:
Zdroje:
V roku 2018 sa uskutočnila zbierka na financovanie plánovaného pokračovania vydávania časopisu ako týždenníka v podobe poskladaného veľkoformátového papiera, ale k vydávaniu nakoniec nedošlo pre finančné problémy vydavateľa (L’Humanité).
Pif v zahraničí.
Ako možno vidieť aj podľa zoznamu cien pre rôzne štáty na obale časopisu, časopis sa vyvážal do mnohých krajín po celom svete. Vzhľadom na to, že časopis v podstate vlastnila Francúzska komunistická strana (pozri nižšie), bol na rozdiel od iných západných komiksov oficiálne dostupný aj vo východnej Európe ovládanej komunistickými stranami.
V nemčine vychádzal od roku 1975 časopis Yps, ktorý mal podobný obsah ako francúzsky Pif a preberal aj niektoré komiksy a hračky z francúzskeho Pifa. Obdobný časopis vo fínsku sa volal Jippo, ale vychádzal len pár rokov (19771982). Kanadská verzia Pifa vychádzala pod názvom Piforama.
Pif na Slovensku a v Česku.
Pokiaľ ide o predaj originálneho francúzskeho časopisu, časopis bol jedným z mála západných komiksov, ktorý bol v predaji aj v bývalom Česko-Slovensku; nie však v celoštátnej distribúcii, ale v špecializovaných predajniach zahraničnej tlače (na Jungmannovej ulici v Prahe a Leningradskej (dnes Laurinskej) ulici v Bratislave).
Pokiaľ ide o preklady, za socializmu v slovenčine vyšli publikácie Pif a jeho dobrodružstvá (1969) a Pifove nové dobrodružstvá (1970); obe boli vydané v slovenskej a českej mutácii v Sovietskom zväze ako prekreslená a prerozprávaná úprava francúzskych originálov. Po Nežnej revolúcii vydávalo české nakladateľstvo Trans Com Service v českej aj slovenskej mutácii v rokoch 19901992 už priamo preklad francúzskeho originálu časopisu, a to pod názvom Pif (resp. posledné čísla pod názvom Pif s hračkou); vydávanie sa skončilo spolu s ukončením vydávania francúzskeho časopisu. Okrem toho vychádzala v českom nakladateľstve Grafit počas celých 90. rokov česká a slovenská mutácia časopisu Pif poche (po slovensky pod názvom Pif poche – Pif do vrecka), ktorá ale neskôr vychádzala už len po česky.
Za socializmu príbehy z francúzskeho Pifa okrem toho vychádzali preložené do češtiny aj v niektorých ročníkoch časopisov ABC mladých techniků a přírodovědců (od roku 1957) a Semička pionýrů (od roku 1975).
Vydavateľ.
Vydavateľom bolo spočiatku vydavateľstvo, ktoré sa volalo najprv “(S.A.) Les Éditions Vaillant” (uvádzané aj ako “Éditions de Vaillant”) a neskôr (od začiatku 80. rokov) sa volalo “(S.A.) Les Éditions Vaillant-Miroir-Sprint Publications” (skrátene “(S.A.) V.M.S. Publications” alebo “Éditions Vaillant”). Toto vydavateľstvo vydávalo najmä komiksy pre deti a mládež a bolo prepojené s Francúzskou komunistickou stranou. Začiatkom 21. stor. toto vydavateľstvo zaniklo.
Od roku 2004 bolo vydavateľom vydavateľstvo Pif éditions, vlastnené riadiacimi pracovníkmi denníka L’Humanité. Zaniklo v roku 2009. Denník L’Humanité v tom čase vlastnila menšinovo Francúzska komunistická strana (40 %), zvyšok vlastnil personál denníka a obyvateľstvo.
Od roku 2015 bola vydavateľom priamo spoločnosť vlastniaca L’Humanité.

</doc>
<doc id="652260" url="https://sk.wikipedia.org/wiki?curid=652260" title="Pif s hračkou">
Pif s hračkou



</doc>
<doc id="652261" url="https://sk.wikipedia.org/wiki?curid=652261" title="Pif et son gadget surprise">
Pif et son gadget surprise



</doc>
<doc id="652262" url="https://sk.wikipedia.org/wiki?curid=652262" title="Super Pif">
Super Pif



</doc>
<doc id="652263" url="https://sk.wikipedia.org/wiki?curid=652263" title="Pif et son gadget">
Pif et son gadget



</doc>
<doc id="652264" url="https://sk.wikipedia.org/wiki?curid=652264" title="Pif le journal">
Pif le journal



</doc>
<doc id="652265" url="https://sk.wikipedia.org/wiki?curid=652265" title="Le Nouveau Pif">
Le Nouveau Pif



</doc>
<doc id="652269" url="https://sk.wikipedia.org/wiki?curid=652269" title="Štefan Polakovič">
Štefan Polakovič

Štefan Polakovič môže byť:

</doc>
<doc id="652270" url="https://sk.wikipedia.org/wiki?curid=652270" title="Hyperkin">
Hyperkin

Hyperkin je americký výrobca herných periférií so sídlom v Los Angeles. Vyrába tiež klony konzol, ktoré prehrávajú retro hry v modernom rozlíšení na moderných zariadeniach. Ako aj ostatné klony NES, aj ten od Hyperkin trpí nedokonalým zvukom kvôli dizajnovej chybe v zvukovom hardvéri.
V roku 2014 vydali Retron 5, androidovú konzolu s piatimi kartridžovými portami, ktorá umožnila hrať 5 rôznych typov retro hier.
V roku 2017 vydali Smart Boy, čo je doplnok pre smartfóny umožňujúci hrať hry pre Game Boy. Tiež vydali konzolu Retron 77, čo je konzola pre hry z Atari 2600, ktorá dokáže spustiť takmer všetky pôvodné kartridže v rozlíšení 1080p. Oficiálny firmvér je možné nahradiť komunitným, ktorý je založený na najnovšom emulátore Stella.

</doc>
<doc id="652273" url="https://sk.wikipedia.org/wiki?curid=652273" title="André Schürrle">
André Schürrle

André Schürrle (* 6. november 1990, Ludwigshafen am Rhein, Nemecko) je nemecký futbalový útočník či ofenzívny záložník, ktorý hrá za anglický klub Fulham, kde je v súčasnosti na hosťovaní z Borussie Dortmund.
Je majstrom sveta z roku 2014. Okrem nemeckej Bundesligy pôsobil v Anglicku.
Reprezentačná kariéra.
Nastupoval za mládežnické reprezentácie Nemecka.
Od roku 2010 hrá za A-tím Nemecka. 15. októbra 2010 nastrieľal hattrick v záverečnom kvalifikačnom stretnutí s domácim Švédskom a pomohol tak k výhre 5:3. Nemecko malo postup na majstrovstvá sveta v roku 2014 v Brazílii zaistený už skôr.
Zúčastnil sa ME 2012 konaného v Poľsku a na Ukrajine, kde Nemecko vypadlo v semifinále s Talianskom.
Trenér Joachim Löw ho vzal na majstrovstvá sveta 2014 v Brazílii. Nemci postúpili zo základnej skupiny G so 7 bodmi z prvého miesta po výhre 4:0 nad Portugalskom, remíze 2:2 s Ghanou a výhre 1:0 nad USA.
V osemfinále Nemci vyradili Alžírsko po výsledku 2:1 po predĺžení. Schürrle strelil v úvode prvej časti predĺženia dôležitý gól, navyše pätičkou. S tímom získal zlaté medaily po finálovej výhre 1:0 nad Argentínou.
Trenér Löw ho zaradil i do záverečnej nominácie na EURO 2016 vo Francúzsku. Nemci získali na turnaji bronzové medaily, v semifinále ich vyradilo domáce Francúzsko po výsledku 0:2.
Externé odkazy.
]

</doc>
<doc id="652276" url="https://sk.wikipedia.org/wiki?curid=652276" title="Železničná nehoda pri Kroune">
Železničná nehoda pri Kroune

Železničná nehoda pri Kroune bola mimoriadna udalosť, ktorá sa stala 24. júna 1995 na železničnej trati 261 pri zastávke Krouna v okrese Chrudim. Zahynulo 19 osôb (18 na mieste, 1 po týždni v nemocnici), štyri osoby boli zranené. Nehoda pri Kroune bola najväčšia železničná nehoda 90. rokov 20. storočia vo východných Čechách.
Nehoda urýchlila zavedenie traťového rádiového systému, ktorého absencia znemožnila osobný vlak včas varovať. Na pripomienku nehody bol 60 metrov od miesta, kde se stala, postavený hrubo otesaný kamenný pomník s leštenou deskou.
Príčina nehody.
Príčinou nehody bolo ujdenie troch plne naložených nákladných železničných vozňov a služobného vozňa zo stanice Čachnov. Počas posunu ich po odpojení rušňa neudržala jediná zatiahnutá ručná brzda. Na miernom klesaní nabrali vozne so železným šrotom a s drevom rýchlosť až 100 km/h. Neriadená nákladná súprava sa stretla na trati s prichádzajúcim motorovým vozňom 810.061-2, ktorý v tom čase išiel rýchlosťou zhruba 30 km/h. V tej dobe neboli rušňovodiči na tejto trati vybavení dorozumievacím zariadením, preto nebolo možné posádku vozňa a pasažierov včas varovať.

</doc>
<doc id="652279" url="https://sk.wikipedia.org/wiki?curid=652279" title="Karolov most">
Karolov most



</doc>
<doc id="652283" url="https://sk.wikipedia.org/wiki?curid=652283" title="X-Gerät">
X-Gerät

X-Gerät bol rádionavigačný systém používaný letectvom Tretej ríše počas druhej svetovej vojny na podporu nočného bombardovania Spojeného kráľovstva.
Princíp fungovania.
Systém X-Gerät tvorilo šesť rádiových lúčov typu Lorenz. Frekvencia vysielania bola medzi 66 až 75 MHz. Tri lúče, dva hrubé a jedne presný, smerovali na cieľ náletu, ďalšie tri ich pretínali. Smerový vysielač mal meno "Weser" a bol inštalovaný na polostrove Cotentin. Vysielače križujúcich lúčov mali mená "Elbe" (Labe), "Oder" (Odra) a "Rhein" (Rýn) a nachádzali sa v oblasti Calais. Prvý pretínajúci lúč prechádzal vo vzdialenosti cca 30 km od cieľa. Od tohoto bodu musela posádka presne sledovať smerový lúč. Približne 19 km pred cieľom lietadlo preletelo cez druhý pretínajúci lúč. Navigátor spustil špeciálne odpočítavacie hodiny s dvoma ručičkami. Prvá sa dala do pohybu. Približne 5 km pred cieľom lietadlo preletelo cez posledný pretínajúci lúč. Navigátor znova stlačil tlačidlo, ktoré zastavilo prvú ručičku a spustilo druhú, ktorá sa otáčala 3-krát rýchlejšie. Keď sa ručičky prekryli, došlo k vypusteniu bômb.
Operačné použitie.
Prvou jednotkou, vybavenou týmto systémom, bola už koncom roku 1939 KGr 100 s 25 lietadlami Heinkel He 111. Systém sa ale zatiaľ na nočné bombardovanie nepoužíval. Prvý nálet za pomoci systému X-Gerät sa uskutočnil 13. augusta 1940 pomocou 21 bombardérov KGr 100. Cieľom náletu bola továreň na lietadlá Supermarine Spitfire v Castle Bromwich a továreň na pneumatiky v Birminghame. Zvlášť bombardovanie leteckej továrne bolo veľmi presné. Do konca septembra jednotka uskutočnila viac ako 30 náletov. V tom čase už Briti mali k dispozícii rušiaci systém Bromide. 14. novembra 1940 bol systém X-Gerät použitý pri nálete na Coventry. Lietadlá KGr 100 boli v úlohe značkovačov cieľa pre ďalšie bombardéry bez systému X-Gerät. Spolu sa náletu zúčastnilo 449 bombardérov. Niekoľko dní po nálete sa podarilo Britom, analýzou získaného prístroja X-Gerät, upraviť rušiacu frekvenciu systému Bromide a zvýšiť tým jeho účinnosť. V novembri 1940 zistila odpočúvacia služba signály na iných frekvenciách, do prevádzky sa už dostával systém Y-Gerät.

</doc>
<doc id="652284" url="https://sk.wikipedia.org/wiki?curid=652284" title="Heľenine oči">
Heľenine oči

Heľenine oči je slovenská skupina, ktorá vznikla v roku 1999 v Prešove. Využíva kombináciu prvkov metalu, ska, reggae, folku a rocku.
Zoskupenie Heľenine oči absolvovalo počas svojho doterajšieho pôsobenia množstvo festivalov a klubových koncertov po celom Slovensku, Česku, Poľsku, Holandsku, Spojených štátoch, či Írsku.

</doc>
<doc id="652289" url="https://sk.wikipedia.org/wiki?curid=652289" title="Whistle-blower (informátor)">
Whistle-blower (informátor)



</doc>
<doc id="652291" url="https://sk.wikipedia.org/wiki?curid=652291" title="Jozef Minďaš">
Jozef Minďaš

Doc. RNDr. Ing. Jozef Minďaš, PhD., niekedy uvádzané tiež Jozef Minďáš, Jozef Mindáš (* 13. október 1963, Levoča) je slovenský meteorológ, lesník a vysokoškolský pedagóg. Od roku 2006 do 2009 pracoval ako nominant strany ĽS-HZDS ako generálny riaditeľ Lesov SR. V súčasnosti pôsobí ako rektor Stredoeurópskej vysokej školy v Skalici. 
Životopis.
Mladosť a štúdium.
Jozef Minďaš sa narodil v roku 1963 v Levoči. Zmaturoval v roku 1981 na Gymnáziu v Levoči. Následne študoval v rokoch 1981-1986 promoval na Matematicko-fyzikálnej fakulte Univerzity Komenského v Bratislave (odbor meteorológia a klimatológia), ktorý ukončil ziskom titulu RNDr. Od roku 1987 do roku 1992 študoval tiež inžiniersky program Lesné inžinierstvo na Lesníckej fakulte Technickej univerzity vo Zvolene. Na TU vo Zvolene následne získal v roku 1999 veľký doktorát v odbore ekológia a v roku 2004 tu habilitoval na docenta v odbore ekológie.
Zamestnanie.
Po ukončení štúdia meteorológie pracoval Minďaš v rokoch 1986 až 1990 pracoval v Slovenskom hydrometeorologickom ústave v Banskej Bystrici ako odborný technický pracovník. Následne od roku 1990 do roku 2006 pôsobil v Lesníckom výskumnom ústave (LVÚ) vo Zvolene v rôznych pozíciách, od roku 2003 ako riaditeľ. Po reštrukturalizácii a začlenení LVÚ do Národného lesníckeho centra pôsobil v roku 2006 ako riaditeľ NLC. Od decembra 2006 do júna 2009 pôsobil ako generálny riaditeľ štátneho podniku Lesy Slovenskej republiky. Následne bol nezamestnaný. Od roku 2010 pôsobí ako vysokoškolský pedagóg na SEVŠ v Skalici. Zároveň od novembra 2011 viedol leteckých meteorológov v SHMÚ.
Kontroverzie.
Obvinenia z obchodov s drevom.
V roku 2013 čelil obvineniu z porušovania povinností pri správe cudzieho majetku počas jeho úradovania v Lesoch SR.
Kauza plagiátorstva na SEVŠ v Skalici.
V júni 2020 sa dostali na verejnosť záverečné práce absolventov SEVŠ a politikov strany SME RODINA, predsedu Národnej rady SR Borisa Kollára a poslankyne NR SR Petry Krištúfkovej, ktoré sú plagiátmi. Obaja politici v ich prácach vo veľkej časti kopírovali iné zdroje bez úpravy a náležitých citácií, obe práce však boli úspešne obhájené. Jozef Minďaš bol školiteľom pri oboch prácach a Boris Kollár v diplomovej práci uvádzal bez citácií aj dielo samotného Minďaša.
Nesprávne označenie „držiteľ Nobelovej ceny“.
Jozef Minďaš je často nesprávne označovaný, že získal Nobelovu cenu za mier v roku 2007. IPCC však v roku 2012 vydal vyhlásenie, že žiaden jednotlivec nemôže byť označený ako "nositeľ" Nobelovej ceny, nakoľko ocenená bola inštitúcia a nie jednotlivci. Správna formulácia je, že Jozef Minďaš sa podieľal na vzniku Správ, ktoré boli neskôr ocenené Nobelovou cenou, ale nie je nej nositeľ.
Nobelova cena za mier (2007).
Nobelova cena za mier v roku 2007, udelená za „"úsilie vybudovať a šíriť povedomie o človekom vytvorenej klimatickej zmene a vybudovať základy na opatrenia proti klimatickej zmene"“, bola rozdelená medzi dvoch laureátov: 
Zmätok v označovaní nositeľov.
IPCC cenu získala ako inštitúcia, a nie ako jednotlivci spolupracujúci v rámci IPCC. Cenu však prebral jednotlivec - predstaviteľ IPCC Rajendra Pachauri, ktorý ju v príhovore (nesprávne, hoci srdečne) venoval všetkým, ktorí prispeli k vytvoreniu ocenených správ. Ako jednotlivých nositeľov ceny tak média začali (opäť nesprávne) označovať či už predstaviteľov IPCC ako Rajendra Pachauriho, spolupracujúcich vedcov, atď. čo však malo za následok precenenie prínosu či vedeckých aktivít niektorých prispievateľov. Celkový počet prispievateľov bol od 2500 do 9000. 
Preto v roku 2012 IPCC vydala doplňujúce stanovisko, "kde zdôrazňuje rolu organizácie, a nie jednotlivcov". IPCC upozorňuje, že "„je nesprávne označovať akéhokoľvek predstaviteľa IPCC alebo vedca, ktorý pracoval na správach IPCC ako držiteľa Nobelovej ceny, alebo jej laureáta. Správne označenie by bolo "X prispel k vytvoreniu správ, ktoré boli ocenené Nobelovou cenou za mier v roku 2007.“" IPCC statement 2012
IPCC certifikáty.
IPCC odoslala certifikáty s kópiou Nobelovej ceny všetkým koordinujúcim vedúcim autorom, hlavným autorom, editorom, členom organizácie, zamestnancom technického supportu a IPCC sekretariátu, ktorí sa podieľali na príprave správ od vzniku IPCC v roku 1988, čo zahŕňa celosvetovo od 2500 do 9000 jednotlivcov. Tieto certifikáty neboli zaslané ďalším autorom, recenzentom ani lokálnym spolupracovníkom. Jozef Minďaš takto dostal IPCC certifikát s kópiou Nobelovej ceny, nie však cenu samotnú.

</doc>
<doc id="652296" url="https://sk.wikipedia.org/wiki?curid=652296" title="Raoul Bova">
Raoul Bova

Raoul Bova (* 14. august 1971, Rím) je taliansky herec, filmový producent, režisér a bývalý taliansky plavec.
Život.
Narodil sa v Ríme, jeho otec Giuseppe Bova pochádzal z mestečka Roccella Ionica, z Kalábrie, zatiaľ čo jeho matka Rosa Bova pochádzala z Kampánie, konkrétne z Acerry, 15 km od Neapolu. Od detstva sa venoval svojej vášni, a to plávaniu. Keď mal necelých 16 rokov, vyhral talianske majstrovstvá mládeže v plávaní na 100 metrov znak a hoci začiatok v klube Aurelia Nuoto bol sľubný, zvyšok športovej kariéry sa usiloval najviac o to, aby porazil konkurenciu. Po ukončení štúdia na Jean-Jacques Rousseau Magistral Institute, študoval ISEF (Instituto Superiore di Educazione Fisica), ale fakultu telesnej výchovy nedokončil, pretože si zvolil hereckú kariéru a začal navštevovať hodiny recitácie u Beatrice Braccovej a herectvo u Michaela Margotta. Vo veku 21 rokov nastúpil do vojenskej služby, a to do zboru Bersaglieri, vysokomobilnej pešej jednotky, ktorá je súčasťou talianskej armády a ktorá je jasne rozpoznateľná podľa špeciálneho klobúku, ktorý zdobí perie hlucháňa hôrneho. Tu pôsobil ako inštruktor plávania v dôstojníckej škole.
Herecká kariéra.
Filmový debut absolvoval v snímke "Mutande pazze", režiséra Roberta D’Agostina a v rovnakom roku hral vo filme "Quando eravamo repressi", režiséra Pina Quartulla. V televízii sa objavuje v športovom filme "Una storia italiana" 1992, kde hral jedného zo slávnych bratov Abbagnaleovcov. Do povedomia sa dostal postavou učiteľa surfovania vo filme "Malá veľká láska" (1993). V roku 1996 hral vo filme "La lupa", v réžii Giovanniho Vergu a Gabriele Laviu, podľa románu Moniky Guerritorovej. Nasledovala úloha kpt. Bredu v talianskom kultovom filmovom seriáli "La Piovra" (Chobotnica). Režisér Claudio Fragasso si ho v roku 1995 vybral do hlavnej úlohy dnes už kultového filmu "Palermo - Milano solo andata", kde ako dôstojník Nino Di Venanzio, bol zodpovedný za eskortovanie chráneného korunného svedka pre usvedčenie mafiánskeho šéfa. Tu hral s takými hercami, ako sú Valerio Mastandrea, Stefania Sandrelliová a Giancarlo Giannini. V televíziách na Slovensku väčšinou nechýba vo vianočnom vysielaní biblický príbeh "Il Quarto re" (Štvrtý kráľ), kde hrá Raoul Bova včelára Alazhara pomáhajúceho trom kráľom pri ich putovaní za Mesiášom (réžia Stefano Reali). V roku 1997 sme ho mohli vidieť po boku Anthonyho Quinna vo filme "Il Sindaco" (Starosta). V roku 1998 ho diváci prvýkrát videli v skutočnom príbehu slávneho kapitána karabinierov Roberta Di Stefana, nazývaného "Ultimo". V tom istom roku hral po boku Madonny v reklame Max Factor, keď ho speváčka výslovne požiadala ako herca o spoluprácu. V roku 2001 si zahral v dráme "Il Testimone" (Svedok). S legendárnou Sophiou Lorenovou si Raoul Bova zahral v televíznom filme " Francesca e Nunziata " (2001). V roku 2002 vo filme "Francesco" hral sv. Františka z Assisi. Nasledovali ďalšie úlohy, v ktorých sa objavil vedľa Sylvestera Stalloneho vo filme "V mene Angela" (2002) alebo Michaela Keatona v seriáli "The Company" (2007). Zahral si jednu z hlavných rolí po boku Giovanny Mezzogiorno a Massima Girottiho vo filme "Okno naproti" (2003), ktorý získal hlavnú cenu Krištáľový glóbus na Medzinárodnom filmovom festivale v Karlových Varoch. V roku 2009 hral v dokumentránom filme "Sbirri", v ktorom herec strávil jeden mesiac s policajnými dôstojníkmi pracujúcimi v Miláne a bol nápomocný pri zatýkaní, raziách a najmä v boji proti drogovým zločinom. Vo februári 2010 nasledovalo nakrúcanie pokračovania kasového trháku "Scusa ma ti chiamo amore", a síce " Scusa ma ti voglio sposare". V roku 2013 hral v komédii " Buongiorno papà" v réžii Edoarda Lea a do televízie sa vrátil opäť v úlohe Ultima v štvrtej epizóde seriálu "Ultimo - L'occhio del falco". V roku 2018 potom, čo hral úlohu pápeža Sixta IV. v seriáli "Medici", hral tiež v minisérii televízie Canale 5, a síce vo voľnom pokračovaní seriálu Ultimo, "Ultimo - Caccia ai Narcos". V seriáli "Made in Italy" (2019) hral Giorgia Armaniho.
Súkromie.
V roku 2000 sa Raoul Bova oženil s veterinárkou Chiarou Giordano, s ktorou má dve deti: Alessandro Leon, sa narodil v roku 2000 a Francesco sa narodil v roku 2001. Rok 2013 je rokom definitívneho rozpadu prvého manželstva a rozkvetu nového milostného vzťahu so španielskou kolegyňou Rocío Muñoz Moralesovou, s ktorou sa stretol pri nakrúcaní filmu "Immaturi - Il viaggio". V roku 2015 sa narodila ich prvá dcéra Luna, nasledovaná Almou, ktorá sa narodila v roku 2018.
Raoul Bova bol 15. októbra 2010 vymenovaný za veľvyslanca dobrej vôle Organizácie OSN pre výživu a poľnohospodárstvo (FAO).

</doc>
<doc id="652303" url="https://sk.wikipedia.org/wiki?curid=652303" title="Perseus (špión)">
Perseus (špión)

Perseus je krycie meno údajného sovietskeho špióna, ktorý mal pracovať na Projekte Manhattan. Dôkazy o jeho možnej existencii pochádzajú z odtajnených archívov KGB a prvýkrát sa o tomto špiónovi zmienil ruský plukovník Vladimír Čikov vo svojej knihe „"Ako Stalin ukradol Američanom atómovú bombu"“ z roku 1991.
Podľa Morrisa Cohena, Američana naverbovaného Sovietskym zväzom, to bol práve Perseus, ktorý vyniesol podrobnosti o atómovej bombe z laboratórií v Los Alamos. V knihe ruského novinára Nikolaja Dolgopolova „"Rudoľf Ivanovič Abeľ"“ sa Morris Cohen zoznámil s Perseom už v Španielsku počas občianskej vojny, no aj samotný autor knihy predpokladá, že toto je výmysel. Cohen ďalej dodáva, že od Persea informácie o atómovej bombe prevzala jeho manželka, Lona Cohenová, ktorá bola Sovietskym zväzom naverbovaná spoločne s ním. S Perseom sa údajne stretla v americkom meste Albuquerque, ktoré sa nachádza neďaleko Los Alamos.
Podľa Morrisa Cohena bolo Perseovou motiváciou poskytnúť Sovietskemu zväzu atómovú bombu strach. Údajne sa Perseus už od začiatku vývoja atómovej bomby obával, aké katastrofické následky by mala atómová nadvláda Spojených štátov na celý svet. Aby predišiel atómovej hegemónii Američanov, rozhodol sa rozložiť sily a spolupracovať so Sovietmi. Morris Cohen priznal, že ani on sám nepozná skutočné meno špióna a na rozdiel od Cohenovcov, ktorí sa z bezpečnostných dôvodov presťahovali z New Yorku do Moskvy, Perseus mal prežiť v pokoji celý život v Spojených štátoch bez toho, aby ho niekto niekedy odhalil.
Údajným špiónom mal byť americký fyzik z MIT Philip Morrison, no ten to poprel, poukazujúc na mnohé nezhody medzi jeho osobným životom a pôsobením Persea. Americký historik John Earl Haynes, dokonca popiera samotnú existenciu Persea a označuje ju za výmysel Vladimira Čikova a ruskej informačnej služby SVR.

</doc>
<doc id="652304" url="https://sk.wikipedia.org/wiki?curid=652304" title="Werckmeistrove harmónie">
Werckmeistrove harmónie

Werckmeistrove harmónie je siedmy celovečený film maďarského režiséra Bélu Tarra. Ide o mysterióznu drámu s apokalyptickou atmosférou, odohrávajúcu sa v neznámom mestečku na periférii Maďarska v bezčasí. Na filme spolupracoval ako co-director Ágnes Hranitzky. Film je inšpirovaný knižnou predlohou z roku 1989, novelou The Melancholy of Resistance od spisovateľa László Krasznahorkai. Film bol uvedený do distribúcie 1. februára 2001 v Maďarsku. 
Štýl filmu.
Valuska nás sprevádza celým dejom filmu, je pasívny pozorovaťeľ a divák vidí vo filme len to čo vidí Valuska. On ako prostoduchý, ale zvedavý človek, ktorého zanietenie v deji smeruje len k veľrybe, ktorá prišla s cirkusom do mesta. To čo sleduje a čo ho ovplyvňuje, mení jeho pohľad na svet a na ľudí, to nezvládne spracovať a zblázni sa z toho. Dej samotný je v príbehu vyrozprávaný metaforicky viac krát, prvý krát hneď v prológu „krčmového baletu opilcov“, neskôr sa o príbehu dozvedáme skrz monológ pána Esztera, ktorý opisuje princíp Andreasa Werckmeistra, tento princíp je analógiou deja filmu.
Je zimná noc v krčme provinčného mestečka v bezčasí. Valuska, ktorého hrá Lars Rudolph, je miestny prostoduchý, ale dobrosrdečný muž. Predvádza na požiadanie ako funguje slnečná sústava, ako obieha Zem okolo Slnka a ako Mesiac okolo Zeme, všetko to vysvetľovanie je na úrovni dieťaťa, no štamgasti si to užívajú a celá scéna dostáva nádych tajomna a satiry. Tento prológ je predzväsťou ako bude poetika filmu prebiehať. Scéna je snímaná bez strihu na jeden záber a trvá niečo cez desať minút. Film je čierno-biely a samotný sa skladá z 39 záberov a 24 obrazov, zväčša v pomalšom tempe, dialógy sú zriedkavé, a hudba vložená nediegeticky a s opatrnosťou. Andreas Werckmeister, "nemecký hudobný teoretik a varhaník, vytvoril v sedemnástom storočí nerovnomerné temperované ladenie ako náhradu stredotónového ladenia."
Dej filmu.
Valuska vychádza z krčmy a kráča temným nočným mestečkom, prichádza do domu pána Esztera, ktorý je miestny vplyvný intelekuál, pomáha mu uložiť ho na spánok. Valuska tak kráča do tlačiarne, kde preberá noviny a počúva monológ jednej z pracovníčok o tom ako sa strácajú ľudia, zhadzujú sochy, alebo vykrádajú hroby, tvrdí že sa svet zbláznil. Valusku, ale v prvom rade zaujíma tajomná veľryba v plechovom prívese cirukusu, ktorý stojí na námestí. Valuska kráča námestím, ktoré už pozvoľna zapĺňajú muži, postávajú tam v dojme, že sa idú pozrieť na veľrybu, to je však omyl, jedíný si ju pozrie Valuska, a to fascinovane ako malé dieťa. Keď vychádza von na námestie, muži sa pýtajú na Princa, o ktorom nič nevie. Valuska konečne po celej noci prichádza domov, naje sa a chce ísť spať, to však preruší príchod pani Tunde s odkazom pre pána Esztera, ide o politický odkaz, o zmenách, o nastolení poriadku a kľudu.
Valuska spočiatku odmieta, ale ako je neskôr jasné, Valuska stále spraví o čo ho požiadajú. Keď prichádza za pánom Eszterom, ten účasť odmieta, nechce znova spraviť tú istú chybu a to miešať sa do politiky, nakoniec ho Valuska presvedčí. Na ulici stretáva pár obyvateľov, ktorí sa mu sťažujú, že sa ľudia boja, že nejde elektrina, teplo a voda, že už začali rabovať a že sa to musí dať do poriadku. Valuska sa ide znova pozrieť na námestie, kde je stále viac a viac mužov, prichádza so zvedavosťou k veľrybe, kde zažije fyzický útok, pýta sa ho muž, čo tam robí a kto ho poslal… on chce ale len vidieť veľrybu. Principál oznamuje, že predstavenie sa pre dnešok ruší a že Princ nevystúpi. Valuska utečie a ide sa sťažovať pani Tunde, tá robí spoločnosť opitému a nahnevanému policajnému náčelníkovi, tá poverí Valusku aby šiel na námestie a pozoroval čo sa deje, a o čom sa ľudia rozprávajú, Valuska má podať hlásenie, ale pred tým má uspať náčelníkove deti, ktoré k nemu nemajú žiadnu autoritu a hrajú sa kruté a hlučné hry. Valuska teda ide rovno na námestie, keď tam prichádza, námestie je už plné a konečne Valuskovi dochádza že sa neprišli pozrieť len na veľrybu, Valuska sa nenápadne dostane do zatvoreného prívesu, kde pozoruje dialóg principála s Princom, ktorého nevidíme, ale počuli sme z dialógu pracovníčky tlačiarne, že je to zrejme nejako degenerovaný a trpasličí človek. Ten rozpráva po slovensky. Z jeho dialógu sa Valuska dozvedá, že chce zlo, chce burcovať dav aby ničil, aby bil, aby pálil a vraždil, aby z celého mesta spravil trosky, lebo na troskách sa dá znova stavať.
Burcujúci dav prichádza do nemocnice, kde všetko rozbíja, vraždí a bije pacientov, zastaví ho až starý a nahý, na kosť vychudnutý muž, ktorý je úplne bezmocný. Dav sa ukľudní a odchádza z nemocnice. Keď sa Valuska úplne vyčerpaný vracia domov, nachádza mŕtvolu obuvníka Harrera pohodenú na ulici, neskôr sa dozvie od jeho ženy že ho hľadajú a že je na zozname, preto má utiecť, pri úteku ho však chytí helikoptéra.
Valuska oblečený v bielom nemocničnom plášti, na bielej posteli v bielej miestnosti sedí na posteli, je úplne mimo a vedľa neho sedí pán Eszter, ktorý k nemu príjemne prehovára, zrejme to nie je jeho prvá a ani posledná návšteva, Eszter odchádza. Keď prechádza námestím, ide okolo rozbitého prívesu, kde je na zemi padnuté telo veľryby.
Kritiky.
Béla Tarr – V oku veľryby.
"Z prvých dvoch záberoch filmu Werckmeistrove harmónie sá dá rozpoznať réžijný rukopis celého Tarrovho filmu: dôraz na veľké plány, (celky, polocelky, polodetaily) a málo detailných priblížení. Prvý záber je stále dlhý a druhý kratší. Minimalistická opatrnosť v používaní hudby, ktorá vätšinou prechádza z prvého do druhého záberu. Neustály pohyb kamery pri súčasnom zaznamenávaní pohybu v obraze. Minimum dialógov ktoré i tak často slúžia len ako ruchy. Nejasné, i keď predsa len evidentné členenie tmavej čiernej noci a tmavého, hmlistého zimného dňa. Výtvarná hra s širokou škálou od čiernej bez odtieňa šedej až po čisto bielu v nemocnici a blázinci. Prehľadný, jednoduchý a úsporvy strih." 
Dejiny filmu – Thompsonová &amp; Bordwell.
Tarr obdivoval ranného Jancsóa, ktorý sa opiera o presnú choreografiu dlhých záberov, však zároveň ich urdžuje v pochmúrnom tempe, ako keby postavy museli odmakať každý jeden pohyb. Prečo sa všetko odohráva tak pomaly? Tarr odpovedá, že záber musí rešpektovať mnoho svojích protagonistov, ktorí niesu len herci: "Krajina, počasie, čas a lokácie majú svoju vlastnú tvár a sú dôležité." Tarr, pripomínajúci nemecký senzibilistický trend, znovuoživil tradíciu konteplativnej kinematografie. 

</doc>
<doc id="652306" url="https://sk.wikipedia.org/wiki?curid=652306" title="Connie Nielsenová">
Connie Nielsenová

Connie Inge-Lise Nielsen (* 3. júl 1965, Frederikshavn, Dánsko) je dánska herečka.
Životopis.
Nielsenová sa narodila v meste Frederikshavn a vyrastala na dedine Elling v Dánsku. Jej otec, Bent Nielsen, bol vodičom autobusu a jej matka bola úradníčka v poisťovníctve. V 18 rokoch odcestovala do Paríža, kde pracovala ako herečka a modelka, čo viedlo k ďalšej práci a štúdiu v Taliansku. Mnoho rokov žila v Taliansku a potom sa presťahovala do Spojených štátov, kde stále žije.
Kariéra.
Jej celovečerným debutom bol francúzsky film "Par où t'es rentré?" z roku 1984. Neskôr hrala v niekoľkých talianskych filmoch, napríklad "Vacanze di Natale '91" (1991).
V polovici 90. rokov sa presťahovala do Spojených štátov a v roku 1997 si zahrala jednu z vedľajších úloh vo filme "Diablov advokát". Neskôr sa objavila vo filmoch "Permanent Midnight" (1998), "Rushmore" (1998) a "Soldier" (1998).
V roku 2000 hrala vo filme "Gladiator".
V roku 2004 hrala v dánskom filme "Brødre" (známy tiež ako "Brothers"), za ktorý získala cenu za najlepšiu herečku na medzinárodnom filmovom festivale v San Sebastiane. Nominovaná bola tiež na cenu European Film Awards. V roku 2006 nahradila Marisku Hargitayovú v seriály "Law &amp; Order: Special Victims Unit".
Spolu s Charlotte Gainsbourgovou sa objavila vo filme Larsa Von Triera, "Nymphomaniac" z roku 2014. Stvárnila postavu Hippolyty vo filmoch "Wonder Woman" (2017), "Justice League" (2017) a "Wonder Woman 1984" (2020).
Osobný život.
Od roku 2004 do roku 2012 Nielsenová chodila s Larsom Ulrichom, s ktorým má syna. Má tiež staršieho syna z predchádzajúceho vzťahu s Fabiom Sartorom.
Hovorí ôsmimi jazykmi: dánsky, anglicky, francúzsky, nemecky, taliansky, nórsky, švédsky a čiastočne španielsky.

</doc>
<doc id="652307" url="https://sk.wikipedia.org/wiki?curid=652307" title="Connie Nielsen">
Connie Nielsen



</doc>
<doc id="652308" url="https://sk.wikipedia.org/wiki?curid=652308" title="Líbyjský štát">
Líbyjský štát



</doc>
<doc id="652309" url="https://sk.wikipedia.org/wiki?curid=652309" title="Filipínska republika">
Filipínska republika



</doc>
<doc id="652310" url="https://sk.wikipedia.org/wiki?curid=652310" title="Bahamské spoločenstvo">
Bahamské spoločenstvo



</doc>
<doc id="652311" url="https://sk.wikipedia.org/wiki?curid=652311" title="Dominické spoločenstvo">
Dominické spoločenstvo



</doc>
<doc id="652312" url="https://sk.wikipedia.org/wiki?curid=652312" title="Guatemalská republika">
Guatemalská republika



</doc>
<doc id="652313" url="https://sk.wikipedia.org/wiki?curid=652313" title="Haitská republika">
Haitská republika



</doc>
<doc id="652314" url="https://sk.wikipedia.org/wiki?curid=652314" title="Honduraská republika">
Honduraská republika



</doc>
<doc id="652315" url="https://sk.wikipedia.org/wiki?curid=652315" title="Kostarická republika">
Kostarická republika



</doc>
<doc id="652316" url="https://sk.wikipedia.org/wiki?curid=652316" title="Nikaragujská republika">
Nikaragujská republika



</doc>
<doc id="652317" url="https://sk.wikipedia.org/wiki?curid=652317" title="Salvádorská republika">
Salvádorská republika



</doc>
<doc id="652318" url="https://sk.wikipedia.org/wiki?curid=652318" title="Federácia Svätého Krištofa a Nevisu">
Federácia Svätého Krištofa a Nevisu



</doc>
<doc id="652319" url="https://sk.wikipedia.org/wiki?curid=652319" title="Republika Trinidadu a Tobaga">
Republika Trinidadu a Tobaga



</doc>
<doc id="652320" url="https://sk.wikipedia.org/wiki?curid=652320" title="Bolívijský mnohonárodný štát">
Bolívijský mnohonárodný štát



</doc>
<doc id="652321" url="https://sk.wikipedia.org/wiki?curid=652321" title="Ekvádorská republika">
Ekvádorská republika



</doc>
<doc id="652322" url="https://sk.wikipedia.org/wiki?curid=652322" title="Paraguajská republika">
Paraguajská republika



</doc>
<doc id="652323" url="https://sk.wikipedia.org/wiki?curid=652323" title="Peruánska republika">
Peruánska republika



</doc>
<doc id="652324" url="https://sk.wikipedia.org/wiki?curid=652324" title="Uruguajská východná republika">
Uruguajská východná republika



</doc>
<doc id="652325" url="https://sk.wikipedia.org/wiki?curid=652325" title="Kiribatská republika">
Kiribatská republika



</doc>
<doc id="652326" url="https://sk.wikipedia.org/wiki?curid=652326" title="Republika Marshallových ostrovov">
Republika Marshallových ostrovov



</doc>
<doc id="652327" url="https://sk.wikipedia.org/wiki?curid=652327" title="Nauruská republika">
Nauruská republika



</doc>
<doc id="652328" url="https://sk.wikipedia.org/wiki?curid=652328" title="Palauská republika">
Palauská republika



</doc>
<doc id="652329" url="https://sk.wikipedia.org/wiki?curid=652329" title="Samojský nezávislý štát">
Samojský nezávislý štát



</doc>
<doc id="652330" url="https://sk.wikipedia.org/wiki?curid=652330" title="Vanuatská republika">
Vanuatská republika



</doc>
<doc id="652331" url="https://sk.wikipedia.org/wiki?curid=652331" title="Abcházska republika">
Abcházska republika



</doc>
<doc id="652332" url="https://sk.wikipedia.org/wiki?curid=652332" title="Republika Južné Osetsko">
Republika Južné Osetsko



</doc>
<doc id="652334" url="https://sk.wikipedia.org/wiki?curid=652334" title="Burda (sedlo)">
Burda (sedlo)

Burda () je sedlo vo Veporských vrchoch, oddeľujúce Fabovu hoľu () a Vysoký vrch ().
Poloha.
Nachádza sa vo východnej časti Veporských vrchov, v geomorfologickom podcelku Fabova hoľa. Vedie ním hranica medzi okresmi Revúca a Rimavská Sobota. V sedle sa stretávajú katastrálne územia obce Muráň a mesta Tisovec. Južné úpätie je prameniskom rieky Rimava. Do sedla vedie lesná cesta dolinou Hronec zo Závadky nad Hronom. 
Turizmus.
Sedlo Burda je významnou križovatkou turistických trás vo východnej časti Veporských vrchov, v Národnom parku Muránska planina. Križuje sa tu červeno značkovaná Rudná magistrála, smerujúca zo Zbojskej cez rázc. "Tri kopce" a pokračujúca cez "Nižnú Kľakovú" do Muránskej Huty. Z Tisovca vedie zelená turistická trasa, ktorá zo sedla pokračuje na rázc. "Kučelach", kde sa pripája na Rudnú magistrálu. Skracuje cestu na Zbojskú, bez nutnosti zachádzky na "Tri kopce". Zo sedla vedie lesná cesta severným smerom do Závadky nad Hronom i južným do Tisovca. V blízkosti sedla stojí útulňa.

</doc>
<doc id="652335" url="https://sk.wikipedia.org/wiki?curid=652335" title="Bachelor of Arts">
Bachelor of Arts

Bachelor of Arts (lat. "Baccalaureus Artium", skrátene BA alebo B. A., prípadne z lat. "Artium Baccalaureus", niekedy tiež skrátene AB alebo A. B.) je titul bakalárskeho stupňa ("bachelor's degree") typický pre anglosaský svet. Vo svete je udelovaný na mnohých univerzitách či vysokých školách. Bachelor of Arts zvyčajne stojí v určitom kontraste s titulom Bachelor of Science. Titul Bachelor of Arts býva väčšinou udelovaný v oblasti humanitných vied a tiež v oblasti spoločenských vied, rôzne univerzity a vysoké školy vo svete však majú rôzne konvencie, tradície a zvyklosti, udelený tak môže byť prípadne aj v odlišných oblastiach vedy. Získať ho je možné hneď v niekoľkých krajinách sveta, napr. vo Spojenom kráľovstve, USA alebo v Nemecku. 
Okrem Bachelor of Arts (BA), čo je kvalifikácia úrovne "Bachelor's degree", pozná anglosaský systém ešte druhú podobu titulu – "Bachelor of Arts with Honors" (často skracované ako "BA (Hons.)" či "BA hons." atď.), čo je kvalifikácia úrovne "Honours degree". Tento „honorovaný bakalár“, "Honours degree", je možné spravidla získať po ukončení klasického bakalárskeho štúdia ("Bachelor's degree"), väčšinou trojročného, nasledovaného ročnou nadstavbou, pričom súčasťou tohto ročného „honorovaného“ štúdia je často výskum v konkrétnom odbore a záverečná práca, ktorá máva väčšinou požadovaný väčší rozsah ako bakalárska práca. BA (Hons) teda môže byť získaný ako stupeň bakalárskeho štúdia so špecializáciou, napr. v odbore umenia, chémie, práva, ekonomiky a podobne.
Štúdium.
Štúdium vo svete vedúce k získaniu Bachelor of Arts môže byť zvyčajne trojročné až štvorročné, ako tomu býva pri bakalárskeho štúdia v prípade Česka. Zvyčajné absolvovanie môže trvať 3 až 3,5 roka, napríklad v Škótsku trvá 4 roky atď.
Bachelor of Arts (BA) spolu s Bachelor of Science (BS) sú základné "pregraduálne" stupne vysokoškolského štúdia ("undergraduate degree"), typicky v Spojených štátoch amerických, získanie Bachelor of Arts môže teda eventuálne neskôr nasledovať tiež získanie Master of Arts (MA), respektíve obdobne Master of Science (MS). Pokiaľ sa skratky týchto titulov používajú, píšu sa za menom oddelené čiarkou. Akademické tituly tejto kvalifikácie – bakalárske (aj tie magisterské), sa však vo svete bežne nepoužívajú, resp. nepíšu, bežne tak bývajú používané až tituly vyššie – doktorské (akademicko-vedecké, t. j. Ph.D., DSc a podobne).
V rôznych častiach sveta sa dnes používa rôzný zápis a pravopis skratiek titulu, napr. v Spojených štátoch sa tieto skratky píšu predovšetkým s bodkami, zatiaľ čo vo Spojenom kráľovstve, Kanade, Austrálii či na Novom Zélande sa často skracuje bez bodiek, v iných častiach sveta (napr. Afrika) sa zvyklosti môžu opäť rôzniť. Na školách vo svete alebo na zahraničných vysokých školách v Česku, či na ich pobočkách, môže byť možné tento titul tiež získať a príp. ho v Česku alebo na Slovensku aj uznať (tzv. nostrifikovať). Držiteľ tejto kvalifikácie (BA) môže prípadne ďalej študovať v magisterskom štúdiu. Držiteľ kvalifikácie BA (Hons.) môže tiež prípadne usilovať aj o doktorát (Ph.D.).
Podľa štatistiky Higher Education Statistics Agency získalo v akademickom roku 2010 – 2011 First 15,5 % študentov a ďalších 48,5 % získalo Upper Second (celkom 64 %), Third získalo v tomto roku 7,2 % študentov; výsledky sa najmä značne lišia podľa jednotlivých univerzít.
Na Slovensko a v Česku.
V Česku ho je možné získať napríklad na súkromnej vysokej škole University of New York in Prague alebo napríklad na Prague College, kedy štúdium prebieha v spolupráci s niektorou univerzitou v Spojenom kráľovstve alebo USA, ktorá potom tiež titul (kvalifikáciu) udelí.
Nejde o titul, ktorý by bol výlučne spätý so štúdiom v umeleckej oblasti na vysokej škole, ale vychádza historicky z tzv. siedmich slobodných umení – "bakalár (slobodných) umení" (napr. sa je možné stretnúť s prekladom "bakalár humanitných vied"). Tento stupeň kvalifikácie (titul), BA, je udelovaný po úspešnom dokončení vysokej školy, obdobne ako je tomu v Česku. V Česku a na Slovensku je zvyčajným ekvivalentom bakalársky študijný program (bližšie ISCED), najčastejšie sa tu teda môže jednať o bakalára (skratka Bc.).

</doc>
<doc id="652336" url="https://sk.wikipedia.org/wiki?curid=652336" title="Ketóza (metabolizmus)">
Ketóza (metabolizmus)

Ketóza v biológii označuje stav organizmu charakterizovaný zvýšenými hladinami ketolátok v krvi. Dôvodom vzniku stavu je proces ketogenézy. Ketolátky sa tvoria v pečeni pri poklese zásoby glykogénu prostredníctvom procesu štiepenia vlastných tukových tkanív (inak nazývaný aj ketogenéza), ktoré telo dokáže využívať ako záložný zdroj energie. Ketolátky navyše dokážu aj plnohodnotne nahradiť sacharidy v pozícii primárneho zdroja energie človeka. Ketolátky acetacetát a β-hydroxybutyrát sú organizmom využívané ako zdroj energie.
Telo počas ketózy začne namiesto sacharidov využívať tukové zásoby ako hlavný zdroj energie. Rovnako sa obmedzí príjem tukov a sacharidov, zatiaľ čo telo dostáva potrebné množstvá proteínov.
Ketóza je počas bielkovinovej diéty sprevádzaná aj ďalšími pozitívnymi vplyvmi v oblasti fyzického zdravia, medzi ktoré patrí napríklad zvýšenie tzv. „dobrého“ cholesterolu, teda HDL, v krvi, čo prospieva prevencii kardiovaskulárnych chorôb. Klesá produkcia inzulínu, hormónu, ktorý štiepi cukry a spôsobuje chuť na sladkú potravu, a teda ketóza je nápomocná aj pri liečbe či prevencii cukrovky.

</doc>
<doc id="652345" url="https://sk.wikipedia.org/wiki?curid=652345" title="Carolyn Jonesová">
Carolyn Jonesová

Carolyn Sue Jones (* 28. apríl 1930, Amarillo, Texas, USA† 3. august 1983, Hollywood, Kalifornia) bola americká herečka a speváčka. Známa bola vďaka úlohe Morticie Addams v seriáli "The Addams Family" z roku 1964.
Detstvo a mladosť.
Narodila sa v meste Amarillo v Texase. Potom čo jej otec v roku 1934 opustil rodinu, sa Carolyn a jej mladšia sestra Bette Rhea presťahovali so svojou matkou do domu svojich starých rodičov v Amarillo. Jonesová trpela ťažkou astmou, ktorá ju často obmedzovala v detských aktivitách a hrách, tak si vo voľnom čase čítala hollywoodske časopisy. V 17 rokoch sa zapísala do "Pasadena Playhouse" v Kalifornii, kde jej starý otec zaplatil školné.
Kariéra.
Krátko po tom, čo hrala v Pasadena Playhouse, si ju všimol jeden agent, ktorý jej zabezpečil zmluvu s Paramount Pictures, a tak natočila svoj prvý film "The Turning Point" v roku 1952. V roku 1953 hrala vedľajšiu úlohu vo filme "House of Wax". V rovnakom roku získala rolu Lorene Burke, ktorá bola vytvorená pre ňu, vo filme "From Here to Eternity". Kvôli zdravotným problémom musela od filmu odstúpiť, jej rolu nakoniec získala herečka Donna Reedová, ktorá za túto úlohu získala Oscara v kategórii Najlepšia herečka vo vedľajšej úlohe.
Spolupracovala tiež s režisérom Alfredom Hitchcockom, v seriáli "Alfred Hitchcock Presents", v epizóde s názvom "Cheney Vase" z roku 1955. O rok neskôr si spoluprácu zopakovala, tentokrát vo filme "Muž, ktorý vedel príliš veľa".
V roku 1958 bola nominovaná na Academy Awards za najlepšiu herečku vo vedľajšej úlohe vo filme "The Bachelor Party" a v rovnakom roku získala cenu Zlatý glóbus ako Objav roka spoločne s herečkami Sandrou Dee a Diane Varsi. V roku 1960 sa zúčastnila konkurzu na rolu Lily Crane vo filme "Psycho".
V roku 1964 prijala rolu Morticie Addams v televíznom seriáli "The Addams Family". Účinkovanie v seriáli jej prinieslo úspech a nomináciu na Zlatý glóbus. Hosťovala v televíznom seriáli "Batman", kde hrala postavu menom Marsha, kráľovnú diamantov. V roku 1976 sa objavila ako matka Hippolyta v televíznom seriáli "Wonder Woman". V roku 1982 účinkovala v televíznom seriáli "Capitol". Kvôli komplikáciám spôsobeným rakovinou musela veľa obrazov svojej role zahrať na invalidnom vozíku. Napriek týmto problémom dotočila prvú sériu seriálu.
Súkromný život.
Bola štyrikrát vydatá a zo žiadneho manželstva nemala deti. Jej prvým manželom, s ktorým sa rozviedla v roku 1951, bol Don Donaldson. V roku 1953 sa vydala za ctižiadostivého režiséra Aarona Spellinga. Rozviedli sa v roku 1964. Kvôli Spellingovi konvertovala na judaizmus. Tretie manželstvo uzavrela v roku 1968 s Herbertom Greenom, v roku 1977 sa s ním rozviedla. V septembri 1982, keď vedela, že zomiera na rakovinu, si vzala svojho dlhoročného partnera, herca Petera Bailey-Brittona. Počas svadobného obradu mala čipkovú pokrývku hlavy, aby zakryla stratu vlasov spôsobenú chemoterapiou.
Úmrtie.
Od roku 1981 sa liečila na rakovinu hrubého čreva. Následne rakovina ustúpila, ale vrátila sa v roku 1982. V júli 1983 skolabovala vo svojom dome v Západnom Hollywoode. Zomrela 3. augusta 1983 a na druhý deň bola spopolnená. Pohreb a posledná rozlúčka sa konala 5. augusta. Kostým a parochňu Morticie Addams dostala Akadémia filmových umení v Kalifornii.

</doc>
<doc id="652346" url="https://sk.wikipedia.org/wiki?curid=652346" title="Carolyn Jones">
Carolyn Jones



</doc>
<doc id="652348" url="https://sk.wikipedia.org/wiki?curid=652348" title="Karlov Kúpel">
Karlov Kúpel



</doc>
<doc id="652349" url="https://sk.wikipedia.org/wiki?curid=652349" title="Karolove Vary">
Karolove Vary



</doc>
<doc id="652350" url="https://sk.wikipedia.org/wiki?curid=652350" title="Karlove Kúpele">
Karlove Kúpele



</doc>
<doc id="652353" url="https://sk.wikipedia.org/wiki?curid=652353" title="Mercedes McCambridgeová">
Mercedes McCambridgeová

Carlotta Mercedes Agnes McCambridge (* 16. marec 1916, Joliet, Illinois, USA† 2. marec 2004, La Jolla, Kalifornia, USA) bola americká herečka. Je držiteľkou ceny Academy Awards za jej rolu vo filme "All the King's Men" z roku 1949.
Detstvo a mladosť.
Narodila sa v meste Joliet, v štáte Illinois v roku 1916. Vyrastala na rodinnej farme v Blackstone v štáte Illinois, až dokým nezačala navštevovať katolícku vysokú školu v Chicagu.
Študovala anglický jazyk a divadlo na Mundelein College v Chicagu. V roku 1936 pracovala v NBC Radio Network v Chicagu a následne s ním podpísala zmluvu na päť rokov.
Kariéra.
Filmová kariéra McCambridgeovej sa rozbehla keď bola obsadená ako Sadie Burke vo filme "All King's Men" z roku 1949. Získala za svoju rolu cenu Academy Awards za najlepšiu herečku.
V roku 1954 spolupracovala s Joan Crawford a Sterlingom Haydenom v nekonvenčnej dráme "Johnny Guitar". Film sa v súčasnosti považuje za kultovú klasiku. Počas natáčania, sa medzi McCambridgeovou a Crawfordovou vytvorila veľká nevraživosť.
V roku 1956 hrala po boku Elizabeth Taylor a Jamesa Deana vo filme "Gigant". Za svoju úlohu bola druhýkrát nominovaná na Academy Awards. V roku 1959 sa McCambridgeová objavil po boku Katharine Hepburn, Montgomery Clifta a Elizabeth Taylor vo filmovej adaptácii filmu "Suddenly, Last Summer".
V roku 1973 vo filme "The Exorcist" prepožičala svoj hlas démonovi Pazuzu, ktorým je posadnutá mladá dievčina Regan (Linda Blair). Režisér William Friedkin navrhol, aby bola počas dabovania uviazaná na stoličke aby to vyzeralo, že démon bojuje proti vymýtaniu. Friedkin tvrdil, že spočiatku McCambridgeová nechcela aby bola spájaná s filmom, pretože sa obávala, že by to mohlo ovplyvniť výkon Lindy Blair, ktorá hrala Regan. Neskôr sa však sťažovala, že nebola pozvaná na premiéru filmu. Jej spor s Friedkinom sa skončil keď jej pripísali prácu na filme.
Súkromný život.
McCambridge si vzala svojho prvého manžela, Williama Fifielda v roku 1939, keď mala 23 rokov. Mali spolu syna Johna Lawrence Fifielda, narodeného v decembri 1941. Pár sa rozviedol v roku 1946 po siedmich rokoch manželstva.
V roku 1950, keď mala 34 rokov, sa McCambridgeová vydala za kanadského herca Fletchera Markla. Jej syn John neskôr prevzal meno Markle. McCambridgeová a Markle sa rozviedli v roku 1962, po dvanástich rokoch manželstva.
McCambridgeová zomrela sama, dňa 2. marca 2004 v La Jolla, v San Diegu v Kalifornii, prirodzenou smrťou. Má dve hviezdy na Hollywoodskom chodníku slávy, jedna je za jej filmové zásluhy a druhá pre televízne zásluhy.

</doc>
<doc id="652355" url="https://sk.wikipedia.org/wiki?curid=652355" title="Mercedes McCambridge">
Mercedes McCambridge



</doc>
<doc id="652360" url="https://sk.wikipedia.org/wiki?curid=652360" title="Berzeviciovci">
Berzeviciovci

Berzeviciovci (maď. "Berzevicy" alebo "Berzeviczy család," v slovenskej podobe Brezovickí) boli významným uhorským šľachtickým rodom na Spiši a Šariši. Svoj pôvod odvodzovali od z tirolského grófskeho rodu. Pôvod rodu siaha hlboko do 13. storočia a je odvodený od Rüdigera zvaného aj Rutkerus Berzevici z Veľkej Lomnice, medzi ktorého široko rozvetveným potomstvom možno nájsť šľachticov z Torysy, Kamenice a napokon aj z Brezovice Prídomok Berzevici dostali latinizovaním názvu obce Brezovica pri Sabinove, ale používali aj predikát z Veľkej Lomnice, kde dodnes stojí ich rodový kaštieľ.
Dejiny rodu.
Prvým členom rodiny Berzeviczy, ktorý sa usadil na Slovensku, bol Rüdiger Berzevici z Tirolska, ktorý slúžil uhorskému kráľovi Ondrejovi II. a jeho manželka bola dvornou dámou kráľovej manželky Gertrúdy Meranskej. Rüdiger Berzevici dostal za svoje zásluhy pozemky v okolí obce Kamenica na Šariši a v okolí obce Huncovce a Veľkej Lomnice pod Vysokými Tatrami.  Potvrdzuje to donácia kráľa Ondreja II. z roku 1209. Spolu s jeho synmi Hermanom a Rikolfom pôsobili pri správe spišského kráľovského kominátu, najmä pri osídľovaní Zamaguria. Herman a Riklof dostali majetky na severnom Spiši (od Kežmarku až po Dunajec a Bielu Vodu). Rod si udržiaval dobré vzťahy na kráľovskom dvore. Za služby a podporu rod dostaval rozsiahle majetky na Spiši a Šariši. Počas vlády Anjouovcov v Uhorsku získali kaštieľ v Strážkach. Magister Kokoš za spolu účasť na zavraždení Fridricha z Hrhova aby za trest a súčasne i vykúpenie tohto ťažkého zločinu mal založiť šesť kláštorov. Podarilo sa mu ich založiť však iba tri: prvý minoristký v Levoči (podľa starej levočskej kroniky), druhý v Hamborku na Koscilku (teraz Brezovička) a tretí v údolí svätého Antona v blízkosti obce Lechnica (Červený kláštor).
V 14. storočí sa rod Berzevici rozdelil na spišskú a šarišskú vetvu. Jej príslušníci boli významnými vojakmi, ekonómami, profesormi a politikmi. V rokoch 1559 a 1560 dostal rod vynovený erb. Nový erb obsahoval kráľovskú korunu na spodku zeleného trojvršia siahajúceho doprava v modrom poli, na ktorom sa koza svojimi prednými končatinami dotýka útesu. Erb občas obklopuje drak, keďže Peter Berzevici bol rytierom Dračieho rádu. Berzeviciovci boli už v tom čase prevažne katolíci, hoci ešte v polovici 17. storočia vystupovali prevažne ako evanjelici. Jeden z potomkov vrchného kapitána Horného Uhorska, Gregor František Berzevici získal titul baróna v roku 1755 pre seba a svoju rodinu, ale táto vetva v roku 1834 vymrela.
Známi príslušníci rodu.
Medzi najvýznamnejších členov rodu patrili:

</doc>
<doc id="652361" url="https://sk.wikipedia.org/wiki?curid=652361" title="Štatutárne mesto (Česko)">
Štatutárne mesto (Česko)

Štatutárne mesto (čes. "statutární město") alebo historicky aj mesto s vlastným štatútom (čes. "město s vlastním statutem") je typ mesta v Česku, ktorý existoval v rokoch 1850-1948 a potom od roku 1990 dodnes. Spočiatku to bol koncept prebraný z rakúskeho práva (pozri mesto s vlastným štatútom (Rakúsko)), od roku 1990 sú štatutárne mestá chápané ako mestá, ktoré majú vlastný štatút a môžu sa deliť na menšie samosprávne jednotky
V rokoch 1850 až 1948 územie štatutárnych miest tvorilo automaticky samostatný politický okres. 
Dnes je predstaveným štatutárneho mesta v Česku primátor (v Česku tento termín označuje iba predstavených štatutárnych miest, zatiaľčo predstavení ostatných miest a obcí sa označujú ako "starostovia"). Mestský úrad štatutárneho mesta nesie v Česku označenie magistrát.

</doc>
<doc id="652362" url="https://sk.wikipedia.org/wiki?curid=652362" title="Mesto s vlastným štatútom (Rakúsko)">
Mesto s vlastným štatútom (Rakúsko)

Mesto s vlastným štatútom (-termín z rak. ústavy a rak. odbornej literatúry; nem. "Stadt mit eigenem Statut") alebo štatutárne mesto (-termín z rak. odbornej literatúry; nem. "Statutarstadt") je v Rakúsku od roku 1850 označenie miest, ktoré majú vlastný štatút. Takéto mestá majú v Rakúsku z právneho hľadiska popri postavení obce zároveň aj postavenie okresu (v Rakúsku nazývaného "politický okres"). Do roku 1918 mestá s vlastným štatútom existovali v celej Rakúskej (resp. Rakúsko-uhorskej) monarchii okrem jej uhorskej časti, t.j. existovali nielen na území dnešného Rakúska, ale aj v Čechách, na Morave, v Kransku, v Gorici, v Haliči a v Bukovine.Nielen v dnešnom Rakúsku, ale aj v Česku pretrvali (v pozmenenej forme) až dodnes – pozri štatutárne mesto (Česko).
V Rakúsku v súčasnosti existuje celkovo 15 štatutárnych miest, legislatívne ukotvených formou zákona príslušnej krajinskej vlády. Na ich čele stojí starosta.

</doc>
<doc id="652363" url="https://sk.wikipedia.org/wiki?curid=652363" title="Mesto s vlastným štatútom">
Mesto s vlastným štatútom



</doc>
<doc id="652368" url="https://sk.wikipedia.org/wiki?curid=652368" title="Staphylococcus aureus">
Staphylococcus aureus

Staphylococcus aureus (ľudovo zlatý stafylokok(us) alebo stafylokok(us) zlatý) je druh baktérie z rodu stafylokok ("Staphylococcus").
Je to grampozitívna fakultatívne anaeróbna baktéria guľatého tvaru. Je to bežný člen mikrobioty tela, často sa nachádzajúci v horných dýchacích cestách a na koži. Zvyčajne sa správa ako komenzálny organizmus, no v niektorých prípadoch sa môže stať oportunistickým patogénom a spôsobovať infekcie kože, dýchacieho systému a otravu jedlom. Patogénne kmene produkujú virulenčné faktory (napr. toxíny) a na povrchu bunky exprimujú proteíny, ktoré viažu a inaktivujú protilátky. Celosvetovým problémom v medicíne je vývoj kmeňov rezistentným voči antibiotikám, napr. meticilín-rezistentný "S. aureus". Napriek výskumu doteraz nebola schválená žiadna vakcína.
Odhadom 20 - 30 % populácie sú dlhodobí nosiči "S. aureus" ako prirodzenej zložky mikrobioty kože, nosnej dutiny a ženského pohlavného traktu. "S.aureus" môže spôsobovať širokú škálu chorôb, od miernych kožných infekcií (vyrážka, impetigo, vredy, abscesy) až po život ohrozujúce stavy (pneumónia, meningitída,osteomyelitída, endokartitída, syndróm toxického šoku, bakterémia a sepsa). Je jednou z piatich najčastejších príčin infekcií získaných v nemocnici a častou príčinou infekcií rán po operáciách.
Mikrobiológia.
"S.aureus" je fakultatívne anaeróbna, grampozitívna kokovitá baktéria. Je nepohyblivá a netvorí spóry. Tvorí veľké, kruhovité, zlato-žlté kolónie. Keď je kultivovaná na krvnom agare, je pozorovateľná hemolytická aktivita.
Úloha v chorobách.
"S.aureus" je zvyčajne komenzálna baktéria asymptomaticky kolonizujúca okolo 30% populácie, niekedy však môže spôsobovať choroby. Je ednoudruhotne keď sú porušené mukózne bariéry.
Infekcie spôsobené "S. aureus" sa prenášajú kontaktom s hnisom z infikovaných rán, kontaktom s kožou infikovaného človeka, používaním rovnakých objektov (uteráky, posteľná bielizeň, oblečenie, pomôcky na cvičenie...). Výmena kĺbov prináša riziko septickej artritídy, stafylokokovej endokartitídy a pneumónie.
Kožné infekcie.
Kožné infekcie sú najčastejšou infekciou spôsobenou "S. aureus". Prejavuje sa rôznymi spôsobmi, od vredov, folikulitídy, impetigo až po viac závažné invazívne infekcie mäkkých tkanív.
Infekcie "S. aureus" sa často prejavujú u ľudí trpiacich atopickou dermatitídou. Baktéria preniká cez porušenú kožnú bariéru pacientov a spúšťa tvorbu cytokínov a nástup symptómov. Liečba antibiotikami orálnym podaním v tomto prípade neprináša pacientom žiadny benefit, avšak kombinácia antibiotík, ktoré sa aplikujú priamo na kožu, v spojení s kortikosteroidmi zlepšuje stav.
Infekcie kostí a kĺbov.
"S. aureus" je zodpovedný za väčšinu infekcií kostí a kĺbov a môže mať tri formy: osteomyelitída, septická artritída, alebo infekcia nasledujúca po výmene kĺbu.
Bakterémia.
Prítomnosť tejto baktérie v krvi je všeobecne spojená s poškodením kože alebo mukóznych povrchov po operácii, poranení, alebo po použití katétrov, dialýzy, injekčných striekačiek. Môže infikovať rôzne orgány a bez antibiotickej liečby je úmrtnosť na úrovni 80%. S liečbou sa pohybuje od 15% do 50% v závislosti na veku a stave pacienta a rezistencii voči antibiotikám u konkrétneho kmeňa "S. aureus".
Infekcie z lekárskych implantátov.
"S. aureus" často tvorí biofilmy na implantátoch spolu s "Candida albicans". Práve tá pravdepodobne pomáha pri penetrácii tkaniva. S viacdruhovými biofilmami sa spája aj vyššia mortalita.
Biofilmy "S. aureus" môžu byť nájdené na ortopedických, srdcových a kozmetických implantátoch, a katétroch. Ich povrchy sa v tele pokryjú hostiteľskými proteínmi, ktoré poskytujú povrch na prichytenie baktérií a formovanie biofilmov. Infikovaný implantát sa musí vymeniť, pretože biofilm sa nedá odstrániť antibiotikami.
Prirodzená imunita.
Imunitná odpoveď v koži.
Za fyzikálne a biochemické bariéry kože sú zodpovedné keratinocyty spolu s produktami potu, lipidmi a antimikrobiálnymi peptidmi. Epidermis je formovaná keratinocytmi v rôznych štádiách vývoja, Langerhansovými bunkami a T lymfocytmi. Dermis obsahuje extracelulárnu matrix (kolagén, elastín, spojivové tkanivo). Ich vlákna poskytujú podpornú štruktúru pre cievy, fibroblasty, kožné rezidentné makrofágy, dermálne dendritické bunky, žírne bunky, T a B lymfocyty, plazmatické bunky a NK bunky. Všetky tieto bunky sú v koži bohato zastúpené a zapojené v kontrolovaní infekcie "S. aureus".
Keratinocyty sú typicky prvé bunky, ktoré sa stretnú s patogénom a s patogénnymi molekulárnymi vzormi, ktoré sú rozoznávané receptormi TLR, NLR a scavenger receptormi. Ich signalizácia vyvoláva sekréciu cytokínov (IL-1, IL-17, IL-22, IFNγ, TNFα), chemokínov, antimikrobiálnych peptidov a NO syntázy. Do miesta sú atrahované neutrofily a monocyty, a spolu s rezidentnými makrofágmi rýchlo reagujú na baktériu, a ďalej stimulujú produkciu cytokínov a fagocytózu.
Kožné makrofágy fagocytujú a zabíjajú "S. aureus" prostredníctvom kyslíkových a dusíkových radikálov a animikrobiálnych peptidov. Okrem toho produkujú chemoatraktanty pre neutrofily a čistia miesto infekcie od mŕtvych buniek, čo tiež prispieva k prekonaniu infekcie.
Keď sa do miesta zápalu dostanú neutrofily, v snahe kontrolovať rast S. aureus ho fagocytujú, tvoria antimikrobiálne peptidy a NETs (neutrophil extracellular traps) – štruktúry bohaté na DNA, ktoré limitujú rozširovanie baktérie. Neutrofily však žijú krátko a ľahko podstupujú apoptózu, preto musia byť z miesta infekcie odstránené. S. aureus tvorí toxíny, ktoré urýchľujú smrť neutrofilov nekrózou. To spôsobí uvoľnenie molekúl spojených so signálom nebezpečenstva (IL-33, IL-1α, HGMB1, ATP), ktoré posilnia zápalovú reakciu v mieste infekcie.
Adaptívna imunita.
Hlavnú úlohu v obrane organizmu v rámci prirodzenej imunity hrajú neutrofily. Práve im bola venovaná veľká pozornosť. Avšak rozsiahle mechanizmy sprostredkované protilátkami a T lymfocytmi naznačujú, že adaptívna imunita má významný vplyv na citlivosť hostiteľa voči infekcii "S. aureus".
Imunitná odpoveď proti "S. aureus" zahŕňa aktiváciu prirodzenej a adaptívnej imunity. Prirodzená imunita je rapídne aktivovaná rozoznaním nešpecifických patogénnych vzorov spojených s mikrobiálnou infekciou. Vo výsledku sú aktivované fagocyty (makrofágy, neutrofily). Neutrofily sú kľúčové komponenty akútnej odpovede proti "S. aureus". Odpoveď adaptívnej imunity začína neskôr počas infekcie, po prezentácii bakteriálnych antigénov a v prítomnosti priaznivého cytokínového prostredia tvoreného bunkami prirodzenej imunity. Protilátky a T lymfocyty majú priamy efekt proti baktérii, ale taktiež zosilňujú aktivitu buniek prirodzenej imunity.
Mechanizmy úniku pred humorálnou odpoveďou.
"S. aureus" vyvinul mechanizmy úniku pred protilátkovou odpoveďou B lymfocytov. Konkrétne proteíny SpA (staphylococcal Protein A) a Sbi (second immunoglobulin-binding protein) sú virulenčné faktory, ktoré viažu imunoglobulíny. SpA je povrchový proteín zakotvený v cytoplazmatickej membráne, ktorý viaže Fc časť IgG. Táto orientácia IgG znemožňuje aktiváciu komplementu a opsonizáciu nasledovanú fagocytózou. SpA v sekretovanej forme je superantigén – viaže F(ab)2 časť receptoru B lymfocytov vedúcu k ich proliferácii a smrti. Sbi, zakotvený v cytoplazmatickej membráne alebo sekretovaný, viaže Fc časť IgG alebo solubilný komplementový faktor C3.
"S. aureus"  je extracelulárny patogén, ale dokáže sa vyhnúť humorálnej odpovedi vstupom do buniek ako fakultatívny intracelulárny organizmus. Vstupom do neutrofilov sa vyhne zničeniu a dokáže v nich aj rásť, alebo prečkáva v epiteliálnych bunkách.
Rola T lymfocytov.
Zatiaľ čo úloha CD8+ T lymfocytov je zabíjať intracelulárne patogény a ich jednoznačná úloha nebola zaznamenaná, naivné CD4+ T lymfocyty sú polarizované na základe cytokínového prostredia do podskupín, ktorých efekty sa líšia. Hoci nedávnejšie popísané podskupiny T lymfocytov (γδ T lymfocyty, innate lymphoid cells (ILC), NK T lymfocyty) prispievajú hlavne k prirodzenej imunite v mukózach, nedávne správy naznačujú možnosť γδ T lymfocytov prispievať za určitých okolností k pamäti imunitného systému.
Th1 lymfocyty.
Aktivácia naivných CD4+ T lymfocytov v prítomnosti IL-12 vedie k tvorbe Th1 efektorových buniek. Ich hlavný produkt je IFNγ. Ten aktivuje fagocyty (makrofágy, neutrofily) k zabíjaniu intracelulárnych patogénov.
V kontexte infekcie "S. aureus" môžu mať Th1 lymfocyty a IFNγ pozitívny aj negatívny efekt – sprostredkúvajú chemokínmi navodenú atrakciu neutrofilov, ale to paradoxne viedlo k zvýšeniu bakteriálnej záťaže, pravdepodobne kvôli schopnosti "S. aureus"  perzistovať v neutrofiloch.
Výsledný efekt Th1 buniek závisí na spôsobe infekcie, celkovom stave organizmu, úrovne indukcie a antigénnych cieľoch.
Th2 lymfocyty.
Aktivácia naivných CD4+ T lymfocytov v prítomnosti IL-4 vedie k tvorbe Th2 buniek. Produkujú hlavne IL-4, IL-5 a IL-13. Th2 bunky hrajú úlohu v boji proti extracelulárnym parazitom, ich odstránení a obnove tkaniva. Pre stafylokokové ochorenie má osobitný význam atopická dermatitída charakterizovaná nadprodukciou cytokínov Th2 odpovede. Tie prispievajú k problému priepustnosti bariér a iným znakom atopickej dermatitídy, a naopak, peptidoglykán a lipoteichová kyselina – súčasti bunkovej steny "S. aureus", spolu s inými sekretovanými toxínmi aktivujú Th2 bunky a podporujú zápalové prostredie v koži pacientov.
Th17 lymfocyty.
Táto skupina T lymfocytov produkuje hlavne IL-17 a IL-22, ktoré posilňujú bariérové a antimikrobiálne funkcie epitelov, atrahujú neutrofily. Úlohu týchto lymfocytov naznačujú prípady spontánneho vývoja mukóznych infekcií a vyššej citlivosti voči infekciám kĺbov spôsobených "S. aureus" zapríčinené deficitom IL-17.
Regulačné T lymfocyty.
Tieto lymfocyty majú imunosupresívne funkcie sprostredkované kontaktom alebo cytokínmi. "S. aureus" môže indukovať regulačné T lymfocyty, ktoré znižujú efektorové funkcie T lymfocytov počas perzistujúcich infekcií. Zvýšené počty regulačných T lymfocytov môžu tiež prispievať k dysregulácii imunitného systému a tak zvyšovať citlivosť voči "S. aureus".

</doc>
<doc id="652371" url="https://sk.wikipedia.org/wiki?curid=652371" title="Juhoosetská republika">
Juhoosetská republika



</doc>
<doc id="652378" url="https://sk.wikipedia.org/wiki?curid=652378" title="Perica Bencúrová">
Perica Bencúrová

Perica Bencúrová, za slobodna Didolićová (* 6. marec 1880, Selca, Chorvátsko† 7. augusta 1971, Trnava) bola manželka lekára a spisovateľa Martina Kukučína.
Zo života.
Rodičmi Perice boli Vicko Didolić (nar. 1831), verejný činiteľ v 19. storočí a Kata Didolić, za slobodna Definis (nar. 1835).
Perica mala jedného staršieho brata.
Zomrela 7. augusta 1971 a je pochovaná na Národnom cintoríne v Martine.
Perica sa za spisovateľa Martina Kukučína (vlastným menom Matej Bencúr) vydala 23. októbra 1904 v meste Selca, na ostrove Brač v Chorvátsku.
Starobylá patricijská rodina Didolićovcov s bohatými politickými, kultúrnymi a obchodnými kontaktmi v Dalmácii vlastnila na ostrove Brač pôdu, vyrábala a obchodovala s olejom a vínom, prevádzkovala obchody v Záhrebe, Ľvove a v Prahe. Rodina podporovala zjednotenie Dalmácie s Chorvátskom a Slavónskom, či zavedenie chorvátskeho jazyka do verejnej správy a súdnictva. Dom Didolićovcov v období chorvátskeho národného obrodenia bol centrom kultúrneho a politického života.
V roku 1907 spolu s manželom Perica odišla do južnej Ameriky. Po ročnom pobyte v Santiagu de Chile sa usadili v Punta Arenas medzi chorvátskymi vysťahovalcami. Priatelia ich presvedčili, aby si kúpili farmu. Vykorenenie z rodného domu, kraja a k tomu niekoľkonásobný neúspech kvôli farme naštartovali u Perice ťažkú depresiu. V roku 1922 sa rozhodli pre návrat do Európy.
Keď 8. novembra 1925 odišli znova do južnej Ameriky usporiadať svoje osobné i majetkové záležitosti, pri tejto ceste u Perice prepukla choroba naplno.
Po návrate do Chorvátska Martin Kukučín musel Pericu hospitalizovať na jar 1926 v ústave choromyseľných, v kúpeľnom mestečku Lipik. U Perice sa obdobia jasnej mysle striedali s hlbokými depresiami. Perici sa zdravotný stav zlepšil ešte počas Kukučínovho života.
Po Kukučínovej smrti Perica odišla z Chorvátska a najskôr žila u brata v Prahe, neskôr u svojej netere v Trnave. Avšak väčšinu svojho života prežila Perica v psychiatrických liečebniach, tzv. blázincoch, kde ju umiestnili jej príbuzní. Zväz slovenských spisovateľov upozornil okresnú prokuratúru v Trnave, že sa vdova Bencúrová nachádza neoprávnene v týchto zariadeniach, pretože nie je duševne chorá. Na sklonku Pericinho života sa okresné orgány v Trnave postarali o nápravu. Štát jej pridelil dvojizbový byt, kde dožila pod lekárskou starostlivosťou a s kvalifikovanou opatrovateľkou Margitou Mačekovou, ktorá si Pericu pamätala takto: „Pani Bencúrová totiž posledné roky trávila len na posteli. Bola to inteligentná, sčítaná žena. Hovorila po španielsky, taliansky, francúzsky, nemecky a, samozrejme, po chorvátsky a slovensky. Žila však už len minulosťou, spomienkami na rodný ostrov Brač a milovaného manžela.“

</doc>
<doc id="652381" url="https://sk.wikipedia.org/wiki?curid=652381" title="Chris Kraft">
Chris Kraft



</doc>
<doc id="652386" url="https://sk.wikipedia.org/wiki?curid=652386" title="Medaila Alvara Alta">
Medaila Alvara Alta

Medaila Alvara Alta () je ocenenie, ktoré udeľuje Fínske múzeum architektúry ("Suomen arkkitehtuurimuseo") a SAFA za významné príspevky v oblasti architektúry. Medaila bola prvýkrát udelená v roku 1967.

</doc>
<doc id="652387" url="https://sk.wikipedia.org/wiki?curid=652387" title="Vlajka Severomacedónska">
Vlajka Severomacedónska



</doc>
<doc id="652388" url="https://sk.wikipedia.org/wiki?curid=652388" title="NKG2">
NKG2

NKG2, proteínová rodina známa aj ako CD159 ("Cluster of Differentiation 159"), je jednou z receptorových rodín NK buniek (natural killer). Existuje 7 NKG2 proteínov: NKG2A, B, C, D, E, F a H. Rodina obsahuje aktivačné (NKG2C, D) i inhibičné receptory (NKG2A).
Génová expresia.
U ľudí i u myší sú gény kódujúce "NKG2" rodinu v klastri – v ľudskom genóme sa nachádza klaster na chromozóme 12, v myšom genóme na chromozóme 6. Typicky sú "NKG2" gény exprimované na NK bunkách a na časti CD8+ T lymfocytov, hoci expresia "NKG2D" bola potvrdená aj na γδ T bunkách, NKT bunkách, a dokonca i na časti CD4+ T buniek či myeloidných buniek. Expresia "NKG2D" môže byť taktiež prítomná na rakovinových bunkách a bolo dokázané, že stimuluje onkogénny bioenergetický metabolizmus, proliferáciu a metastázovanie.
Na NK bunkách, "NKG2" gény sú exprimované počas vývinu i v dospelosti. Keďže aj asi 90% fetálnych NK buniek exprimuje "NKG2" gény, jednou z uvažovaných funkcií tejto génovej rodiny je podiel na imunologickej tolerancii vlastných buniek. Úroveň expresie "NKG2" génov nie je konštantná, je totiž významne ovplyvnená cytokínovým prostredím (najmä interleukínom-2 (IL-2), IL-7 a IL-15).
Expresia "NKG2" u CD8+ T lymfocytov je prítomná predovšetkým na aktivovaných alebo pamäťových T lymfocytoch. Expresia je ovplyvnená predovšetkým IL-15, IL-12, IL-10 a TGF-β. Expresia heterodiméru CD94/NKG2 významne zvyšuje prežívanie T lymfocytov.
Štruktúra.
NKG2 sú členmi C-lektínovej receptorovej rodiny. NKG2A, -B, -C, -E a -H tvoria heterodimér s molekulou CD94 pomocou disulfidových väzieb, kdežto NKG2D tvorí homodiméry.
Inhibičné molekuly NKG2A a jej zostrihový variant NKG2B obsahujú intracelulárne ITIM motívy (immunoreceptor tyrosine-based inhibition motif). Aktivačné molekuly NKG2C, NKG2E a jej zostrihový variant NKG2H neobsahujú aktivačný motív ITAM (immunoreceptor tyrosine-based activation motif). Namiesto toho obsahujú kladne nabitý aminokyselinový zvyšok v ich transmembránovej oblasti, ktorým interagujú s adaptorovými molekulami obsahujúcimi ITAM, najmä DAP-12 (DNAX-activating protein of 12 kDa).
NKG2D sa spája buď s DAP-12 alebo s DAP-10 na základe svojej izoformy. Existujú dve izoformy NKG2D u myší – dlhá izoforma (NKG2D-L), ktorá je schopná interakcie iba s DAP-10, zatiaľ čo krátka izoforma (NKG2D-S) dokáže interagovať nielen s DAP-10, ale aj s DAP-12. U človeka je prítomná iba dlhá izoforma.
NKG2F taktiež netvorí diméry s CD94, ale asociuje s DAP-12. Je exprimovaná iba na vnútrobunkových membránach.
Signalizácia.
Inhibičné NKG2 molekuly obsahujúce ITIMy aktivujú SHP-1 a SHP-2 fosfatázy (SRC homology 2 domain containing phosphatases), čo vedie k inhibícii cytotoxicity. Naopak, ITAMy obsiahnuté v DAP-12 aktivujú Syk (spleen tyrosine kinase) a Zap70 (Zeta-chain-associated protein kinase 70) kinázy. Aktivácia kináz je nasledovaná degranuláciou NK buniek a transkripciou génov pre cytokíny a chemokíny.
DAP-10 sa po aktivácii spája s proteínmi GRB2 (growth factor receptor-bound protein 2) alebo s p85, čo vedie k signalizácii pomocou PI3-kinázy (PI3K, phosphoinositide 3-kinase) a iných molekúl, vedúcich k cytotoxicite.
Ligandy.
Ligandmi CD94/NKG2 heterodimérov sú neklasické MHC molekuly I. triedy – Qa-1b u myší a HLA-E u ľudí. Tieto molekuly prezentujú časti sekvencií vedúcich peptidov klasických MHC molekúl I. triedy. To umožnuje monitorovanie expresie klasických MHC molekúl I. triedy na cieľových bunkách.
NKG2D rozoznáva najmä stresom indukované proteíny, napríklad ľudské MIC-A a MIC-B (MHC class-I-chain related protein), ale i stresom indukované proteíny spoločné ľuďom a myšiam – Rae1 (retinoic acid early transcript 1) u myší a RAET1 u ľudí, H60 a Mult-1 (UL-16-binding protein-like transcript 1) u myší a ULBP proteíny (UL16-binding proteins) u ľudí.
Funkcia.
CD94/NKG2.
Bolo preukázané, že NKG2A zvyšuje prežívanie u T lymfocytov. Spolu s jej zostrihovým variantom NKG2B sú inhibičnými molekulami a vedú k inhibícii cytotoxicity. NKG2C a NKG2E (a jej zostrihový variant NKG2H) rozoznávajú rovnaký ligand ako inhibičné molekuly s rozdielnou (za fyziologických podmienok väčšinou nižšou) afinitou. Ale afinita pre HLA-E (alebo myšiu molekulu Qa-1b) sa môže dramaticky zmeniť už po malej zmene v prezentovanom peptide, čo môže viesť k aktivácii NK buniek.
CD94/NKG2 a ich ligandy taktiež zohrávajú úlohu v mnohých ochoreniach, pri ktorých môže byť ich expresia v rôznych typoch buniek pozmenená. Tieto ochorenia zahŕňajú vírusové a bakteriálne infekcie ľudským cytomegalovírusom (HCMV), HIV-1 a vírusom hepatitídy C (HCV) u ľudí, a vírusom lymfocytickej choriomeningitídy (LCMV), herpes simplex vírusom 1 (HSV-1), vírusom chrípky a baktériou "Listeria monocytogenes" u myší. V prípade rakoviny bola preukázaná úloha CD94/NKG2 u melanómu, rakoviny krčka maternice, lymfómov/leukémii a iných. Zhoda NKG2 môže taktiež pomôcť predísť reakcii štepu proti hostiteľovi (GvHD, graft versus host disease), ale aj reakcii štepu proti leukémii (GvL, graft versus leukemia).
NKG2D.
NKG2D je aktivačným receptorom zohrávajúcim úlohu v bunkami sprostredkovanom zabíjaní nádorových buniek. Mnoho nádorov sa ale vyhýba cytotoxicite pomocou sekrécie solubilných NKG2D ligandov alebo sekréciou TGF-β vedúcej k zníženiu expresie NKG2D. Expresia NKG2D ligandov môže byť zvýšená aj u buniek infikovaných vírusmi. Niektoré vírusy produkujú proteíny blokujúce expresiu NKG2D ligandov na povrchu bunky, čím znižujú ich rozpoznanie na NK bunkách a zvyšujú tým svoju patogenitu.

</doc>
<doc id="652390" url="https://sk.wikipedia.org/wiki?curid=652390" title="Knickebein">
Knickebein

Knickebein bol rádionavigačný systém vyrobený firmou Telefunken, používaný letectvom Tretej ríše počas druhej svetovej vojny na podporu nočného bombardovania Spojeného kráľovstva. Využíval rádiové lúče typu Lorenz, podobne ako sytém X-Gerät. V porovnaní s ním bol jednoduchší a menej presný, ale do lietadiel nebolo potrebné montovať dodatočné rádioprijímače, pretože pracoval na rovnakých frekvenciách ako prístroje pre systém Lorenz. V RAF bol systém označený kódom "Headache".
Princíp činnosti.
Systém Knickebein tvorili dva rádiové lúče typu Lorenz. Frekvencie vysielania boli 30, 30,5 a 33,3 MHz. Jeden lúč bol navádzací, smeroval od vysielača na cieľ náletu. Druhý lúč ho križoval v bode pre vypustenie bômb. Lietadlo malo pred cieľom letieť v osi smerového lúča a po zachytení signálu druhého lúča vypustiť bomby. Do konca roku 1939 mala Luftwaffe k dispozícii tri vysielače systému Knickebein: v Kleve, Stollbergu a Lörachu. Anténny systém mal výšku 30,5 m a šírku 96 m. Zariadenie bolo uložené na železničnom podvozku s možnosťou pohybu po kruhovej koľajovej dráhe pre presné nasmerovanie podľa aktuálnej potreby. Po obsadení Francúzska boli postavené ešte koncom leta 1940 dva ďalšie vysielače v Breny a Beaumont-Hague.
Protiopatrenia.
Proti systému Knicebein boli v Spojenom kráľovstve použité najskôr improvizované systémy rušenia a neskôr bol vyvinutý špeciálny rušiaci systém Aspirin. Do prevádzky bol uvedený v septembri 1940, počas kampane bombardovania Londýna. Rušenie nebolo veľmi účinné, ale na posádky malo aj psychologický efekt. Vedeli, že obrancovia systém poznajú a teda poznajú aj polohu lúčov a cieľ daného náletu. Nad cieľom a na príletovej trase mohli pripraviť intenzívnejšiu obranu.

</doc>
<doc id="652393" url="https://sk.wikipedia.org/wiki?curid=652393" title="Cupressaceae">
Cupressaceae



</doc>
<doc id="652394" url="https://sk.wikipedia.org/wiki?curid=652394" title="Grand prix catholique de littérature">
Grand prix catholique de littérature

Grand prix catholique de littérature (doslova "Veľká katolícka literárna cena") je francúzska literárna cena, ktorú udeľuje Asociácia frankofónnych katolíckych spisovateľov. Bola založená v roku 1886 ako Prix du Renouveau français.

</doc>
<doc id="652399" url="https://sk.wikipedia.org/wiki?curid=652399" title="Pădurea Neagră">
Pădurea Neagră

Pădurea Neagră (, alebo Čierna Hora) je dedina, miestna časť mesta Aleșd v Bihárskej župe v Rumunsku. Nachádza sa asi 20 km od mesta Aleșd na toku riečky Bistra, ktorá sa vlieva do rieky Barcău. V dedine sa nachádza stará skláreň a je významným sídlom rumunských Slovákov.
Slovenská komunita.
Slováci prichádzajú do Bystrej v roku 1848, najmä z Novej Huty vnútornou kolonizáciou, ale aj z Gemera a Novohradu, hlavne za prácou v miestnej sklárni. Začiatkom minulého storočia bolo v dedine okolo 300 Slovákov, v súčasnosti sa veľká časť slovenského obyvateľstva asimilovala a k slovenskej národnosti sa hlási len 50-100 obyvateľov.

</doc>
<doc id="652400" url="https://sk.wikipedia.org/wiki?curid=652400" title="Carel Struycken">
Carel Struycken

Carel Struycken (* 30. júl 1948, Haag, Holandsko) je holandský divadelný, filmový a televízny herec a fotograf. Účinkoval ako komorník Lurch v komédiách Barryho Sonnenfelda "Rodina Addamsovcov" (1991) a "Rodina Addamsovcov 2" (1993).
Životopis.
Narodil sa v Haagu, ale keď mal štyri roky, jeho rodina sa presťahovala do Curaçao v Karibiku. Vo veku 15 rokov zakomponoval niekoľko melódií pre waltz. Vo veku 16 rokov sa vrátil do Holandska a študoval na filmovej škole v Amsterdame. Potom rok pokračoval v štúdiu na americkom filmovom inštitúte v Los Angeles.
Známym sa stal po účinkovaní vo filmoch ako "" (1985) v úlohe kráľa Teraka, "Witches of Eastwick" v úlohe Fidela a "Rodina Addamsovcov" (1991) a "Rodina Addamsovcov 2" (1993) v úlohe komorníka Lurcha.
Je ženatý, má dve deti a žije v Los Angeles. Je vegetariánom a trpí akromegáliou, ochorením spôsobeným nadmernou sekréciou rastového hormónu. Struycken sa vyznačuje nezvyčajnou výškou, herec meria 213 cm.

</doc>
<doc id="652402" url="https://sk.wikipedia.org/wiki?curid=652402" title="Ja, zloduch (séria)">
Ja, zloduch (séria)

Ja zloduch (angl. Despicable Me) je filmová séria z produkcie Illumination Entertainment. 
Hlavná postava filmovej série "Ja, zloduch" je Gru, zlodej a podvodník. Jeho pomocníci sú malé žlté stvorenia, teda Mimoni a vedec Doktor Nefario, ktorí mu pomáhajú v jeho darebáctvach. Gru si adoptuje tri malé dievčatkáMargo, Edith a Agnes, ktoré chcel zozačiatku využiť na darebácke účely, no napokon si ich obľúbi. Nepotrvá dlho a Gru si nájde manželku Lucy, ktorá je taktiež darebáčka.

</doc>
<doc id="652403" url="https://sk.wikipedia.org/wiki?curid=652403" title="Doba ľadová (film)">
Doba ľadová (film)

Doba ľadová je počítačovo animovaný celovečerný film, ktorý vytvorili Blue Sky Studios a vydala spoločnosť 20th Century Fox v roku 2002. Réžiu mal Carlos Saldanha a Chris Wedge, scenár napísal Michael J. Wilson. Jeho pokračovanie sa volá Doba ľadová 2. 

</doc>
<doc id="652404" url="https://sk.wikipedia.org/wiki?curid=652404" title="Doba ľadová 2">
Doba ľadová 2

Doba ľadová 2 je animovaný film štúdia Blue Sky Studios z roku 2006.

</doc>
<doc id="652405" url="https://sk.wikipedia.org/wiki?curid=652405" title="Doba ľadová 3">
Doba ľadová 3

Doba ľadová 3 je animovaný film štúdia Blue Sky Studios z roku 2009.

</doc>
<doc id="652414" url="https://sk.wikipedia.org/wiki?curid=652414" title="Strana vidieka">
Strana vidieka

Strana vidieka (skr. SV; staršie názvy: Strana demokratického Slovenska, NÁRODNÁ KOALÍCIA, NÁRODNÁ KOALÍCIA/NEZÁVISLÍ KANDIDÁTI) je slovenská krajne pravicová politická strana, založená v roku 2014 bývalým politikom hnutia ĽS-HZDS, Sergejom Kozlíkom. Strana sa v roku 2015 profilovala zameraním v troch pilieroch – národnom, kresťanskom a sociálnom. Od roku 2024 je predsedom strany Rudolf Huliak.
Dejiny.
Pred parlamentnými voľbami v roku 2020 NÁRODNÁ KOALÍCIA vstúpila do volebnej de facto päťkoalície so stranou ĽSNS, avšak nezískala žiaden mandát v Národnej rade SR.
Volebné obdobie 20162020.
Prezidentské voľby a Voľby do Európskeho parlamentu v roku 2019
V prezidentských voľbách v roku 2019 strana vyjadrila podporu Štefanovi Harabinovi. V následných voľbách do Európskeho parlamentu v máji 2019 za NÁRODNÚ KOALÍCIU kandidoval synovec Štefana Harabina Slavomír Harabin. Strana získala len 0,72 % hlasov a nezískala žiaden mandát.
V novembri 2019 sa NÁRODNÁ KOALÍCIA stala jednou z malých slovenských politických strán, ktoré podpísali memorandum o spolupráci "pronárodných a kresťanských síl" do nadchádzajúcich parlamentných volieb v roku 2020 so stranou ĽSNS. De iure koalícia nevznikla, Kotlebovci iba uvoľnili ostatným stranám istý počet miest na svojej kandidátnej listine. NK získala na kandidátke 10 miest, najvyššie umiestnenou bola predsedníčka Slavěna Vorobelová na 16. mieste. ĽSNS získalo 17 poslaneckých postov, ale vďaka vyššiemu počtu krúžkov sa pred Vorobelovú dostali traja ďalší kandidáti a z celkového 19. miesta zostala pred bránami parlamentu po vzdaní sa mandátu Danice Mikovčákovej ako prvá náhradníčka. Strana nakoniec z kandidátnej listiny odstúpila.
Volebné obdobie 20232027.
Vo voľbách do NRSR v roku 2023 politici NK/NEKA kandidovali na kandidátke SNS. Z 10 poslancov zvolených za SNS sú z tejto stany traja: Rudolf Huliak (58 875 prednostných hlasov), Ivan Ševčík (25 639) a Pavel Ľupták (13 046). V roku 2024 oznámili títo poslanci odchod z klubu SNS. 4. februára 2025 do strany vstúpil bývalý člen strany HLAS – SD a poslanec NR SR Roman Malatinec. Huliak sa následne stal ministrom cestovného ruchu a športu vo štvrtej vláde Roberta Fica ako nominant strany SMER – SD.

</doc>
<doc id="652415" url="https://sk.wikipedia.org/wiki?curid=652415" title="Ivan Chalupecký">
Ivan Chalupecký

Dr. h. c. doc. PhDr. Ivan Chalupecký (* 16. marec 1932, Spišská Nová Ves† 12. jún 2020, Levoča) bol slovenský historik, archivár, pedagóg, autor a zostavovateľ niekoľkých desiatok monografií a zborníkov z histórie miest a obcí Spiša. Venoval sa všeobecným dejinám, slovenským dejinám, hagiografii a sakrálnemu umeniu. Zaslúžil sa o spracovanie viacero vzácnych archívnych fondov, ako je napríklad Dielo Majstra Pavla z Levoče, ale aj o vznik Krúžku historikov Spiša, pobočky Slovenskej historickej spoločnosti pri SAV, kde zastával funkciu tajomníka. 
Život.
Narodil sa v Spišskej Novej Vsi a neskôr študoval na gymnáziách v Kežmarku, Levoči a Tisovci a ešte, ako študent požadoval náboženskú slobodu a zastával sa stíhaných biskupov rímskokatolíckej i gréckokatolíckej cirkvi. Kvôli jeho názorom a postojom mu bolo znemožnené štúdium a bol uväznený a neskôr pracoval v kameňolome, tehelni a v bani. V roku 1955 mu bolo umožnené zmaturovať a mohol tak nastúpiť do levočskej pobočky Štátneho archívu v Košiciach. Odbor archívnictva absolvoval externe na Filozofickej fakulte UK v Bratislave popri zamestnaní v rokoch 19571960 a vedomosti získal na stáži v Národnom archíve v Paríži. Zaslúžil sa o spracovanie viacerých vzácnych fondov a bol autorom mnohých scenárov a výstav. Ivan Chalupecký sa venoval oblastiam cirkevných dejín. Od roku 1967 sa začal venovať výskumu osobnosti Majstra Pavla. Skúmaniu dokumentov o jeho živote zasvätil takmer 30 rokov. Prispel k odkrytiu životných osudov rezbára Pavla z Levoče, jeho pôsobenia v rámci komunity mesta Levoče aj priameho a vzdialenejšieho Pavlovho príbuzenstva. Tento záujem vyplynul z výskumov v 60. rokoch 20. storočia, prvé výsledky priniesol Vlastivedný zborník Spiš v roku 1967 a pamiatkarsky zborník "Monumentorum tutela"Ochrana pamiatok v roku 1969. Chalupecký takisto identifikoval Pavlov dom, kde napokon Spišské múzeum inštalovalo stálu expozíciu v roku 1987. Je autorom desiatok samostatných knižných publikácií, vedeckých štúdií, odborných článkov, recenzií a hesiel do encyklopédií. Podieľal sa aj na vzniku turistických sprievodcov po mestách a oblastiach Spiša a východného Slovenska. Levočský štátny archív riadil v rokoch 19671978 a opäť 19901992. Zaslúžil sa o spracovanie viacero vzácnych archívnych fondov, ale aj o vznik Krúžku historikov Spiša, pobočky Slovenskej historickej spoločnosti pri SAV, ktorý dal v roku 1992 základ na obnovenie Spišského dejepisného spolku (pôvodne založený v roku 1882). Venoval rovnakú pozornosť archívno-historickému prieskumu dejín Baziliky svätého Jakuba v Levoči (19841985). Jeho výsledky vyšli v malej monografii v roku 1991. Nespočetné pramene využil pre monografie miest a obcí, vrátane Levoče, Spišskej Novej Vsi, Popradu, Ľubice alebo Krompách. Organizoval alebo zúčastňoval na konferenciách Z minulosti Spiša. Pedagogickú sféru mu umožnila až habilitácia, ktorú Chalupeckému udelila Rímskokatolícka cyrilometodská bohoslovecká fakulta UK v Bratislave v roku 1995. Prednášal cirkevné dejiny, slovenské dejiny a pomocné historické vedy na Slovensku v kňazských seminároch v Spišskej Kapitule a v Košiciach, ale aj v Ríme, Viedni, Stuttgarte, Aachene, Mníchove, Goricii, Sibiu, Krakove. Za svoju prácu dostal ocenenie rytier rádu svätého Silvestra a čestný titul Doctor honoris causa prevzal z rúk rektora Katolíckej univerzity v Ružomberku dňa 30. septembra 2015.

</doc>
<doc id="652420" url="https://sk.wikipedia.org/wiki?curid=652420" title="Strana demokratického Slovenska">
Strana demokratického Slovenska



</doc>
<doc id="652421" url="https://sk.wikipedia.org/wiki?curid=652421" title="Bratislavská organizácia cestovného ruchu">
Bratislavská organizácia cestovného ruchu

Bratislava Tourist Board (skrátene BTB) alebo aj Bratislavská organizácia cestovného ruchu je oblastná organizácia cestovného ruchu, ktorej cieľom je vybudovať z Bratislavy významnú a medzinárodne renomovanú destináciu cestovného ruchu. 
Organizácia vznikla 20. decembra 2011.
Členstvo.
Jej hlavným a zakladajúcim členom je Hl. mesto SR Bratislava a v 4 komorách rozdelené hotely, reštaurácie, cestovné kancelárie, dopravné spoločnosti, kultúrne a športové atrakcie a neziskové organizácie. 
Činnosti organizácie.
Hlavné činnosti organizácie sú:
Orgány organizácie.
Orgány organizácie sú definované v stanovách.
Valné zhromaždenie.
Valné zhromaždenie tvoria všetci členovia organizácie. Valné zhromaždenie zvoláva predstavenstvo najmenej dvakrát do roka.
Predstavenstvo.
Predstavenstvo je riadiaci orgán organizácie, ktorý zabezpečuje jej činnosť. Predstavenstvo má 8 členov, pričom 4 členovia sú zástupcami mesta Bratislava.
Členmi predstavenstva sú:
Dozorná rada.
Dozorná rada je kontrolný orgán organizácie. Dozorná rada má 4 členov, pričom 2 členovia sú zástupcami mesta Bratislava.
Členmi dozornej rady sú:
Výkonný riaditeľ.
Výkonný riaditeľ je oprávnený konať v mene organizácie, sám je zamestnancom organizácie a nadriadeným všetkým zamestnancom organizácie. Výkonného riaditeľa volí valné zhromaždenie na štvorročné obdobie.
Výkonným riaditeľom je Ing. Mgr. Tomáš Koniar, PhD.

</doc>
<doc id="652423" url="https://sk.wikipedia.org/wiki?curid=652423" title="Atmosférický parný stroj">
Atmosférický parný stroj

Atmosférický parný stroj Newcomenovho typu pracoval na základe kondenzácie vodnej pary. Keď horúca para z kotla vytlačila piest nahor, uzavrel sa ventil pri kotle a pod piest sa vstrekla studená voda, ktorá spôsobila rýchlu kondenzáciu a tým aj podtlak. Tak bol piest atmosférickým tlakom opäť stlačený dole a vykonal prácu kývavým pohybom hore a dole. Preto sa výborne hodil na pohon piestového čerpadla, pripojeného jednoduchým tiahlom. Ak sa čerpadlá pripojili na obe ramená vrchného vahadla, vznikol dvojčinný stroj, ktorý dodával takmer stály prúd vody. Pracovný výkon Newcomenovho stroja závisel na atmosférickom tlaku.

</doc>
<doc id="652426" url="https://sk.wikipedia.org/wiki?curid=652426" title="HLAS – sociálna demokracia">
HLAS – sociálna demokracia

HLAS – sociálna demokracia je sociálno-demokratická politická strana na Slovensku. Strana bola založená Petrom Pellegrinim a ďalšími desiatimi poslancami NR SR v roku 2020 po odchode zo strany SMER – sociálna demokracia. V parlamentných voľbách 2023 získala strana 14,70 % hlasov a obsadila tretie miesto. Po voľbách vytvorila vládu so SMERom-SD a SNS, so ziskom siedmych ministerských postov. V júni 2024 sa Pellegrini vzdal predsedníctva v strane po tom, ako vyhral prezidentské voľby, po čom sa novým predsedom strany stal Matúš Šutaj Eštok.
História.
Vznik.
10. júna 2020 Peter Pellegrini oznámil odchod z postu podpredsedu strany SMER-SD. Týždeň po Pellegriniho odchode zo Smeru, odchod zo strany oznámilo ďalších 10 poslancov strany, medzi ktorými boli podpredsedovia Peter Žiga a Richard Raši, členka predsedníctva Denisa Saková či Ľubica Laššáková, Erik Tomáš, Matúš Šutaj Eštok, Peter Kmec, Róbert Puci, primátor Kežmarku Ján Ferenčák a primátor Liptovského Mikuláša Ján Blcháč. 29. júna Pellegrini predstavil jeho novú stranu Hlas – sociálna demokracia. Členmi prípravného výboru strany boli poslanci Národnej rady SR Peter Pellegrini, Matúš Šutaj Eštok a Peter Kmec. Po sérii stretnutí s občanmi s cieľom získať podpisy na založenie strany s názvom Pelletón, strana oznámila, že v regiónoch vyzbierala 94 414 podpisov, čo výrazne prekračilo klauzulu 10 000 podpisov potrebných na založenie politckej strany. 11. septembra 2020 bola strana zaregistrovaná na ministerstve vnútra SR. Za predsedu strany bol na ustanovujúcom sneme 28. novembra 2020 zvolený bývalý premiér a poslanec NR SR Peter Pellegrini.
Zastúpenie strany v NR SR vo volebnom období 2020-2023.
Vo volebnom období 20202023 sa k strane v parlamente hlásilo 11 poslancov. Všetci sú bývalí členovia strany SMER-SD, ktorí boli na kandidátnej listine tejto strany zvolení za poslancov NR SR vo voľbách do Národnej rady SR v roku 2020.
Voľby do NR SR v roku 2023.
Strana Hlas bola v prieskumoch začiatkom roku 2023 favorizovaná ako víťaz predčasných parlamentých volieb 2023, kedy v prieskumoch dosiahla podporu okolo 20 %. Postupne však strana v prieskumoch klesala a čoskoro spadla na druhé miesto za stranu SMER - SD. Strane sa nedarilo v kampani, po čom sa v prieskumoch zastabilizovala na treťom mieste za SMER-SD a PS.
Strana HLAS vo volebnej kampani stavila najmä na tému zdražovania potravín a energií. Hlavné predvolebné motto strany bolo: Len silný štát pomôže ľuďom. Pred parlamentnými voľbami strana vylúčila akúkoľvek povolebnú spoluprácu so stranami OĽANO, ĽSNS a Republika. V predvolebnej kampani sa strana Dobrá voľba Tomáša Druckera zlúčila s Hlasom.
V parlamentných voľbách strana dosiahla výsledok 14,70 % a skončila na 3. mieste. Po voľbách nastala situácia, že bez HLASu sa nedala zložiť žiadna vláda. HLAS - SD tak mal po voľbách na výber medzi štvorkoalíciou so stranami: PS, KDH a SaS alebo trojkoalíciou so SMERom a SNS. Nakoniec strana vstúpila do trojkoalície a v novej vláde obsadila 7 ministerstiev. Hlas-SD v štvrtej vláde Roberta Fica získal 7 ministerských postov - Erik Tomáš minister práce, Zuzana Dolinková ministerka zdravotníctva, Richard Raši minister investícií a informatizácie, Peter Kmec vicepremiér pre plán obnovy, Denisa Saková ministerka hospodárstva, Tomáš Drucker minister školstva a Matúš Šutaj Eštok minister vnútra. Predseda strany Peter Pellegrini bol zvolený za predsedu Národnej rady SR.
V októbri 2023, po podpísaní memoranda o porozumení medzi stranami Smer-SD, Hlas-SD a SNS, predsedníctvo Strany európskych socialistov (PES) rozhodlo o pozastavení členstva Hlasu pre jasný odklon od hodnôt európskych socialistov. PES uviedla dôvod spájanie s krajne pravicovou SNS a „verejné vyjadrenia a postoje lídrov strán Smer a Hlas týkajúce sa ruskej vojny proti Ukrajine, migrácie, právneho štátu a komunity LGTBIQ vyvolávajú vážne obavy a nemajú miesto v progresívnej rodine.“
Nový predseda.
1. júna 2024 sa Pellegrini na štvrtom pracovnom sneme vzdal funkcie predsedu strany a pozastavil si členstvo v strane Hlas, pre inauguráciu za prezidenta Slovenskej republiky. Na sneme bol zvolený za predsedu strany Matúš Šutaj Eštok s 750 hlasmi delegátov zo 795 platných hlasov.

</doc>
<doc id="652427" url="https://sk.wikipedia.org/wiki?curid=652427" title="Selma Abrahamssonová">
Selma Abrahamssonová

Selma Abrahamssonová (neprechýlene: Selma Sofia Abrahamsson; * 12. júl 1872, Kaarlela, Fínsko† 15. december 1911, Korpilahti) bola fínsko-švédska autorka. Publikovala svoje diela pod pseudonymom "Flavia".
Pracovala ako učiteľka v základnej škole v Nedervetile a Kaarlele. Publikovala básne, prózy, hry a články pre rôzne časopisy. Bola tiež lídrom v miestnej divízii Švédskej ľudovej strany.

</doc>
<doc id="652428" url="https://sk.wikipedia.org/wiki?curid=652428" title="Trenčianska dvanástka">
Trenčianska dvanástka

Trenčianska dvanástka je slovenská dychová hudba.
História.
Začiatky dychovej hudby Trenčianska dvanástka sa datujú od roku 1910, kedy bola založená v Trenčianskych Stankovciach prvá dychová hudba. Kapela v roku 1964 bola nazvaná: "Stankovská dvanástka" a následne sa prepracovala medzi popredné dychové kapely na Slovensku. Od roku 1979 sa kapela presťahovala do Trenčína, zriaďovateľom bol Závodný Klub ROH, Odevné závody Trenčín a premenovala sa na Trenčianska dvanástka, dlhé roky ju viedol pán Ivan Dobiáš. Počas svojho pôsobenia nahrala mnoho rozhlasových a televíznych zábavných programov. Taktiež nahrala 11. titulov zvukových nosičov MC, LP, CD v rôznych hudobných vydavateľstvách: OPUS Bratislava-ČSSR, Slovenský rozhlas Bratislava, A.L.I. RECORDS Bratislava, APLAUS Křenovice. Kapela precestovala takmer celú Európu, v bývalom Sovietskom Zväze bola 2x. V roku 1990 absolvovala turné za morom v Spojených štátoch Amerických. Dychová hudba Trenčianska dvanástka má bohatý repertoár slovenských, českých a moravských autorov. Kapela v súčasnosti pôsobí v Kultúrnom dome v Trenčianskej Turnej. V kapele sa za tie roky vystriedalo mnoho výborných muzikantov, ktorí zabávali svojich poslucháčov po celom Slovensku, v zahraničí na rôznych kultúrnych a spoločenských podujatiach.

</doc>
<doc id="652431" url="https://sk.wikipedia.org/wiki?curid=652431" title="Rüstem Paša">
Rüstem Paša

Rüstem Paša Hirvati (osm. tur. رستم پاشا, chor. "Rustem-Paša Opuković"; * cca. 1500, Skradin, Osmanská ríša – † 10. júl 1561, Istanbul, Osmanská ríša) bol osmanský štátnik, pôvodom Chorvát. Slúžil ako veľkovezír sultánovi Süleymanovi I. Je známy aj ako Damat Rüstem Paša (epiteton "damat" znamená "zať" Osmanskej dynastie), kvôli manželstvu so sultánovou dcérou, Mihrimáh Sultán. Je známy ako jeden z najvplyvnejších a najúspešnejších veľkovezírov Osmanskej ríše.
Bol ako dieťa vzatý do Konštantínopola (dnes Istanbul), kde si vybudoval vojenskú a byrokratickú kariéru. Bol veľmi dobre vzdelaný. 26. novembra 1539 sa oženil s Mihrimáh Sultán, dcérou sultána Süleymana I. a jeho manželky Hürrem Sultán. Jeho brat Sinan Paša bol osmanský veľkoadmirál. 
Mladosť.
Osmanské zdroje o ňom hovoria ako o Chorvátovi alebo Albáncovi. Tureckým historiografom Mustafom Âlîm je uvedený ako Srb. Rüstem vďačí za svoju kariéru podpore Hürrem Sultán, vďaka čomu bol mimoriadne ambiciózny. Narodil sa vo veľmi skromných podmienkach. Ako dieťa prišiel do Konštantínopolu, kde študoval v Enderune, v inštitúte pre vzdelávanie talentovaných chlapcov unesených kresťanským rodičom na Balkáne. Na konci štúdia boli absolventi schopní hovoriť, čítať a písať najmenej tromi jazykmi, porozumieť najnovšiemu vývoju v oblasti vedy, financií a vynikať vo vojenských veliteľstvách, ako aj v bojových schopnostiach. Bol to perfektný začiatok vojenskej a byrokratickej kariéry. V roku 1526 sa zúčastnil bitky pri Moháči ako silahdar (nosič zbraní pri kavalérii). Silahdari boli elitnou divíziou osmanskej armády. Členovia tejto divízie by sa tiež mohli stať obyčajnými vojakmi (aristokratmi), ak by sa ukázali byť mimoriadne odvážni a lojálni.
O niekoľko rokov neskôr postúpil na funkciu vedúceho stajní sultána a držiaka strmene, keď sa vládca dostával na koňa. Vedúci stajní sultána sprevádzal sultána počas jeho ciest, takže sultán poznal Rüstema dlho predtým, ako ho vymenoval, pravdepodobne inšpirovaného Hürrem, kedy bol tútorom jej synov. Pri tomto rozhodnutí bol určite ovplyvnený Rüstemovým charakterom. Väčšina historických prameňov popisuje Rüstema ako rozumného a pokojného muža s horlivým intelektom, ktorý vždy udržiava chladnú hlavu a ktorý je vždy bezpodmienečne oddaný svojmu vládcovi.
Bohatstvo a odkaz.
Ako veľkovezír nahromadil obrovské bohatstvo. Dokonca aj Rüstemovi veľkí oponenti pripustili, že sa nikdy nevychvaľoval svojím bohatstvom alebo silou a že bol vôbec prvým veľkovezírom v histórii Osmanskej ríše, ktorý významne prispel k rozvoju štátu z vlastných zdrojov. Podľa väčšiny svedectiev z tohto obdobia (s výnimkou „Şehzade Mustafa Mersiyesi“ Taşlıcalı Yahya Beju) bol Rüstem považovaný za jedného z mála štátnych hodnostárov, ktorý nebral úplatky. Avšak vďaka Rüstemovmu povestnému ekonomickému talentu a skromnému spôsobu života, ktorý si sultán vysoko cenil, zbohatol ešte pred svojím manželstvom s Mihrimáh Sultán. Vo svojej poslednej vôli (súčasť nadačnej listiny z roku 1561) Rüstem vykonal podrobný súpis svojho majetku, aby si po smrti zaistil svoje veľké nadačné projekty. Rüstemovo svedectvo presne určuje, ktorá časť jeho majetku patrí štátu, jeho nadáciám, nadácii Hürrem Sultán a nadácii Mihrimáh, ktorú zanecháva svojej manželke Mihrimáh a ich dcére Ayşe Hümaşah Sultán.
Všetci historici zdôrazňujú neúnavnú Rüstemovu snahu o upevnenie problematickej ekonomiky Osmanskej ríše - ochudobnenú nadmernými výdavkami na vojny a bohatým životným štýlom dvoru - a jeho úsilie o zlepšenie v tejto veci. V dobových dokumentoch sa uvádza, že veľkoryso financoval tento nárast aj z vlastných zdrojov. Na jeho pozemkoch boli vybudované bezplatné mosty, cesty, kryté bazáre, sýpky, kúpele, hospice, karavany, konventy, školy a rôzne iné zariadenia pre verejnosť. Ich financovanie bolo z veľkej časti zabezpečené prenájmom nehnuteľností Rüstema. Podporoval poľnohospodárstvo, založil nové obchodné centrá, napríklad bazár v Sarajeve alebo závody na hodváb v Burse a Istanbule, spoločenské a vzdelávacie inštitúcie. Posúval dopredu vývoj domácej ekonomiky povzbudzovaním veľkých projektov verejných prác a vybudoval modernú infraštruktúru: obchodné cesty a vodné siete v Istanbule, Mekke a Jeruzaleme.
V štátnej pokladnici tiež našiel dosť peňazí na to, aby splnil Süleymanov sen (mešita Süleymaniye, 1550 - 1557), ako aj na financovanie ďalších monumentálnych architektonických projektov realizovaných legendárnym Mimarom Sinanom. Na zníženie protekcionizmu v štátnej správe bol zavedený oficiálny splátkový poplatok, ktorý bol zabavený, keď úradníci zneužili svoju autoritu. Rüstemova reforma armády zostala nedokončená. V čase jeho smrti v Konštantínopole dňa 10. júla 1561 zahrňoval jeho osobný majetok 815 území v Rumélii a Anatólii, 476 mlynov, 1 700 otrokov, 2 900 vojnových koní, 1 106 tiav, 800 zlatých výšiviek svätých Koránov, 500 kníh, 5 000 kaftanov, 130 druhov brnení, 860 zlatých vyšívaných mečov, 1 500 strieborných tolg, 1 000 strieborných guličiek, 33 drahých šperkov atď.
Mešita Rüstema Pašu je osmanská mešita, ktorú navrhol osmanský ríšsky architekt Mimar Sinan pre veľkovezíra Rüstema Pašu. Stavala sa v rokoch 1561 až 1563.
Politická kariéra.
Spočiatku bol Rüstem Paša sandžak bej. Po smrti Pargaliho Ibrahima Pašu sa jeho cesta stala veľmi ľahkou. Bol povýšený na berlejbeja Diyarbakiru. Keď sa oženil s Mihrimáh Sultán, bol už vezírom. Süleyman I. urobil Rüstema prvýkrát veľkovezírom v roku 1544. V roku 1553 bol však svojej funkcie zbavený. Po dvoch rokoch zastával túto pozíciu znova od roku 1555 do svojej smrti v roku 1561.
Ako diplomat začal Rüstem mnoho obchodných dohôd s európskymi krajinami a Indiou. Jeho najväčším úspechom v diplomatickej oblasti bola dohoda s kráľom Ferdinandom I. a cisárom Karolom V., ktorý bez výstrelu potvrdil viac ako 14 rokov západnú hranicu Osmanskej ríše (podpísanú v roku 1547). Ferdinand sa vzdal svojho nároku na Uhorské kráľovstvo a súhlasil s tým, že ročne zaplatí do osmanskej štátnej pokladnice daň vo výške 30 000 zlatých dukátov. Veľvyslanec cisára Ogier Ghiselin de Busbeck napísal, že Karol sa pri viacerých príležitostiach pokúsil revidovať nepriaznivú dohodu, avšak Rüstem tomu vždy zabránil. Rüstem tiež pracoval na dohode so Safíjovcami (podpísaná 1554), ktorá ukončila dlhotrvajúce osmansko-safíjovské vojny a zabezpečila východné hranice Osmanskej ríše.
Süleymana manipulovali Hürremine intrigy, keď zavraždil Ibrahima a nahradil ho jeho zaťom Rüstemom Pašom. Keď bol Ibrahim Paša popravený, Rüstem ešte nebol Süleymanovým zaťom. Pozadie Ibrahimovej popravy bolo oveľa komplikovanejšie (napr. použil pečať „Sultán Ibrahim“, ponechal väčšinu zabaveného majetku Süleymanovho „ministra financií“ İskendera Çelebi, ktorého nariadil popravu atď.). Na miesto Ibrahima ho vystriedal Ayas Mehmed Paša, za ním nasledovali Lütfi Paša a Hadım Süleyman Paša. Rüstemova kariéra sa na rozdiel od Ibrahimovej rozvinula presne podľa pravidiel. Stal sa veľkovezírom osem rokov po Ibrahimovej smrti.
Neskôr sa Hürrem a Rüstem dlhé roky sprisahali proti Şehzade Mustafovi. Veľmi ambiciózny Mustafa prijal mnohokrát zahraničných veľvyslancov a osmanských veliteľov bez vedomia svojho otca a bol nimi považovaný za dôležitého spojenca proti Süleymanovi. Rakúsky veľvyslanec Ghislain de Busbecq (navštevujúci Mustafu pred Süleymanom) informoval svojho vládcu: „Mustafa bude vynikajúci sultán, vnímavý a otvorený rozhovorom.“ A pápežský veľvyslanec Navagero povedal: „Mustafa žije so svojou matkou. Hovorí, že ho ľudia zbožňujú.“ Na pochopenie nebezpečenstva situácie si Süleyman pamätal na svojho otca Selima, ktorý zosadil jeho starého otca Bayezida (ktorý bol zabitý iba mesiac po jeho abdikácii v roku 1512). Dôstojníci lojálni k nemu varovali, že časť armády sa chystá dať Mustafu na trón. V roku 1552 Süleyman pri príprave kampane proti Perzii vymenoval Rüstema za „hlavného veliteľa“ kampane. Vojaci zhromaždení vo vojenskom tábore v Karamane (Anatólia) však odmietli Süleymanovo rozhodnutie a trvali na tom, aby bol Rüstem nahradený Mustafom (rovnaký problém mal aj Rüstemov brat Sinan Paša ako admirál osmanskej flotily počas obliehania Tripolisu, aj keď až do svojej smrti v roku 1553 dosiahol veľa víťazstiev). 
Destabilizácia pokračovala. Mustafova často citovaná korešpondencia so Safíjovcami podpísaná „sultán Mustafa“ (uchovávaná dnes v archíve) nebola v tomto kontexte pravdepodobne taká relevantná. Môže to byť skutočne tak, môže to byť podvod Safíjovcom alebo Hürrem a Rüstema, alebo možno Süleymanova ochrana upokojiť verejnú mienku po Mustafovej smrti. Existujú rôzne verzie správ o konci Mustafy v údolí Ereğli. Podľa jedného z nich ponúkol Rüstem Paša Mustafovi ponuku pripojiť sa k armáde jeho otca a zároveň varoval Süleymana, že ho Mustafa prichádza zabiť. Podľa inej verzie to bol sám Süleyman, ktorý zavolal svojho syna do Ereğli, a Mustafa prišiel „presvedčený, že ho armáda ochráni“.
Po tomto bol zbavený svojej funkcie a musel opustiť tábor. Nikto sa neodvážil kritizovať samotného sultána. O dva roky sa však stal znovu veľkovezírom.
Po sprisahaniu proti Mustafovi sa verejná mienka o Rüstemovi radikálne zmenila. Rüstema pred mnohými rokmi vychvaľovali, že bol „pilierom Osmanskej ríše“, skvelý ekonóm a sofistikovaný štátnik, ako aj na jeho veľké projekty a charitatívne základy. Teraz sa stal človekom s „čiernym srdcom, vrahom milovaného princa Mustafu“. 
Vzťah s Mihrimáh Sultán.
V roku 1539 sa Mihrimáh Sultán vydala s guvernérom Diyarbakıru Rüstemom. Po svadbe bol v novembri 1544 zvolený za veľkovezíra.
Aj keď manželstvo bolo nešťastné, Mihrimáh prosperovala ako patrónka umenia a pokračovala vo svojich cestách so svojím otcom až do manželovej smrti. Toto manželstvo malo, rovnako ako mnoho dynastických manželstiev, politický charakter. Hürremina úloha bola pravdepodobne dôležitá. Podľa pravidiel to však bolo rozhodnutie otca. Rüstem bol v tom čase už bohatým mužom a od roku 1538 mal vynikajúcu kariéru ako guvernér Anatólie, jedného z dvoch najdôležitejších administratívnych regiónov Osmanskej ríše. Tento post bol považovaný za prípravnú fázu pre veľkovezíra. Mihrimáh poznala Rüstema veľmi dlho ako mentora jej bratov a poradcu jej otca.
Po jeho smrti Mihrimáh vykonala jeho prácu, ako aj mešitu Rüstem Paša (1561–1563), čo je jeden z najpôsobivejších projektov Mimara Sinana. Rüstem podporoval charitatívne nadácie Mihrimáh, napríklad mešitu İskele Mihrimáh Sultán (1540 - 1548, projekt Mimara Sinana). Rüstem bol tiež mentorom Mihrimáh, najmä pokiaľ išlo o politické a finančné rozhodnutia. Jeho posledná vôľa z roku 1561 je dôkazom jeho dôvery v jeho manželku. Rüstemov brat Sinan Paša (ktorý zomrel v decembri 1553, čo bol turbulentný rok pre rodinu), bol neskôr pochovaný v komplexe Mihrimáh Sultán v Üsküdare, ako aj dvaja synovia Rüstema a Mihrimáh.
Dcéra Ayşe Hümaşah Sultán (1542–1594) sa v roku 1561 vydala za Semiza Aliho Pašu (Rüstemov nástupca na poste veľkovezíra).
Smrť.
Rüstem Paša zomrel po dlhej chorobe dňa 10. júla 1561 na hydrocefalus. Pochovali ho v nádhernej Princovej mešite, zasvätenej Süleymanovmu obľúbenému synovi Sehzade Mehmedovi (1521 - 1543), pretože jeho vysnívaný projekt, mešita Rüstema Pašu, ešte nebol postavený. Jeho hrobka je vedľa hrobky Şehzade Mehmeda.
V populárnej kultúre.
V uznávanom tureckom televíznom seriáli "Sultán" je zobrazený hercom Ozanom Güvenom.

</doc>
<doc id="652432" url="https://sk.wikipedia.org/wiki?curid=652432" title="Gabe Newell">
Gabe Newell

Gabe Logan Newell (* 3. november 1962, Colorado, USA), bežne známy pod prezývkou Gaben, je americký počítačový programátor a podnikateľ, ktorý je najznámejší ako spoluzakladateľ vývojárov videohier a digitálnej distribučnej spoločnosti Valve.
Narodil sa v štáte Colorado, na začiatku 80. rokov navštevoval Harvardovu univerzitu, ale vypadol a pracoval pre spoločnosť Microsoft, ako producent pre niektoré zo skorých operačných systémov Windows.
Počas pôsobenia v spoločnosti v polovici 90. rokov sa Newell a jeho spolupracovník Mike Harrington presvedčili, že videohry sú budúcnosťou zábavy. Newell a Harrington, ktorých zaujali vyhliadky na vlastné štúdio vývoja hier, opustili spoločnosť Microsoft v roku 1996 a založili spoločnosť Valve, kde Newell zostáva prezidentom.

</doc>
<doc id="652433" url="https://sk.wikipedia.org/wiki?curid=652433" title="Parížska zmluva (1900)">
Parížska zmluva (1900)

Parížska zmluva z roku 1900 bola podpísaná medzi Španielskym kráľovstvom a Treťou francúzskou republikou 27. júna 1900.
Obsah zmluvy.
Vtedajšie Španielsko a Francúzsko mali nezhody ohľadom dvoch afrických území - Río Muni (dnes časť Rovníkovej Guiney) a Río de Oro (dnes teritórium v Západnej Sahare, alebo Maroka).
Na základe zmluvy z územia Río Muni () ostalo Španielsku len . Zmluva Francúzom povolila, aby sa tohto územia zmocnili.

</doc>
<doc id="652440" url="https://sk.wikipedia.org/wiki?curid=652440" title="Julija Vladimirovna Cvetkova">
Julija Vladimirovna Cvetkova



</doc>
<doc id="652443" url="https://sk.wikipedia.org/wiki?curid=652443" title="Aula Jozefa Matúša">
Aula Jozefa Matúša

Aula Jozefa Matúša (iné názvy: Aula UCM, Aula Univerzity sv. Cyrila a Metoda) je aula Univerzity sv. Cyrila a Metoda v Trnave, ktorá je v prevádzke od februára 2016. Nachádza sa na Bučianskej ulici číslo 4/A spolu s Fakultou sociálnych vied a je pomenovaná na počesť bývalého rektora univerzity Ing. Jozefa Matúša, CSc.
Výstavba budovy bola realizovaná z prostriedkov štrukturálnych fondov Európskej únie. Výška nenávratného finančného príspevku dosiahla 2,55 milióna eur.

</doc>
<doc id="652444" url="https://sk.wikipedia.org/wiki?curid=652444" title="Katedra masmediálnej komunikácie Fakulty masmediálnej komunikácie Univerzity sv. Cyrila a Metoda v Trnave">
Katedra masmediálnej komunikácie Fakulty masmediálnej komunikácie Univerzity sv. Cyrila a Metoda v Trnave

Katedra masmediálnej komunikácie Fakulty masmediálnej komunikácie univerzity sv. Cyrila a Metoda v Trnave (skr. KOMU) je jednou zo siedmich a spolu s katedrou marketingovej komunikácie jednou z nosných katedier fakulty. Zastrešuje ťažiskové teoretické a praktické predmety študijného programu masmediálna komunikácia v bakalárskom, magisterskom aj doktorandskom stupni štúdia. 
Jednotlivé predmety sa venujú histórii a teórií médií, žurnalistike a jej rôznym formám, masovej a mediálnej kultúre a filozofii médií v interdisciplinárnej perspektíve.
Vedúcim katedry je doc. PhDr. Ján Višňovský, PhD., mim. prof.. Na katedre v roku 2020 pôsobili prof. PhDr. Miloš Mistrík, DrSc. a prof. PhDr. Slavomír Gálik, PhD.

</doc>
<doc id="652448" url="https://sk.wikipedia.org/wiki?curid=652448" title="Úrad verejného zdravotníctva Slovenskej republiky">
Úrad verejného zdravotníctva Slovenskej republiky

Úrad verejného zdravotníctva Slovenskej republiky (skratka ÚVZ SR) je rozpočtová organizácia štátu s pôsobnosťou pre územie Slovenska, zapojená finančnými vzťahmi na rozpočet Ministerstva zdravotníctva SR. Na čele ÚVZ SR stojí hlavný hygienik Slovenskej republiky, menovaný na návrh ministra zdravotníctva SR.
Úrad verejného zdravotníctva Slovenskej republiky je spolu s regionálnymi úradmi verejného zdravotníctva na Slovensku zodpovedný výkon štátnej správy v oblasti verejného zdravotníctva, vrátane radiačnej ochrany. Spolu s Úradom jadrového dozoru SR a Národným inšpektorátom práce SR ÚVZ SR zodpovedá za jadrovú bezpečnosť na území Slovenska.
Súčasným hlavným hygienikom SR je od 15. februára 2024 Tatiana Červeňová, ktorá vo funkcii nahradila Jána Mikasa.

</doc>
<doc id="652459" url="https://sk.wikipedia.org/wiki?curid=652459" title="Írska whiskey">
Írska whiskey



</doc>
<doc id="652460" url="https://sk.wikipedia.org/wiki?curid=652460" title="Duncan MacPherson">
Duncan MacPherson

Duncan MacPherson (* 3. február 1966, Saskatoon, Saskatchewan, Kanada† 9. august 1989, Stubaiské Alpy, Rakúsko) bol kanadský hokejový obranca, ktorý zahynul za záhadných okolností v rakúskych Alpách. Dlho bol považovaný za nezvestného a jeho telesné ostatky sa našli až v roku 2003. Presnú príčinu smrti sa nikdy nepodarilo objasniť.
Hokejová kariéra.
Pôsobil v juniorskej lige WHL v tíme z rodného mesta Saskatoon Blades. Vybudoval si povesť spoľahlivého obrancu, skauti si cenili najmä jeho dôraznú hru pred vlastnou bránou, ako aj prirodzené vodcovské schopností. Do NHL bol draftovaný v roku 1984 z prvého kola, vybralo si ho mužstvo New York Islanders. Zaradil sa medzi najsľubnejšie mladé talenty Islanders, ale za tri roky strávené pod zmluvou neodohral ani jeden zápas v NHL, hoci bol viackrát povolaný do prvého tímu. Jeho kariéru negatívne ovplyvnili zranenia a v roku 1989 ho Islanders vykúpili zo zmluvy.
Príchod do Európy.
Na novom angažmáne sa dohodol so škótskym klubom Dundee Tigers začiatkom augusta 1989. V tíme mal zastávať pozíciu hrajúceho trénera. Ešte pred príchodom do Škótska sa rozhodol urobiť si výlet po Európe a navštíviť zopár bývalých spoluhráčov, v tej dobe hrajúcich v Nemecku. Najskôr sa zastavil v Norimbergu u rodinného priateľa Georga Pesuta, ktorý akurát odchádzal so svojím hokejovým klubom na sústredenie, a tak dovolil MacPhersonovi, aby si požičal jeho auto. MacPherson mal namierené do Rakúska, kde sa ubytoval v lyžiarskom stredisku neďaleko Innsbrucku, pretože sa chcel naučiť snowboardovať.
Zmiznutie.
MacPherson sa mal hlásiť u svojho nového zamestnávateľa v polovici augusta 1989, ale na stretnutie nikdy nedorazil. Kontakt celkom náhle prerušil aj s vlastnými rodičmi, čo znepokojilo MacPhersonovú matku. Ohľadom synových pochôdzok kontaktovala Georgea Pesuta, ale toho po návrate z klubového sústredenia čakala prázdna garáž, v ktorej zostala po MacPhersonovi iba taška plná hokejových chráničov. Rodičia neváhali a nahlásili zmiznutie svojho syna, avšak rakúska polícia nejavila o prípad záujem. Vyšetrovatelia odbíjali naliehania rodičov so slovami, že ich syn je dospelý muž, ktorý má právo vypariť sa a nedať o sebe vedieť. Rodičia vysvetlenie neprijali a poukazovali, že z MacPhersonovho bankového účtu, ku ktorému mali prístup, neodišli žiadne peniaze, čo nasvedčovalo zlej predtuche, že zmiznutie bolo skôr náhle a nečakané, než plánované. Rodičia zostali frustrovaní z prístupu polície, a napokon sami odcestovali do Európy, aby svojpomocne pokračovali v pátraní. Rozhodli sa informovať verejnosť o prípade a rakúska televízia ORF odvysielala reportáž o Duncanovi.
Trvalo vyše mesiaca, odkedy rodina nahlásila nezvestného syna, kým sa našlo Pesutovo auto, ktoré si MacPherson vypožičal. Stálo ešte stále zaparkované neďaleko lyžiarskeho strediska pri Innsbrucku. Nedlho nato skontaktoval rodinu miestny muž tvrdiac, že Duncana učil stáť na snouborde. Dôveryhodnosť svedectva potvrdil, keď dokázal opísať MacPhersonovo zimné oblečenie, ktoré dostal od matky darom na Vianoce. Muž si ďalej vybavoval, že sa s Duncanom rozprával 9. augusta, a že mu hokejista vravel, že sa chystá na túru k ľadovcu Stubai. Odvtedy bol MacPherson nezvestný a žiadne ďalšie stopy sa nenašli.
Zmiznutie ďalšieho Kanaďana.
Niekoľko týždňov po MacPhersonovom zmiznutí sa z lesa pri neďalekom rakúskom meste Villach vynoril dezorientovaný muž. Tvrdil, že stratil pamäť a zabudol, ako sa volá. Komunikoval plynulou a čistou angličtinou, akoby to bol jeho rodný jazyk. Vzali ho do nemocnice, kde za ním dorazila polícia, ktorá mala za to, že ide o nezvestného hokejistu. Neznámy muž bol vysoký zhruba ako MacPherson a vekovo na tom mohol byť tiež podobne. Okrem toho mal kolená poznačené výraznými jazvami, podobné tým, ktoré zostali MacPhersonovi po častých operáciách. Chlap zároveň priznal, počas rozhovoru s príslušníkmi polície, že pochádzal zo Saskatchewanu (rovnako ako MacPherson), a dokonca sa rozpamätal, že istý čas žil v štáte New York, čo sa taktiež zhodovalo s MacPhersonovým životopisom, keďže ho draftoval hokejový tím z tejto oblasti. Na základe mnohých podobností s MacPhersonom vzali policajti neznámeho muža na hokejový štadión, aby im predviedol, či sa dokáže korčuľovať. Očití svedkovia sa zhodli, že chlap sa na ľade kĺzal s toľkou ľahkosťou a elegantnosťou, že musí ísť o profesionála. 
Policajní vyšetrovatelia nadobudli presvedčenie, že sa musí jednať o nezvestného hokejistu a o posune v prípade informovali kanadské veľvyslanectvo v Rakúsku, ktoré informáciu posunulo MacPhersonovým rodičom, medzitým odcestovaným späť v Kanade. Avšak samotný chlap vehementne odmietal, že by bol Duncan MacPherson. V reakcii na označenia, že je nezvestný hokejista, začal tvrdiť, že sa mu odrazu rozsvietilo v hlave, a že sa vlastne volá Mark Schöffman. Polícia však vyvodila záver, že muž si toto meno s najväčšou pravdepodobnosťou vymyslel, pretože priezvisko sa zhodovalo so zdravotnou sestrou, ktorej muž od svojej hospitalizácie neprestajne dvoril, a krstným menom Mark sa volal vyšetrovateľ, ktorému muž od začiatku chválil meno tvrdiac, že sa mu páči jeho výslovnosť.
Napokon ale aj MacPhersonovi rodičia odmietli, že by záhadný muž mohol byť ich synom. Od kanadskej ambasády dostali fotografiu hospitalizovaného muža a otec s matkou sa jednohlasne zhodli, že určite nepatrí Duncanovi. Chlap na fotografií bol pochudnutý a mal blonďavé vlasy, kdežto ich syn bol robustný a šticu mal čiernu ako uhlie. Pre istotu ale rodičia požiadali rodinného priateľa Emmanuela Viveirosa, niekdajšieho spoluhráča MacPhersona v AHL, ktorý dlhodobo žil vo Viedni, aby sa vypravil do Villachu. Avšak aj Viveiros vyvrátil, že by záhadný muž mohol byť MacPherson. Pravá totožnosť Marka Schöffmana sa nikdy neobjasnila.
Údajný kontakt s CIA.
Zmiznutie Duncana MacPhersona sa nikdy nepodarilo vysvetliť. V roku 2002 Lyndu MacPhersonovú, matku nezvestného hokejistu, kontaktovali producenti investigatívneho televízneho programu. Zaujímali sa, či jej syn prišiel do styku s Ronom Dixonom, bývalým sponzorom škótskeho hokejového klubu Dundee Stars, do ktorého mal Duncan prestúpiť. O Dixonovi sa predpokladalo, že bol napojený na podsvetie a cez hokejové mužstvo pral špinavé peniaze, navyše, toho roku zahynul za podozrivých okolností v Mexiku. Žena síce odvetila zamietavo, ale telefonát s novinármi v nej prebudil spomienky na rozhovor so synom, ktorý viedli koncom osemdesiatych rokov. Duncan sa jej vtedy priznal, že mu viackrát klopali na dvere bytu agenti CIA, aby sa ho pokúsili naverbovať, ale všetky ponuky odmietol, pretože sa ešte necítil na odchod z hokejového sveta. Keď synovi povedala, že kariéra v CIA znie vzrušujúco, Duncan trochu tajnostkársky opáčil: „"Mama, ty to nechápeš. Keby som sa stal agentom, musel by som zmiznúť. Nemohol by som nikomu povedať, kam idem. Ani tebe, ani ocovi. Proste by ste ma už nikdy v živote nevideli"“. 
Rozpomenutý rozhovor v nej vyvolal nové otázky. Prijal MacPherson prácu v CIA aj keď tvrdil, že nemá záujem? Prestúpil do Dundee Tigers na príkaz CIA, aby bol bližšie pochybnému štedrému sponzorovi klubu? Stojí práve Dixon za jeho zmiznutím? Alebo naopak nafingoval svoje zmiznutie sám a celý čas bol Markom Schöffmanom, akurát všetkých pomýlil?
Objavenie ostatkov.
V roku 2003 sa roztopila časť ľadovca Stubai v rakúskych Alpách a jeden zo zamestnancov lyžiarskeho rezortu objavil ľudské ostatky. K obhliadke tela pozvali aj rodičov MacPhersona, ktorí identifikovali Duncana a totožnosť potvrdil aj následný test DNA. Príčinu smrti sa však nikdy nepodarilo objasniť.

</doc>
<doc id="652461" url="https://sk.wikipedia.org/wiki?curid=652461" title="Zlatý stafylokok">
Zlatý stafylokok



</doc>
<doc id="652462" url="https://sk.wikipedia.org/wiki?curid=652462" title="Zlatý stafylokokus">
Zlatý stafylokokus



</doc>
<doc id="652463" url="https://sk.wikipedia.org/wiki?curid=652463" title="Stafylokok zlatý">
Stafylokok zlatý



</doc>
<doc id="652464" url="https://sk.wikipedia.org/wiki?curid=652464" title="Stafylokokus">
Stafylokokus



</doc>
<doc id="652465" url="https://sk.wikipedia.org/wiki?curid=652465" title="Streptokokus">
Streptokokus



</doc>
<doc id="652467" url="https://sk.wikipedia.org/wiki?curid=652467" title="Hmotnostná cytometria">
Hmotnostná cytometria

Hmotnostná cytometria (mass cytometry, inak aj CyTOF – Cytometry by Time-Of-Flight) je technikou hmotnostnej spektrometrie slúžiacej k charakterizácii jednotlivých buniek vo forme multiparametrických dát. K získavaniu informácii o jednotlivých bunkách slúži princíp time-of-flight (čas letu) hmotnostnej spektrometrie s indukčne viazanou plazmou (ICP-MS – inductively coupled plasma mass spectrometer). V posledných rokoch našla mnoho uplatnení najmä ako náhrada prietokovej cytometrie pri multiparametrickej single-cell analýze (analýza jednotlivých buniek) pri veľkom počte sledovaných vlastností.
Princíp metódy.
Meraná vzorka je označená protilátkami proti hľadanej štruktúre značenými čistými stabilnými izotopmi ťažkých kovov prechodných prvkov (asi 100 atómov/protilátku) Po injekcii buniek do prístroja sú bunky unášané prúdom argónu do plazmy, kde sú častice vaporizované, atomizované a ionizované. Ľahšie ióny (&lt;100 Da) sú unášané argónom mimo detekčnú oblasť, ióny ťažkých kovov sú zamerané do plošného zväzku v akcelerátore. Z akcelerátoru sú impulzom vyslané k detektoru. Ľahšie ióny letia rýchlejšie a dopadajú na detektor skôr ako ťažšie ióny, čo je princípom rozlíšenia a detekcie.
Spracovanie dát.
Súčasťou hmotnostného cytometra je softvér konvertujúci namerané dáta do štandardného cytometrického formátu (FCS). Následne môžu byť dáta spracované klasickými softvérmi pre prietokovú cytometriu, rovnako i novo tvorenými samostatnými softvérmi pre hmotnostnú cytometriu s novými funkciami a nesupervizovanou analýzou.
Použitie.
V súčasnosti nachádza hmotnostná cytometria najväčšie uplatnenie v imunológii a onkológii, aj vďaka možnosti tzv. barcodingu buniek (označenie buniek „čiarovým kódom“). Ďalšou výhodou umožňujúcou uplatnenie v onkológii je aj možná analýza tkaniva (napríklad tkanivého rezu). Uskutočniteľné sú aj epigenetické analýzy a meranie proteínov i nukleových kyselín (proteómu i transkriptómu) v rámci jednej bunky. Ďalším možným využitím hmotnostnej cytometrie je štúdium obnovy funkcie kostnej drene po jej transplantácii. V neposlednom rade sa hmotnostná cytometria používa aj na vývoj nových liečiv.
Porovnanie s prietokovou cytometriou.
Výhody.
Medzi jednoznačnú výhodu hmotnostnej cytometrie oproti prietokovej cytometrii patrí možnosť merania vyššieho počtu parametrov, nakoľko odpadá problém spektrálneho prekryvu fluoroforov a s tým aj následná nepotrebnosť kompenzácie. V súčasnosti je možné merať približne 40 – 50 parametrov, v budúcnosti je možné rozšírenie až na asi 100 parametrov. Ďalšou výhodou hmotnostnej cytometrie je aj možnosť absolútnej kvantifikácie daného parametru.
Nevýhody.
Jednou z nevýhod hmotnostnej cytometrie je nemožnosť sortingu (keďže bunky sú počas analýzy zničené). Oproti prietokovej cytometrii je stále najväčšou nevýhodou rádovo nižšia rýchlosť hmotnostnej cytometrie, a s tým súvisiaca aj maximálna veľkosť vzorky. Taktiež má hmotnostná cytometria v súčasnosti o niečo nižšiu senzitivitu a vyššiu stratu buniek pred meraním. Problémom môže byť aj neúplná čistota izotopov, ktorá sa väčšinou pohybuje do 1% prímesí. Nevýhodou môže byť aj v súčasnosti stále vysoká cena prístroja a s tým súvisiaca nižšia dostupnosť.

</doc>
<doc id="652475" url="https://sk.wikipedia.org/wiki?curid=652475" title="Hadım Süleyman Paša">
Hadım Süleyman Paša

Hadım Süleyman Paša (osm. tur. خادم سلیمان پاشا, mod. tur. "Hadım Süleyman Paşa"; * cca. 1467 – † september 1547, Malkara, Osmanská ríša) bol osmanský štátnik a vojenský veliteľ. V rokoch 15251535 a 15371538 pôsobil ako miestokráľ Osmanského Egypta a v rokoch 1541 až 1544 bol veľkovezírom Osmanskej ríše. Bol maďarským eunuchom, jeho epiteton "hadım" mal v turečtine význam „eunuch“.
Osmanský sultán Süleyman I. nariadil Süleymanovi Pašovi ako egyptskému guvernérovi, aby v roku 1538 v Indii uskutočnil námornú výpravu v Indickom oceáne, kde v roku 1538 viedol dobytie Adenu a obliehanie Diu (v Portugalskej Indii).

</doc>
<doc id="652478" url="https://sk.wikipedia.org/wiki?curid=652478" title="Lütfi Paša">
Lütfi Paša

Lütfi Paša (osm. tur. لطفى پاشا, "Luṭfī Paşa", mod. tur. "Lütfi Paşa," úplnejšie "Damat Çelebi Lütfi Paşa"; cca. 1488 – † 27. marec 1564, Didymoteicho, Osmanská ríša) bol osmanský štátnik, generál, a veľkovezír Osmanskej ríše pod vládou Süleymana I. v rokoch 1539 až 1541.
Život.
Lütfi bol Albánec z Vlory. V útlom veku sa dostal do paláca sultána Bayezida, kde dostal dôkladnú výchovu o islamských vedách.
Jeho prvé vymenovanie do služby mimo paláca bolo guvernér Kastamonu a následne sa stal guvernérom Karamanu. Lütfi Paša zanechal veľa informácii o svojom živote vo svojej knihe "Asafname". Avšak nezapísal žiadne detaily a dáta o etape života, kedy ešte neslúžil v paláci. Zúčastnil sa obliehania Viedne (1529). Vo svojich knihách sa zamýšľal na tím, či sultáni, ktorí neboli čistými Arabmi, by mali niesť titul kalifov.
V rokoch 15341535 sa stal tretím veľkovezírom za vlády Süleymana I. V tejto dobe už o ňom bolo známe, že slúžil vo vojnách Selima I. vo východnej Anatólii proti Safíjovcom a potom proti Mamlukom v Sýrii a Egypte. So Süleymanom bojoval v bitke pri Belehrade v roku 1521 a pri Rodose v roku 1522.
V roku 1539, po smrti Ayas Mehmeda Pašu, sa stal veľkovezírom Osmanskej ríše (po troch rokoch od smrti Ibrahima Pašu). V roku 1541 zmlátil svoju ženu (sultánovu sestru Şah-Huban Sultán) po jej sťažnosti na jeho príliš kruté tresty pre prostitútky. Sultánka sa s ním potom so súhlasom brata rozviedla, sultán ho zosadil z pozície a ako nového veľkovezíra menoval Hadıma Süleymana Pašu.
Diela.
Napísal dvadsaťjeden diel hlavne o náboženských témach; 13 z nich napísal arabsky a 8 turecky. Dve z jeho diel, prvý s názvom "Asafname", boli o rôznych pohľadoch na štátnikov a dielo "Tevâriḫ-i al-i 'Osman" popisovalo osmanskú históriu vrátane jeho vlastných skúseností za vlády sultánov Bayezida II., Selima I. a Süleymana I.
V populárnej kultúre.
V televíznom seriáli "Sultán" stvárnil Lütfi Pašu turecký herec Mehmet Özgür.

</doc>
<doc id="652480" url="https://sk.wikipedia.org/wiki?curid=652480" title="Jozef Matúš">
Jozef Matúš

Doc. Ing. Jozef Matúš, CSc. (* 2. marec 1940, Trnava – † 29. november 2017, Trnava) bol slovenský vysokoškolský pedagóg, dekan Fakulty masmediálnej komunikácie Univerzity sv. Cyrila a Metoda v rokoch 2004 až 2010 a od roku 2017 rektor Univerzity sv. Cyrila a Metoda.
Životopis.
Vysokoškolské vzdelanie ukončil na Ekonomickej univerzite v Bratislave a habilitoval v roku 2007 na Materiálovotechnologická fakulta Slovenskej technickej univerzity v Trnave.
Na Univerzite sv. Cyrila a Metoda v Trnave pôsobil od jej vzniku v roku 1997 najskôr ako externý, od roku 2000 ako interný pedagóg. Na Fakulte masmediálnej komunikácie Univerzity sv. Cyrila a Metoda bol vedúcim katedry marketingovej komunikácie, prodekanom pre výchovno-vzdelávaciu činnosť a od roku 2004 dekanom až do zvolenia za rektora univerzity. Na univerzite pôsobil aj ako školiteľ, riešiteľ vedecko-výskumných úloh, bol autorom mnohých štúdií a odborných článkov o marketingovej komunikácii.
Zomrel 29. novembra 2017 v podvečerných hodinách.

</doc>
<doc id="652488" url="https://sk.wikipedia.org/wiki?curid=652488" title="Selma Abrahamsson">
Selma Abrahamsson



</doc>
<doc id="652489" url="https://sk.wikipedia.org/wiki?curid=652489" title="Selma Sofia Abrahamsson">
Selma Sofia Abrahamsson



</doc>
<doc id="652490" url="https://sk.wikipedia.org/wiki?curid=652490" title="Selma Sofia Abrahamssonová">
Selma Sofia Abrahamssonová



</doc>
<doc id="652491" url="https://sk.wikipedia.org/wiki?curid=652491" title="Ballagás">
Ballagás

Ballagás je slovo maďarského pôvodu, ktoré by sa mohlo preložiť ako "odchod", respektíve "odchod zo školy". Presnejšie pomenovanie by však bolo "rozlúčka so školou".
Ballagás je slávnostné ukončenie školského roka, počas ktorého sa deviataci na základných školách, repsektíve maturanti na stredných školách rozlúčia so svojou školou a symbolicky aj so svojím doterajším životom.
Tento zvyk sa dodržiava najmä v Maďarsku, avšak táto slávnosť sa usporadúva aj na niektorých školách s vyučovacím jazykom maďarským mimo územia Maďarska.
Priebeh ballagásu.
V deň ballagásu žiaci pochodujú v celom areáli školy, čím sa symbolicky rozlúčia so svojím doterajším životom. Na ramene majú malú tašku, do ktorej im mladší žiaci pribalia pagáč, soľ, vodu, zoznam mien spolužiakov a triedneho učiteľa, nejaké drobné, poprípade aj fotku školy. Rodičia, deti a učitelia dávajú najstarším žiakom kvetiny, alebo iné darčeky. Počas slávnosti sa spieva hymna študentov - Gaudeamus igitur a hymna štátu. Riaditeľ školy sa vo svojom koncoročnom príhovore tiež rozlúči s maturantmi, či deviatakmi a popraje im v živote veľa šťastia. Po slávnosti sa môže usporiadať banket, v akej podobe ho poznáme na Slovensku, alebo sa "rozlúčka so školou" oslávi v kruhu rodiny.
Dejiny.
Po prvýkrát sa ballagás usporiadal okolo roku 1870 vo vtedajšom Uhorsku. Žiaci popri pochodovaní v škole spievali pesničku "Ballag már a vén diák" (). Táto slávnosť sa čoskoro rozšírila po celom Uhorsku. Po rozpade Rakúsko-Uhorska si túto tradíciu vo veľkom udržalo len Maďarsko. Od roku 1920 sa pri pochodovaní spievala pesnička "Elmegyek, elmegyek..." ().
Slovensko a ballagás.
Na Slovensku tento zvyk dodržiavajú napríklad "Základná škola a gymnázium s vyučovacím jazykom maďarským na Dunajskej ulici v Bratislave", alebo "Základná škola s materskou školou s vyučovacím jazykom maďarským na Vetvárskej ulici" v Bratislave. Na slovenských školách sa ballagás neusporadúva, nahradzuje ho skôr banket.

</doc>
<doc id="652492" url="https://sk.wikipedia.org/wiki?curid=652492" title="Sigrid Adamsová-Klingbergová">
Sigrid Adamsová-Klingbergová

Sigrid Adamsová-Klingbergová (; * 22. apríl 1876, Karlstad, Švédsko† 2. december 1956) bola švédska spisovateľka a prekladateľka. Bola dcérou filozofa Gustafa Klingberga. a manželkou advokáta Leonarda Harryho Adamsa.

</doc>
<doc id="652495" url="https://sk.wikipedia.org/wiki?curid=652495" title="Kevin Joseph Farrell">
Kevin Joseph Farrell

Kevin Joseph kardinál Farrell (* 2. september 1947, Dublin, Írsko) je americký rímskokatolícky duchovný írskeho pôvodu, ktorý je kardinálom a od roku 2016 pôsobí ako prefekt Dikastéria pre laikov, rodinu a život. V roku 2019 bol menovaný camerlengo Svätej rímskej cirkvi.
V rokoch 2002 až 2007 bol washingtonský pomocný biskup a od roku 2007 do roku 2017 pôsobil ako biskup diecézy Dallas v Texase.
Životopis.
Skorý život.
Kevin Farrell sa narodil 2. septembra 1947 v Dubline v Írsku a vyrastal v Írčine. Je druhým zo štyroch synov. Jeho starším bratom je Brian Farrell, ktorý bol v roku 2002 vymenovaný za tajomníka Pápežskej rady na podporu jednoty kresťanov v rímskej kúrii.
Získal bakalársky titul na Univerzite v Salamance v Španielsku. Potom vstúpil na Pápežskú Gregoriánsku univerzitu v Ríme, kde získal titul magistra filozofie a licenciát z teológie. Navštevoval aj Pápežskú univerzitu sv. Tomáša Akvinského, kde získal titul magistra teológie v dogmatickej teológii (1976) a licenciáta z posvätnej teológie v pastoračnej teológii (1977). Je tiež držiteľom titulu Master of Business Administration na University of Notre Dame. Notre Dame udelila mu aj čestný titul doktora práv v roku 2017.
Kňazstvo.
Za kňaza bol vysvätený pre Kristových legionárov kardinálom Eduardom Pironiom v Ríme v Bazilike Panny Márie Guadalupskej 24. decembra 1978. Po kňazskej vysviacke v roku 1978 pôsobil ako kaplán a univerzitný učiteľ niekoľko rokov v Mexiku a v rokoch 1984 až 2016 pôsobil v USA.
Začiatkom 80. rokov odišiel z legionárov, aby bol inkardinovaný do Washingtonskej arcidiecézy. Slúžil aj vo farnosti sv. Bartolomeja v Bethesde v štáte Maryland a vo farnosti sv. Tomáša apoštola vo Washingtone DC. V roku 1985 bol vymenovaný za riaditeľa arcidiecézneho španielskeho katolíckeho centra.
Stal sa úradujúcim riaditeľom Katolíckej charity v arcidiecéze v rokoch 1988 až 2001 pôsobil ako finančný sekretár. V roku 1995 ho Vatikán povýšil na Mons. V roku 2001 bol menovaný za generálneho vikára pre arcidiecézu a pastora farnosti Zvestovania vo Washingtone.
Pomocný biskup z Washingtonu.
28. decembra 2001 ho pápež Ján Pavol II. vymenoval za pomocného biskupa Washingtonu s titulárnym stolcom Rusuccuru. Bol vysvätený 11. februára 2002 v Bazilike Národnej svätyne Nepoškvrneného počatia vo Washingtone bývalým kardinálom Theodorom McCarrickom. Jeho spolusvätiteľmi boli kardinál James Hickey a biskup Leonard Olivier.
Biskup z Dallasu.
6. marca 2007 pápež Benedikt XVI. ho vymenoval za biskupa Dallasu, kde nahradil biskupa Charlesa Grahmanna. Úrad kanonicky prevzal 1. mája 2007.
V rámci Konferencie katolíckych biskupov Spojených štátov amerických bol konzultantom Výboru pre migráciu, ktorý dohliadal na oddelenie služieb pre migráciu a utečencov.
Bol predsedom výboru USCCB pre národné zbierky. Jeho brat Brian Farrell je sekretárom Pápežskej rady na podporu jednoty kresťanov. Kevin Farrell sa o svojom bratovi v roku 2015 vyjadril: „Som mladší, ale biskupom som sa stal prvý, o 12 mesiacov skôr. A stále máme malú súrodeneckú rivalitu“.
Kardinál.
Pápež František ho 17. augusta 2016 vymenoval za prefekta novozriadeného Dikastéria pre laikov, rodinu a život v Ríme.
Pápež František 9. októbra 2016 oznámil, že 19. novembra 2016 na konzistóriu ho povýši na kardinála. V ten deň bol ustanovený za kardinála-diakona a pridelený titulárny chrám San Giuliano Martire v Ríme. Dňa 23. decembra 2017 ho pápež František vymenoval za člena Pápežskej komisie pre mestský štát Vatikán. 14. februára 2019 ho pápež František vymenoval ho za camerlenga Svätej rímskej cirkvi.

</doc>
<doc id="652497" url="https://sk.wikipedia.org/wiki?curid=652497" title="Kevin Farrell">
Kevin Farrell

Kevin Farrell môže byť:

</doc>
<doc id="652499" url="https://sk.wikipedia.org/wiki?curid=652499" title="Synagóga v Liptovskom Mikuláši">
Synagóga v Liptovskom Mikuláši

Synagóga v Liptovskom Mikuláši je klasicistická budova neologickej synagógy z polovice 19. storočia nachádzajúca sa na ulici Hollého 14 v historickom centre mesta Liptovský Mikuláš v tradičnom regióne Liptov v Žilinskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Neologická synagóga v Liptovskom Mikuláši je budova synagógy postavená v klasicistickom slohu v rokoch 1842 - 1846. Budova je obdĺžnikového pôdorysu o rozmeroch 39 x 22 metrov. V roku 1846 bola synagóga aj otvorená.
Budova je postavaná s rovným trámovým stropom a mala pôvodne strohý interiér. V dnešnej podobe je budova z roku 1906, kedy na nej prebehla rekonštrukcia. V priebehu tejto rekonštrukcie sa nabudove objavili niektoré secesné prvky. Výzdoba interiéru je secesná a vznikla pri tejto rekonštrukcii. 
Synagóga bola trikrát poškodená požiarmi a to v rokoch 1878, 1883 a 1904.
Je súčasťou mestskej pamiatkovej zóny.
Na zoznam kultúrnych pamiatok bola budova synagógy zapísaná 23. marca 1963. V roku 1991 bola budova synagógy sprístupnená. Budovu spravuje Múzeum Janka Kráľa a v budove sa nachádza výstava venovaná dejinám židovskej komunity v Liptovskom Mikuláši.

</doc>
<doc id="652501" url="https://sk.wikipedia.org/wiki?curid=652501" title="ŠANCA">
ŠANCA

ŠANCA bola slovenská mimoparlamentná pravicová liberálna pro-európska politická strana. Bola založená 25. marca 2015, od roku 2023 bol predsedom strany prešovský primátor František Oľha. Zanikla 20. decembra 2024 zlúčením so stranou Demokrati.
História.
Vznik a vedenie.
Strana vznikla v marci 2015 z odídencov zo strany SDKÚ-DS. Prvou predsedníčkou strany sa na sneme 20. júna 2015 stala Eva Babitzová. Podpredsedami sa stali Jaroslava Lukačovičová, Viliam Novotný, Szilárd Both a Stanislav Horník. 
Volebné obdobie 20162020.
Voľby do Národnej rady SR v roku 2016.
ŠANCA v roku 2016 kandidovala do Národnej rady. Strana sa do parlamentu nedostala, keďže za ňu hlasovalo len 0,25 % zúčastnených voličov (6 522 hlasov).
Po kongrese strany, ktorý sa uskutočnil 25. júna 2016 v Hriňovej, sa stal novým predsedom strany Viliam Novotný. Za podpredsedov boli opätovne potvrdení Lukačovičová a Both.
Voľby do Európskeho parlamentu v roku 2019.
Strana v roku 2019 do eurovolieb nekandidovala, avšak podporovala popritom koalíciu PS-SPOLU, ktorá sa v týchto voľbách stala najúspešnejšou. 
Šanca pred voľbami do NR SR 2020.
Strana v novembri 2019, ohlásila pred parlamentnými voľbami spoluprácu so stranou MOST – HÍD, formou umiestnenia kandidátov ŠANCE na kandidátke MOST-HÍD. Obe strany spájala ich zahranično-politická orientácia, program v oblasti zdravotníctva alebo snaha o pomoc regiónom, rovnako odstránenie slovensko-maďarského napätia.
Volebné obdobie 20202024.
MOST-HÍD s kandidátmi strany ŠANCA získal v parlamentných voľbách vo februári 2020 len 2,05% hlasov a do NR SR sa nedostal.
Po páde vlády.
Po páde vlády v decembri sa Šanca začala zapájať do iniciatívy pravicových strán spájať sa aby v nadchádzajúcich predčasných voľbách neprepadli hlasy. Po niekoľkotýždňových rokovaniach sa strana dohodla s premiérom Hegerom, stranou Spolu a ostatnými malými stranami a zlúčili sa do nového politického subjektu Demokrati. Na prvej tlačovej konferencii tejto strany vystúpil aj predseda Šance a prešovský primátor František Oľha. 

</doc>
<doc id="652502" url="https://sk.wikipedia.org/wiki?curid=652502" title="Ďula">
Ďula

Ďula (, alebo skrátene "Gyula", ("Julivci"), ) je dedina na Ukrajine, v Zakarpatskej oblasti, vo Vynohradivskom rajóne, na území bývalej Podkarpatskej Rusi.
Pôvod názvu.
Podľa historikov bol názov dediny odvodený z maďarského osobného mena "Gyula" (čítaj: Ďula), ktoré bolo do ruštiny preložené ako Július. Na základe tohto zváženia bola obec v roku 1946 premenovaná na "Юливц"и (čítaj: Julivci). 
Po maďarsky sa Ďula nazýva "Szőlősgyula". Predpona "Szőlős" znamená v preklade "hrozno", ktorá súvisí s pestovaním hrozna a produkciou vína v Ďule od roku 1907.
Geografia.
Ďula leží vo Vihorlatsko-gutinskej oblasti Vnútorných Východných Karpát, konkrétne podcelku Munții Oaș.
Nachádza sa 20 km od Vynohradivu, vzdušnou čiarou asi 10 km.
Dejiny.
Obyvatelia obce sa považujú za potomkov Pečenehov, ktorí na území Zakarpatskej oblasti žili v 9. storočí. 
Prvá písomná zmienka o Ďule pochádza z roku 1396, keď bola súčasťou Uhorska. Obec sa už vtedy volala "Gyula", avšak podľa historikov sa o nej už skôr hovorilo ako o mieste s názvom "Giula". 
Dedinu v roku 1867 postihla epidémia kiahní, kvôli ktorej umrelo mnoho detí. 
Po rozpade Rakúsko-Uhorska sa stala Ďula súčasťou Česko-Slovenska. Počas druhej svetovej vojny sa na základe prvej viedenskej arbitráže stala Ďula súčasťou Maďarského kráľovstva. Po vojne patrila obec pod zriadenie Sovietskeho zväzu. V roku 1946 bola "Ďula" premenovaná na "Julivci". Po rozpade ZSSR sa napokon v roku 1991 stala súčasťou Ukrajiny, popričom ju Ukrajinci opäť pomenovali "Ďula". 
Obyvateľstvo.
Počet obyvateľov.
V roku 1989 obývalo Ďulu 1360 obyvateľov (666 mužov a 694 žien).
Podľa sčítania ľudu z roku 2001 mala obec 1 421 obyvateľov. 
Náboženstvo.
Podľa "KMKSZ" žijú v dedine s výnimkou 10 gréckokatolíckych rodín prevažne protestanti.

</doc>
<doc id="652506" url="https://sk.wikipedia.org/wiki?curid=652506" title="Prvý stoličný dom">
Prvý stoličný dom

Prvý stoličný dom, známy aj ako Illešházyovská kúria, Illesházyovský dom, Seligovský dom, stoličný dom, alebo starý župný dom je renesančná budova z 15. storočia nachádzajúca sa na námestí Osloboditeľov 31 v historickom centre mesta Liptovský Mikuláš v tradičnom regióne Liptov v Žilinskom kraji na Slovensku. Má priznaný štatút národnej kultúrnej pamiatky. Budova je sídlom Múzea Janka Kráľa Liptovský Mikuláš.
Dejiny a charakteristika.
Budova patrí k najvýraznejším stavbám na námestí Osloboditeľov v Liptovskom Mikuláši. Leží v západnej časti námestia. Budova bola postavená v renesančnom slohu v priebehu 15. storočia ako meštiansky dom. Dnešný, prevažne barokový vzhľad získala pri neskoršej rekonštrukcii po roku 1712, kedy bol dom odkúpený Liptovskou stolicou za účelom stoličných a súdnych zasadnutí a tomuto účelu slúžila budova až do roku 1793. V roku 1955 sa budova stala sídlom Múzea Janka Kráľa.
Stavba je dvojposchodová obdĺžnikového pôdorysu. Je súčasťou mestskej pamiatkovej zóny.
Na zoznam kultúrnych pamiatok bola budova zapísaná 23. marca 1963.

</doc>
<doc id="652507" url="https://sk.wikipedia.org/wiki?curid=652507" title="Mojang AB">
Mojang AB



</doc>
<doc id="652508" url="https://sk.wikipedia.org/wiki?curid=652508" title="Mojang">
Mojang



</doc>
<doc id="652509" url="https://sk.wikipedia.org/wiki?curid=652509" title="Groš (dedina)">
Groš (dedina)

Groš (alebo Grošanské, ) je dedina, miestna časť obce Aușeu v Bihárskej župe v Rumunsku. Je významným sídlom rumunských Slovákov.
Slovenská komunita.
Slováci prichádzajú do Grošu od roku 1960 po súčasnosť, najmä vnútornou kolonizáciou, ako dôsledok nedostatku pracovných miest v horských oblastiach Biharskej a Salašskej župy. V roku 2002 v dedine žilo 33 Slovákov.

</doc>
<doc id="652510" url="https://sk.wikipedia.org/wiki?curid=652510" title="Luncșoara">
Luncșoara

Luncșoara () je dedina, miestna časť obce Aușeu v Bihárskej župe v Rumunsku. Je sídlom rumunských Slovákov.
Slovenská komunita.
Slováci prichádzajú do Lunkšory od roku 1960 po súčasnosť, najmä vnútornou kolonizáciou, ako dôsledok nedostatku pracovných miest v horských oblastiach Biharskej a Salašskej župy. V roku 2002 žilo v Lunkšore 74 Slovákov.

</doc>
<doc id="652512" url="https://sk.wikipedia.org/wiki?curid=652512" title="Šarany">
Šarany

Šarany () sú dedina, súčasť obce Borod v Bihárskej župe v Rumunsku. Je to typická kopaničiarska obec a významné sídlo rumunských Slovákov.
Slovenská komunita.
Slováci prichádzajú do Šarian od roku 1871 vnútornou kolonizáciou hlavne z Gemelčičky, pričom Šarany boli do 30-tych rokov minulého storočia jednou z najväčších slovenských dedín v Rumunsku - mali až 1 800 obyvateľov, pričom aktuálne (2011) majú 628 obyvateľov, z toho bolo v roku 2002 – 468 Slovákov. V dedine sa nachádza základná osemročná škola a materská škola s vyučovacím jazykom slovenským.Taktiež sa v Šaranoch nachádza slovenská katolícka farnosť.

</doc>
<doc id="652513" url="https://sk.wikipedia.org/wiki?curid=652513" title="Șerani">
Șerani



</doc>
<doc id="652514" url="https://sk.wikipedia.org/wiki?curid=652514" title="Lunkšora">
Lunkšora



</doc>
<doc id="652515" url="https://sk.wikipedia.org/wiki?curid=652515" title="Prvý stoličný dom (Liptovský Mikuláš)">
Prvý stoličný dom (Liptovský Mikuláš)



</doc>
<doc id="652517" url="https://sk.wikipedia.org/wiki?curid=652517" title="Župný dom (Liptovský Mikuláš)">
Župný dom (Liptovský Mikuláš)

Župný dom je baroková budova bývalého sídla župy postavaná ku koncu 18. storočia v barokovom slohu nachádzajúca sa na námestí Osloboditeľov 1 v historickom centre mesta Liptovský Mikuláš v tradičnom regióne Liptov v Žilinskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Výstavba budovy sa začala v roku 1778 ale dokončená bola až v roku 1793. Výstavba prebiehala pod vedením banskobystrického staviteľa Petra Grossmanna. Budova bola poničená požiarmi v rokoch 1878 a 1883 a následne musela byť rekonštruovaná. Začiatkom 20. storočia v roku 1907 bola budova navýšená v rámci rekonštrukcie pod vedením kráľovského architekta Ing. Imricha Légmána o jedno poschodie a od tej doby si budova zachovala svoj vzhľad až do dnešných dní. Pri prestavbách budova získala čiastočne klasicistický charaketer.
Budova je trojposchodová, obdĺžnikového pôdorysu, tvorená štyrmi krídlami s uzavretým vnútorným nádvorím. Na vstupnom priečelí sa nachádza reliéf erbu Liptovskej stolice. Je súčasťou mestskej pamiatkovej zóny.
Na zoznam kultúrnych pamiatok bola budova zapísaná 23. marca 1963.
V minulosti bola budova sídlom župnej správy Liptovskej stolice, stoličného súdu aj väzenia. V období po druhej svetovej vojne bola budova sídlom okresného národného výboru a časť budovy bola využitá pre expozíciu Múzea slovenského krasu. V súčasnosti je sídlom Okresného úradu. Priestranstvo pred budovou bolo v minulosti a je až do dnešných dní využíváné pre spoločenské podujatia.

</doc>
<doc id="652519" url="https://sk.wikipedia.org/wiki?curid=652519" title="Zoznam sultánov Osmanskej ríše">
Zoznam sultánov Osmanskej ríše

Sultáni Osmanskej ríše (tur. "Osmanlı padişahları"), ktorí boli všetci členmi osmanskej dynastie, vládli transkontinentálnej ríši od jej založenia v roku 1299 až po jej zánik v roku 1922. Na jej vrchole, vládla Osmanská ríša územiu od Maďarska na severe po Jemen na juh, a od Alžírska na západe po Irak na východe. Sídlom ríše bol od roku 1280 najprv Söğüt, neskôr Bursa od roku 1323 alebo 1324, Edirne od roku 1363 po jej dobytí Muradom I., a potom Konštantínopol (dnes Istanbul) od roku 1453 po jeho dobytí Mehmedom II.
Prvé roky Osmanskej ríše boli predmetom rôznych rozprávaní kvôli ťažkostiam s rozlišovaním skutočnosti od legendy. Ríša vznikla na konci trinásteho storočia a jej prvým vládcom (a menovníkom ríše) bol Osman I. Podľa neskoršieho, často nespoľahlivého osmanského tradovania, bol Osman potomkom kmeňa Kayı z Oghuzských Turkov. Rovnomerná osmanská dynastia, ktorú založil, vydržala šesť storočí za vlády 36 sultánov. Osmanská ríša zanikla v dôsledku porážky ústredných veľmocí, s ktorými sa spojila počas prvej svetovej vojny. Rozdelenie ríše víťaznými spojencami a následná turecká vojna za nezávislosť viedli v roku 1922 k zrušeniu sultanátu a v roku 1922 k zrodu modernej tureckej republiky.
Štátna organizácia Osmanskej ríše.
Osmanská ríša bola počas väčšiny svojej existencie absolutistickou monarchiou. V druhej polovici 15. storočia sultán sedel na vrchole hierarchického systému a pôsobil v politických, vojenských, súdnych, sociálnych a náboženských kapacitách pod rôznymi názvami. Teoreticky bol zodpovedal iba za Boha a za Božský zákon (islamský شریعت "şeriat", v arabčine známy ako شريعة šaría), ktorého bol hlavným vykonávateľom. Jeho nebeský mandát sa prejavil v islamských tituloch, ako napríklad „tieň Boha na Zemi“ (ظل الله في العالم ẓ"ıll Allāh fī'l-ʿalem") a „kalif tváre zeme“ (خلیفه روی زمین "Ḫalife-i rū). -yi zemīn"). Všetky úrady boli plnené jeho autoritou a každý zákon bol vydaný vo forme dekrétu zvaného "firman" (فرمان). Bol najvyšším vojenským veliteľom a mal oficiálny titul vo všetkých krajinách. Osman (zomrel 1323/4), syn Ertuğrula, bol prvým vládcom osmanského štátu, ktorý za jeho vlády vytvoril malé kniežatstvo (bejlik) v regióne Bitýnia na hranici Byzantskej ríše.
Po dobytí Konštantínopolu v roku 1453 Mehmedom II. sa osmanskí sultáni začali považovať za nástupcov Rímskej ríše a rímskych cisárov a za kalifov islamu. Osmanskí panovníci, ktorí práve nastúpili na trón, získali Osmanov meč, čo bol dôležitý obrad, ktorý slúžil ako ekvivalent korunovácie európskych panovníkov. Sultán, ktorý nebol opásaný týmto mečom, nemohol zaradiť svoje deti do radu dedenia.
Teoreticky a v zásade boli sultánove právomoci v praxi obmedzené. Politické rozhodnutia museli brať do úvahy názory a postoje dôležitých členov dynastie, byrokratických a vojenských zariadení, ako aj náboženských vodcov. Začiatkom posledných desaťročí šestnásteho storočia sa úloha osmanských sultánov vo vláde ríše začala znižovať v období známom ako Transformácia Osmanskej ríše.
Konštitucionalizmus vznikol za vlády Abdülhamida II., ktorý sa tak stal posledným absolútnym vládcom ríše a jeho neochotným prvým ústavným panovníkom.

</doc>
<doc id="652528" url="https://sk.wikipedia.org/wiki?curid=652528" title="Enfermeras">
Enfermeras

Enfermeras je kolumbijská telenovela produkovaná a vysielaná stanicou RCN Televisión v roku 2019.

</doc>
<doc id="652529" url="https://sk.wikipedia.org/wiki?curid=652529" title="Kostol svätého Jána z Boha a kláštor Milosrdných bratov">
Kostol svätého Jána z Boha a kláštor Milosrdných bratov

Kostol svätého Jána z Boha a kláštor Milosrdných bratov je pôvodne renesančný rímskokatolícky kostol a kláštor zo 14. storočia nachádzajúci sa na Hviezdoslavovej ulici v centre mesta Spišské Podhradie v tradičnom regióne Spiš v Prešovskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Kláštor vznikol v priebehu 14. storočia a v rokoch 1396 - 1397 bol pri ňom zriadený mestský špitál, ktorý fungoval ako charitatívne zariadenie. Od roku 1399 bol kláštor so špitálom pod správou augustiniánov. Pod správu rehole Milosrdných bratov kláštor prešiel v druhej polovici 17. storočia v roku 1672. V období pod správou Milosrdných bratov bol mestský špitál sídliaci v kláštornom komplexe premenený na nemocnicu a neskôr v roku 1731 bol celý komplex rozšírený o v susedstve stojace meštianske domy. Pod správou Milosrdných bratov bol komplex až do roku 1950, kedy bol zoštátnený a bol v ňom zriadený ústav sociálnej starostlivosti pre duševne choré ženy.
Kláštorný komplex bol pôvodne vystavaný v renesančnom slohu, ale pri neskorších rekonštrukciách dostala budova čiastočne barokový charakter.
Celý kláštorný komplex je súčasťou mestskej pamiatkovej zóny a nachádza na Hviezdoslavovej ulici 1 - 2 a pozostáva zo šiestich samostatných kultúrnych pamiatok:
Samotný kláštor Milosrdných bratov - vyhlásený za kultúrnu pamiatku 15. októbra 1963 (Číslo ÚZPF: 768/1). Sídli na Hviezdoslavovej ulici 1. Kláštor bol postavený v priebehu 14. storočia v renesančnom slohu ako dvojposchodová štvorkrídlová uzatvorená budova. Budova prešla rekonštrukciami v roku 1658 a v rokoch 1727 - 1736.
Kláštorný kostol svätého Jána z Boha - vyhlásený za kultúrnu pamiatku 15. októbra 1963 (Číslo ÚZPF: 768/2). Sídli na Hviezdoslavovej ulici 1. Budova bola postavená v priebehu 14. storočia v renesančnom slohu ako jednoloďový kláštorný kostol. Budova prešla rekonštrukciami v roku 1658 a v rokoch 1727 - 1736. Kostol bol pôvodne postavený ako kaplnka, v dnešnej podobe je po prestavbe tejto kaplnky v roku 1736 reholou Milosrdných bratov.
Meštianský dom - vyhlásený za kultúrnu pamiatku 15. októbra 1963 (Číslo ÚZPF: 768/3). Sídli na Hviezdoslavovej ulici 1. Jedná sa o jeden z meštianskych domov, ktoré patria ku kláštornému komplexu. Postavený bol v empírovom slohu v priebehu 18. storočia. V 19. storočí prešla budova rekonštrukciou.
Meštianský dom - vyhlásený za kultúrnu pamiatku 15. októbra 1963 (Číslo ÚZPF: 768/4). Sídli na Hviezdoslavovej ulici 2. Jedná sa o jeden z meštianskych domov, ktoré patria ku kláštornému komplexu. Postavený bol v empírovom slohu v priebehu 18. storočia. V 19. storočí prešla budova rekonštrukciou.
Meštianský dom - vyhlásený za kultúrnu pamiatku 15. októbra 1963 (Číslo ÚZPF: 768/5). Sídli na Hviezdoslavovej ulici 2. Jedná sa o jeden z meštianskych domov, ktoré patria ku kláštornému komplexu. Postavený bol v empírovom slohu v priebehu 18. storočia. V 19. storočí prešla budova rekonštrukciou.
Opevnenie kláštorného komplexu - vyhlásené za kultúrnu pamiatku 15. októbra 1963 (Číslo ÚZPF: 768/6). Chráni budovy komplexu nachádzajúce sa na Hviezdoslavovej ulici 2. Bolo vystavané v priebehu 18. storočia a v 19. storočí prešlo rekonštrukciou.
Dnešné využitie.
Kostol je funkčný a konajú sa v ňom pravidelné nedeľné bohoslužby.
Zvyšok kláštorného komplexu vrátane nemocničných budov je sídlom Domova sociálnych služieb svätého Jána z Boha. Pod týmto názvom ústav funguje od roku 2002, kedy prešiel pod správu Prešovského samosprávneho kraja.

</doc>
<doc id="652532" url="https://sk.wikipedia.org/wiki?curid=652532" title="Louise Adelswärdová">
Louise Adelswärdová

Anna Louise Dorotée Adelswärdová (* 22. november 1878, Linköping, Švédsko† 2. apríl 1964, Åtvids) bola švédska spisovateľka a šľachtičná.
Bola dcérou maršala Ludviga Douglasa a manželkou politika Theodora Adelswärda.

</doc>
<doc id="652533" url="https://sk.wikipedia.org/wiki?curid=652533" title="Národný park Dunaj-Dráva">
Národný park Dunaj-Dráva

Národný park Dunaj-Dráva (Duna–Dráva Nemzeti Park) je jedným z národných parkov v Maďarsku. Bol vytvorený v roku 1996. Pôvodne bol plánovaný ako spoločný s bývalou Juhosláviou už v roku 1990. Pre zmeny, ktoré v tých rokoch nastali, sa to už nedalo uskutočniť. 
Národný park sa rozprestiera vo viacerých župách - v Baranskej, Tolnianskej, Šomodskej a Báčsko-malokumánskej župe. Takmer celé územie parku sa nachádza v pôvodnom záplavovom území riek Dunaj a Dráva.
Oblasť národného parku pri rieke Dunaj začína od ústia kanála Sió na severe a tiahne sa na juh až k štátnej hranici. V tejto oblasti rieka Dunaj mení sklon, rýchlosť toku je pomalšia. Mení sa charakter toku a začínajú sa vytvárať mohutné meandre. Protipovodňové hrádze sú tak ďaleko od seba, že tu vzniklo jedno z najväčších súvislých záplavových území v Európe - Gemenc, lokalita zaradená medzi Ramsarské mokrade. Ľudia v tejto oblasti zaujímavým spôsobom využívali až do konca 18. storočia povodňové vody Dunaja. Pomocou stupňov odvádzali vodu do veľkej vzdialenosti od toku a napĺňali tak rôzne depresie vhodné na chov rýb vodou, zavlažovali pasienky, kosné lúky i sady. Úlohou národného parku je chrániť zbytky tohto unikátneho a rozsiahleho prírodného aluviálneho systému. 
Oblasť národného parku pri rieke Dráva začína pri obci Őrtilos, je daná nielen samotnou riekou ale aj štátnou hranicou, pretože Dráva a hranica sa často prekrývajú ale aj prekrižujú. Táto rýchla alpská rieka tu stráca sklon a rýchlosť a tým začína usadzovať transportovaný materiál. Dráva je v úseku národného parku typická vytváraním nových ostrovov, ich opätovnou deštrukciou a presúvaním na nové miesto. Preto sú tu typické pionierske rastlinné spoločenstvá. V tejto oblasti žije 4500 živočíšnych druhov. O čistote vody svedčí aj zrejme najväčšia životoschopná populácia potočníka druhu "Platyphylax frauenfeldi" na svete. Žijú to chránené druhy rýb maďarska ako hlavátka podunajská, kolok veľký, lipeň tymiánový a jeseter hladký.

</doc>
<doc id="652534" url="https://sk.wikipedia.org/wiki?curid=652534" title="Parížska zmluva (1323)">
Parížska zmluva (1323)

Parížska zmluva z roku 1323 bola podpísaná 6. marca 1323.
Zmluva bola dohodou medzi Francúzom Ľudovítom I. z Flámska a Holanďanom Viliamom III. Oranžským.
Ľudovít I. sa vzdal nárokov na Zéland (provincia v Holandsku), zatiaľčo sa Viliam III. vzdal nárokov na Flámsko.

</doc>
<doc id="652538" url="https://sk.wikipedia.org/wiki?curid=652538" title="Kláštorská roklina">
Kláštorská roklina

Kláštorská roklina je jedna zo sprístupnených tiesňav nachádzajúcich sa na území Slovenského raja v tradičnom regióne Spiš v Košickom kraji na Slovensku.
Charakteristika.
Roklina je pomerne krátka a jej dĺžka je len približne 1,5 kilometra. Na tejto dĺžke dosahuje prevýšenie 224 metrov. Najnižšie položený bod tiesňavy pri jej ústí do Prielomu Hornádu sa nachádza v nadmorskej výške a najvyššie položený bod sa nachádza na Kláštorisku v nadmorskej výške 
Tiesňava je napriek svojej krátkej dĺžke veľmi členitá a bohatá na vodopády. Nachádza sa ich tu hneď niekoľko (radené podľa poradia od spodnej časti rokliny v Prielome Hornádu smerom hore):
Turistika.
Tiesňavou prechádza turistická značená trasa 5765 (Kláštorská roklina, ústie – Kláštorisko, chata), ktorá sa dá prejsť za zhruba 1,5 hodiny. Cesta roklinou je pomerne exponovaná a je zaistená rebríkmi, lávkami a stupačkami.
Chránené územie.
Celý areál tiesňavy sa nachádza v hraniciach Národného parku Slovenský raj v okrese Spišská Nová Ves v Košickom kraji.
Externé odkazy.
Kláštorská roklina – informácie, trasy, fotogaléria

</doc>
