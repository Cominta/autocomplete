<doc id="610608" url="https://sk.wikipedia.org/wiki?curid=610608" title="Dejiny Paraguaja">
Dejiny Paraguaja

Dejiny Paraguaja je možné rozdeliť na viacero častí.
Prvým je predkolumbovská éra (do 16. storočia), kedy si v Paraguaji získal dominantné postavenie indiánsky kmeň Guaraníov, ktorý svoje dôležité postavenie nestratil ani v ďalších etapách existencie krajiny. Ďalším obdobím je španielska koloniálna éra kedy sa Paraguaj stal spočiatku centrom španielskej expanzie v celom regióne Río de la Plata, no neskôr v dôsledku zlej geografickej polohy začalo územie Paraguaja skôr stagnovať a upadať. Začiatok 19. storočia bol ovplyvnený udalosťami z argentínskeho Buenos Aires, kde prebehla revolúcia, ktorá zvrhla španielsku vládu. V Paraguaji prebehla revolúcia o rok neskôr, v máji 1811, kedy paraguajskí patrioti zvrhli španielskeho guvernéra. V nasledujúcich mesiacoch bol vyhlásený nezávislý štát nie len na Španielsku, ale i na Spojených provinciách La Platy (súčasná Argentína). Nasledovalo dlhé obdobie diktatúry, kedy sa v Paraguaji postupne vystriedali traja diktátori, ktorí položili základy súčasného štátu a stali sa najvýznamnejšími osobnosťami dejín Paraguaja. Éra diktatúry skončila v katastrofálnej vojne trojspolku, kedy Paraguaj stratil prezidenta (ktorý padol v boji), väčšinu svojho obyvateľstva a podstatnú časť územia. Vojna Paraguaj úplne zdecimovala a z jej následkov sa nespamätal v podstate do súčasnosti. Nasledovala niekoľkoročná okupácia brazílskym vojskom. Po jeho odchode sa krajina dostala do množstva vnútorných konfliktov.
Stabilitu priniesli až vlády prezidentov zo strany Colorado, ktorí pred tým slúžili v paraguajskej armáde počas vojny trojspolku. Po skoro dvadsaťročnej vláde strany Colorado nasledoval krátky ozbrojený vnútorný konflikt po ktorom sa k moci dostala Liberálna strana. Jej dlhá vláda bola spočiatku poznačená častými prevratmi a anarchiou. Nasledovala stabilizácia, ktorá sa však znova zmenila potom, čo sa obnovili vnútorné konflikty vnútri Liberálnej strany. V roku 1932 sa Paraguaj dostal do novej vojny, tento raz s Bolíviou, s ktorou bojoval o územie Chaco. Paraguaj síce vojnu vyhral, no nasledujúce roky znamenali koniec dominancie Liberálnej strany a začiatok obdobia nestability, ktoré vyvrcholilo v občianskej vojne v roku 1947. Po nej získala po dlhej dobe znova najsilnejšie postavenie strana Colorado, no prevraty pokračovali aj v tomto období. Stabilitu priniesol rok 1954, kedy sa k moci dostal Alfredo Stroessner, jeden z najdlhšie vládnucich diktátorov histórie sveta. V roku 1989 bol generál Stroessner zosadený pri vojenskom prevrate, čo umožnilo návrat k demokracii. Demokraticky zvolení prezidenti však boli zväčša oligarchovia, ktorí zbohatli pochybným spôsobom počas diktatúry Alfreda Stroessnera na rôznych štátnych zákazkách. Prakticky všetci boli postupne obviňovaní z korupcie a klientelizmu. O zmenu sa pokúsili prezidenti Nicanor Duarte a Fernando Lugo, no neúspešne, keď narazili na odpor silnej oligarchie.
Predkolumbovská éra.
Výskum histórie pôvodných obyvateľov Paraguaja iba prebieha, nie je preto možné s určitosťou uviesť relevantné informácie o pôvodne tamojších domorodých obyvateľov. Ale známe sú kmene, ktoré toto územie obývali a sčasti aj stále obývajú. Predpokladá sa, že prví ľudia, ktorí osídlili územie Paraguaja, prišli pred asi 5 000 rokmi a osídlili územia pozdĺž veľkých riek ako Paraná a Paraguaj. Tu sa postupne vyprofiloval kmeň Guaraníov (pôvodné pomenovanie v ich jazyku bolo Avá, čo znamená ľudia), ktorý sa z Brazílie začal presúvať smerom na západ, resp. juhozápad. Tento kmeň prišiel na územie Paraguaja pravdepodobne z Brazílie v období roku 500 pred Kr. Už v tej dobe boli Guaraníovia pomerne vyspelí, keďže sa venovali poľnohospodárstvu, dokázali vyrábať rôzne nástroje a ozdoby a žili vo väčších spoločenstvách (aj niekoľko tisícových), často chránených drevenou palisádou. Tým pádom boli Guaraníovia oveľa vyspelejší, než iné kmene v oblasti, ktoré boli spravidla iba na úrovni lovcov a zberačov. Nešlo však o jednotný kmeň, resp. jednotné kmeňové spoločenstvo (ako bol napríklad kmeň Mapuče). Guaraníovia viedli vojny tak medzi sebou, ako aj s inými kmeňmi. Typický pre nich sa stal kanibalizmus, ktorý bol súčasťou vojny. Postupne sa Guaraníovia stali dominantných kmeňom v oblasti.
Vzhľadom na ich nejednotnosť, boli pomerne rozdielni a neskorší európski kolonisti im aj preto dali rôzne pomenovania, keďže sa domnievali, že ide o rôzne kmene. Vznikli tak kmene Toba, Cario, Paraná či Chandulovia. Práve samostatnosť jednotlivých kmeňov Guaraníov spôsobila, že Španieli nedokázali Paraguaj dobyť porazením jedného kráľa (náčelníka), ale museli poraziť alebo vyjednávať s každým kmeňom samostatne, čo výrazne predĺžilo obsadzovanie. Na západe, resp. severozápade Paraguaja tvorili hlavnú časť pôvodného obyvateľstva Guajkurovia. Niektoré z týchto kmeňov, ktoré žili na západe Paraguaja, dokonca bojovali aj proti Ríši Inkov, a to pomerne úspešne. Celkový odhad počtu pôvodných obyvateľov, ktorí žili na území Paraguaja, sa pohybuje medzi 350 až 400 000 ľudí (v čase príchodu Európanov).
Španielska koloniálna éra.
Príchod Španielov a prvé objavovanie Paraguaja.
V roku 1512 bol na miesto vrchného kráľovského lodivoda Španielska menovaný Juan Díaz de Solís. V roku 1514 španielsky (vtedy stále formálne aragónsky kráľ) kráľ Ferdinand II. vyslal Solísa preskúmať novoobjavený Tichý oceán. Solís sa plavil pozdĺž východného pobrežia Ameriky až narazil v roku 1515 na veľkú riečnu deltu, ktorú nazval Mar Dulce, teda Sladké more (dnešné Río de la Plata). Na počiatku roka 1516 sa dostal až k dolnému toku rieky Uruguaj. Tu však padol do zajatia členov domorodého kmeňa Charruov, ktorí ho a niekoľko jeho vojakov pred zrakmi zvyšných členov expedície (ktorí zostali na lodiach) zabili a následne zjedli.
Za prvého Európana, ktorý dosiahol územie súčasného Paraguaja, je považovaný Portugalčan Aleixo Garcia. Ten patril k časti expedície Juana Díaza de Solísa, ktorej loď pri návrate do Európy stroskotala. Jej posádka následne zostala na dlhé roky žiť s miestnymi indiánmi z kmeňa Guaraníov. Títo európskym objaviteľom začali rozprávať príbehy o bohatých územiach na západe, kde je veľa zlata a striebra. Garcia v roku 1524 zhromaždil zvyšky svojej časti bývalej Solísovej expedície a vydal sa smerom na západ. Keďže členovia výpravy žili dlhý čas medzi indiánmi, naučili sa ich jazyk, čo im výrazne uľahčilo ich cestu. Expedícii sa podarilo dosiahnuť hranicu Ríše Inkov, no nemala dostatočnú vojenskú silu, aby na územie ríše vnikla. Napriek tomu bol Garcia úspešný, lebo v priebehu cesty na západ získal množstvo zlata a striebra. Jeho indiánski sprievodcovia sa však drahých kovov chceli zmocniť sami a tak členov výpravy zabili.
Ďalším objaviteľom, ktorý sa vydal na územie súčasného Paraguaja, bol Talian Sebastiano Caboto, syn objaviteľa Giovanniho Cabota. Jeho výprava vyplávala zo Španielska v roku 1526. Posádku tvorili ľudia rôznych národností, no väčšinu mali Taliani. Cestou expedícia našla viacero členov pôvodnej Solísovej výpravy, ktorí iba posilnili snahu Cabota o preskúmanie oblasti Río de la Plata, kde sa malo podľa jeho predstáv nachádzať veľké bohatstvo. Sebastiano Caboto sa vybral po rieke Paraná. Rýchlo dosiahol sútok riek Carcarañá a Coronda. Tu nechal vystavať prvú pevnosť v oblasti Río de la Plata. Keďže však Cabotova expedícia bola voči indiánom veľmi krutá, prestali mu títo pomáhať. Napriek tomu sa expedícia vydala po rieke Paraguaj. Prieskumníci Cabotovi potvrdili správy, že ďalej po rieke je skutočne miesto plné zlata a striebra. Toto sa malo nachádzať na území indiánskeho kmeňa Chandulov, ktorý však bol voči expedícii veľmi nepriateľský a indiáni zabili viacero členov výpravy. Caboto sa tak vrátil o niečo späť. Pri jeho ústupe v roku 1528 sa dokonca Caboto stretol s novou španielskou expedíciou. Na jej čele bol Diego García de Moguer. Caboto a Moguer sa dohodli, že svoje výpravy spoja do jednej a spoločne pôjdu objavovať nové územie. Nová výprava dosiahla rieku Pilcomayo, no súčasne indiáni napadli a zničili španielsku pevnosť, ktorú pred tým založil Caboto, takže výprava sa rozhodla vrátiť o niečo späť. Po zničení pevnosti a zabití väčšiny jej posádky sa v roku 1529 rozhodol Moguer vrátiť späť do Európy. O niekoľko mesiacov neskôr oblasť opustil aj Caboto.
Založenie Asunciónu a prvé osídľovanie.
Aby Španielsko upevnilo svoju pozíciu v oblasti pred Portugalskom, rozhodlo sa územie Río de la Plata a povodia riek ako Paraná či Paraguay obsadiť. Objavovanie a obsadzovanie týchto území však trvalo niekoľko storočí a nebolo také rýchle ako inde. Kráľ Karol V. rozdelil územie Južnej Ameriky na vodorovné pásy, ktoré sa tiahli od západu k východu. Jeden z týchto pásov pridelil kráľ Pedrovi de Mendozovi. Vzniklo tak Guvernérstvo Río de la Plata a Paraguaj (pôvodne nazývané Guvernérstvo Nová Andalúzia), pričom práve Pedro de Mendoza sa stal jeho prvým guvernérom, ktorý následne v roku 1535 začal veľkú expedíciu (17 lodí a 1 600 ľudí), ktorej úlohou bolo osídlenie Río de la Plata a následne sa mala expedícia po riekach preplaviť až do Peru a následne Tichého oceánu. Vo februári 1536 dosiahla expedícia na miesto súčasného Buenos Aires. Tu sa členovia výpravy vylodili a nazvali toto miesto Nuestra Señora del Buen Ayre, teda Naša pani dobrého vetra. Územie okolo novej osady však bolo skôr nehostinné. Miestni indiáni boli spočiatku k Španielom priateľskí a pomáhali im poskytovaním potravy. Neskôr sa však vzájomné vzťahy (hlavne vinou Španielov) veľmi zhoršili. Na mieste bol nedostatok potravy, čo nútilo Španielov správať sa voči indiánom ešte viac nepriateľsky v snahe získať jedlo. To viedlo k prvému obliehaniu Buenos Aires v júni 1536. Ani indiáni však nemali na mieste dostatok potravy a tak obliehanie osady po nejakom čase ukončili. Aj bez toho však z pôvodnej expedície zostala iba tretina členov.
Po založení Buenos Aires v roku 1536 vyslal Mendoza výpravu, ktorá mala smerovať po riekach ďalej do vnútrozemia. Túto viedol Juan de Ayolas. Neskôr sa jeho zdravotný stav veľmi zhoršil. Rozhodol sa preto vrátiť späť do Španielska, no cestou na lodi 23. júna 1537 zomrel. Cieľom výpravy z roku 1536, ktorú vyslal ešte Mendoza, bolo nájsť bájny zdroj striebra Sierra de la Plata. S veľkými problémami sa expedícii podarilo dosiahnuť sútok rieky Paraná a Paraguay. O niečo ďalej postavila výprava pevnosť Candelaria. Tu zostala časť expedície, zvyšok pokračoval ďalej. Táto sa dostala do časti Chaco a následne až na územie súčasnej Bolívie. Tu expedícia našla skutočne veľa striebra, no súčasne proti sebe vyvolala odpor prakticky všetkých miestnych indiánov, čo prinútilo expedíciu k návratu. Do pevnosti Candelaria sa členovia výpravy vrátili po zhruba 13. mesiacoch. Pevnosť však bola opustená, lebo sa pred tým stala terčom útoku indiánov.
V januári 1537 bola vyslaná z Buenos Aires nová expedícia, ktorá mala nájsť prvú Ayolasovu expedíciu, ktorá sa stále nevracala. Novú výpravu viedli Juan de Salazar y Espinosa a Gonzalo de Mendoza. Druhá výprava dorazila do pevnosti Candelaria, kde našla časť členov prvej výpravy. Salazar y Espinosa a Mendoza pokračovali ďalej. Keď dosiahli sútok riek Paraguay a Pilcomayo, vydal Salazar y Espinosa rozkaz, aby sa na danom mieste založila pevnosť s prístavom. Španieli vystavali opevnenú pevnosť, ktorú chránila drevená palisáda. 15. septembra 1537 boli práce hotové a pevnosť bola pomenovaná Nuestra Señora Santa María de la Asunción, teda Naša pani Svätá Mária nanebovzatá. Tento dátum je v súčasnosti považovaný za deň založenia mesta Asunción. Salazar y Espinosa vymenoval za veliteľa novej pevnosti svojho zástupcu Gonzala de Mendozu. Jeden z cieľov výpravy, teda nájsť Ayolasa, sa nepodaril (Španieli neskôr od indiánov zistili, že Ayolas padol v boji s indiánmi). Novej osade sa však veľmi nedarilo a čoskoro začali jej obyvatelia trpieť hladom. Gonzalo de Mendoza sa preto rozhodol vrátiť do Španielska, čo vyvolalo spory medzi dôstojníkmi, ktorí zostali na mieste o to, kto bude veliť pevnosti. Guvernérom Asunciónu sa tak po dlhých sporoch stal Domingo Martínez de Irala. Tento mal veľmi ťažkú pozíciu. Jednak musel zabezpečiť mier s indiánmi a súčasne objaviť Sierra de la Plata. Keďže mier s indiánmi sa nedarilo zabezpečiť, rozhodol Martínez de Irala, že osadníci z Buenos Aires sa presunú do Asunciónu. V roku 1541 skutočne z Buenos Aires odišli všetci obyvatelia. V marci 1542 dorazil do oblasti Álvar Núñez Cabeza de Vaca, ktorého španielsky kráľ vymenoval za nového guvernéra. Nový guvernér prebral pomerne zabehnuté mesto Asunción, ktoré sa stalo centrom španielskej kolonizácie celej oblasti. Aby Núñez Cabeza de Vaca posilnil postavenie Španielov, pokračoval v pozitívnej politike voči okolitým indiánom, podporoval vzájomný obchod a súčasne sa snažil využívať nepriateľské vzťahy medzi jednotlivými indiánskymi kmeňmi vo svoj prospech. Španielsky kráľ nechal v roku 1542 zriadiť Miestokráľovstvo Peru. To bolo nadriadené guvernérstvu, no hlavné mesto miestokráľovstva bolo vo vzdialenej Lime, čo oslabovalo vplyv miestokráľa v oblasti Río de la Plata. V roku 1543 nechal guvernér popraviť náčelníka miestnych Guaraníov, čo vyvolalo konflikt s indiánmi. Španieli vyhrali, pričom ich veliteľom bol bývalý guvernér Domingo Martínez de Irala, ktorý si tým posilnil svoje postavenie. Guvernér sa následne pokúsil o ďalšiu výpravu, ktorá mala nájsť Sierra de la Plata. Táto však skončila katastrofou, čo malo za následok zosadenie guvernéra. Tohto nahradil 26. apríla 1544 znova Domingo Martínez de Irala. Keďže však Martínez de Irala nastúpil na post guvernéra po prevrate, nechcel vyvolať ďalší a tak toleroval veľmi zlé správanie Španielov, ktorí vo veľkom napádali indiánov a brali im ich ženy. Hlavne Guaraníovia začali byť voči Španielom otvorene nepriateľskí a tak sa Martínez de Irala obrátil na indiánskych nepriateľov Guaraníov s ponukou spojenectva. Guaraníovia začali s povstaním v septembri 1545. Toto trvalo niekoľko mesiacov a Španieli pri ňom zabili tisíce indiánov, ktorí boli nútení následne požiadať o mier. Keďže Španieli povstanie potlačili bez väčších problémov, pokračovali v rovnakom správaní voči indiánom, ktoré povstanie vyvolalo. Vznikol tak stav, kedy jeden španielsky muž mal aj niekoľko desiatok indiánskych žien (otrokýň), čo položilo základ veľkého podielu mesticov (miešancov bielych Európanov a indiánov) v rámci obyvateľstva Paraguaja. V roku 1547 sa Španieli rozhodli usporiadať novú výpravu, ktorej cieľom malo byť nájdenie Sierra de la Plata. Keď však výprava dorazila blízko mesta Potosí (súčasná Bolívia), ktoré malo byť hľadanou Sierra de la Plata, tak zistili, že tamojší indiáni už boli poddanými španielskeho miestokráľa z Peru. Keďže výprava dopadla fiaskom, zosadili v roku 1548 dôstojníci guvernéra a na jeho miesto dosadili Gonzala de Mendozu. Ten však vo funkcii vydržal iba rok a guvernérom sa znova stal Domingo Martínez de Irala. Keďže vidina získania strieborných baní v Sierra de la Plata skončila neúspechom, museli sa Španieli z Asunciónu zamerať na nové ciele, teda kolonizáciu okolitého územia a zotročenie indiánov. Získať pôdu, ktorá však bola osídlená indiánmi, nebolo možné, keďže to zakazovali aj platné zákony. Španieli tak začali využívať systém nazvaný "encomienda". Ten prideľoval kolonistom pôdu osídlenú indiánmi do správy aj s indiánmi, ktorí boli nútení po niekoľko generácii pracovať na Španielov a platiť im poplatky. V rámci Paraguaja však nebolo možné tento systém zaviesť v jeho tradičnej forme, keďže miestni Španieli boli spravidla už rodinne spriaznení s mnohými indiánmi. V Paraguaji tak bola encomienda transformovaná na tzv. "encomienda mitaya". Táto síce nebola v súlade s oficiálnymi zákonmi, no vláda ju musela tolerovať.
Stabilizácia kolónie a postupný úpadok.
Aj v ďalších rokoch sa indiáni pokúšali o vzbury, no tieto Španieli vždy potlačili. Problém vyvolával predovšetkým systém encomienda, ktorý indiánov zneužíval. Obyvatelia Asunciónu sa následne zamerali na zakladanie nových osád v oblasti, aby mohli získať nové pozemky pre systém encomienda. Nové osady tu zakladali aj Španieli z Peru, ktorí mali oficiálne poverenie miestokráľa. Snahou obyvateľov Asunciónu bolo predovšetkým vytvoriť prostredníctvom nových osád lepšie spojenie s Peru. V roku 1564 dokonca odišla z Asunciónu polovica obyvateľov, ktorí sa presunuli smerom k Peru do novej osady Santa Cruz de la Sierra (súčasná Bolívia), kde očakávali bohatstvo, keďže mesto bolo blízko strieborných baní v Potosí. Časť z nich sa však neskôr vrátila späť. V roku 1573 poveril guvernér Asunciónu Juana de Garaya, aby začal zakladať nové osady v smere k moru. V novembri 1573 tak Garay založil mesto Santa Fe (súčasná Argentína). V roku 1578 sa novým dočasným guvernérom stal Juan de Garay. Na tomto poste však vydržal do roku 1583. Už v roku 1579 dostal Garay úlohu, aby znova obnovil mesto Buenos Aires. Oficiálne sa s prípravami začalo v roku 1580. K novým osadníkom sa pridali prakticky iba mestici. Na miesto dorazili kolonisti na konci mája 1580. Nové mesto sa Garay rozhodol založiť o niečo severnejšie, než bola pôvodná osada. K oficiálnemu druhému založeniu Buenos Aires došlo 11. júna 1850. Mesto dostalo pomenovanie "Santísima Trinidad" a prístav s "Puerto de Santa María de los Buenos Aires". Garay však podporoval aj zakladanie ďalších osád. Spoločenská situácia sa však začala postupne zhoršovať, keďže aj mestici chceli vlastniť svoje encomiendy. Po Garayovej smrti v roku 1583 sa opäť začali spory medzi kolonistami o post guvernéra. Význam Buenos Aires však začal pomaly rásť, na začiatku 17. storočia dostalo mesto dokonca povolenie obchodovať s brazílskymi mestami. Z Buenos Aires tak odchádzal tovar zo španielskych kolónii, hlavne striebro z Potosí a naopak do mesta prichádzal rôzny tovar z Brazílie. Kým sa však tovar dostal z Buenos Aires do Asunciónu, bol niekoľkokrát predražený kvôli nákladom na jeho dopravu. Proti prístavu v Buenos Aires však protestovali Španieli z Peru, keďže podľa platných zákonov, mal všetok obchod v rámci španielskej Južnej Ameriky prechádzať cez prístavy v Peru. Prístav v Buenos Aires bol nakoniec skutočne formálne uzavretý, no bolo umožnené prijímať aspoň menšie lode z Brazílie. Postupne však zákaz pre Buenos Aires znamenal veľký rozvoj čierneho trhu a pašovania.
Celkovo však celá oblasť Río de la Plata nebola pre Španielsko veľmi zaujímavá, keďže v nej nebolo objavené zlato ani striebro. Krajina sa tak začala vyvíjať odlišne, ako zvyšné časti španielskej Ameriky, väčšinu začali tvoriť mestici a kreoli (potomkovia Španielov narodení už v Amerike). Hlavne mestici však rozprávali predovšetkým jazykom svojich indiánskych matiek, teda guaraníjčinou. Najvýznamnejšou postavou konca 16. a začiatku 17. storočia v Paraguaji sa stal Hernando Arias de Saavedra, ktorý bol však známy ako Hernandarias. Tento sa narodil priamo v Asuncióne a bol tak kreol, dokonca prvý, ktorý sa stal guvernérom. Tento úrad vykonával niekoľkokrát, prvý raz od roku 1592. Venoval sa vojnám s indiánmi, zakladal nové mestá a podporoval rozvoj provincie. Súčasne však presadil nové zákony a nariadenia, ktoré upravovali život a zachádzanie s indiánmi. Presadil tiež preskúmanie územia súčasného Uruguaja. V tomto období boli zriaďované aj prvé redukcie. Išlo o misijné centrá zriaďované príslušníkmi jezuitského rádu na území Južnej Ameriky, v ktorých žili a pracovali pokresťančení indiáni. Sústreďovali sa pri povodiach riek Paraná, Paraguaj a Uruguaj. Jezuiti postupne vytvorili viac ako 30 redukcii, kde žilo po sto rokoch fungovania viac ako 100 000 indiánov. Fakticky sa redukcie premenili na typické koloniálne osady. Redukcie boli už čoskoro ohrozované otrokárskymi bandami z Brazílie, ktoré sa nazývali bandeirantes. Tieto skupiny zničili množstvo redukcii a odvliekli viac ako 50 000 indiánov do otroctva. Jezuiti tak začali presúvať svoje redukcie viac na juh a západ, aby indiánov uchránili. Jezuitom sa tiež podarilo u španielskeho kráľa získať povolenie na vyzbrojenie indiánov žijúcich v redukciách strelnými zbraňami, vďaka čomu sa postupne vedeli voči otrokárom z Brazílie úspešne brániť. Hernandarias bol niekoľkokrát vystriedaný novými guvernérmi, ktorí prišli priamo zo Španielska, no noví guvernéri mali vždy problémy a tak Hernandariasa kráľ opakovanie vracal na post guvernéra. Naposledy sa Hernandarias stal guvernérom v roku 1615. Kráľ jeho menovanie podmienil zmenami, ktorými chcel vyriešiť problémy provincie. Hernandarias navrhol rozdelenie provincie, keďže túto podľa viacerých názorov nebolo možné riadiť z jedného miesta a jedným človekom. V roku 1617 tak vznikli dve nové guvernérstva a to Río de la Plata s hlavným mestom Buenos Aires a Paraguaj (pôvodne nazvané Guvernérstvo Guayrá) s hlavným mestom Asunción. Nové guvernérstvo zahŕňalo spolu iba štyri mestá. Spojenie s morom bolo iba vďaka veľkých riekam. Paraguaj bol kvôli tomu vo veľkej nevýhode, keďže námorný obchod prevzalo Buenos Aires a pozemný obchod (hlavne s baňami v Potosí) sa realizoval cez mesto Córdoba. V roku 1662 bolo mesto Santa Fe určené za tzv. určený prístav, teda miesto, kde bol registrovaný všetok tovar z Paraguaja. Tieto zmeny znamenali pre Paraguaj veľké negatívum, keďže sa zmenil z centra veľkej provincie na okrajovú a chudobnú časť španielskych kolónii.
Guvernérstvo Paraguaj, prvé protišpanielske povstanie a vyhnanie Jezuitov.
Nové Guvernérstvo Paraguaj sa hneď od začiatku ocitlo vo veľmi zložitej situácii. Nové pomery v obchode znamenali ekonomické problémy, miestni obchodníci, výrobcovia a poľnohospodári boli pod tlakom zo strany jezuitských redukcii, ktoré produkovali rovnaké produkty, ako zvyšok poľnohospodárov. Tieto však boli oslobodené od daní a boli vyrábané indiánmi ako lacnou pracovnou silou. Tým pádom Jezuitom nedokázali ostatní vôbec konkurovať. Do oblasti však prenikali stále aj bandy otrokárov z Brazílie, ktoré páchali veľké škody a postupne posúvali územie portugalskej Brazílie viac na západ na úkor Paraguaja a iných španielskych území. Súčasne museli kolonisti na rôznych miestach tiež stále čeliť povstaniam indiánov. Noví guvernéri sa do Asunciónu dostávali iba s problémami, často s viacročným zdržaním. Nebolo neobvyklé, ak sa nový guvernér skutočne ujal úradu až po piatich rokoch od svojho vymenovania. Aj to bol dôsledok vzdialenosti Paraguaja nie len od Španielska, no predovšetkým od mora. Meškania často spôsobovali aj konkurenti v Buenos Aires, ktorí neváhali nových guvernérov Paraguaja po ich príchode zo Španielska z rôznych príčin zdržiavať, či dokonca aj zadržiavať. Guvernér Luis de Céspedes García Xería dokonca kolaboroval s Portugalcami a zúčastňoval sa na ich lúpežných nájazdoch do Paraguaja. V marci 1649 sa guvernérom stal biskup Bernardino de Cárdenas z rádu Františkánov. Ten chcel obmedziť vplyv Jezuitov, nechal ich preto vyhnať z Paraguaja a vyzval obyvateľstvo, aby vyplienilo ich majetky. Proti Cárdenasovi musel vyslať miestokráľ Peru vojsko, aby ho zbavil úradu. V októbri 1649 tak mal Paraguaj znova nového guvernéra. Jednou z hlavných úloh guvernérov bolo dobytie územia zvaného Chaco. Snahy Španielov však boli po zvyšok 17. storočia neúspešné.
Nové 18. storočie sa začalo veľkým napätím v rámci paraguajskej spoločnosti. Proti sebe stáli obchodníci a tzv. encomenderos, teda ľudia, ktorí fakticky ovládali určité indiánskej spoločenstvá na feudálnej úrovni. Spory vyvrcholili v roku 1721, keď začalo dlhé tzv. povstanie komunérov. Veľký podiel na vypuknutí tohto povstania mal bývalý guvernér Diego de los Reyes Balmaceda, ktorého vláda bola veľmi slabá a často sa nechal ovládať záujmovými skupinami. Na čelo vzbúrencov sa postavil guvernér Paraguaja José de Antequera y Castro, ktorý nechal uväzniť bývalého guvernéra Reyesa Balmacedu. Antequera y Castro sa však v roku 1725 sám vzdal španielskym úradom, keďže mu hrozil vojenský stret s vojskom miestokráľa. Okamžite bol uväznený, v roku 1731 odsúdený na smrť a popravený. Po uväznení Antequera y Castra sa situácia upokojila, čomu pomohlo aj vojsko z Buenos Aires, ktoré obsadilo Asunción. V roku 1730 však bol vymenovaný nový guvernér Paraguaja, čo vyvolalo nové nepokoje. V tomto období sa však už povstanie zmenilo na boj španielskych obyvateľov Paraguaja voči Jezuitom a ich priaznivcom. Vojsko z Buenos Aires už v Paraguaji nebolo a tak sa vlády ujala tzv. revolučná komúna. Miestni vojaci, ktorí fakticky komúnu ovládali následne zavraždili guvernéra. Komúna prišla s revolučnou požiadavkou a to požiadavkou na volenú funkciu guvernéra, ktorú by mohol vykonávať iba rodák z Paraguaja po tom, čo by bol zvolený. V roku 1735 prikázal miestokráľ Peru, aby z Buenos Aires znova vyšlo vojsko a nastolilo v Paraguaji poriadok. Vojsko bolo posilnené o ozbrojených indiánov z jezuitských redukcii. Spojené vojsko Buenos Aires a jezuitských redukcii malo takú prevahu, že k bitke ani nedošlo a Asunción bol znova bez problémov obsadený. Následne došlo v Paraguaji k návratu do stavu pred povstaním, časť povstalcov bola popravená, časť uväznená a časť vyhnaná. Tým skončilo povstanie komunérov. V roku 1749 sa guvernérom stal Jaime Sanjust. Jeho vláda znamenala stabilizáciu kolónie a situácie v nej.
Aby Španielsko získalo prístav Colonia del Sacramento, ktorý Portugalci postavili oproti Buenos Aires, ponúkli Portugalsku výmenou rozsiahle územia medzi riekami Uruguay a Ibicuí, kde sa však nachádzalo viacero jezuitských redukcii s tisícami indiánov. V roku 1750 tak obe krajiny uzatvorili Madridskú dohodu, ktorá túto výmenu potvrdila. Zmluva počítala s odsunom celých redukcii z nového portugalského územia, s čím však nesúhlasilo množstvo indiánov. Následkom bola tzv. Vojna siedmych redukcii, nazývaná tiež Guaraníjska vojna. Išlo o ozbrojené povstanie Guaraníov z redukcii, ktorí sa nechceli podvoliť novým pomerom vyplývajúcim z Madridskej zmluvy. Indiánov podporovali aj Jezuiti, na ich čele však stál náčelník Sepé Tiaraju. Indiáni boli spočiatku úspešní, no Španieli s Portugalcami ich v roku 1756 porazili, čím povstanie skončilo. V roku 1761 však španielsky kráľ Karol III. vyhlásil Madridskú zmluvu za neplatnú a vyzval Jezuitov, aby sa do oblasti vrátili. Ešte pred tým však začali Portugalci s veľkou antikampaňou voči Jezuitom, ktorá sa postupne rozšírila po celej Európe. Z Portugalska tak boli Jezuiti vyhnaní už v roku 1759. Tento krok nasledovali v roku 1767 aj Španieli, ktorí taktiež nechali Jezuitov vykázať tak zo Španielska, ako aj všetkých jeho kolónii. Vyhnanie Jezuitov podporovali aj obchodníci, pre ktorých boli jezuitské redukcie veľkou konkurenciou. Odchod Jezuitov znamenal postupný úpadok všetkých misijných osád. Z tých tak odišla aj väčšina indiánov. Jezuitské redukcie vydržali v Paraguaji 150 rokov a stali sa príkladom toho, že dobré zaobchádzanie s indiánmi, môže byť prospešné pre celú krajinu. Misiám sa vďaka umiernenosti Jezuitov darilo oveľa viac, než zvyšku španielskych kolónii. Utekali sem indiáni z rôznych oblastí, pretože v misiách našli miesto, kde neboli vykorisťovaní, naopak dostalo sa im nie len práce, ale aj vzdelania, ubytovania, či bezpečnosti. Je zaujímavé, že v jezuitských redukciách neexistovala chudoba, hlad, či žobráci, čo boli typické znaky ostatných častí španielskych kolónii. Po odchode Jezuitov prevzali ich majetky iné katolícke rády a španielsky kráľ.
Vojna za nezávislosť.
Dôvody konfliktu.
Noví španielski králi z rodu Bourbonovcov nastúpili na trón na začiatku 18. storočia. Postupne pristúpili k viacerým zmenám, ktoré sa dotkli aj amerických kolónii. V roku 1776 rozhodli o reorganizácii územného členenia svojich amerických kolónii. Vzniklo tak Miestokráľovstvo Río de la Plata s hlavným mestom Buenos Aires. Založenie miestokráľovstva bolo motivované obchodnými (Buenos Aires bolo hlavné miesto nelegálneho obchodu) a bezpečnostnými faktormi (iné európske mocnosti sa snažili preniknúť do oblasti). Španielsko chcelo chrániť svoje územia pred záujmami Britského impéria a Portugalska. Pod nové miestokráľovstvo bolo zaradené aj Guvernérstvo Paraguaj. Po zmene územného členenia nasledovala ďalšia reforma. V roku 1782 boli vytvorené tzv. intendancie, ktoré nahradili guvernérstva. Na ich čele stál nový úradník nazvaný guvernér intendant. Tým pádom došlo k zániku Guvernérstva Paraguaj a vzniku Intendancie Paraguaj. Napriek zmenám mal Paraguaj stále rovnaké problémy. Na západe ho ohrozovali indiáni z územia Chaco a z východu pravidelne útočili otrokárske bandy z Brazílie. Už v roku 1780 vypuklo na území Horného Peru (súčasná Bolívia) tzv. povstanie Túpaca Amaru II. Na jeho čele stál jeden z indiánskych náčelníkov Túpac Amaru II., pričom sa mu darilo klásť odpor dva roky, kým nebol zabitý. Španieli tak začali stavať množstvo nových pevností, aby chránili hranice Paraguaja. Súčasne dochádzalo k zakladaniu nových indiánskych redukcii, ktoré nadväzovali na tradície bývalých jezuitských redukcii a ich cieľom bolo spojenie Asunciónu s Horným Peru (Bolívia). Postupne sa vystriedali traja guvernéri intendanti, ktorí vládli pomerné dlhšiu dobu.
V roku 1806 sa guvernérom intendantom stal Bernardo de Velasco. Za jeho vlády došlo k rozšíreniu územia paraguajskej intendancie o niekoľko misionárskych osád. V roku 1806 sa súčasne začali do oblasti presúvať britské námorné sily, čo vyvolalo obavy z možného útoku. Následne sa predchádzajúce obavy z britskej invázie do La Platy ukázali ako opodstatnené. Britom sa podarilo obsadiť Buenos Aires a miestokráľ dokonca ušiel z Buenos Aires. Mestu však neprišli na pomoc Španieli, ale miestni si museli poradiť vlastnými silami. To ukázalo neschopnosť Španielov ochrániť vlastné územie. Hlavnú úlohu na oslobodení mesta získali miestni kreoli, ktorým tak stúpla nie len prestíž, ale i sila a politický vplyv. Na ich čele stál Santiago de Liniers, Francúz v španielskych službách, ktorý získal pomerne veľký vplyv. V roku 1807 Briti útok zopakovali, tento raz obsadili Montevideo. Z tadiaľ sa pokúsili znova dobyť Buenos Aires, no tu boli porazení vojskom, ktoré viedol práve Liniers. Na obranu Buenos Aires vyslal paraguajský guvernér intendant Velasco aj paraguajské vojsko, ktoré prispelo k úspešnej obrane hlavného mesta. Po porážke opustili Briti úplne oblasť Río de la Plata vrátane Montevidea. V roku 1808 zasadlo v Buenos Aires cabildo (mestská rada), ktoré zosadilo bývalého miestokráľa, ktorý ušiel pred Angličanmi z mesta, súčasne Liniersa cabildo vyhlásilo za dočasného miestokráľa. Linersa tak španielsky kráľ z vďaky vymenoval za nového miestokráľa Río de la Plata. Nového miestokráľa však neuznali v Montevideu, kde si vytvorili vlastnú chuntu. Liniersova pozícia vzhľadom na jeho francúzsky pôvod bola problematická.
Na situáciu v amerických kolóniách však mali rozhodujúci vplyv udalosti v Španielsku. V roku 1808 donútil francúzsky vládca Napoleon Bonaparte španielskeho kráľa Karla IV. abdikovať a jeho dediča Ferdinanda nechal uväzniť. Na španielsky trón Napoleon dosadil svojho brata Jozefa. Tým sa Španielsko dostalo do vojny, čo spustilo obdobie bezvládia, ktoré vyplnili vlády chúnt, resp. regentskej vlády, čo zapríčinilo debaty o tom, kto má v prípade neprítomnosti kráľa právo vládnuť a ktorému územiu. Dovtedajší miestokráľ Santiago de Liniers musel odstúpiť a na nového sa muselo určitý čas čakať. Následne zo Španielska prišiel Baltasar Hidalgo de Cisneros, ktorý sa ujal funkcie miestokráľa La Platy. Tohto však nevymenoval kráľ, ale odbojová chunta zo Sevilly, ktorá neuznávala autoritu kráľa Jozefa, ale naopak prisahala vernosť zosadenému kráľovi. V tej dobe mala veľmi silné postavenie v Buenos Aires miestna milícia, keďže celá oblasť bola od času britských invázii veľmi militarizovaná. Z dôvodu nedostatku peňazí, keďže Španielsko sa nachádzalo v kríze, sa nový miestokráľ rozhodol znížiť rozpočet na milíciu. To sa nepáčilo miestnym kreolom, ktorí tvorili väčšinu miestnej milície, keďže toto rozhodnutie považovali za pokus oslabiť a následne odstrániť patriotov (ako sa podľa severoamerického vzoru nazývali). V priebehu mája 1810 bola chunta v Seville donútená pred Francúzmi odísť do Cádizu. Patrioti si vynútili zvolanie schôdze cabilda, kde chceli prerokovať postup po tejto udalosti. Cisneros súhlasil a na 22. mája 1810 cabildo skutočne zvolal. Tu si obyvatelia Buenos Aires odhlasovali ustanovenie vlastnej chunty. Na jej čelo bol zvolený miestokráľ Cisneros. Toto sa však nepozdávalo radikálnemu krídlu patriotov a tak bola o pár dní vytvorená nová chunta, kde už miestokráľ nebol. Následne kreoli miestokráľa zatkli. Nová chunta je v súčasností známa ako prvá chunta a na jej čelo bol zvolený člen milície a obchodník Cornelio Saavedra. Napriek silnému zastúpeniu patriotov prisahala chunta vernosť kráľovi Ferdinandovi, ale ak sa vráti na trón. Na druhej strane už neuznávala autoritu tzv. regentskej vlády, ktorá vznikla v Cádize po odchode chunty zo Sevilly. Udalosti, ktoré začali 22. mája 1810 sú nazývané Májová revolúcia. Nová laplatská chunta mala ambíciu vládnuť celému územiu miestokráľovstva. K udalostiam z Buenos Aires sa však zvyšné provincie miestorkáľovstva nepridávali, čo bolo okrem iného aj výsledkom silnej regionálnej nevraživosti a roztrieštenosti miestokráľovstva. Montevideo dokonca prisahalo vernosť regentskej vláde v Cádize a odmietlo zmeny z Buenos Aires. Nová chunta neuspela ani v Asuncióne, kam vyslala ako svojho vyslanca vojenského dôstojníka Josého de Espínola y Peñu, ktorého pred tým z jeho funkcie v Paraguaji odvolal paraguajský guvernér intendant Bernardo de Velasco. Na výzvu, aby sa aj Paraguaj pridal k novej chunte, odpovedal Velasco negatívne, keď odmietol poslať paraguajských vyslancov. Svoje rozhodnutie si nechal potvrdiť aj na zasadnutí paraguajských zástupcov, ktoré de iure rozhodlo o nepripojení k chunte v Buenos Aires a prisahalo vernosť regentskej vláde v Cádize.
Vyhlásenie nezávislosti Paraguaja.
S postojom paraguajského guvernéra intendanta Bernarda de Velasca chunta v Buenos Aires nesúhlasila. Začala preto žiadať, aby Paraguaj urýchlene svojich zástupcov do Buenos Aires vyslal, inak zakročí. Buenos Aires preto pristúpilo na blokádu Paraguaja. Na tieto udalosti reagoval Velasco zriadením vlastnej paraguajskej chunty. Nasledovalo vyhlásenie mobilizácie obyvateľstva a vyzbrojenie paraguajských lodí. V septembri 1810 vymenovala chunta v Buenos Aires jedného z vodcov boja za nezávislosť Manuela Belgrana za veliteľa vojska, ktoré malo silou prinútiť Montevideo a Paraguaj k pripojeniu k revolúcii v Buenos Aires. Belgrano mal v prípade potreby dokonca povolenie na popravu čelných predstaviteľov (aj cirkevných) Paraguaja a všetkých jeho vojakov. V decembri 1810 vstúpilo vojsko Buenos Aires na územie Paraguaja. Prvá bitka sa odohrala už 19. decembra 1810 pri Campichuele, kde bolo vojsko Buenos Aires úspešné. Druhá bitka sa odohrala 19. januára 1811 pri meste Paraguarí, ktoré sa nachádza južne od Asuncióna. Aj tu skoro vyhralo vojsko Manuela Belgrana a prinútilo Bernarda de Velasca dokonca utiecť z bitky. Ale prakticky už po bitke, kedy vojsko Buenos Aires ničilo tábor Paraguajcov, zaútočili posledné zvyšky paraguajského vojska a Belgrana drvivo porazili. Vojsko Manuela Belgrana sa muselo stiahnuť na juh. 2. marca 1811 sa odohrala bitka na rieke Paraná medzi loďami rojalistov z Montevidea a patriotov z Buenos Aires, kde jednoznačne vyhrali rojalisti. O pár dní neskôr, 9. marca 1811, nasledovala bitka pri rieke Tacuarí, kde patriotov zas porazili Paraguajci. Po tejto bitke Manuel Belgrano uznal svoju porážku a vyhlásil, že Paraguaj opustí. Následne mu Paraguajci dovolili opustiť miesto a vrátiť sa do Buenos Aires. Paraguaj sa síce ubránil útoku Buenos Aires, no pozícia guvernéra intendanta Bernarda de Velasca sa po jeho úteku z bojiska výrazne zhoršila. Velasco sa obával rovnakých udalostí, ktoré sa stali v Buenos Aires, keďže aj víťazné paraguajské vojsko tvorili predovšetkým kreoli, ktorí sympatizovali s myšlienkami na nezávislosť. Z tohto dôvodu Velasco nevpustil vojsko do Asunciónu, nevyplatil mu sľúbený žold a dokonca ho nechal rozpustiť. Velascovi tak postupne zostali iba poslední spojenci, ktorými boli Španieli. Tí tvorili väčšinu v miestnom cabilde a dokonca proti vôli Velasca prijali ponuku Portugalcov na vytvorenie spoločného vojska určeného proti Buenos Aires.
Rozhodnutie cabilda o vytvorení spoločného vojska s Portugalskom bolo prijaté veľmi negatívne, nakoľko Portugalci boli v Paraguaji dlhý čas veľmi neobľúbení. Dôstojníci už v tej dobe chystali vojenský prevrat, ktorý sa mal pôvodne uskutočniť 25. mája 1811. Keďže však cabildo v Asuncióne prijalo rozhodnutie o portugalskej vojenskej pomoci, rozhodli sa vojaci prevrat urýchliť tak, aby sa uskutočnil ešte pred odchodom vyslanca, ktorý by Portugalcom oznámil rozhodnutie cabilda. Plán prevratu bol vytvorený v dome Juany Maríe de Lara v centre Asunciónu. V noci zo 14. na 15. mája 1811 spustili vojaci prevrat, obsadili hlavné námestie a sídlo guvernéra. Velasco pod tlakom udalostí pristúpil na požiadavky revolucionárov a vytvoril spoločnú chuntu s Josém Gasparom Rodríguezom de Franciom a Juanom Valerianom de Zeballosom. Tento triumvirát mal vládnuť až do zasadnutia kongresu, ktorý mal zvoliť novú vládu. Kongres zasadol už 17. júna 1811. Jeho prvým rozhodnutím bolo zosadenie a uväznenie Bernarda de Velasca a súčasne uväznenie všetkých členov cabilda v Asuncióne. Bola vytvorená nová chunta, ktorá mala päť členov. Na jej čelo bol zvolený Fulgencio Yegros. Členovia kongresu následne vyhlásili nezávislosť Paraguaja na Španielsku, no nepripojili sa k Buenos Aires. Veľmi skoro sa stal najdôležitejším členom novej chunty José Gaspar Rodríguez de Francia (tento bol aj členom bývalej chunty). Rodríguez de Francia bol jasným zástancom nezávislého Paraguaja a svoje názory začal tvrdo presadzovať. Z tohto dôvodu si postupne vytvoril veľa nepriateľov a chuntu dokonca kvôli tomu aj viackrát opustil. Nová vláda pristúpila na modernizáciu školstva, súčasne sa zamerala na posilnenie armády. V septembri 1811 Buenos Aires poslalo do Paraguaja svojich vyslancov. Títo vyjednali zmluvu, kde sa Spojené provincie La Platy a Paraguaj dohodli na uznaní nezávislosti a vzájomnej vojenskej pomoci. K tomuto kroku obe strany pristúpili predovšetkým pre obavy z rojalistov z Montevidea, ktorí mali podporu portugalského vojska z Brazílie. Reálne však k vojenskej spolupráci nedochádzalo, keďže Paraguaj nevyslal svoje vojsko ani do Banda Oriental (súčasný Uruguaj) a následne ani do Horného Peru, kde Spojené provincie La Platy bojovali proti rojalistom. Rodríguez de Francia nebol v tej dobe členom chunty, no zasahoval do činnosti vlády, to znamenalo zhoršenie politických vzťahov v Paraguaji. Do toho negatívne zasiahol nový spor so Spojenými provinciami, ktorým odmietol Paraguaj vojensky pomôcť. Na to reagovali Spojené provincie ekonomickými opatreniami zameranými proti Paraguaju, čo znamenalo porušenie vzájomnej dohody. Na konci roka 1812 sa tak Rodríguez de Francia ako odporca Buenos Aires vrátil k moci. Rodríguez de Francia si presadil zvolanie nového kongresu, kde sa malo rozhodnúť o novej vláde.
Éra diktatúry (1814 – 1870).
Vláda Josého Gaspara Rodrígueza de Franciu.
Kongres, ktorý mal rozhodnúť o novej vláde Paraguaja sa začal na konci septembra 1813. Tohto sa zúčastnil aj zástupca Buenos Aires, ktorý poukazoval na výhody spojenia so Spojenými provinciami La Platy, no súčasne hrozil protiopatreniami (vrátane vojny) Buenos Aires v prípade, ak sa Paraguaj nepripojí. Nie len kvôli prejavu zástupcu Buenos Aires bola diskusia veľmi búrlivá a miestami sa už zdalo, že nedôjde k žiadnej dohode. Rodríguez de Francia však presvedčil kongres, aby rokoval ďalej, pričom práve on a Fulgencio Yegros boli určení, aby vypracovali nový vládny program. Tento bol o pár dní prijatý a José Gaspar Rodríguez de Francia a Fulgencio Yegros sa stali 12. októbra 1813 na základe neho novými konzulmi Paraguajskej republiky, ako znel nový oficiálny názov štátu. 12. októbra 1813 tak Paraguaj aj zákonnou normou vyhlásil svoju nezávislosť na Španielsku, čím fakticky predstihol aj Spojené provincie La Platy (súčasná Argentína), ktoré tak učinili o niekoľko rokov neskôr. V zmysle prijatého vládneho programu, ktorý slúžil aj ako ústava, mali konzuli rovnaké právomoci a každé štyri mesiace sa mali striedať v predsedaní vláde. V skutočnosti však vládol iba Rodríguez de Francia, Yegros sa zameral na vojsko. Buenos Aires reagovalo na oficiálne vytvorenie Paraguaja ekonomickými protiopatreniami voči novému štátu. Paraguaj však na tieto opatrenia nereagoval, dokonca nepodporil ani vzburu Josého Gervasia Artigasa voči Buenos Aires. Medzi prvými krokmi novej vlády bolo zameranie sa na Španielov žijúcich v Paraguaji. Títo sa najprv museli povinne registrovať, neskôr boli dokonca uväznení, celkovo boli ich práva výrazne obmedzované. V roku 1814 sa Rodríguez de Francia rozhodol, že systém striedania dvoch konzulov nechá zrušiť. Svoj návrh predniesol na novom kongrese, ktorý začal na začiatku októbra 1814. Rodríguez de Francia mal veľkú podporu medzi zástupcami vidieka a časti armády, vďaka tomu bola jeho snaha úspešná a 3. októbra 1814 sa Rodríguez de Francia stal tzv. najvyšším diktátorom republiky Paraguaj (Dictador Supremo de la República del Paraguay). Najväčších kritikov nových pomerov poslal nový diktátor buď ďaleko z Asunciónu, alebo ich nechal uväzniť. Jeho hlavnou snahou bolo posilnenie jeho vplyvu v armáde. Následne sa zameral na zaistenie nezávislosti nového štátu. Začal teda s modernizáciou a stavbou infraštruktúry. Za veľmi krátku dobu sa jeho vláde podarilo výrazne znížiť kriminalitu. Vďaka tomu sa Paraguaj stal miestom, kam smerovali aj ľudia z okolitých území, kde stále prebiehali vojenské konflikty. Vďaka tomu si získal Rodríguez de Francia veľkú podporu. V roku 1816 tak začal Rodríguez de Francia s veľkou kampaňou, pomocou ktorej chcel získať ešte väčšiu moc na neobmedzenú dobu. Nový kongres sa zišiel 30. mája 1816, keďže prvý deň nedokázal schváliť neobmedzenú diktatúru pre Rodrígueza de Franciu, nechal tento rozostaviť pred budovu, kde sa kongres zišiel armádu. Na druhý deň tak kongres prijal rozhodnutie, na základe ktorého sa stal José Gaspar Rodríguez de Francia doživotným diktátorom Paraguaja a súčasne sa kongres uzniesol na tom, že sa zíde až vtedy, ak to bude chcieť diktátor.
Po zvolení za doživotného diktátora sa Rodríguez de Francia zameral na cirkev, ktorú považoval za mocenskú konkurenciu. Postupnými opatreniami obmedzil jej vplyv a prinútil aj radových kňazov prisahať vernosť republike a súčasne im zakázal prijímať rozhodnutia zo zahraničia. Následne zhabal všetky kláštory, nechal zoštátniť majetok cirkvi a zaviedol civilné svadby, pričom iné svadby boli považované od tej doby za neprávoplatné. To však automaticky neznamenalo, že by potlačil cirkev ako celok, jej zvyšky naopak využil v prospech štátu. V roku 1820 boli odhalené snahy opozície o spáchanie atentátu na Rodrígueza de Franciu. Nasledovalo zatýkanie a po zistení, že časť opozície sa dokonca spojila s rôznymi zahraničnými skupinami na podpore vojny proti Paraguaju, pristúpil Rodríguez de Francia k nariadeniu popráv zradcov. Medzi popravenými bol aj bývalý konzul Fulgencio Yegros. Na druhej strane poskytol azyl uruguajskému revolucionárovi Josému Gervasiovi Artigasovi, ktorý mohol svoj život dožiť v Paraguaji. Postupne nechal Rodríguez de Francia zatvoriť všetky inštitúcie, ktoré mohli konkurovať jeho moci, alebo priniesť zahraničné myšlienky. Nechal tiež výrazne obmedziť obchod s cudzinou. Aby nahradil tovary zo zahraničia, začal štát podporovať domácu výrobu, čo posilnilo izoláciu krajiny. Dokonca zakázal do krajiny vstúpiť všetkým cudzincom. Napriek všetkému sa postupne začalo Paraguaju ekonomicky dariť, začal byť sebestačný a nemal žiadne dlhy. Miera chudoby sa výrazne znížila, no súčasne prestali existovať bohatí, pokračovalo taktiež znižovanie kriminality. Rodríguez de Francia pristúpil tiež k modernizácii Asunciónu. Vláda Rodrígueza de Franciu sa vyznačovala pokojom a stabilitou. Diktátor žil veľmi skromne, nechal si sám znížiť svoju mzdu, ktorú si neskôr prestal úplne vyplácať a žil iba z vlastných úspor. Napriek zhoršujúcemu sa zdravotnému stavu odmietol vybrať svojho nástupcu. 20. septembra 1840 tak zomrel vo veku 74 rokov. Je ťažké hodnotiť osobnosť a vládu Rodrígueza de Franciu, no je možné ho označiť za zakladateľa Paraguaja a za osobu, ktorá nový štát stabilizovala. Vládol síce ako diktátor, no okrem popráv ľudí, ktorí voči nemu chceli reálne vystúpiť v rámci prevratu v roku 1820, nebola jeho vláda poznačená tvrdými represiami. Napriek tomu, že bojoval proti cirkvi, neprenasledoval kňazov. V Paraguaji mali za jeho vlády rovnaké postavenie chudobní aj bohatí, v krajine panoval poriadok, stabilita, veľmi nízka kriminalita a Paraguaj nemal žiadny štátny dlh. Vďaka tomu bol Paraguaj výnimkou medzi zvyšnými štátny Južnej Ameriky, kde prebiehali neustále občianske vojny, ekonomické krízy a veľká sociálna nerovnosť.
Vláda Carlosa Antonia Lópeza.
Po smrti Rodrígueza de Franciu prevzala vládu nad Paraguajom dočasná vojenská chunta na čele s Manuelom Antoniom Ortizom. Vojaci sa snažili zabrániť najbližším spolupracovníkom bývalého diktátora, aby sa dostali k moci. Táto vláda však bola veľmi slabá a tak bola 21. januára 1841 zvrhnutá vojenským prevratom, ktorý vytvoril novú vládu triumvirátu. Tento tvorili Juan José Medina, José Gabriel Benítez a José Campos. Triumvirát však vládol iba do 9. marca 1841, kedy došlo k ďalšiemu prevratu. Na čelo štátu sa dostal Mariano Roque Alonso. Jeho jedinou úlohou bolo zvolanie kongresu na 12. marca 1841. Túto nestabilnú situáciu využil Carlos Antonio López, právnik z vidieka pri hlavnom meste, ktorý sa stal poradcom dôstojníkov, ktorí síce vládli, no nemali dostatočné vzdelanie. Tento sa vyznačoval podobnými vlastnosťami, ako bývalý diktátor. Rovnako žil skromne a skôr v ústraní. López začal zvyšovať svoj vplyv a dokonca sa mu podarilo rozšíriť medzi členmi kongresu fámu, že zosnulý diktátor si vybral za nástupcu práve jeho. Vďaka tomu sa Lópezovi podarilo presadiť, aby kongres vytvoril znova vládu dvoch konzulov, pričom jedným z nich bol práve Carlos Antonio López. Druhým sa stal Mariano Roque Alonso, vojak, ktorý priviedol Lópeza k moci. Konzuli sa moci ujali oficiálne v deň konania kongresu, teda 12. marca 1841 a mali vládnuť tri roky. Kongres dal súčasne novým konzulom za úlohu obnoviť medzinárodné vzťahy Paraguaja, no vzhľadom na zložitú situáciu v okolitých štátoch, sa tento proces dial iba veľmi pomaly a ťažko. Vláda nakoniec predsa len pristúpila o niekoľko mesiacov k podpísaniu aspoň obchodnej dohody s argentínskou provinciou Corrientes, ale išlo iba o mierny posun k otvoreniu sa zahraničiu. Nastali tiež reformy v legislatíve a armáde, ktoré sa snažili modernizovať krajinu. Veľká pozornosť bola venovaná rozvoju školstva, ktoré bolo počas dlhej vlády bývalého diktátora úmyselne zamerané iba na základnú výuku. Paraguaj taktiež obnovil svoje vzťahy s katolíckou cirkvou. Následne došlo k veľkým projektom zameraným na rozšírenie infraštruktúry, tak poľnohospodárskej, ako aj cestnej. Zrejme najvýznamnejším krokom bolo zavedenie prvej vlastnej meny Paraguaja (peso). V roku 1842 presadil López opatrenie, aby kongres aj formálne prijal vyhlásenie nezávislosti prostredníctvom zákona, čo sa aj stalo 25. novembra 1842. Postupne získal López dominantné postavenie, pričom druhý konzul Alonso s týmto faktom sám súhlasil.
López sa rozhodol, že je potrebné prijať novú ústavu a reformovať usporiadanie štátu. 13. marca 1844 bola bez diskusie prijatá ústava vo forme, ktorú López navrhol. Ústava zriaďovala novú prezidentskú funkciu, ktorá nahradila systém konzulov. Za prvého prezidenta bol 13. marca 1844 podľa očakávania na 10 rokov zvolený práve Carlos Antonio López. Ústava súčasne umožňovala opätovné zvolenie prezidenta. Nový prezident sa zameral na obnovenie zahraničného obchodu a dosiahnutie uznania nezávislého Paraguaja zo strany okolitých štátov. Postupne sa mu podarilo získať uznanie od Bolívie, či Brazílie. Paraguaj postupne uznalo aj viacero európskych štátov, no Argentína stále odmietala a označovala Paraguaj iba za svoju provinciu. To komplikovalo situáciu, lebo oficiálnu dohodu o hraniciach mal Paraguaj zatiaľ iba s Brazíliou, s Argentínskou konfederáciou nie (tak sa v roku 1831 premenovali Spojené provincie La Platy). Argentína dokonca blokovala rieku Paraná, aby zatlačila na Paraguaj a súčasne ho potrestala za to, že sa rozhodol obchodovať s jej provinciou Corrientes bez súhlasu Buenos Aires. Na blokádu rieky Paraná reagoval López tvrdo, keď pohrozil Argentíne, že záujmy Paraguaja je pripravený hájiť aj vojenskou cestou. López začal s posilňovaním vojska a opevňovaním hraničných osád. Následne uzatvoril Paraguaj s provinciou Corrientes spojeneckú zmluvu. Keď bol López presvedčený, že je Paraguaj pripravený, rozhodol sa 4. decembra 1845 vyhlásiť vojnu Argentíne. Paraguajská armáda prekročila hranice a spojila sa s vojskom provincie Corrientes. Ale veľká časť paraguajských vojakov sa vzbúrila, lebo nechceli bojovať vo vojne proti Buenos Aires. Následne došlo k nedorozumeniam aj medzi predstaviteľmi velenia a Paraguaj nakoniec od vojny ustúpil a z územia Argentíny povolal svoje vojsko späť domov. Guvernérovi Buenos Aires Juanovi Manuelovi de Rosasovi sa tak podarilo poraziť nie len provinciu Corrientes, ale aj všetky zvyšné hrozby daného obdobia. Na jeseň 1846 nakoniec López pristúpil k uzavretiu mieru s Argentínou. Napriek tomu začali nové spory týkajúce sa územia Misiones, ktoré sa svojvoľne rozhodol Paraguaj obsadiť. Proti tomu protestovala Argentína, ktorá si toto územie taktiež nárokovala. López nechal vyhnať z Misiones obyvateľov, ktorí mali pôvod v argentínskej provincii Corrientes. Na to reagovala Argentína novou blokádou riek do Paraguaja. Paraguaj reagoval vojenským zásahom, no tak ako pred tým, aj teraz jeho vojaci radšej opustili bojisko, než by mali bojovať s Argentínou. Úspech však nedokázala získať ani samotná Argentína a tak sa vojna znova rýchlo skončila. Argentína však zaznamenala diplomatický úspech, keď presvedčila Brazíliu, aby neratifikovala zmluvu s Paraguajom, v ktorej sa v minulosti zaviazala uznať Paraguaj a jeho hranice. López sa tak dostal pod tlak a rozhodol sa rokovať s Argentínou. Medzi tým však na Paraguaj zaútočila Brazília, ktorá obsadila časť územia na východe krajiny. Paraguaj však protiútokom získal stratené pozície späť. V tom čase však Brazília obsadila Banda Oriental (súčasný Uruguaj), čo malo za následok koniec spojenectva Brazílie s Argentínou. Brazília tak uzatvorila spojeneckú zmluvu s Paraguajom namierenú proti Argentíne. Do udalostí však vstúpil argentínsky generál Justo José de Urquiza, guvernér provincie Entre Ríos. Ten sa rozhodol využiť paraguajsko-brazílske spojenectvo a zvrhol guvernéra Buenos Aires Rosasa z jeho pozície. Urquiza mal podporu väčšiny argentínskych provincii, ale i Paraguaja a Brazílie. Práve na základe rozhodnutia Urquizu uznala v roku 1852 Argentína Paraguaj ako nezávislý štát, súčasne uznala hranice Paraguaja a umožnila voľnú plavbu na rieke Paraná. Na druhej strane sa Paraguaj vzdal nárokov na časť územia Misiones. Ku konečnej ratifikácii došlo v Argentíne pre rôzne spory až o 20 rokov neskôr. Spory s Argentínou síce skončili, no obnovili sa územné spory s Bolíviou a Brazíliou. Na druhej strane však ukončenie sporov s Argentínou umožnilo, že Paraguaj bol uznaný európskymi mocnosťami a Spojenými štátmi.
V roku 1853 začal López masívne propagovať v Európe možnosť imigrácie do Paraguaja. Na to reagovali stovky ľudí, ktorí sa stali prvými európskymi prisťahovalcami nezávislého Paraguaja. To otvorilo cestu aj zahraničným investíciám. Najväčšie obchodné ambície mali predstavitelia USA. To však vyústilo do roztržky so Spojenými štátmi. Ich vojnová loď USS Water Witch sa v roku 1853 nachádzala v Paraguaji. Jeden z najväčších amerických obchodníkov v Paraguaji po neúspechu svojich obchodných snáh začal s veľkou antikampaňou proti prezidentovi Lópezovi. Následne sa tento nalodil na loď USS Water Witch a keď sa loď priblížila pri prvú paraguajskú pevnosť na rieke Paraná, začala sa delostrelecká prestrelka medzi Paraguajcami a Američanmi. López oficiálne protestoval proti chovaniu posádky lode USS Water Witch, no neúspešne. Tým začal diplomatický konflikt s USA. 13. marca 1854 sa uskutočnil nový kongres, ten mal zvoliť nového prezidenta a posúdiť činnosť Lópeza. Podľa očakávania bolo zasadnutie iba formálne a López bol zvolený na druhé desaťročné funkčné obdobie. Sám López však toto odmietol s poukazom na svoj zlý zdravotný stav a tak bolo jeho nové funkčné obdobie trojročné. V roku 1856 sa podarilo urovnať diplomatický spor s Brazíliou. Ale územné spory trvali naďalej a to nie len s Brazíliou, ale znova aj s Argentínou (keďže táto stále nezískala sľúbené územie Misiones). Lópezovi sa podarilo vyjednať odloženie rozhodnutí o územných sporoch s Brazíliou a Argentínou o 6 rokov. Kongres znova zasadol 13. marca 1857. Tento zvolil Lópeza znova na nové desaťročné funkčné obdobie, čo teraz prezident prijal. V tomto období začala ďalšia modernizácia krajiny. V Paraguaji bola postavená prvá vlastná paroloď, ktorá sa stala základom novej obchodnej flotily štátu. Aj úroveň vzdelanosti výrazne vzrástla a obyvatelia Paraguaja sa stali zrejme najvzdelanejšími v celej Latinskej Amerike. Súčasne sa paraguajská vláda zamerala na vyzbrojenie armády modernými zbraňami z Európy, no budovala aj vlastnú vojenskú výrobu. Taktiež začala vláda s reformou armády, kam boli pravidelne povolávaní obyvatelia krajiny ako rezervné sily na cvičenia. V roku 1861 bola otvorená prvá železničná trať. S modernizáciou pomáhali predovšetkým odborníci z Európy. Paraguaj napredoval takým tempom, že Brazília s Argentínou začali byť veľmi znepokojené. Napriek veľkým investíciám nemal Paraguaj ekonomické problémy, žiadne dlhy a všetko dokázal platiť zo štátneho rozpočtu.
V roku 1856 sa pod vplyvom posilnenia armády rozhodol López prijať opatrenia, ktoré zamedzovali voľnej plavbe brazílskych lodí po riekach Paraná a Paraguay. Tým došlo k porušeniu vzájomnej zmluvy, proti čomu Brazília protestovala. Ale potom, čo Brazília uzatvorila s Argentínou zmluvu, ktorá jej umožňovala presunúť armádu cez argentínske územie až do Paraguaja, pristúpil López k zrušeniu opatrení týkajúcich sa plavby po riekach do Paraguaja. V roku 1859 boli odhalené neúspešné prípravy na prevrat. Vláda obvinila z podpory prevratu aj zahraničných predstaviteľov žijúcich v Asuncióne, to znamenalo zhoršenie vzťahov s európskymi štátmi a USA. Spojené štátny dokonca vyslali do Paraguaja niekoľko vojnových lodí a viac ako 2 000 vojakov, čím chceli dosiahnuť ospravedlnenie za streľbu na svoju loď USS Water Witch a odškodniť amerických obchodníkov, ktorí v tom čase neuspeli v Paraguaji. Keď sa americké lode dostali až do oblasti Río de la Plata, pristúpili Paraguaj a USA za pomoci Brazílie a Argentíny ku kompromisu, keď Paraguaj vyplatil odškodné za zabitého amerického námorníka z lode USS Water Witch a zaviazal sa podstúpiť arbitráž s vyhnanými americkými obchodníkmi. Krátko pred svojou smrťou nechal prezident López za viceprezidenta vymenovať svojho syna generála Francisca Solana Lópeza. Chcel tým zabezpečiť, že z neho bude po jeho smrti nový prezident. Carlos Antonio López zomrel 10. septembra 1862. Ešte pred svojou smrťou varoval svojho syna Francisca, aby konflikty Paraguaja neriešil silou.
Vláda Francisca Solana Lópeza a začiatok vojny trojspolku.
Novým prezidentom sa podľa očakávania stal najstarší syn zosnulého Carlosa Antonia Lópeza Francisco Solano López. Najprv ako dočasný z pozície viceprezidenta, no 16. októbra 1862 ho zvolil kongres za nového prezidenta Paraguaja. Jeho otec mu zabezpečil najlepšie dostupné vzdelanie, hovoril niekoľkými jazykmi a od rannej mladosti pôsobil v armáde. Už v 19. rokoch bol plukovníkom, o krátko neskôr sa stal dokonca generálom. Jeho vojenské úspechy sú však minimálne diskutabilné. Solano López bol veľmi pyšný a egocentrický, čo sa neskôr ukázalo ako veľké negatívum pre celú krajinu. Negatívne osobnostné vlastnosti nového prezidenta sa ukázali okamžite po jeho zvolení. Pri voľbe prezidenta v kongrese, vystúpil proti pokračovaniu dynastie jediný poslanec. Po voľbe ho nechal za trest prezident uväzniť.
V roku 1860 sa prezidentom Uruguaja stal Bernardo Prudencio Berro. Ten začal s veľkými politickými reformami, kedy chcel zakázať tradičné najsilnejšie politické strany, čím chcel prispieť k demokratizácii Uruguaja. Na jeho snahu reagovala veľmi negatívne Brazília, ktorá podporila proti uruguajskému prezidentovi vojenský prevrat. Ten viedol generál Venancio Flores, ktorý mal podporu nie len Brazílie, ale i Argentíny. Prezident Berro sa o pomoc rozhodol požiadať práve nového prezidenta Paraguaja Solana Lópeza. Paraguajský prezident si uvedomoval vážnosť situácie a tak sa rozhodol pre diplomatické vyjednávanie, no jeho snaha nenašla odozvu. Naopak Brazília s Argentínou uzatvorili spoločnú dohodu týkajúcu sa situácie v Uruguaji. To vyvolalo veľké obavy aj v Paraguaji, či sa po Uruguaji nestane ďalším cieľom svojich susedov. V roku 1864 sa novým uruguajským prezidentom stal Atanasio Cruz Aguirre. Ten čelil rovnako ako jeho predchodca generálovi Floresovi a jeho ofenzíve. Cruz Aguirre vyslal do Paraguaja vyslanca, ktorý prezidentovi Solanovi Lópezovi povedal o údajných plánoch Brazílie a Argentíny na rozdelenie Paraguaja medzi oba spomenuté štáty. Nasledovalo stretnutie zástupcov Argentíny, Brazílie, Veľkej Británie a uruguajského generála Floresa. Tu sa hovorilo o údajných plánoch Paraguaja na využitie nespokojných provincii Argentíny na boj proti Buenos Aires a súčasne o údajnom zasahovaní Paraguaja do vnútorných záležitostí Uruguaja cez jednu z dvoch hlavných tamojších politických strán (reálne však do vnútorných záležitostí Uruguaja zasahovali predovšetkým Brazília a Argentína). V auguste 1864 zaslala Brazília do Uruguaja diplomatickú nótu, v ktorej žiadala nahradiť škody, ktoré boli pri vnútorných sporoch v Uruguaji spôsobené brazílskym občanom a stanovila uruguajskej vláde šesť dní na splnenie svojich požiadaviek. Následne bola podpísaná nová dohoda medzi Brazíliou a Argentínou o Uruguaji, kde sa formálne oba štáty dohodli na zachovaní nezávislosti Uruguaja. Paraguajský prezident Solano López bol presvedčený, že ultimátum voči Uruguaju znamená dohodu o rozdelení Uruguaja medzi Argentínu a Brazíliu a obával sa, že nasledovať bude Paraguaj. Solano López zaslal do Brazílie vlastnú diplomatickú nótu, v ktorej varoval Brazíliu, že kroky proti Uruguaju bude považovať za vojenské kroky proti Paraguaju. Solano López začal s veľkou kampaňou na podporu vojny, začalo sa taktiež vo veľkom zbrojiť a posilňovala sa armáda.
Keďže Uruguaj nepristúpil na požiadavky Brazílie, zaútočila brazílska vojnová loď na uruguajskú. Uruguajská vláda požiadala o pomoc Paraguaj, no prezident Solano López odmietol do Uruguaja vyslať svoju armádu. 12. októbra 1864 vstúpila brazílska armáda do Uruguaja. Tým začala tzv. vojna trojspolku, známa tiež ako vojna trojitej aliancie, paraguajská vojna či veľká vojna. K brazílskemu vojsku sa pripojil aj uruguajský generál Flores. Na to reagoval prezident Solano López, ktorý dal rozkaz na obsadenie brazílskej obchodnej lode, ktorá sa práve nachádzala v Paraguaji. Nasledovalo prerušenie všetkých stykov s Brazíliou a aj keď Paraguaj nevyhlásil formálne Brazílii vojnu, boli oba štáty fakticky vo vojnovom stave. Prvý útok proti Brazílii viedol Paraguaj na provinciu Mato Grosso. Útok Paraguaja na toto územie bol pre Brazíliu takým prekvapením, že Paraguajci obsadili niekoľko osád a pevnosti. Brazília vyslala do oblasti svoju armádu, no časť územia Mato Grosso sa podarilo paraguajskej armáde udržať až do roka 1868. Ďalším a hlavným cieľom Paraguaja sa však stala brazílska provincia Rio Grande do Sul. Aby sa však na dané miesto paraguajská armáda dostala, musela prejsť cez územie Misiones, ktoré však patrilo Argentíne. Argentínsky prezident Bartolomé Mitre však nedal súhlas na prechod svojho územia. Medzi tým však brazílska armáda úspešne pokračovala vo svojej uruguajskej kampani. To viedlo k zmene na čele Uruguaja, kedy sa novým prezidentom stal Tomás Villalba. Ten si uvedomoval bezvýchodnosť situácie a pristúpil na uzatvorenie mierovej dohody s Brazíliou. Vo februári 1965 sa novým prezidentom Uruguaja stal generál Venancio Flores, spojenec Brazílie. Na udalosti reagoval paraguajský prezident Solano López zvolaním kongresu v marci 1865. Tu poslanci povýšili Solana Lópeza za maršala a zvýšili mu mzdu. Brazília sa medzi tým chystala začať blokovať rieky do Paraguaja. Blokovanie chcel Solano López zmierniť obsadením argentínskeho riečneho prístavu Corrientes. 18. marca 1865 tak Paraguaj vyhlásil vojnu aj Argentíne, čo však mesiac argentínska vláda utajila, aby v prípade paraguajského útoku mohla označiť Paraguaj za agresora. Následne Paraguaj bez väčšieho odporu obsadil mesto Corrientes. Zatajenie vyhlásenia vojny skutočne pomohlo vyvolať v Argentíne také celospoločenské zjednotenie, ktoré prezident Mitre očakával. Brazília využila situáciu a dojednala s Argentínou spojeneckú zmluvu, do ktorej prizvala aj Uruguaj, vznikla tak tzv. dohoda trojspolku. Argentína a Brazília sa dohodli, že po vojne získajú tie paraguajské územia, na ktoré si roky nárokovali, súčasne bude musieť Paraguaj vyplatiť veľké vojnové reparácie. Paraguaj mal podľa dohody zostať síce po vojne nezávislým štátom, no predbežne iba na obdobie 5 rokov.
Smrť prezidenta a koniec vojny.
Paraguajská armáda síce zaznamenala na počiatku úspechy. Tieto však vyplývali predovšetkým z momentu prekvapenia, než z reálnej vojenskej sily Paraguaja. Zbrane paraguajskej armády boli väčšinou zastarané a nové sa do krajiny z dôvodu blokády nemohli dostať. Aj paraguajské námorníctvo bolo v porovnaní s druhou stranou veľmi slabé. Na druhej strane bola argentínska armáda menšia, než paraguajská a súčasne mala katastrofálnu morálku, keďže v Argentíne panovala veľká medziregionálna nevraživosť a väčšina veliteľov nemala žiadnu autoritu. Celkovo bola Argentína na vojnu absolútne nepripravená. Uruguaj bol na tom podobne, jeho armáda bola veľmi malá. Rozhodujúcu pozíciu tak mala Brazília. Jej armáda a námorníctvo boli početné, ako všetky ostatné spolu. Morálka radových vojakov však bola nízka. Na druhej strane mala najlepší dôstojnícky zbor z celej aliancie a neskôr jej dôstojníci museli veliť dokonca aj argentínskemu vojsku, kde nahradili nie príliš schopných argentínskych veliteľov.
Paraguajci boli v okolí mesta Corrientes úspešní a obsadili aj ďalšie osady v jeho okolí. Na riekach chceli taktiež získať prevahu, no brazílske lode ich námorníctvo bez väčších problémov veľmi rýchlo porazili a Paraguaj tak už na počiatku stratil možnosť bojovať na riekach. Prvý veľký úspech zaznamenala aliancia 17. augusta 1865 pri rieke Yatay, kde aliančná armáda pod velením uruguajského prezidenta Floresa drvivo porazila paraguajskú armádu. Nasledovalo obliehanie mesta Uruguaiana obkľúčili a následne zajali tisíce paraguajských vojakov. Obliehanie viedli osobne brazílsky cisár Peter II., argentínsky prezident Mitre a uruguajský prezident Flores. Aliančné armády tak začali postupovať smerom do Paraguaja. Solano López preto vydal rozkaz na opustenie mesta Corrientes a paraguajská armáda sa začala postupne sťahovať späť na svoje územie. Bola totiž v katastrofálnom stave, kedy prišla o celé námorníctvo a väčšinu najlepších vojakov. Najväčšia bitka sa uskutočnila 2. mája 1866 pri potoku Estero Bellaco v blízkosti rieky Paraná. Tu nakoniec vyhrala opäť aliancia, pričom obe strany zaznamenali veľké straty. Výhra aliancie znamenala, že vojna sa definitívne preniesla na územie Paraguaja. Nasledovali ďalšie úspechy aliančných vojsk a Paraguajci sa museli sťahovať stále hlbšie na svoje územie. V septembri 1866 už Solano López vedel, že situácia je pre Paraguaj kritická. Požiadal teda argentínskeho prezidenta Mitreho o stretnutie, kde chcel rokovať o mieri. Mitre a časť brazílskeho generálneho štábu boli mieru naklonení, no brazílsky cisár Peter II. mierovú dohodu jasne odmietol a požadoval kapituláciu Paraguaja. V tomto období vyšla najavo tajná dohoda medzi Argentínou a Brazíliou a delení územia Paraguaja po skončení vojny. To vyvolalo veľké protivojnové nálady v Argentíne, no súčasne získal Paraguaj veľké sympatie po celej Južnej Amerike. Ďalšia veľká bitka sa odohrala 22. septembra 1866. Paraguajská armáda sa opevnila v pevnosti Curupayty, ktorú chceli aliančné vojská dobyť. Obranu pevnosti viedol generál José Eduvigis Díaz, ktorý bol zrejme najschopnejším dôstojníkom paraguajskej armády. Generálovi Díazovi sa podarilo postaviť tak schopnú obranu, že drvivo vyhral nad početnejšou aliančnou armádou, pričom jeho vlastné straty boli veľmi nízke. Táto bitka na čas zastavila boje, keďže Solano López sa rozhodol iba pre posilňovanie obrany a aliančné vojská sa museli preskupiť. Do situácie veľmi negatívne zasiahla epidémia cholery, ktorá značne znížila stavy oboch armád. Pre Paraguaj však boli tieto straty citeľnejšie a jeho armáda sa výrazne zmenšila. 2. novembra 1867 začali aliančné vojská obliehať najväčšiu paraguajskú pevnosť Humaitá, ktorá sa nachádzala na strategickom mieste pri rieke Paraguay. Tejto velil samotný prezident Solano López, no na konci marca 1868 z pevnosti radšej odišiel. Pevnosť bola síce obkľúčená a paraguajská armáda podnikla niekoľko neúspešných pokusov o prelomenie obkľúčenia, aliancii sa ale napriek tomu nepodarilo pevnosť obsadiť, no pri jednom z pokusov stratilo aliančné vojsko tisíce vojakov. Keďže však situácia obrancov bola veľmi kritická, rozhodol prezident Solano López, aby bola pevnosť opustená. Túto tak aliancia obsadila bez boja 25. júla 1868. Zlá situácia na bojisku spôsobila nespokojnosť v hlavnom meste Asunción. Proti prezidentovi začala konšpirovať skupina vplyvných osôb na čele s jeho vlastnými bratmi Benignom a Venanciom. Títo mali podľa zistení komunikovať s brazílskou stranou cez amerického veľvyslanca. Od júna 1868 začali pol roka prebiehať popravy zradcov, medzi prvými boli zastrelení brat prezidenta Benigno, niekoľko ministrov a časť generálneho štábu, spolu viac ako 300 ľudí.
Na jeseň 1868 začal Solano López v očakávaní útoku aliancie organizovať obranu Asunciónu. Paraguajskú armádu v tomto období však už tvorili hlavne starí ľudia a deti. 21. decembra 1868 začala bitka pri rieke Pikysyry. Trvala týždeň a obe strany pri nej stratili tisíce vojakov, keďže však aliančná armáda mohla straty ľahšie nahradiť, boje po týždni vyhrala, čím sa jej otvorila cesta na hlavné mesto Paraguaja. 31. decembra 1868 sa paraguajská obrana pred Asunciónom definitívne rozpadla, keď zvyšky obrancov kapitulovali. 5. januára 1869 obsadili aliančné sily Asunción. Brazílski vojaci začali vo veľkom plieniť Asunción. Argentínska armáda zostala na protest proti správaniu Brazílčanov pred mestom. Víťazné mocnosti sa snažili vytvoriť novú paraguajskú vládu z opozície Solana Lópeza. 15. augusta 1869 tak bol vytvorený triumvirát, ktorý tvorili Cirilo Antonio Rivarola, Carlos Loizaga a José Díaz de Bedoya. Nová dočasná vláda začala od začiatku plniť želania spojencov a pristúpila tak na liberalizáciu obchodu so zahraničím. Prezident Solano López sa stiahol na sever krajiny, kde vybudoval svoj nový hlavný štáb a zhromaždil až 12 000 nových vojakov, väčšinou však znova detí a starcov, dokonca aj žien. Brazílske vojsko však postupovalo bez väčších problémov a čoskoro bolo iba niekoľko kilometrov od nového sídla paraguajského prezidenta. V tejto etape už bola vojna veľmi krutá, brazílska armáda nebrala žiadnych zajatcov, dokonca podpálila nemocnicu, kde zhoreli stovky zranených paraguajských vojakov. Paraguajská armáda už v tomto období nemala skoro žiadne strelné zbrane a tak bojovala so všetkým, čo našla. 16. augusta 1869 v rámci bitky pri Acosta Ñu nechali Brazílčania vypáliť les, kde sa ukrývali zvyšky paraguajskej armády, ktorú tvorili prakticky iba deti. Väčšina z nich tam zhorela. Napriek všetkému pokračoval v represiách proti skutočným, či domnelým zradcom aj prezident Solano López. Nechal dokonca mučiť vlastnú matku a znova aj brata Venancia, ktorý na následky mučenia zomrel. Solano López sa stiahol až k hore Cerro Corá, ktorá sa nachádzala na úplnom severe Paraguaja pri brazílskych hraniciach. Tu sa prezident rozhodol zostať, keďže odmietol odísť do Bolívie. Už na začiatku roka 1870 boli Brazílčania pripravení na konečný útok na Cerro Corá. Paraguajci už bojovali prakticky výhradne iba s kopijami, nožmi, či mačetami. Napriek tomu sa odmietali vzdať a bojovali ďalej. 1. marca 1870 sa začala rozhodujúca bitka. Podobne ako všetky strety v tomto období, aj táto bola veľmi krvavá. Najprv padol syn prezidenta Panchito. Brazílska kavaléria dostihla prezidenta Solana Lópeza, ktorý sa pokúšal utiecť. Prezident bol vyzvaný, aby sa vzdal, čo odmietol a zaútočil na brazílskych vojakov. Tí prezidenta v boji smrteľne zranili. Ešte sa mu však aj s ťažkými zraneniami podarilo ustúpiť k svojmu vojsku. Aj tu sa odmietol vzdať. Následne ho našli brazílski vojaci a zastrelili. 1. marca 1870 prezident Francisco Solano López zomrel, jeho smrťou zároveň skončila vojna trojspolku.
Výsledky vojny boli pre Paraguaj absolútnou katastrofou. Presný počet obetí však nie je jasne stanovený a vychádza zväčša iba z odhadov. Podľa odhadov žilo pred vojnou v Paraguaji cca 1 300 000 obyvateľov, po vojne iba 221 000, pričom mužov starších ako 14 rokov bolo iba 28 000. Zdecimovaná krajina začala byť okupovaná brazílskou armádou, ktorá tu zotrvala až do roku 1876. Paraguaj sa tak stal protektorátom Brazílie, na jeho čele stál brazílsky protektor José Paranhos, ktorý fakticky v Paraguaji vládol. Na základe mierovej zmluvy musel Paraguaj odstúpiť Brazílii svoje územie v Mato Grosso. Mier bol v roku 1873 uzatvorený aj s Uruguajom, ktorý získal právo voľnej plavby po rieke Paraguay. Mierová zmluva s Argentínou bola podpísaná až v roku 1876, keďže táto si nárokovala veľké územie, s čím nesúhlasila Brazília. Argentína nakoniec získala územie Misiones a časť územia v Chacu. Celkom stratil Paraguaj viac ako .
Vojna trojspolku je do súčasnosti veľkou traumou je paraguajskú spoločnosť. Príčiny vojny sú však otázne. Nedá sa s istotou konštatovať, že Brazília a Argentína by na Paraguaj skutočne zaútočili v prípade, ak by sám nereagoval na brazílsku inváziu do Uruguaja. No súčasne sa táto možnosť nedá ani úplne vylúčiť. Je pravda, že Paraguaj mal územné spory so svojimi susedmi, no tieto dokázal predchádzajúci prezident Carlos Antonio López vždy vyriešiť mierovou cestou. Na vypuknutí vojny mal nesporne podstatný podiel paraguajský prezident Francisco Solano López, ktorý dlhé roky ťažil iba zo skutočnosti, že bol synom prezidenta, čo malo veľký vplyv na jeho osobnostné črty. Jeho taktické a vojenské znalosti boli minimálne otázne. Je fakt, že úspešné bitky pre Paraguaj viedli zväčša iní velitelia, než samotný prezident. Ten skôr zaznamenával prehry a neúspechy. Domýšľavosť prezidenta Solana Lópeza iba dokazuje skutočnosť, že neváhal vyhlásiť vojnu v rovnakom čase dvom oveľa väčším susedom, pričom jeho armáda mala zväčša zastarané zbrane a ani početne nedokázala spojenej armáde aliancie konkurovať. Prezident Solano López bol síce ochotný uzavrieť mier, no až vtedy, keď sa vojna presunula do Paraguaja a bolo jasné, že situácia je pre krajinu kritická. Ale po celý čas nebol ochotný odstúpiť z postu prezidenta, čo bola hlavná požiadavka Brazílie na zastavenie vojny. Aj rozhodnutie Solana Lópeza zostať za každú cenu naďalej prezidentom spôsobilo, že sa vojna výrazne predĺžila a znamenala pre Paraguaj oveľa väčšiu katastrofu, než by bola v prípade jeho skorého odstúpenia. Na druhej strane je potrebné poukázať na veľkú krutosť aliančnej armády, predovšetkým tej brazílskej, ktorej činnosť v poslednom období vojny možno označiť za páchanie vojnových zločinov.
Brazílska okupácia a vnútorné konflikty (1870 – 1886).
Po skončení vojny bol Paraguaj po všetkých stránkach zničený. V krajine prestali existovať cesty, železnica bola úplne zdevastovaná, železničné stroje odviezli víťazné armády preč a bývalá obchodná flotila bola zničená cez vojnu. Čo nebolo zničené cez vojnu, dokončili po vojne brazílske okupačné sily, ktoré úmyselne ničili priemysel Paraguaja. V štáte nebola ani žiadna mena, tá bola vydaná až v priebehu roka 1870. Aby krajina získala pôžičky, začala predávať obrovský štátny majetok. Na 15. augusta 1870 bolo zvolané zasadanie kongresu, ktorý mal zvoliť nového prezidenta. Za dočasného prezidenta bol zvolený Facundo Machaín. Ten bol prezidentom iba jeden deň, keďže sa nepozdával brazílskemu veleniu. Novým prezidentom sa tak stal člen triumvirátu Cirilo Antonio Rivarola. 18. novembra 1870 prijal kongres novú ústavu. Na jej základe dostal kongres konečne väčšie právomoci. Prezident Rivarola sa začal už čoskoro prejavovať autoritatívne a obmedzil pohyb v rámci krajiny. Veľmi rýchlo sa začal chovať ako bývalí diktátori. V polovici roka 1871 vyšla najavo veľká korupcia v rámci vlády, čo viedlo k pokusu o prevrat, ktorý však bol potlačený, následne prezident rozpustil parlament a senát. Situáciu to neupokojilo a tak prezident radšej 18. decembra 1871 rezignoval, čo parlament prijal. Za nového prezidenta zvolil parlament Salvadora Jovellanosa. Ale aj nový prezident mal zložité postavenie a čelil veľkým vnútorným sporom o moc, ktoré navyše podporovali Brazílčania. Časť politikov podporovali Brazílčania, časť Argentína a časť patrila k stúpencom zosnulého prezidenta Solana Lópeza. Postupne prebehlo niekoľko povstaní, ktoré boli krvavo potlačené. Tie boli také silné, že aj prezident musel po jednom z nich utiecť na brazílske veľvyslanectvo. Do popredia sa začal dostávať jeden z veliteľov bývalého prezidenta Solano Lópeza Bernardino Caballero, ktorý velil vlastnému vojsku. Toto porazili až Brazílčania v apríli 1874. Prezident začal považovať brazílske pôsobenie v Paraguaji za veľmi negatívne a tak sa snažil čo najskôr uzavrieť mierovú dohodu s Argentínou. 25. novembra 1874 bol za nového prezidenta zvolený Juan Bautista Gill. Ten taktiež pokračoval v úsilí znížiť vplyv Brazílie. Vo februári 1876 bola nakoniec s Argentínou mierová zmluva uzatvorená.
Hlavné mesto Asunción opustilo brazílske vojsko 22. júna 1876. Nasledoval ekonomický kolaps štátu. Ľudia už boli bezradní a tak začali opúšťať Paraguaj a mierili do susednej Argentíny. Krajina sa dostávala do chaosu, ktorý vyvrcholil 12. apríla 1877, kedy bol spáchaný atentát na prezidenta Gilla. Novým prezidentom sa stal viceprezident Higinio Uriarte. Ten vyhlásil okamžite výnimočný stav a nechal pozatýkať ľudí zodpovedných za vraždu prezidenta Gilla. Nasledovali ďalšie pokusy o atentát aj na nového prezidenta, ktorý odpovedal represiami, vrátane politických vrážd. V novembri 1878 zvolil parlament nového prezidenta, ktorým sa stal 25. novembra 1878 Cándido Bareiro. Jeho krátka vláda bola taktiež poznačená chaosom a represiami. Po chorobe zomrel 4. septembra 1880. Novým prezidentom sa mal automaticky stať viceprezident Adolfo Saguier, no chaos využil generál Bernardino Caballero, ktorý s pomocou svojho vojska vykonal prevrat a prinútil kongres, aby ho zvolil za prezidenta. Caballero dokončil pôvodné funkčné obdobie zosnulého prezidenta Bariera a v novembri 1882 sa nechal zvoliť znova. Druhé funkčné obdobie začal 25. novembra 1882. Caballero bol hrdinom vojny s trojspolkom a blízkym spolupracovníkom bývalého prezidenta Solana Lópeza. Nový prezident bol populárny a mal reálnu silu presadzovať svoju vôľu. Podarilo sa mu preto stabilizovať krajinu. Uvoľnil represie a umožnil vznik prvých riadnych politických strán. Nechal založiť národnú banku a ďalšie dôležité inštitúcie. Veľkým problémom zostávali dlhy, ktoré vznikli po vojne. Brazília aj Argentína tieto nevymáhali, keďže vedeli, že Paraguaj nemá prostriedky na ich vyplatenie, no súčasne bránili ekonomickému rozvoju Paraguaja. Iba Uruguaj sa svojich nárokov vzdal. Aby prezident získal pre krajinu peniaze, začal vo veľkom predávať pôdu (štát vlastníl skoro všetku pôdu v krajine). Spočiatku získavali pôdu bohatí Paraguajci, neskôr sa pridali aj zahraniční investori. Tento krok však štátu nepriniesol väčšie množstvo peňazí. Nasledoval predaj železnice a ostatných druhov dopravy. Vláda sa rozhodla podporovať aj prisťahovalectvo z Európy, ktoré malo nahradiť straty z čias vojny. Napriek veľkej snahe vlády však do krajiny prišlo v porovnaní so susednými štátmi iba málo ľudí. Postupne sa začal obnovovať aj kultúry život, do krajiny prichádzali aj divadelné súbory zo susedných štátov. V roku 1886 sa konali nové voľby. Tie vyhral Patricio Escobar, generál a účastník poslednej bitky bývalého prezidenta Solano Lópeza.
Vláda strany Colorado (1886 – 1904).
Patricio Escobar sa úradu ujal 25. novembra 1886. Umožnil vytvorenie dvoch hlavných strán, ktoré v budúcnosti určovali politický vývoj štátu. Už v roku 1887 vznikla Liberálna strana (Partido Liberal), ktorá združovala hlavné opozičné sily. Jej farbou sa stala modrá, čo dalo názov aj jej členom, ktorí sa nazývali azules, teda modrí. Súčasne bola strana nazývaná tiež Modrá strana, teda Partido Azul. O pár mesiacov neskôr založil prezident Escobar a jeho podporovatelia konkurenčnú stranu Národná republikánska asociácia (Asociación Nacional Republicana). Táto si za svoju farbu zvolila červenú a tak dostala aj svoj názov, ktorý sa postupne stal jej hlavným pomenovaním, teda strana Colorado, čiže Červená strana. Do jej čela sa však nepostavil prezident Escobar, ale bývalý prezident Caballero. V tomto období sa začala Bolívia usilovať o získanie prístupu k rieke Paraguay, kde chcela vybudovať prístav. Prišla totiž vo vojne s Čile o prístup k moru a práve takto si chcela svoju stratu kompenzovať. Ale z tohto dôvodu musela Bolívia začať prístav budovať na území zvanom Chaco. Predstavitelia vlády Paraguaja niekoľkokrát uzatvorili s Bolíviou zmluvy, kde sa upravovalo užívanie Chaca aj Bolíviou, ale žiadna zmluva nebola ratifikovaná paraguajským kongresom. V roku 1890 bol zvolený nový prezident, ktorým sa stal kandidát strany Colorado Juan Gualberto González. Jeho vláda bola poznačená vážnymi ekonomickými problémami Argentíny, ktoré sa presunuli aj do Paraguaja. Ďalším problémom sa ukázala rivalita s Liberálnou stranou. Na jej členov zaútočili ozbrojenci zo strany Colorado, pričom konflikt prerástol až do pokusu o prevrat v roku 1891. Vláda následne vyhlásila výnimočný stav, uväznila niekoľkých predstaviteľov Liberálnej strany, zvyšným sa podarilo utiecť do zahraničia. V roku 1894 sa mali uskutočniť nové voľby. Prezident však za nového prezidenta presadzoval svojho favorita Josého Segunda Decouda. S tým však nesúhlasili vplyvní členovia strany Colorado vrátane bývalých prezidentov Caballera a Escobara. Nespokojenci našli podporu v Brazílii, aby tak zabránili prípravnému zásahu Argentíny. Brazília poskytla potrebné financie a logistickú podporu vzbúrencom, ktorí zatkli a uväznili prezidenta Gonzáleza. Posledný polrok jeho funkčného obdobia vládol podľa pokynov vzbúrencov viceprezident Marcos Morínigo. V tejto situácii sa predsa len konali v roku 1894 nové voľby prezidenta, v ktorých bol zvolený jeden zo vzbúrencov Juan Bautista Egusquiza.
Aj nový prezident musel čeliť pokračujúcim ekonomickým problémom. Postavenie zamestnancov sa neustále zhoršovalo, čo spôsobovalo problémy, keďže v krajine sa začali šíriť protesty a stávky. Túto situáciu začali využívať radikálne skupiny, predovšetkým anarchisti a komunisti. Títo začali vo väčšej miere šíriť svoje myšlienky a vplyv. Ľavicové myšlienky šírila dokonca aj katolícka cirkev, ktorá volala po návrate k pôvodným paraguajským tradíciám. Aby prezident upokojil situáciu a znížil vplyv radikálov, umožnil členom Liberálnej strany návrat do krajiny a súčasne do politického života. Liberálna strana sa v tej dobe rozdelila na dve skupiny, pričom jedna súhlasila s návratom a druhá nie. Bautistovi Egusquizovi sa nakoniec podarilo zlepšiť ekonomickú situáciu, predovšetkým vďaka zvýšeniu poľnohospodárskej produkcie. V roku 1898 sa uskutočnili nové voľby. Tie vyhral ďalší člen strany Colorado Emilio Aceval. Liberálna strana začala v tomto období zvyšovať svoju aktivitu. Podporu našla v Argentíne, ktorá cez Liberálnu stranu chcela získať vplyv v Paraguaji na úkor Brazílie, ktorá podporovala stranu Colorado. Liberáli požadovali modernizáciu krajiny podľa vzoru Argentíny. Vláda však skutočne k modernizácii pristupovala. Argentínčania však šírili svoj vplyv aj exportom vlastného kapitálu. Obyvatelia napriek tomu nepovažovali modernizáciu a postupné zlepšovanie ekonomiky za dostatočne, čo sa prejavilo v začiatku veľkého odchodu obyvateľov Paraguaja do susedných štátov, hlavne do Argentíny. Je fakt, že podmienky chudoby, roľníkov a robotníkov v Paraguaji boli katastrofálne, takže emigrácia bola často jediným východiskom. Krajinu tak v priebehu necelých desiatich rokov opustila až tretina obyvateľov. Vzostup Liberálnej strany spôsobil nové konflikty vnútri strany Colorado, kedy niektorí členovia nesúhlasili s tolerantným prístupom vlády k liberálom. Na čele nespokojencov stáli znova bývalí prezidenti Caballero a Escobar. 9. januára 1902 pristúpili opäť k vykonanie prevratu a uväznili prezidenta Acevala. Na prevrat reagovala násilne aj druhá časť strany Colorado, ktorej prívrženci zavraždili kandidáta na prezidenta, ktorého navrhol Caballero. Vzbúrenci rozhodli, že do konca funkčného obdobia prezidenta Acevala dovládne viceprezident Andrés Héctor Carvallo.
V novembri 1902 sa uskutočnili nové voľby. Prezidentom sa stal ďalší člen strany Colorado Juan Antonio Escurra. Tento pristúpil k okamžitým ekonomickým opatreniam, ktoré však boli veľmi tvrdé a negatívne vplývali hlavne na obchod. To vyvolalo negatívne reakcie obchodníkov. Prezident následne pristúpil k tlačeniu nových peňazí, čo spôsobilo infláciu. Keďže peniaze strácali hodnotu, protestovať začali robotníci, ktorých mzda prestala mať hodnotu. Proti prezidentovi sa tak postavila zjednotená Liberálna strana, obchodníci, statkári, robotníci a poľnohospodári. Strana Colorado však zostávala rozdelená, takže prezident rýchlo strácal podporu. V auguste 1904 začalo v krajine povstanie proti prezidentovi. Toto trvalo štyri mesiace, počas ktorých sa udialo niekoľko ozbrojených stretov medzi vládnou armádou a vzbúrencami z Liberálnej strany. Vnútorný konflikt bol ukončený v decembri 1904, kedy bola uzatvorená dohoda, ktorú pomohli vyjednať Argentína a Brazília. Na základe tejto dohody odstúpil prezident Escurra 19. decembra 1904 z funkcie. Za nového dočasného prezidenta bol vybraný člen Liberálnej strany Juan Bautista Gaona, čim sa skončila vláda strany Colorado.
Vláda Liberálnej strany (1904 – 1948).
Obdobie nestability.
Prvú vládu liberálov tvorili aj členovia strany Colorado. Prezident Gaona bol síce iba dočasný prezident, no napriek tomu čelil neustálym krízam a útokom zo strany členov vlastnej strany. Tí presadili v roku 1905 konanie kongresu, kde sa im podarilo prezidenta odvolať. Za nového zvolili ďalšieho liberála Cecilia Báeza. Ten však rovnako ako jeho predchodca čelil veľkým tlakom na svoju osobu, takže nedokázal presadiť žiadne potrebné ekonomické reformy. Báez vydržal vo funkcii 11 mesiacov, teda do roka 1906, čím bolo ukončené funkčné obdobie posledného prezidenta za stranu Colorado Escurru, ktorý bol zvolený ešte v roku 1902. Za nového prezidenta bol zvolený liberál Benigno Ferreira, ktorý sa úradu ujal 25. novembra 1906. V týchto voľbách strana Colorado nevybrala žiadneho kandidáta na prezidenta. Toto rozhodnutie jej vydržalo viac ako 20 rokov. Napriek tomu, že na rozdiel od svojich predchodcov bol zvolený, čelil rovnako neustálym krízam. Aj prezident Ferreira tak bol nakoniec zosadený prevratom, keď ho v roku 1908 nahradil viceprezident Emiliano González Navero. V pozadí prevratu však stál vplyvný člen Liberálnej strany a minister vojny Albino Jara, ktorý si tak chcel posilniť svoj vplyv. Prezident Navero pod vplyvom Jaru nechal okamžite uväzniť popredných členov strany Colorado. Jeho hlavnou úlohou však bolo iba dovládnuť do konca riadneho funkčného obdobia bývalého prezidenta. V roku 1910 bol za prezidenta zvolený ďalší člen Liberálnej strany Manuel Gondra. Jeho zvolenie však nebolo v súlade so snahami Albina Jaru, ktorý po dvoch mesiacoch od začiatku úradovania prezidenta Gondru vykonal ďalší štátny prevrat. Kongres tak zvolil nového prezidenta, ktorým sa stal 17. januára 1911 podľa očakávaní práve Albino Jara. Tento mal v čase svojho zvolenia iba 33 rokov a stal sa tak najmladším prezidentom v histórii krajiny. Jara začal veľmi radikálne, rozhodol sa založiť si vlastnú stranu, kde chcel združiť všetkých svojich priaznivcov. Vznikla tak Národná únia (Unión Nacional). Jara začal robiť radikálnu politiku, proti ktorej sa postavili niektorí členovia Liberálnej strany. Tí vyvolali povstanie, ktoré však bolo krvavo potlačené a jeho vodcovia zastrelení. Aby povstanie potlačil, nariadil nútené odvody chudoby a robotníkov do svojho vojska. To však vyvolalo (spolu s inými negatívnymi správami týkajúcimi sa prezidenta) veľkú nespokojnosť s prezidentom. Nasledovali masové protesty. Na to reagovali ostatní členovia vlády a armády a prinútili prezidenta Jaru odstúpiť už po pol roku vo funkcii.
Novým prezidentom sa stal v júli 1911 liberál Liberato Marcial Rojas. Aj jeho vláda však riešila iba vnútorné spory, ktoré vyvrcholili v povstaní proti vláde. Na jeho čelo sa formálne postavil bývalý prezident Gondra. Ten získal veľkú finančnú podporu od zahraničných oligarchov, ktorí mali ekonomické záujmy v Paraguaji. Povstane začalo v novembri 1911 a vyvolalo dokonca ďalšie iné povstania a nepokoje. Na to reagoval prezident útekom z krajiny. Vládu tak 14. januára 1912 na tri dni prevzal triumvirát, ktorý tvorili Marcos Caballero Codas, Mario Uscher a Alfredo Aponte. Triumvirát spolu s priaznivcami strany Colorado porazili povstaleckú armádu liberálov, ktorí sa museli stiahnuť. Vďaka tomu sa 17. januára 1912 prezident Rojas vrátil do krajiny a znova ujal funkcie prezidenta. Členovia strany Colorado sa domnievali, že v daný čas prišla chvíľa na ich návrat. K tomu chceli využiť bývalého liberálneho prezidenta Jaru, ktorý mal stále určitú podporu v rámci armády. Vyzvali ho teda, aby sa vrátil a zvrhol vládu. Nakoniec členovia strany Colorado na Jaru nečakali a bez neho vykonali vojenský prevrat, ktorý prinútil prezidenta Rojasa 28. februára 1912 odstúpiť. V rovnaký deň sa prezidentom stal Pedro Peña, člen strany Colorado. To však nezastavilo nepokoje, naopak s pripojením bývalého prezidenta Jaru vznikli v krajine tri veľké ozbrojené frakcie. Peña tak vytvoril vlastnú vládnu armádu predovšetkým z chudoby a robotníkov, ktorí boli opäť násilne odvedení do vojska. Rozhodujúcou sa nakoniec ukázala bitka v samotnom hlavnom meste, ktorú 22. marca 1912 vyhrali povstalci z radov Liberálnej strany. Tí zvrhli prezidenta a presadili vlastného, ktorým sa stal opäť bývalý prezident Emiliano González Navero. Liberáli sa následne sústredili na vojsko Albina Jaru, ktoré porazili v máji 1912, pričom v bitke padol aj samotný Jara. Tým skončila krátka občianska vojna. Napriek veľkej nestabilite začali v tomto období do krajiny prichádzať prvé významné zahraničné investície, ktoré konečne oživili ekonomiku Paraguaja. Rozvoj zažívalo predovšetkým poľnohospodárstvo, na ktoré nadväzovali nové priemyselné podniky na spracovanie poľnohospodárskych produktov. Veľký podiel na tom mali predovšetkým spoločnosti z Argentíny, vďaka čomu sa začala znova rozširovať aj železničná sieť, ktorá sa napojila na argentínsku. Práve obchodné záujmy domácich, no hlavne zahraničných obchodníkov a priemyselníkov spôsobovali časté prevraty a nakoniec aj občiansku vojnu z rokov 1911 a 1912. Postupne sa časti obyvateľstva začalo pomerne dariť, tým sa však súčasne zväčšili rozdiely medzi malou skupinou bohatých a veľkým množstvom chudobných.
Striedanie stability a vnútorných konfliktov.
V roku 1912 zasadol kongres už v novom zložení. Za nového prezidenta bol zvolený liberál Eduardo Schaerer. Ten sa aktívne zúčastnil na strane Liberálnej strany nedávnej občianskej vojny. Vnútorný konflikt stál Paraguaj veľké množstvo peňazí, ktoré si chudobný Paraguaj musel požičať. Prezidentovi tak nezostalo dostatok prostriedkov na uskutočnenie modernizácie štátu. O pomoc požiadal zahraničných investorov, ktorí však súčasne získali veľký vplyv na vládu. Zdalo sa, že situácia v krajine sa konečne upokojila, no na začiatku roka 1915 sa malá skupina členov strany Colorado pokúsila o prevrat, ktorý však bol rýchlo potlačený. Napriek tomu pokračovala vláda v modernizácii krajiny, kedy sa zamerala predovšetkým na cesty a železničnú sieť. Prezident Schaerer vydržal v úrade celé štyri roky a jeho vládu je možné hodnotiť ako stabilnú. V roku 1916 bol za prezidenta zvolený Manuel Franco. Ten vykonal hneď niekoľko reforiem. Najprv sa zameral na systém voľby prezidenta, ktorý sa zmenil na tajný. Následne sa pričinil o zmeny v poľnohospodárskych zákonoch, čím chcel zvýšiť produkciu. Nasledovala reforma školstva a zvýšenie počtu poslancov, čím dostala opozícia zo strany Colorado viac priestoru v politike. Pozitívne sa pre Paraguaj prejavila prvá svetová vojna, vďaka ktorej Paraguaj zvýšil svoju poľnohospodársku a potravinársku produkciu. Všetky zamýšľané zmeny však prezident nestihol uskutočniť, 5. júna 1919 zomrel na infarkt. Vo funkcii ho nahradil viceprezident José Pedro Montero, ktorý dokončil funkčné obdobie zosnulého prezidenta. Po skončení prvej svetovej vojny postihla niekoľko európskych štátov a USA hospodárska kríza, ktorá trvala od roku 1920 do roku 1921. Táto mala negatívny vplyv aj na Paraguaj, čo vyvolalo pravidelné protesty a stávky, čo poškodzovalo ekonomiku štátu, keďže pracovné výluky boli časté a dlhé. V tomto zložitom období bol za prezidenta v roku 1920 zvolený Manuel Gondra, ktorý už prezidentom bol na prelome rokov 1910 a 1911. Gondra stál pred zložitou úlohou, keďže vývoz Paraguaja sa výrazne po skončení prvej svetovej vojny znížil, čo skomplikovalo ekonomickú situáciu krajiny. Ale Gondra mal v Liberálnej strane veľkú konkurenciu v osobe bývalého prezidenta Schaerera. Ten zorganizoval na konci októbra 1921 štátny prevrat a prinútil prezidenta Gondru rezignovať. Novým prezidentom sa 29. októbra 1921 stal na niekoľko dní viceprezident Félix Paiva. Následne sa znepriatelené strany liberálov dohodli na novom prezidentovi, ktorým sa 7. novembra 1921 stal Eusebio Ayala. Za jeho vlády sa však Liberálna strana rozdelila na ešte viac súperiacich frakcii, pričom vzájomné konflikty vyvrcholili v novej občianskej vojne.
V krajine v roku 1922 začala regulárna občianska vojna. Proti prezidentovi stál znova bývalý prezident Schaerer, ktorý mal podporu časti armády. Prezident tak pristúpil k mobilizácii, čím začala občianska vojna. V júni 1922 sa boje presunuli priamo do hlavného mesta, kde zomrelo množstvo civilistov. Povstalci boli nakoniec z Asuncióna vytlačení, no boje pokračovali ďalej v ostatných častiach štátu. V apríli 1923 prezident Eusebio Ayala rezignoval. Novým prezidentom sa stal minister financií Eligio Ayala. V júli 1923 zopakovali rebeli útok na Asunción. Spočiatku sa zdalo, že ich útok bude úspešný, no nakoniec boli predsa len porazení. Napriek úspechu v občianskej vojne sa prezident Eligio Ayala rozhodol 17. marca 1924 taktiež odstúpiť. Novým prezidentom sa stal minister vojny Luis Alberto Riart. Ten však vládol iba do volieb, ktoré sa uskutočnili už v auguste 1924. Po nich sa prezidentom stal znova Eligio Ayala. Druhé obdobie tohto prezidenta však už prebiehalo oveľa stabilnejšie, než to prvé. Práve stabilita bola najväčším prínosom jeho druhej vlády. Vďaka tomu sa ekonomická situácia štátu zlepšila, zvýšil sa export a produkcia. Prezident presadil tiež daňovú reformu, ktorá mu pomohla dosiahnuť dokonca vyrovnaný štátny rozpočet. Keďže krajina bola neustále v ohrození vnútorných konfliktov, rozhodla sa vláda investovať aj do armády. To sa ukázalo ako prezieravé, keďže sa tiež stupňoval konflikt s Bolíviou o územia Chaco. V roku 1928 sa uskutočnili nové voľby, v ktorých bol za prezidenta zvolený José Patricio Guggiari. Napriek tomu, že krajine sa darilo, spoločnosť sa začala radikalizovať. Mohli za to predovšetkým prisťahovalci, ktorí si priniesli radikálne názory z Európy a to tak nacistické, fašistické, ale aj komunistické. Do toho mali negatívny vplyv tiež správy z územia Chaco, kde svoje záujmy rozširovala Bolívia. Guggiari sa rozhodol zapojiť bývalého prezidenta Eligia Ayalu do vlády, kde sa tento stal ministrom financií.
V decembri 1928 sa Paraguaj rozhodol odpovedať na predchádzajúci útok Bolívie na jednu z paraguajských pevností v Chacu vlastným útokom. Na to reagovala Bolívia útokom na inú paraguajskú pevnosť. Oba štáty tak vyhlásili mobilizáciu. Do konfliktu vstúpili Spojené štáty, ktorým sa podarilo obe strany presvedčiť k podpísaniu dohody, na základe ktorej si vrátili obsadené pevnosti. Na dohodu však negatívne reagovala časť armády, ktorá tento krok považovala za zbabelosť a začala vytvárať tlak na odstúpenie prezidenta a jeho vlády. Armáda na svoju snahu využila aj radikálne politické strany, s pomocou ktorých sa pokúsila o niekoľko prevratov. Prezident na to reagoval zákazom radikálnych robotníckych organizácii. V septembri 1931 sa obnovili vojenské strety v Chacu, kde sa Bolívii podarilo poraziť v menšej bitke paraguajskú armádu. Nasledovali protesty, ktoré žiadali ráznu odpoveď voči Bolívii a odstúpenie prezidenta. Veľký protest pred prezidentským palácom vyvrcholil stretom medzi prezidentskou strážou a demonštrantami, z ktorých časť bola ozbrojená. Prezidentská stráž zastrelila 11 ľudí, čo využila opozícia a prinútila prezidenta odstúpiť. Novým prezidentom sa stal 25. októbra 1931 bývalý prezident Emiliano González Navero ako dočasný prezident. Následne začal parlament proces zosadenia prezidenta Guggiariho. Ten sa oficiálne do úradu vrátil 27. januára 1932, keďže proces jeho zosadenia trval veľmi dlho a nepriniesol žiadne výsledky. Guggiari nakoniec dokončil svoje funkčné obdobie a v úrade skončil 15. augusta 1932. Za nového prezidenta bol zvolený Eusebio Ayala, ktorý tiež v minulosti zastával post prezidenta.
Vojna o Chaco.
Zvolenie prezidenta Eusebia Ayalu znamenalo víťazstvo síl, ktoré podporovali vojnu s Bolíviou o Chaco. Na toto územie si robili nároky oba štáty. Bolívia tvrdila, že má na Chaco právo ako nástupca bývalej španielskej audiencie v meste Chuquisaca, ktorá Chaco spravovala. Formálne sa Bolívia hlásila k tomuto územiu vždy, no neprejavovala o Chaco vážny záujem až do chvíle, než stratila prístup k moru po prehranej vojne s Čile v roku 1883. Vlády Bolívie sa teda zamerali práve na Chaco, kde boli splavné rieky, ktoré ústili až do Atlantického oceánu, čím chcela Bolívia obnoviť spojenie s morom. Územie Chaca však za svoje považoval aj Paraguaj a tak vlády oboch štátov o tomto probléme viackrát jednali, no bez úspechu. Oba štáty tak v Chacu budovali vlastné osady a pevnosti a predávali pôdu. V 20. rokoch 20. storočia pridelila bolívijská vláda právo na ťažbu ropy v Chacu americkej spoločnosti Standard Oil, súčasne zas paraguajská vláda udelila tie isté práva britsko-holandskej spoločnosti Royal Dutch Shell. V tej dobe totiž panovalo presvedčenie, že v Chacu sú bohaté zásoby ropy, čo iba zvýšilo snahu oboch štátov na získaní tohto územia. Nasledovali ďalšie pokusy o uzatvorenie dohody, no aj tie boli neúspešné. Oba štáty tak začali zbrojiť. Paraguaj zakúpil dve nové vojnové lode z Talianska, ktoré do Paraguaja priplávali v roku 1931. V polovici roka 1931 už oba štáty prerušili vzájomné diplomatické vzťahy. Situácia sa napriek medzinárodným snahám o mierové riešenie konfliktu stále vyhrocovala. Bolívia si najala na pomoc nemeckých vojenských poradcov, na čelo bolívijskej armády sa dokonca postavil nemecký dôstojník Hans Kundt. Zbrane Bolívii dodávali britské a československé spoločnosti. Paraguajci si najali na pomoc francúzskych vojenských poradcov. Francúzi dodávali Paraguaju zbrane a vybudovali prvé letectvo. Ďalších dodávateľov zbraní získal Paraguaj v USA, Španielsku, Belgicku a iných európskych štátoch. Na velení paraguajskej armády sa z väčšej časti podieľali ruskí vojenskí dôstojníci, ktorí z Ruska ušli po neúspešnej občianskej vojne s boľševikmi. V rámci paraguajskej armády si postupne získal dominantné postavenie dôstojník José Félix Estigarribia. Estigarribia bol na rozdiel od bolívijského veliteľa Kundta zástancom moderného spôsobu vedenia vojny, čo sa neskôr prejavilo.
Vojna o Chaco začala už 15. júna 1932, keď bolívijské vojsko zaútočilo na paraguajskú pevnosť pri jazere Pitiantutá. Pevnosť však Bolívia udržala iba mesiac, keďže sa paraguajskej armáde podarilo pevnosť dobyť späť. Nasledovali ďalšie bolívijské útoky na iné paraguajské pevnosti v Chacu. Paraguajský prezident Eusebio Ayala následne vyhlásil mobilizáciu. Paraguaj tak začal útok 9. septembra 1932, čo je považované za oficiálny začiatok vojny. Ako prvú dobyli Paraguajci pevnosť Bonquerón, ktorá padla 29. septembra 1932. Tým začalo postupné povyšovanie Estigarribiu do vyšších hodností a jeho vzostup nie len v rámci armády, ale i politického života Paraguaja. Paraguaj pokračoval v ofenzíve a postupne obsadil viacero ďalších pevností. Paraguaj tak využil čas, ktorý mu poskytla zdĺhavá mobilizácia v Bolívii. Tá bola ukončená v decembri 1932 a tak nasledovala bolívijská protiofenzíva. Na čele bolívijského vojska stál nemecký generál Kundt, ktorý však mal súčasne vo vlastnej armáde veľký počet odporcov, ktorým vadil jeho zahraničný pôvod. Ofenzíva bola spočiatku úspešná a Bolívia získala viacero paraguajských pevností, no pri pevnosti Nanawa došlo k zastavenie bolívijského útoku Paraguajcami (20. január 1933). Nasledoval ďalší neúspešný útok Bolívie na inom mieste, čo malo za následok demoralizáciu bolívijskej armády, čím sa ofenzíva prakticky zastavila. Na konci januára 1933 sa pokúsili Argentína, Brazília a Čile vyjednať prímerie, no tieto snahy boli neúspešné. O novú ofenzívu sa Bolívia pokúsila v júli 1933, no táto snaha bola znova neúspešná. Bolívia stratila tisíce vojakov, zatiaľ čo Paraguaj iba niečo vyše 100. Po neúspechoch nepriateľa sa paraguajské velenie rozhodlo v septembri 1933 začať druhú ofenzívu. Cieľom bolo ovládnuť kľúčové pevnosti Bolívie v oblasti. Paraguajská armáda zaznamenala rýchle úspechy, vďaka čomu bol José Félix Estigarribia povýšený už na brigádneho generála. Zdecimované bolívijské vojsko sa stiahlo k pevnosti Campo Vía, kde v mesiacoch november a december roku 1933 prebehli rozhodujúce boje. Proti sebe stálo 9 000 demoralizovaných bolívijských vojakov a viac ako 17 000 Paraguajcov. Túto bitku podľa očakávania jednoznačne vyhral Paraguaj, keď zajal viac ako 7 000 nepriateľských vojakov a získal veľké množstvo zbraní. Z tejto porážky sa už Bolívia až do konca vojny nedokázala úplne spamätať. Nasledovalo odvolanie generála Kundta, ktorého nahradil bolívijsky generál Enrique Peñaranda. Paraguajský útok viedol generál Estigarribia, ktorý tak bol znova povýšený. Paraguajský prezident chcel po tejto výhre ponúknuť Bolívii mier, navrhol preto prímerie, ktoré malo platiť od 19. do 30. decembra 1933. Na tento návrh Bolívia pristúpila, aby získala čas, po ktorý začala organizovať novú armádu.
Keďže Bolívia nevyužila prímerie na vyjednávanie a naopak začala budovať novú armádu, začal Paraguaj 6. januára 1934 tretiu veľkú ofenzívu. Už na počiatku obsadili paraguajskí vojaci dôležité bolívijské pevnosti. Územie, ktoré Paraguaj kontroloval sa tak výrazne zväčšovalo, čo komplikovalo logistiku. Prvý úspech po dlhom čase zaznamenala bolívijská armáda v máji 1934 v bitke pri Cañada Strongest. Paraguaj síce túto bitku jednoznačne prehral, no jeho ofenzíva pokračovala ďalej. Ani jedna strana však nedokázala získať potrebnú prevahu a tak pre zmenu navrhol diplomatické rokovanie prezident Bolívie Daniel Salamanca Urey. Paraguajské velenie však týmto snahám nedôverovalo a začalo prekvapivý útok na severozápade, kedy paraguajská armáda prešla cez náročný terén a dobyla pevnosť 27 de Noviembre a následne paraguajské vojsko zamierilo k bolívijským ropným poliam pri meste Camiri. Túto oblasť dosiahla paraguajská armáda na konci augusta 1934. Keďže však paraguajská armáda nemala dostatok zásob, rozhodla sa pre ústup. Aby Bolívia mohla čeliť paraguajskej ofenzíve na severe, musela oslabiť svoje vojsko na juhu. To umožnilo Paraguaju zaútočiť práve v južnej časti frontu. Tisíce bolívijských vojakov bolo zajatých už po krátkom boji. Situácia bolívijského vojska bola kritická a tak opustilo veľmi dôležitú pevnosť Ballivián. Tú následne 17. novembra 1934 bez boja obsadili Paraguajci. Tento neúspech znamenal zatknutie bolívijského prezidenta Salamancu Ureya, ktorý bol následne vystriedaný viceprezidentom Josém Luisom Tejadom Sorzanom. Bolívia tak začala ofenzívu na severe, kde sa jej spočiatku darilo, no keď sa Paraguaju podarilo obsadiť jediný zdroj vody v oblasti, skončila aj táto snaha Bolívie neúspechom. Paraguajská armáda následne zaútočila na západe v samotnej Bolívii na oblasť okolo mesta Villamontes. Tu sa Paraguajcom podarilo obsadiť všetky ústupové cesty pre bolívijskú armádu, čo bola pre Bolíviu ďalšia katastrofa. Bolívijské jednotky sa opevnili pred mestom Villamontes, kde očakávali paraguajský útok. Ten sa im vo februári 1935 podarilo odraziť. Paraguaju sa napriek tomu podarilo prerušiť spojenie medzi mestom Villamontes a najväčším mestom Bolívie Santa Cruz de la Sierra.
V máji 1935 začali opäť diplomatické rokovania. To zastavilo ofenzívy oboch armád. Bolívia sa napriek tomu ešte pokúsila o posledný útok na začiatku júna 1935, ktorý však skončil ich porážkou. Vyjednávanie viedli Argentína, Brazília, Čile, Peru, Uruguaj a USA. Už 11. mája 1935 začali rokovania v Buenos Aires. Diplomatické vyjednávanie však bolo nakoniec úspešné a tak vojna o Chaco skončila 12. júna 1935, kedy bol podpísaný protokol o ukončení nepriateľstva. Boje však skončili až 14. júna 1935. 1. júla 1935 sa v Buenos Aires začala mierová konferencia, ktorá mala riešiť predovšetkým otázku hraníc. Vyjednávanie však trvalo až tri roky, po ktorých bola podpísaná konečná mierová zmluva (21. júla 1938). Paraguaj stratil vo vojne 35 000 až 50 000 ľudí, straty Bolívie sú odhadované až k počtu 80 000. Oba štáty stála vojna obrovské množstvo peňazí. Konečná dohoda znamenala, že Bolívia stratila tri štvrtiny územia Chaco, naopak územie Paraguaja sa vďaka úspešnej vojne zväčšilo o približne . Bolívia získala predsa len prístup k rieke Paraguaj, ktoré sa nachádza na úplnom okraji jej územia v rámci vojenského prístavu Puerto Busch. Výhra vo vojne však nepriniesla do Paraguaja stabilitu. Naopak spoločnosť podporovala snahy radových vojakov o uznanie, ktoré sa im však zo strany vlády nedostávalo. Na čelo nespokojencov sa postavil jeden z hrdinov vojny o Chaco Rafael Franco, ktorý počas vojny viedol úspešnú ofenzívu na severozápade Chaca, ktorá otvorila cestu ku konečnému víťazstvu Paraguaja. Nespokojenci požadovali predovšetkým finančné zabezpečenie veteránov a vojnových invalidov, čo vláda pre nedostatok peňazí odmietla, na druhej strane vyplácala veľké dôchodky vysokým dôstojníkom a členom vlády, ako odmenu za víťazstvo vo vojne, čo vzbudilo veľké pobúrenie. Vláda následne obvinila Rafaela Franca z prípravy prevratu a rozhodla sa ho na začiatku roka 1936 zatknúť. Franco však stihol ujsť do Argentíny. Tým začal ďalší prevrat. Časť armády podporujúca Franca sa vzbúrila a zaútočila 17. februára 1936 na Asunción. Prezident Ayala ušiel pred vojskom do prístavu, nalodil sa na loď a jednému z veliteľov vzbúrencov odovzdal svoju demisiu. Rafael Franco sa tak vrátil z exilu a dočasná vojenská správa ho menovala prezidentom. Franco sa úradu oficiálne ujal v rovnaký deň, ako Ayala rezignoval.
Koniec liberálnej vlády a obdobie štátnych prevratov.
Nová vojenská vláda okamžite zakázala všetky politické strany na obdobie jedného roka, rozpustila parlament a zrušila platnú ústavu. Prezident však ubezpečoval spoločnosť, že tieto opatrenia sú iba dočasné a žiadna politická strana nebude rozpustená. V skutočnosti však vojsko pripravovalo novú ústavu, ktorá by povoľovala fungovanie iba jedinej politickej strany, ktorú práve založil prezident. Keď tieto plány vyšli najavo, začali sa v krajine veľké protesty. Tie však armáda tvrdo potlačila. Aby si prezident Franco upevnil svoje mocenské postavenie, presadil reformu, ktorá prisudzovala pôdu ľuďom, ktorí na nej reálne pracovali. K ďalším dôležitým opatreniam patrili zavedenie osemhodinového pracovného času a uzákonenie platenej dovolenky. Franco sa snažil znížiť vplyv radikálnej ľavice a tak obmedzil pôsobnosť odborov. Súčasne podporoval rast nacionalizmu. Nechal preto vybudovať Národný panteón hrdinov, kde bolo presunuté telo bývalého prezident Francisca Solana Lópeza. Napriek všetkému však v spoločnosti naďalej stúpalo napätie. To vyvrcholilo 13. augusta 1937, kedy začalo ďalšie povstanie. Toto zorganizoval bývalý prezident Eduardo Schaerer, ktorý na tento účel využil vojsko z Chaca. Povstanie sa podarilo a prezident Franco musel odísť do exilu v Uruguaji. 13. augusta 1937 tak bol Franco nahradený bývalým prezidentom Félixom Paivom. Nová vláda okamžite obnovila platnosť pôvodnej ústavy, následne bola obnovená činnosť parlamentu a senátu. Vláda tiež nechala vyhlásiť nové voľby. Do krajiny sa postupne vrátili disidenti z čias vlády prezidenta Franca. Do popredia sa s podporou Liberálnej strany dostával generál José Félix Estigarribia, hrdina vojny o Chaco.
V auguste 1939 sa uskutočnili voľby prezidenta. Tých sa na protest proti zásahom polície voči svojim členom nezúčastnila strana Colorado a tak sa bez problémov stal novým prezidentom kandidát liberálov generál José Félix Estigarribia, ktorý sa úradu ujal 15. augusta 1939. Nový prezident však mal od začiatku veľmi ťažkú pozíciu, keďže bol vystavený tlakom z viacerých frakcii Liberálnej strany. Už vo februári 1940 sa objavili informácie o možnom prevrate proti prezidentovi. V reakcii na tieto správy prezident vyhlásil, že je nútený prevziať všetku moc nad Paraguajom, následne zrušil ústavu, zakázal politické strany a zostavil komisiu na prípravu novej ústavy. Následne nechal rozpustiť parlament a senát, ktoré sa fakticky rozpustili vlastným rozhodnutím. 18. februára 1940 tak prezident vykonal fakticky prevrat sám proti vlastnej vláde, keďže časť ministrov musela opustiť vládu. Ústava bola hotová v júli 1940 a následne aj schválená v referende. Na jej základe bol zrušený senát a ponechaný iba parlament. Významnou zmenou bolo tiež predĺženie funkčného obdobia prezidenta zo štyroch na päť rokov. Prezident si tak chcel upevniť svoju pozíciu, ale 7. septembra 1940 zahynul pri leteckom nešťastí. José Félix Estigarribia bol posledným liberálnym prezidentom Paraguaja.
Za nového prezidenta bol armádou vybraný generál Higinio Morínigo. Úradu sa ujal formálne v deň smrti svojho predchodcu, teda 18. februára 1940. Tento bol považovaný za kandidáta, ktorý bude ľahko ovplyvniteľný, keďže práve pre túto vlastnosť si ho vybral do vlády aj zosnulý prezident. Morínigo však mal veľkú nedôveru ku všetkým politickým stranám a už pár týždňov potom, čo sa dostal k moci, odvolal z vlády všetkých členov Liberálnej strany. Využil silu, ktorú mu poskytovala armáda a taj sa mohol zbaviť podpory politických strán. V roku 1942 dokonca nechal prezident Liberálnu stranu zákonom rozpustiť. Do svojej vlády pripustil z civilnej sféry iba ľudí, ktorí sympatizovali so španielskou stranou Falanga. Po liberáloch sa prezident zameral na ľavicu, predovšetkým na komunistov a anarchistov. Potom došlo k zrušeniu ústavy. V roku 1943 tak v prezidentských voľbách nemal protikandidátov a tieto bez problémov vyhral. Počas jeho vlády začali vo väčšej miere značné politické represie. Pre politických oponentov nechala vojenská vláda vytvoriť dokonca koncentračné tábory. Keďže sám prezident sympatizoval so španielskym diktátorským systémom, začala aj značná časť dôstojníckeho zboru paraguajskej armády inklinovať k myšlienkam nacistického Nemecka a fašistického Talianska. Viacerí poprední predstavitelia armády dokonca otvorene presadzovali nacizmus ako ideológiu, ktorá by bola vhodná aj pre Paraguaj. Pod tlakom Spojených štátov však bol Paraguaj prinútený pristúpiť na prerušenie diplomatických stykov so štátmi Osi. Na začiatku roka 1945 dokonca napriek všetkým sympatiám vyhlásil Paraguaj vojnu Nemecku. Vďaka tomu získal aj finančnú podporu zo strany USA. Napriek tomu však mali sympatizanti nacizmu vo vláde stále silné postavenie. Keď však už bola porážka Nemecka nevyhnutá, rozhodol sa prezident Morínigo nacistov zo svojej vlády odvolať a znova povolil činnosť politických strán. Uvoľnenie však automaticky znamenalo aj obnovenie činnosti opozície, ktorá situáciu využila už v polovici roka 1946 k pokusu o prevrat. Na tomto sa podieľali aj členovia armády sympatizujúci s nacizmom, čo prezident využil ako zámienku, na ich definitívne odvolanie zo všetkých postov. Následne prezident do vlády prizval členov strany Colorado a priaznivcov bývalého prezidenta Rafaela Franca. Potom došlo k obnoveniu činnosti parlamentu a zriadeniu tímu, ktorý mal vypracovať novú ústavu. V roku 1948 sa mali uskutočniť nové voľby, pričom prezident povolil všetkým stranám (vrátane liberálov a komunistov), aby sa ich zúčastnili. Silné postavenie však získalo radikálne pravicovo-konzervatívne krídlo strany Colorado, ktoré začalo otvorene útočiť (často aj ozbrojene) na ľavicových politikov. Prezident Morínigo do ich aktivít nezasahoval. Politická situácia sa však zostrila, čo prezident využil na nové represie voči liberálom, komunistom a priaznivcom Rafaela Franca. Represie vyvrcholili v občianskej vojne, ktorá začala v marci 1947. Túto začal bývalý prezident Rafael Franco a jeho priaznivci. K rebelom sa pridala veľká časť armády, ku ktorej sa pridali všetky opozičné politické strany. Povstalci dokonca vytvorili vlastnú vládu. Prezident Morínigo sa teda obrátil na argentínskeho prezidenta Juana Peróna so žiadosťou o pomoc v boji proti komunistom. Perón tak paraguajskému vládnemu vojsku poskytol zbrane. Vládu podporila strana Colorado, ktorej členovia boli taktiež vyzbrojení argentínskymi zbraňami. Občianska vojna trvala pol roka, vyžiadala si 30 000 obetí a ako víťaz z nej vyšla hlavne strana Colorado, ktorá porazila všetkých povstalcov. Po výhre v občianskej vojne nasledovali tvrdé represie, kedy boli odporcovia režimu väznení, mučení a niektorí aj zavraždení. Strana Colorado si presadila, že nový prezident bude jej člen. Aby zabezpečila, že prezident Morínigo skutočne svoj úrad opustí, rozhodla sa ho radšej zosadiť. Morínigo tak radšej 3. júna 1948 odstúpil z funkcie. Na jeho miesto dosadila strana Colorado na zvyšok funkčného obdobia dočasného prezidenta Juana Manuela Frutosa.
Návrat strany Colorado k moci (1948 – 1954).
Už dočasný prezident Juan Manuel Frutos bol členom strany Colorado. Jeho presadenie do úradu prezidenta iba potvrdilo opätovné nadobudnutie moci pre stranu Colorado. Dočasný prezident mal snahu opäť zjednotiť stranu Colorado, ktorá bola rozdelená na viacero frakcii, predovšetkým však na radikálnu konzervatívnu a demokratickú. Jeho snaha však bola neúspešná a strana zostala naďalej rozdelená. Frutos vydržal v úrade presne do 15. augusta 1948. V ten deň ho nahradil Juan Natalicio González, ktorého vybrala najradikálnejšia časť strany Colorado. Získanie dominantného postavenia pre stranu Colorado však krajine potrebnú stabilitu neprinieslo. Aj nasledujúce obdobie jej vlády bude poznačené vnútornými konfliktami vnútri samotnej strany Colorado, ale aj vzájomnými konfliktami v rámci celej spoločnosti. Prezidenti v tomto období nevydržia až na jednu výnimku príliš dlho a namiesto riešenia ekonomických problémov krajiny sa budú nútení sústreďovať sa na obranu vlastného úradu.
Aj prezident Juan Natalicio González musel čeliť vnútornej opozícii vo vlastnej strane. Už o niekoľko dní po prevzatí úradu prezidenta musel González riešiť pokus o prevrat, ktorý viedol ambiciózny plukovník Alfredo Stroessner. Prezidentovi sa ale podarilo pokus o prevrat zvrátiť a tak musel Stroessner utiecť na brazílske veľvyslanectvo. Prezident následne nechal znárodniť niekoľko spoločností, ktoré vlastnili zahraniční majitelia. 29. januára 1949 sa začal ďalší pokus o prevrat. Tento raz však bol puč úspešný, prezident González bol o deň neskôr zosadený a odišiel do exilu v Argentíne a neskôr do Mexika. Novým prezidentom sa stal jeden z vodcov prevratu a minister obrany generál Raimundo Rolón, ktorý sa ujal úradu 30. januára 1949. Rolón sa ale pri moci udržal veľmi krátko, keď bol aj on zosadený pri prevrate a to už 27. februára toho istého roka. Na jeho miesto bol dosadený lekár Felipe Molas López. V máji 1949 bol Molas López zvolený vo voľbách a teda potvrdený vo funkcii prezidenta, čím začalo jeho druhé funkčné obdobie. Jeho hlavnou úlohou bolo zaistiť zjednotenie strany Colorado. To sa mu nepodarilo, čo spustilo ďalší štátny prevrat zo strany nespokojnej časti strany Colorado. 11. septembra 1949 bol prezident Molas López zosadený a nahradený Federicom Chávezom.
Nový prezident Federico Chávez dostal od parlamentu možnosť vládnuť až do roku 1953. Jeho presadenie do úradu prezidenta znamenalo získanie dominancie demokratického krídla strany Colorado. Chávez stál pred veľmi ťažkou úlohou. Paraguaj bol po dlhých rokoch faktickej anarchie a chaosu vo veľmi zlej ekonomickej, ale i spoločenskej situácii. Ekonomika bola zaťažená vysokou infláciou, stále sa znižujúcim exportom, čo spôsobovalo zníženie kúpnej sily obyvateľstva a následne aj zvýšenie nezamestnanosti. Za tento stav bola zodpovedná predovšetkým strana Colorado, ktorá sa miesto riešenia zlej situácie štátu zaoberala iba vnútornými konfliktami a opatrenia, ktoré presadila sa ukázali ako neúčinné, prípadne chybné. Prezident Chávez dovládol riadne do konca svojho funkčného obdobia v roku 1953, pričom voľby, ktoré sa konali v auguste tohto roka vyhral, čím začalo jeho druhé funkčné obdobie. V priebehu roka 1954 však prezident čelil silnejúcej opozícii vnútri vlastnej strany, ktorá začala podnikať kroky k možnému prevratu. Chávez preto nariadil uväznenie hlavných predstaviteľov strany a armády, ktorí boli z prípravy prevratu podozriví. Na to reagoval Alfredo Stroessner, v tej dobe už vojenský generál a veliteľ armády, ktorý 4. mája 1954 začal nový prevrat. Stroessner získal podporu aj nespokojnej časti strany Colorado, čím zvýšil tlak na prezidenta, ktorý sa radšej rozhodol odstúpiť z funkcie. Svoju rezignáciu však podal 6. mája. Nový dočasný prezident však bol dosadený až 8. mája a tak nemal Paraguaj niekoľko dní žiadneho, ani dočasného či zastupujúceho, prezidenta. Obdobie vlády prezidenta Cháveza je však možné hodnotiť pozitívne, keďže prinieslo predovšetkým stabilitu, ktorá v krajine chýbala od ukončenia vojny o Chaco. Novým dočasným prezidentom na obdobie štyroch mesiacov sa stal Tomás Romero Pereira. V auguste 1954 sa konali nové prezidentské voľby, kde kandidoval jediný kandidát a to veliteľ armády Alfredo Stroessner. Ten voľby bez protikandidáta vyhral a stal sa tak novým prezidentom Paraguaja. Jeho zvolením skončilo dlhé obdobie nestability, ktoré bolo poznačené množstvo úspešných a neúspešných prevratov, kedy sa vlády boli nútené zaoberať vnútrostraníckymi konfliktami a nie riešiť reálne ekonomické problémy krajiny.
Diktatúra Alfreda Stroessnera (1954 – 1989).
Počiatky vlády a stabilizácia Paraguaja.
Alfredo Stroessner sa úradu prezidenta ujal 15. augusta 1954. Mal nemecký pôvod a od mladosti pôsobil v armáde. Tu bol rýchlo povyšovaný a v 36. rokoch sa stal generálom. V roku 1951 vstúpil do strany Colorado, čím iba potvrdil svoje politické ambície. Ešte pred tým, než získal dominantné postavenie v krajine, sa zúčastnil niekoľkých štátnych prevratov. Po oficiálnom získaní moci pristúpil k rozsiahlym čistkám, pri ktorých zbavil moci čelných predstaviteľov oboch krídiel strany Colorado a súčasne odvolal hlavných predstaviteľov armády, o ktorých sa domnieval, že by ho mohli ohroziť. Avšak nepristúpil k vraždeniu hlavných oponentov, týchto naopak poslal do zahraničia ako vyslancov Paraguaja. Počiatky vlády prezidenta Stroessnera sú súčasnými historikmi nazývané ako "El Stronismo" (podľa priezviska prezidenta). Toto obdobie sa vyznačuje najtvrdšou formou vlády prezidenta, kedy boli zakázané politické strany okrem strany Colorado a súčasne došlo k zákazu protestov, zhromažďovania a novín. Prezident si taktiež presadil, aby štát mohol uväzniť kohokoľvek bez súdu v rámci tzv. "obrany demokracie". Stroessner tak chcel potlačiť predovšetkým ľavicovú opozíciu. Táto však bola slabá, takže prezident komunistov rýchlo potlačil. V tejto dobe sa do Paraguaja uchýlilo množstvo nacistických zločincov, ktorí tu našli bezpečné útočisko, keďže aj samotný prezident Stroessner bol sympatizant nacistickej ideológie. Vďaka silnej protikomunistickej politike si získal v tomto období Stroessner veľkú podporu zo strany USA. Richard Nixon, ktorý bol v tej dobe viceprezidentom Spojených štátov, ocenil kroky paraguajskej vlády v rámci potláčania komunizmu, keď uviedol, že Paraguaj proti komunizmu vystúpil viac, ako ktorýkoľvek iný národ na svete. Vďaka tomu získaval Paraguaj od USA pravidelné veľkú finančnú a vojenskú podporu.
Napriek silnej vláde sa už v roku 1956 udiali dva pokusy o zmenu. Najprv protestovali študenti a následne o niekoľko mesiacov neskôr sa o prevrat pokúsili zosadení predstavitelia radikálneho krídla strany Colorado a armády. Všetky hrozby prezident rýchlo potlačil. Ďalšie voľby sa uskutočnili v roku 1958. Aj tieto boli iba formálne a Stroessner nemal protikandidáta. Získal tak 100% hlasov. Aby prezident uspokojil opozíciu v strane, nechal zrušil výnimočný stav a umožnil návrat niektorým politickým protivníkom z exilu. Po štyroch rokoch vlády Stroessnera (1954 – 1958) sa inflácia znížila z viac ako 70% na 6%. Stroessnerova vláda bola od počiatku zameraná na veľmi prísnu rozpočtovú politiku. Neskôr začala hospodáriť presne podľa pokynov Medzinárodného menového fondu, vďaka čomu boli položené základy pre neskorší veľký hospodársky rast Paraguaja. Už za krátko však musel Paraguaj čeliť reálnej hrozbe zo strany ľavicových gerilových skupín, ktoré sa do krajiny dostali z Argentíny. Ich cieľom bolo zosadiť prezidenta, ktorý potláčal ľavicové myšlienky, čo Stroessner využil vo svoj prospech. Počas necelých dvoch rokov túto hrozbu potlačil, súčasne sa vysporiadal so študentskými protestmi, čo mu umožnilo výnimočný stav obnoviť. Na kroky vlády reagoval parlament, kde demokratická časť strany Colorado vystúpila proti prezidentovi. Stroessner tak nechal parlament rozpustiť a uväzniť čelných predstaviteľov demokratického krídla strany Colorado. Tieto udalosti prinútili prezidenta zmeniť pomery v strane, ktorá bola zmenená tak, aby o všetkom musel rozhodnúť vždy iba Stroessner. Dominancia prezidenta bola postupne taká silná, že jeho vládu začali podporovať aj pôvodne ľavicové organizácie, ktoré iba formálne požadovali zlepšenie postavenia robotníkov. Ich požiadavkám vláda vyhovela iba čiastočne. V roku 1957 tak bola predsa len zvolaná generálna stávka, ktorú však vláda rýchlo potlačila. Nasledovalo uväznenie stoviek popredných predstaviteľov odborov, ktoré sa tak stali úplne nefunkčnými a boli úplne závislé na vláde. Podpora USA sa zvýšila hlavne po Kubánskej revolúcii z roku 1959. Americká vláda sa rozhodla vytvoriť program, ktorý mal pomôcť modernizovať krajiny Latinskej Ameriky, aby sa tak predišlo hrozbe komunizmu. Americký prezident John Fitzgerald Kennedy však súčasne požadoval demokratizáciu štátov, ktoré dostanú pomoc od USA. Stroessner tak dovolil, aby sa volieb v roku 1963 zúčastnila aj opozícia z bývalej Liberálnej strany. Stroessner povolil, aby sa exulanti združili znova v oficiálnej Liberálnej strane. Táto získala vo voľbách približne tretinu miest v parlamente, no voľby boli napriek tomu iba formálne, keďže Stroessner získal v prezidentských voľbách 92,3% hlasov. Reálne sa tak prakticky nič nezmenilo, no formálne sa Paraguaj stal demokratickým štátom s voleným parlamentom, kde bola aj opozícia. USA však tolerovali pokračovanie zákazu akejkoľvek komunistickej strany, takže tento politický prúd nemal v parlamente zastúpenie.
Časť členov Liberálnej strany si v roku 1967 založila s povolením prezidenta Radikálnu liberálnu stranu (Partido Liberal Radical). Táto mohla kandidovať aj v nasledujúcich voľbách, ktoré sa konali v roku 1968. Vláda začala s prípravou novej ústavy. Do tohto procesu sa mohla zapojiť aj opozícia. Nová ústava nadobudla účinnosť v auguste 1957. Poskytovala prezidentovi možnosť znovuzvolenia, vydávať dekréty s účinnosťou zákona a rozpustiť parlament. V roku 1968 sa uskutočnili ďalšie voľby. Stroessner získal 71,6% hlasov a zostal prezidentom. Druhé miesto už obsadila Radikálna liberálna strana, ktorá vytlačila Liberálnu stranu na tretie miesto s veľmi nízkym ziskom hlasov. Postupne sa od prezidenta Stroessnera začala odkláňať katolícka cirkev, ktorá nebola spokojná s jeho opatreniami v prospech chudoby, ktoré považovala za nedostatočné. Cirkev kritizovala vládu diktatúry. Mnohí kňazi sa dokonca začali politicky angažovať a zaplnili miesto na ľavicovom spektre politiky. Prezident Stroessner na tieto kroky reagoval tvrdo. Nechal uzatvoril Katolícku univerzitu a viaceré semináre. Z krajiny boli vyhnaní viacerí kňazi. V roku 1973 sa konali znova prezidentské voľby. Tento raz získal Stroessner až 84% hlasov. V tej dobe ovládli Radikálnu liberálnu stranu ľavicovo zmýšľajúci členovia. Tým sa podarilo zjednotiť obe liberálne strany do Liberálnej jednotnej strany. Ani to však nezmenilo situáciu a vo voľbách v roku 1978 získal Stroessner už viac ako 90% hlasov. Zisky liberálov boli veľmi malé. Opozícia reagovala spojením do veľkého celku, ktorý dostal názov Národné zjednotenie. Na to už vláda reagovala a začala s represiami. Tie sa dotkli tak politickej opozície, ako aj študentov, ktorých vláda obvinila z prípravy povstania. Zatknutí boli prevezení do tábora Emboscada. V tomto období sa paraguajská vláda naplno zapojila do Operácie Condor, počas ktorej s podporou USA dochádzalo k únosom a atentátom zameraným na ľavicových aktivistov. V Paraguaji si táto operácia vyžiadala približne 200 až 400 obetí .
Strata medzinárodnej podpory a koniec diktatúry.
Objektívne je však potrebné dodať, že napriek represiám sa Paraguaju v 60. a 70. rokoch 20. storočia darilo. Vďaka hospodárskemu rastu sa začalo sa s masívnou modernizáciou krajiny, vo veľkom sa budovali nové cesty. Prezident robil všetko preto, aby diverzifikoval obchod krajiny. Hospodársky rast tak začal postupne presahovať 10%. K významným projektom patrí vybudovanie priehrady Itaipú, ktorá patrí medzi najväčšie na svete. 80. roky však znamenali ekonomický útlm. Z tohto dôvodu sa začal zvyšovať deficit štátneho rozpočtu. Negatívny vplyv na Paraguaj malo aj zvolenie Jimmyho Cartera do funkcie amerického prezidenta, ktorej sa ujal v januári 1977. Jeho administratíva sa zmerala na presadzovanie dodržiavania ľudských práv. Tým sa USA odklonili tak od paraguajskej diktatúry, ako aj ostatných pravicových diktatúr po celej Južnej Amerike. Finančná a vojenská podpora z USA sa buď výrazne znížila, alebo rovno zastavila. V januári 1981 sa však prezidentom USA stal republikán Ronald Reagan. Ten síce čiastočne obnovil podporu juhoamerických diktatúr, no v prípade Paraguaja urobil výnimku. V 80. rokoch 20. storočia začali postupne končiť pravicové diktatúry v iných okolitých štátoch, výnimkou zostával Augusto Pinochet v Čile a práve Alfredo Stroessner v Paraguaji, ktorí sa napriek všetkému stále držali pri moci. Reagan (na rozdiel od Pinocheta) označil Stroessnerov režim za jednu z posledných diktatúr v Južnej Amerike, čo bol jasný odkaz paraguajskej vláde zo strany USA, že s podporou už nemôže počítať. V roku 1983 vyhral Stroessner znova prezidentské voľby, keď získal 91% hlasov. V roku 1988 pristúpil aj Pinochet na vypísanie referenda, ktoré malo rozhodnúť o jeho zotrvaní vo funkcii. Toto dopadlo nesúhlasom s jeho ďalšou vládou a tak vojenská vláda v Čile pristúpila na vypísanie volieb. Stroessner tak zostal úplne posledným z pôvodných diktátorov, ktorí nepripúšťal žiadne zmeny. Paraguaj sa tak stával stále viac izolovanou krajinou, čo zhoršovalo aj situáciu v štáte. Vláda už nemala takú silu, aby mohla bez problémov potlačiť veľké protesty. Posledný masívny protest bol potlačený v roku 1985. V roku 1986 už vláda protesty nedokázala účinne riešiť, navyše strana Colorado sa rozdelila na dve frakcie. Konzervatívna vojenská podporovala zotrvanie Stroessnera a jeho režimu, na druhej strane stáli ľudia, ktorí považovali zotrvanie diktatúry za neudržateľné a požadovali postupný prechod k demokracii. V roku 1988 sa uskutočnili ďalšie voľby, ktoré znova vyhral Stroessner so ziskom viac ako 89% hlasov. Zrejme najvýznamnejšou úlohu pri demokratizácii Paraguaja zohrala návšteva pápeža Jána Pavla II. v roku 1988. Po nej sa už otvorene vytvorila opozícia aj v rámci armády, kde mnohí dôstojníci neboli spokojní so stavom, kedy vo velení boli iba starí priatelia prezidenta a nikto nový nemal šancu postúpiť vyššie v hierarchii armády. Na čelo nespokojných členov vojska presadili nespokojní členovia strany Colorado generála Andrésa Rodrígueza. Ten patril medzi najvýznamnejších členov armády, no bolo mu opozíciou prisľúbené, že ak sa k nim pridá, bude môcť vládnuť Paraguaju.
3. februára 1989 sa začal očakávaný prevrat. Viedol ho práve generál Rodríguez. Jeho vojsko obkľúčilo prezidenta Stroessnera v budove generálneho štábu, kde sa prezident rozhodol brániť. Boj si vyžiadal 100 obetí, no Stroessner sa nakoniec vzdal. Rodríguez umožnil Stroessnerovi odísť do exilu v Brazílii, čo prezident vyžil. Tým skončila jeho dlhá vláda, ktorá trvala od roku 1954. Diktatúra generála Stroessnera bola nedemokratickou represívnou vládou, kde vo veľkej miere prevládala korupcia a klientelizmus, no na druhej strane stabilizovala Paraguaj, ktorý do tej chvíle neustále menil vlády po častých prevratoch. Zároveň pomohol Stroessner Paraguaj stabilizovať aj po ekonomickej stránke, krajina sa modernizovala a zažívala po rokoch aj ekonomický rast. Alfredo Stroessner sa do Paraguaja už nikdy nevrátil. Zomrel 16. augusta 2006 v brazílskom exile vo veku 93 rokov.
Návrat k demokracii (1989 – súčasnosť).
Vláda generála Andrésa Rodrígueza a prvých demokraticky zvolených prezidentov.
Úradu prezidenta sa ujal generál Andrés Rodríguez. Nechal rozpustiť parlament a vyhlásil nové voľby, ktoré sa konali 1. mája 1989. Týchto sa znova nemohli zúčastniť komunisti, no zvyšné strany áno. Generál Rodríguez bol kandidátom strany Colorado. Voľby jednoznačne vyhral, keď získal 76% hlasov. 15. mája 1989 tak začalo jeho riadne funkčné obdobie. Rodríguez bol profesionálny vojak a patril od počiatkov medzi najbližších ľudí bývalého prezidenta Stroessnera. To mu umožnilo stať sa veľmi vplyvným a bohatým, keďže Stroessner mu umožnil nazhromaždiť veľký majetok. Je o ňom tiež známe, že sa ako vysoký štátny predstaviteľ venoval pašovaniu a obchodoval s drogami. Sám Rodríguez však tieto obvinenia rázne odmietal, no do USA mal dlhý čas zakázaný vstup. V roku 1992 nadobudla účinnosť nová ústava, ktorá zavádzala demokratickú formu vlády a rozšírila parlament na dve komory, ktoré mali efektívne kontrolovať vládu. Prezident bol od tej chvíle volený súčasne s parlamentom a senátom, no už iba na jedno päťročné funkčné obdobie bez možnosti znovuzvolenia. Prezident Rodríguez tiež začal proces decentralizácie. Guaraníjčina sa stala vedľa španielčiny druhým oficiálnym jazykom Paraguaja. Bola tiež povolená činnosť odborov, ktoré boli dlho obmedzované. Prezident Rodríguez pristúpil k rôznym ekonomickým reformám, ktoré zahŕňali aj privatizáciu, no ani to nedokázalo zabrániť zhoršovaniu ekonomickej situácie. Nasledovala devalvácia národnej meny, čo malo za následok veľký rast cien tovarov, predovšetkým však potravín. Tým sa krajina dostala na pokraj chudoby. Na konci jeho funkčného obdobia v roku 1993 musel prezident dokonca čeliť vyšetrovaniu, či zo svojej funkcie nekryje vlastný obchod s drogami. Vyšetrovanie však skončilo bezvýsledne. V máji 1993 sa konali nové voľby. Tie vyhral so ziskom 41% hlasov kandidát strany Colorado Juan Carlos Wasmosy.
Juan Carlos Wasmosy prevzal úrad 15. augusta 1993. Aj Wasmosy bol bohatý podnikateľ. Zbohatol počas veľkej modernizácie infraštruktúry a pri stavbe priehrady Itaipú počas vlády prezidenta Stroessnera. Bol blízky synovi bývalého prezidenta Stroessnera Gustava, cez ktorého bolo možné získavať lukratívne štátne zákazky. Už samotná možnosť, aby mohol Wasmosy vôbec kandidovať na prezidenta, bola výsledkom rozsiahlych vnútrostraníckych bojov. Do tých zasiahla armáda, ktorá jasne stanovila, že iného kandidáta, ako práve Wasmosyho nebude akceptovať. V parlamente však Wasmosyho stúpenci nemali väčšinu, práve naopak. Wasmosy sa zameral na ekonomické reformy, ktoré mali urobiť z Paraguaja krajinu s trhovým hospodárstvom a pri svojej snahe sa snažil napodobňovať Čile. Reformy však neskončili ako v Čile, naopak bankový sektor v Paraguaji úplne skolaboval. Tým začala veľká ekonomická kríza, ktorá spustila veľké protesty. Kríza bola taká veľká, že Paraguaj sa dostal do platobnej neschopnosti. Počas vlády prezidenta Wasmosyho sa uskutočnili hneď dve celoštátne generálne stávky, ktoré sa vláda pokúšala potlačiť za každú cenu. Do toho začal byť prezident vyšetrovaný pre korupciu. Aby od týchto obvinení odpútal prezident pozornosť, vyhlásil, že sa proti jeho osobe chystá vojenský prevrat. Veliteľ armády Lino Oviedo naopak obvinil z pokusu o zrušenie parlamentu prezidenta. Prezident tak odvolal Ovieda z jeho funkcie a po čase ho nechal zatknúť. O niekoľko mesiacov však bol Oviedo prepustený, keď vyšetrovanie ukázalo, že bol nevinný. Následne vyhral Oviedo primárne voľby strany Colorado a stal sa jej kandidátom na prezidenta. Tomu sa rozhodol prezident Wasmosy zabrániť a nechal Ovieda opäť zatknúť. Následne prezident zostavil k svojej osobe lojálny vojenský súd, ktorý Ovieda odsúdil na 10 rokov väzenia. Novým prezidentským kandidátom sa tak stal spojenec Wasmosyho Raúl Cubas Grau. V máji 1998 sa konali voľby, ktoré Cubas Grau jednoznačne vyhral, keď získal až 55% hlasov.
Raúl Cubas Grau sa funkcie ujal 15. augusta 1998. Aj on, rovnako ako jeho dvaja predchodcovia, zbohatol počas režimu prezidenta Stroessnera, kedy získal veľké štátne zákazky. Na niektorých sa podieľal spolu s bývalým prezidentom Wasmosym. Napriek priateľstvu s Wasmosym nebol Cubas Grau spokojný s tým, čo sa stalo generálovi Oviedovi a preto sa mu snažil pomôcť. Prakticky okamžite nechal prezident generála Ovieda omilostiť. Tento krok však vyvolal nevôľu nie len v rámci strany Colorado, kde proti tomu protestovali spojenci bývalého prezidenta Wasmosyho, ale i u opozície. Následne vyhlásil najvyšší súd, že rozhodnutie prezidenta je protiústavné. V krajine sa stupňovalo napätie, parlament pristúpil v marci 1999 k odvolávaniu prezidenta. Situáciu skomplikovala vražda jedného z hlavných odporcov prezidenta v rámci strany Colorado, ktorým bol viceprezident Luis María Argaña. Z nej boli obvinení prezident a generál Oviedo. To vyvolalo veľké protesty, ktoré si vyžiadali niekoľko mŕtvych. Prezident Cubas Grau reagoval na udalosti demisiou, ktorú podal 28. marca 1999. Následne on, aj generál Oviedo odišli do exilu v zahraničí. Novým prezidentom sa stal viceprezident Luis Ángel González Macchi, ktorý dokončil funkčné obdobie bývalého prezidenta Cubasa Graua.
Paraguaj v novom tisícročí.
Aj nový prezident Luis Ángel González Macchi bol napojený na režim Alfreda Stroessnera, kde jeho otec patril k členom vlády. Bol spojencom stúpencov bývalého prezidenta Wasmosyho a súčasne mal podporu novej liberálnej strany, ktorá sa nazývala Autentická radikálna liberálna strana (Partido Liberal Radical Auténtico). Liberáli však prezidenta opustili o necelý rok po prvej vládnej kríze. Tým stratila vláda väčšinu v parlamente, čo výrazne obmedzovalo jej možnosti. V roku 2000 musel prezident čeliť aj pokusu o štátny prevrat, ktorý viedli prívrženci generála Ovieda. Prezident vyhlásil výnimočný stav, prevrat potlačil a začal s represiami, pri ktorých boli zatknuté stovky odporcov. González Macchi sa tak stal veľmi nepopulárnym. Aj González Macchi čelil vyšetrovaniu z korupcie, do ktorého bol zapojený on a viacerí členovia jeho rodiny. Prezident mal vlastniť dokonca auto ukradnuté v zahraničí. Veľkými korupčnými škandálmi skončili tiež privatizácie viacerých štátnych spoločností. Aby vláda upokojila situáciu, zastavila predaj niektorých z týchto spoločností. Ďalšie protesty začali v polovici roka 2002. Aj tie organizoval z exilu generál Oviedo. Hlavnou príčinou demonštrácii však bola ekonomická kríza Paraguaja. Paraguajská mena oslabovala v dôsledku obáv o jej bankový sektor, ktorý sa mal nachádzať vo veľmi zlom stave. Pri zrážkach s políciou bolo niekoľko demonštrantov zabitých, stovky ďalších zranených. Prezident znova vyhlásil výnimočný stav, následne boli zatknuté stovky ľudí. Na začiatku decembra však parlament obžaloval prezidenta z nelegálnej bankovej transakcie, ktorá bola súčasťou korupcie pri privatizácii jedného zo štátnych podnikov. Snaha parlamentu však skončila neúspechom. Ekonomická situácia krajiny sa výrazne zhoršila, zvyšovala sa inflácia a nezamestnanosť. Približne polovica obyvateľov Paraguaja žilo v chudobe. 23. apríla 2003 sa konali nové voľby. Tie vyhral člen strany Colorado a veľký kritik prezidenta Gonzáleza Macchiho Nicanor Duarte, ktorý získal 38% hlasov.
Prezidentom sa oficiálne Nicanor Duarte stal 15. augusta 2003. V prechádzajúcich vládach bol ministrom školstva. Duarte sa snažil o nadviazanie bližších vzťahov s ľavicovými prezidentmi v Latinskej Amerike, čím potvrdil svoje ľavicové zameranie. Aj konzervatívnu stranu Colorado sa snažil aspoň čiastočne zmeniť na viac sociálne zameranú. Prezident sa snažil presadiť reformy zamerané proti korupcii, no parlament ovládaný jeho oponentmi mu v tom vždy zabránil. Napriek reálnej snahe sa tak prezidentovi nepodarilo znížiť korupciu, ale ani nezamestnanosť. Proti nemu stáli silné rodinné klany, ktoré svoje bohatstvo nadobudli pochybným spôsobom buď počas diktatúry prezidenta Stroessnera, alebo pri nedávnych privatizáciách, ktoré boli prakticky všetky poznačené korupciou. Keďže títo oligarchovia vlastnili aj všetky média, nemal prezident skoro žiadnu podporu. Posledné mesiace vlády prezidenta Duarteho boli sprevádzané protestmi, ktoré vyvolali jeho snahy o zmenu ústavy, ktorá by umožnila jeho znovuzvolenie. Duarte niekoľko mesiacov pred skončením svojho funkčného obdobia už ani nechcel pokračovať vo funkcii, požiadal dokonca parlament, aby ho nahradil, no jeho žiadosť bola neúspešná. 20. apríla 2008 sa uskutočnili nové voľby. Tie vyhral Fernando Lugo, kandidát Patriotickej aliancie pre zmenu (Alianza Patriótica por el Cambio), čo bola koalícia viacerých strán.
Fernando Lugo získal vo voľbách viac ako 42% hlasov a funkcie sa ujal 15. augusta 2008. Jeho víťazstvo ukončilo dlhú vládu strany Colorado, ktorá vládla od roku 1948. Fernando Lugo pred vstupom do politiky pôsobil ako katolícky kňaz, neskôr bol misionárom a nakoniec sa stal dokonca biskupom. Počas jeho misionárskej činnosti sa z neho stal veľký zástanca chudobných. Počas vlády prezidenta Stroessnera musel odísť do exilu. V roku 2008 požiadal pápeža o svoju laicizáciu. Jeho hlavným cieľom bolo presadenie bezplatnej zdravotnej starostlivosti. Aj ďalšie opatrenia boli zamerané na pomoc chudobným, kedy sa prezident pokúšal presadiť stavbu sociálnych bytov a umožniť chudobným vlastniť pôdu. Získal veľkú podporu u iných ľavicových prezidentov z Južnej Ameriky, predovšetkým od Huga Cháveza. Všetkým snahám prezidenta však bránila väčšina v parlamente, ktorú mala strana Colorado. Napriek tomu sa prezidentovi podarilo presadiť svoj hlavný cieľ, bezplatnú zdravotnú starostlivosť. Krajine sa začalo postupne dariť aj po ekonomickej stránke. Hospodársky rast bol vyšší ako 14%. Postupne klesol aj počet chudobných. Ani ľavicový prezident však nezabránil vzniku veľkej nespokojnosti v najchudobnejších častiach štátu, kde dokonca vznikla nová marxistická gerilová skupina Armáda paraguajského ľudu (Ejército del Pueblo Paraguayo). Od roku 2008 musia paraguajské ozbrojené zložky s touto skupinou aktívne bojovať. Prezident však nespokojnosti čelil aj v parlamente, kde pravicové Colorado nesúhlasilo s jeho ľavicovou politikou. V júni 2012 obsadili chudobní roľníci veľkú farmu patriacu bohatému členovi strany Colorado. Proti nim následne zasiahla polícia. Pri strete bolo niekoľko mŕtvych na oboch stranách. Prezident síce odvolal ministra vnútra, no parlament túto udalosť využil proti prezidentovi. Strana Colorado zažalovala prezidenta zo zodpovednosti za tento stret, následne koaličný partner z Autentickej radikálnej liberálnej strany stiahol z vlády svojich ministrov. Senát tak 22. júna 2012 uznal prezidenta vinným za zabitých roľníkov a odvolal ho z funkcie prezidenta. V rovnaký deň bol za prezidenta senátom zvolený Federico Franco, člen Autentickej radikálnej liberálnej strany. Ten mal dokončiť funkčné obdobie zosadeného prezidenta Luga. Proti rozhodnutiu senátu sa v celej krajine začali veľké protesty, proti ktorým poslala nová vláda políciu. Televíziám bolo zakázané, aby o demonštráciách informovali. Proti kroku senátu sa postavila aj väčšina štátov Južnej Ameriky, ktoré odmietli nového prezidenta uznať za legitímneho.
Posledné obdobie.
Vláda Federica Franca sa vyznačovala výrazným nárastom deficitu štátneho rozpočtu. Aj on bol po čase obviňovaný z rozsiahlej korupcie. Je zaujímavé, že majetok prezidenta sa napriek krátkemu úradovaniu zvýšil o 750% . Nové voľby sa uskutočnili 21. apríla 2013. Tie vyhral Horacio Cartes, kandidát strany Colorado, ktorá sa tak znova vrátila k moci.
Horacio Cartes sa úradu prezidenta ujal 15. augusta 2013. Je vplyvný podnikateľ a vlastí množstvo rôznych spoločností. Medzi jeho hlavné priority patrilo presadenie zákonov, ktoré by uľahčovali podnikanie. Cartes sa v priebehu svojho funkčného obdobia začal snažiť o možnosť druhého funkčného obdobia. Kritici však prezidenta obviňovali, že sa venoval viacerým ilegálnym aktivitám, vrátane obchodovania s drogami. Prvé správy o jeho zapojení do drogových obchodov sa objavili už v roku 2000, keď bolo na farme patriacej Cartesovi políciou zachytené menšie lietadlo, ktoré bolo naložené kokaínom a marihuanou. Ďalšie podozrenia vyšli najavo v roku 2011, keď server WikiLeaks uverejnil správy veľvyslanectva USA v Buenos Aires, ktoré práve Cartesa uvádzali ako hlavu organizácie, ktorá sa venuje obchodovaniu s drogami a praniu špinavých peňazí. Všetky obvinenia Cartes poprel. V apríli 2017 senát schválil zmenu ústavy, ktorá prezidentovi umožnila druhýkrát kandidovať a uchádzať sa tak o druhé funkčné obdobie po sebe. Toto rozhodnutie vyvolalo veľké protivládne demonštrácie, pri ktorých bol zabitý jeden demonštrant a desiatky ľudí bolo zranených. Následne demonštranti vtrhli do budovy parlamentu, kde založili požiar. Kritici tohto návrhu tvrdili, že na jeho presadenie využila strana Colorado svoje veľké prostriedky, ktoré použila na podplatenie viacerých senátorov. Prezident napriek tomu v nasledujúcich voľbách, ktoré sa konali v apríli 2018 už nekandidoval. Tieto vyhral Mario Abdo Benítez, taktiež zo strany Colorado, ktorý sľuboval pokračovanie ekonomickej politiky prezidenta Cartesa.

</doc>
<doc id="610609" url="https://sk.wikipedia.org/wiki?curid=610609" title="Michael Poulsen">
Michael Poulsen

Michael Schøn Poulsen (* 1. apríl 1975, Slagelse, Dánsko) je dánsky spevák, gitarista a skladateľ. V súčasnosti je hlavným spevákom, gitaristom a skladateľom dánskej hudobnej skupiny Volbeat a od roku 2023 gitaristom death metalového tria Asinhell. Predtým, ako začal pôsobiť v skupine Volbeat, bol členom dánskej death metalovej skupiny Dominus.
Biografia.
Vyrastal v Ringstede, v malom mestečku neďaleko Kodane, v robotníckej rodine. Má sestru dvojča a dve mladšie sestry, tiež dvojčatá. Veľký vplyv na jeho kariéru mali jeho rodičia, Jørn a Else Poulsenoví, ktorí boli veľkými fanúšikmi Elvisa Presleyho, Johnnyho Casha a Chucka Berryho. Ako tínedžer počúval skupiny ako Metallica, Iron Maiden, Whitesnake, Deep Purple alebo Black Sabbath. V deviatej triede upustil od skúšky, aby mohol získať svoje prvé tetovanie, ktoré obsahovalo obal albumu od Mercyful Fate. Vo svojich sedemnástich rokoch sa presťahoval do Kodane, kde pracoval ako dočasný učiteľ.
V roku 1991 založil svoju prvú skupinu Dominus. Skupina vydala v rokoch 1994 až 2000 štyri nahrávky a bola miestnymi médiami označovaná ako „nebezpečný, strašidelný a diabolský Dominus“. Poulsen uviedol, že veľkou časťou inšpirácie počas tohto obdobia bol Chuck Schuldiner a jeho skupina Death. Skupina sa rozdelila o rok neskôr, keď bol Poulsen presýtený death metalovou hudbou a death metalovou scénou. Napísal nové skladby s väčším prístupom rokenrolu a založil novú skupinu, Volbeat. Po vydaní dvoch demo albumov v roku 2005 skupina debutovala albumom "The Strength / The Sound / The Songs". Ten dosiahol 18. miesto v dánskych rebríčkoch a stal sa prvým najvyššie umiestneným albumom dánskej metalovej skupiny v top 20 za 20 rokov. Dňa 22. apríla 2006 vystúpil Poulsen s niektorými štúdiovými hudobníkmi Elvisa Presleyho v Kodani. Druhá nahrávka skupiny Volbeat, "Rock the Rebel / Metal the Devil," a ich tretia snaha "Guitar Gangsters &amp; Cadillac Blood" išla priamo na 1. miesto dánskych rebríčkov.
Poulsen neskôr ukázal svoju afinitu k skupine Social Distortion a s podnetmi „nového vplyvu“ vytvoril zreteľný zvuk skupiny Volbeat.
Poulsenov otec, ktorý bol veľkým fanúšikom skupiny Volbeat, zomrel 27. júna 2008 krátko pred vydaním albumu "Guitar Gangsters &amp; Cadillac Blood". Skladba „Light a Way“ z toho istého albumu sa hrala na jeho pohrebe. Neskoršie skladby ako „Fallen“ ("Beyond Hell / Above Heaven") a „Our Loved Ones“ ("Outlaw Gentlemen &amp; Shady Ladies") boli ovplyvnené Poulsenovým otcom.
Dňa 29. novembra 2009 sa Poulsen zrútil počas koncertu v holandskom meste Tilburg a musel byť na krátky čas ošetrovaný v nemocnici. Lekári si u neho všimli príznaky podobné chrípke, ktoré mal Poulsen počas turné so skupinou. Po incidente musel prerušiť turné. Lekári mu diagnostikovali syndróm vyhorenia, ktorý je spôsobený poruchou spánku, ktorou Poulsen trpí od detstva.
V roku 2010 sa pripojil ako hosťujúci spevák k dánskej rockovej skupine The Storm a naspieval s nimi skladbu „B.S.E.“ z albumu "Black Luck".
V marci 2010 sa oženil v Gracelande v meste Memphis s priateľkou Linou. Poulsen potom prijal stredné meno Schøn. Žili spolu v dome v Hvidovre, ale neskôr sa od seba odsťahovali. Lina zostala v oblasti Kodane, zatiaľ čo Poulsen kúpil veľký pozemok s rozlohou 300 m2 neďaleko Næstvedu. Na jar 2015 sa s Linou rozviedli. V rozhovore pre časopis "BT" uviedol, že „"to najlepšie, čo som za mnoho rokov urobil, bolo presťahovať sa do Næstvedu"“ a nazval mesto „Næshvillom“ pre Američanov, ktorí sa pýtali, prečo sa nepresťahoval do Spojených štátov.
V roku 2012 napísal Poulsen sprievodný text k novému vydaniu albumu "Spiritual Healing" (pôvodne vydaného v roku 1990 vydavateľstvom Combat Records) od skupiny Death vydaného vydavateľstvom Relapse Records, ktorý považuje za jeden zo svojich obľúbených albumov.
V roku 2014 vytvoril verš pre „Highwayman“, skladbu Jimmyho Webba, ktorú prespievala skupina Iced Earth na albume "Plagues of Babylon". Cover verzia „Highwayman“ od skupiny Iced Earth sa uskutočnila vo forme tej istej skladby, ktorú prespievala country superskupina The Highwaymen. Poulsen spieva rovnaký verš, aký v skladbe spieva Johnny Cash. Toho istého roku vyšla kniha o Poulsenovi s názvom "", ktorú napísal dánsky novinár Jens Jam Rasmussen"."
V roku 2016 sa spolu s Robom Caggianom objavil vo filmovom projekte s názvom "Gutterdämmerung". Toho istého roku sa dal dokopy s Jeanet Carlsenovou a 16. mája 2017 sa stal otcom svojho prvého potomka, dcéry Ey Abigail. 
V októbri 2019 predal Pernille Samsovej svoj dom za necelých 4,4 miliónov dánskych korún. V novembri sa verejne zistilo, že Poulsen a jeho rodina namiesto toho kúpili gangsterskú vilu v okrajovej časti Appenæs obce Næstved s rozlohou viac ako 400 m² a s výhľadom na Karrebæk Fjord a Gavnø.
Dňa 13. apríla 2021 sa mu narodil druhý potomok, syn Aaron Jørn Bøcher Poulsen. a 20. augusta 2022 sa s priateľkou Jeanet oženil.
Tetovania.
Poulsen má na tele veľkú zbierku tetovaní, ktoré z neho robia symbol tetovacieho umenia, a každé z nich má nejaký svoj vlastný príbeh. Prvým jeho tetovaním bol obal albumu od skupiny Mercyful Fate. Týždeň po smrti otca si Poulsen vytetoval mená svojich rodičov, Jørn a Else, na svoje prsty s písmenom na každom prste okrem palca. Jedného dňa ziskal v šatni od speváka Jamesa Hetfielda prezývku „Little E“ ("Little Elvis"), ktorú si taktiež nechal vytetovať na telo.
Jeho obľúbeným tatérom je Henning Jorgensen, ktorý pracuje v Royal Tattoo v Helsingøre.
Hudobné vybavenie.
Hral predovšetkým na gitary Gibson SG. Spočiatku používal model Tony Iommi, ale neskôr prešiel na model Gibson SG GT so snímačmi Seymour Duncan a od roku 2019 hrá na gitaru Gibson Firebird Custom. Používa zosilňovač Marshall JCM800 2210. Niekedy hrá aj na gitary ESP Eclipse a Gibson Les Paul Goldtop. Efektami, ktoré Poulsen používa, sú Ibanez Tube Screamer, potlačovač hluku, vintage ekvalizér Behringer a pedál maximalizácie Sonic BBE.
Ocenenia.
V roku 2006 bol nominovaný v kategóriách „spevák roka“ a „skladateľ roka“ na každoročných cenách Steppeulven. O dva roky neskôr bol nominovaný v kategórii „najlepší spevák“ na Danish Music Awards. V roku 2008 získal cenu Zulu v kategórii „dánsky spevák roka“. Na rovnaké ocenenie bol nominovaný aj nasledujúci rok, keď zvíťazil raper L.O.C.
V roku 2017 bol Poulsen zaradený medzi ďalších 24 ľudí z Næstvedu ako mimoriadny talent, ktorý urobil niečo pre mesto a obec. Okrem toho bude jeho portrét namaľovaný v pripravovanom parkovacom dome školy Næstved Ungdomsskole.
V októbri 2019 získal Poulsen kultúrnu cenu nadácie Trelleborg Foundation, ktorá sa tiež nazývala cenou Grundtvig-Marie. Cena, ktorá bolo založená v roku 2016, sa udelí „"umelcom alebo iným kultúrnym aktérom, ktorí prispeli a spochybňovali kultúrny rozvoj v Næstvede alebo v okolitých obciach južného Sjællandu".“ Poulsen obdržal spolu s cenou aj 25 000 dánskych korún a rozhodol sa ich venovať charite Broen Næstved, dobrovoľnej asociácii, ktorá pomáha sociálne zraniteľným deťom a mladým ľuďom v aktívnom voľnom čase. Slávnostné odovzdávanie cien sa uskutočnilo v bývalom kaštieli Rønnebæksholm v Næstvede.

</doc>
<doc id="610610" url="https://sk.wikipedia.org/wiki?curid=610610" title="Všetko čo má Ander rád">
Všetko čo má Ander rád

Všetko čo má Ander rád (štylizované ako VŠETKO ČO MÁ ANDER RÁD) je hudobno-zábavná show, ktorú od 22. septembra 2017 do 25. januára 2020 vysielala JOJ. Moderátorom relácie je zabávač Ján Pisančin, známy hlavne ako "Ander z Košíc", ktorý sa po rokoch opäť vrátil na televízne obrazovky. V relácii vystupuje aj Ondrej Kandráč s kapelou, ktorý moderoval a hral v relácii Všetko čo mám rád.
Kapela.
V šou hrá kapela na čele s Ondrejom Kandráčom. Na cimbal hrá so spevom Tomáš Oravec, na akordeóne Rado Duda, na kontrabase Tomáš Gašpierik a Juraj Kyseľ, na bicie Ľuboš Dvoščák a na husle so spevom Ondrej Kandráč.

</doc>
<doc id="610614" url="https://sk.wikipedia.org/wiki?curid=610614" title="Beata Szydlová">
Beata Szydlová



</doc>
<doc id="610616" url="https://sk.wikipedia.org/wiki?curid=610616" title="Red Hat">
Red Hat



</doc>
<doc id="610617" url="https://sk.wikipedia.org/wiki?curid=610617" title="Piargová dolinka">
Piargová dolinka

Piargová dolinka aj Temnosmrečinská dolina () je najvyššia časť Temnosmrečinskej doliny vo Vysokých Tatrách.
Zaberá dve najvyššie poschodia, ktoré sú od seba oddelené skalným prahom. Na treťom je Vyšné Temnosmrečinské pleso a na štvrtom ľadovcový kotol. Aj od nižšieho druhého poschodia je oddelená skalným prahom. Z troch strán ju obopínajú steny Čubriny a Kôprovského štítu a bočný hrebeň medzi Čubrinou a Kôprovským štítom. Od poľskej strany Vysokých Tatier Doliny Rybiego potoka ju oddeľuje hlavný hrebeň Vysokých Tatier.
Názov.
Bežne sa pre dolinku používa aj názov Temnosmrečinská dolina, v ktorej dolinka leží. Pôvodcami mena sú poľskí horolezci, ktorí pomenovanie Dolina Piarżysta vzťahujú na celú Temnosmrečinskú dolinu. „Piargy“ označujú skaly. Názov môže mať aj iný základ. Základ slova tvorí staré nárečové slovo piarg s pôvodom v tvaroch berg, perg – parg, ktorý pochádza od starých nemeckých baníkov, ktorí tu dolovali rudy.
Turistika.
Pre turistov je neprístupná.

</doc>
<doc id="610628" url="https://sk.wikipedia.org/wiki?curid=610628" title="Lucia Košturiaková">
Lucia Košturiaková

Lucia Košturiaková, vydatá Jelínková (* 24. apríl 1990, Varín) je slovenská florbalistka, reprezentantka Slovenska.
Kariéra.
Florbalu sa venuje od detstva, od roku 2006 pôsobí v slovenskej reprezentácii. Kariéru začala v klube Juventa Žirafa Žilina, neskôr (v r. 2008) odišla do českej ligy, kde pôsobí v klube Tigers FK Jižní Město. Hrá na pozícii útočníčky a je kapitánkou národného družstva. Patrí medzi najproduktívnejšie hráčky tak ligy, ako aj reprezentácie. Po MS 2017 prerušila reprezentačnú kariéru.

</doc>
<doc id="610632" url="https://sk.wikipedia.org/wiki?curid=610632" title="Datľa">
Datľa

Datľa je druh ovocia, ktoré rastie na datľovníku obyčajnom ("Phoenix dactylifera"). Ide o tmavohnedé oválne plody dlhé 3 až 7 cm a široké 2 až 3 cm, ktoré sú charakteristické nízkym obsahom vody a naopak až zo 70 % sú tvorené sacharidmi. Datle sú bohatým a významným zdrojom draslíka, chlóru, železa a vitamínov B. Ide o bohatý a rýchly energetický zdroj pre ľudský organizmus.
V subtropických a púštnych oblastiach, ako je napríklad Severná Afrika a Blízky východ, ide o jednu zo základných zložiek tamojšej potravy. Medzi najväčších producentov datlí na svete patrí Tunisko, Irak, Egypt, Španielsko a Maroko, pestujú sa zároveň aj v Indii, Pakistane, Kanárskych ostrovoch a aj v Kalifornii, kam boli človekom po osídlení Ameriky rozšírené.
Datle sa konzumujú prevažne vysušené, čo zlepšuje ich trvanlivosť. To bolo hojne predtým využívané beduínmi a karavánami križujúcimi nehostinné púšte. V niektorých kultúrach sa súčasne verí, že datle majú afrodiziakálne účinky. Najmä v arabských krajinách sú datle súčasťou každodennej kuchyne, podávajú sa spravidla zlisované do bochníka tzv. "adšu" alebo sa pečú na masle.
Pôvod.
Podobne ako figy pochádzajú datle z oblasti Prednej Ázie, presnejšie z oblasti Mezopotámie. Odtiaľ sa datľová palma vplyvom človeka úspešne rozšírila do rozsiahlych suchých a teplých oblastí, kde je hojne pestovaná. Odhaduje sa, že datle sú človekom pestované dlhšie ako 5 tisíc rokov a píše sa o nich v Biblii aj v Koráne.
Produkcia.
V roku 2005 produkovalo desať najväčších producentov datlí takmer 17 miliónov ton tohto ovocia. Najväčším producentom bol Irak, avšak v niektorých arabských krajinách je až 90 % produkcie spotrebovaných v krajine pôvodu, kde sú datle používané aj ako potrava pre zvieratá. Medzi exportérov datlí na európske trhy potom patria predovšetkým severoafrické krajiny ako napr. Tunisko a Alžírsko.
Hoci existuje takmer tristo rôznych druhov (v skutočnosti kultivarov) datlí, na európskych trhoch je najčastejší druh "Deglet Noor", pestovaný najmä v Tunisku a Alžírsku.
Veľkú a dlhodobú históriu v produkcii datlí malo aj Maroko. Vyvážalo rôzne druhy datlí, mäkké a mäsité, vrátane druhu "Medjool". V 19. storočí však Maroko postihla epidémia, ktorá zničila väčšinu tamojších palmových hájov. Niektoré z rastlín boli zachránené a znovu vysadené v južnej Kalifornii, čo je dôvod, prečo sa do Európy dovážajú aj americké datle.
Vplyv na zdravie.
Podľa výskumu izraelského profesora Michaela Avirama z Rambam Medical Center pri Izraelskom technologickom inštitúte (Technion) v Haife, datle, aj napriek svojej veľkej sladkosti, nezvyšujú hladinu glukózy v krvi a pomáhajú chrániť pred upchávaním tepien (ateroskleróza).
Datle majú zo všetkého ovocia zrejme najvyššiu energetickú hodnotu. Uvádza sa, že z libry (453 g) datlí získa ľudské telo 1 1301 275 kalórií. Datle sú bohaté na draslík a chudobné na sodík.
Priemerný obsah látok a minerálov.
Tabuľka udáva dlhodobo priemerný obsah živín, prvkov, vitamínov a ďalších nutričných parametrov zistených v surových datliach.

</doc>
<doc id="610634" url="https://sk.wikipedia.org/wiki?curid=610634" title="Bratislavský meridián">
Bratislavský meridián



</doc>
<doc id="610635" url="https://sk.wikipedia.org/wiki?curid=610635" title="Prešporský poludník">
Prešporský poludník



</doc>
<doc id="610636" url="https://sk.wikipedia.org/wiki?curid=610636" title="Prešporský meridián">
Prešporský meridián



</doc>
<doc id="610637" url="https://sk.wikipedia.org/wiki?curid=610637" title="Michelle Malkinová">
Michelle Malkinová

Michelle Malkinová, B.A., rod. Maglalangová (; * 20. október 1970, Philadelphia, Pensylvánia, Spojené štáty) je americká konzervatívna politická komentátorka, spisovateľka vecnej literatúry, žurnalistka a rečníčka filipínskeho pôvodu. Venuje sa najmä problematike imigračného systému v Spojených štátoch.
Život.
Stredoškolské štúdium absolvovala na Holy Spirit High School v meste Absecon v New Jersey a vysokoškolské štúdium v odbore angličtina na Oberlin College v meste Oberlin v štáte Ohio. Svoju žurnalistickú kariéru začala v novinách "Los Angeles Daily News", pre ktoré písala editoriály a týždenné stĺpčeky (19921994). V roku 1995 pôsobila v libertariánskom think-tanku "Competitive Enterprise Institute" vo Washingtone, D.C. Po presťahovaní sa do Seattlu vo Washingtone v roku 19961999 začala písať editoriály a týždenné stĺpčeky pre "The Seattle Times". V roku 1999 sa prostredníctvom žurnalistického syndikátu "Creators Syndicate" stala celonárodne syndikovanou stĺpčekárkou v Spojených štátoch.
Ako politická komentátorka často vystupovala v spravodajskej televízii Fox News Channel (FNC) a bola pravidelným hosťom v talk šou "The O’Reily Factor", avšak v roku 2007 vyhlásila, že sa do tejto šou nevráti z dôvodu, že televízia nezvládla spor, ktorý vyplynul po tom, čo ju politický komentátor Geraldo Rivera urazil vo vysielaní.
V roku 2006 založila blog Hot Air a web Twitchy, ktorý zverejňuje aktuality zverejňované na sociálnej sieti Twitter.

</doc>
<doc id="610638" url="https://sk.wikipedia.org/wiki?curid=610638" title="Michelle Malkin">
Michelle Malkin



</doc>
<doc id="610639" url="https://sk.wikipedia.org/wiki?curid=610639" title="Michelle Maglalangová">
Michelle Maglalangová



</doc>
<doc id="610640" url="https://sk.wikipedia.org/wiki?curid=610640" title="Michelle Maglalang">
Michelle Maglalang



</doc>
<doc id="610641" url="https://sk.wikipedia.org/wiki?curid=610641" title="Ana Kasparianová">
Ana Kasparianová

Anahit Misak Kasparianová, M.A. (; ; * 7. júl 1986, Northridge, Los Angeles, Kalifornia, Spojené štáty) je americká progresívna politická komentátorka, televízna moderátorka, producentka, rečníčka a univerzitná pedagogička arménskeho pôvodu. Od roku 2007 pôsobí ako moderátorka a producentka publicistickej relácie "The Young Turks Show".
Život.
Stredoškolské štúdium absolvovala na Valley Alternative Magnet High School v štvrti Van Nuys v Los Angeles (2004), bakalárske štúdium v odbore žurnalistika (20042007) a magisterské štúdium v odbore politológia (20072010) na California State University, Northridge (CSUN) v štvrti Nothridge v Los Angeles.
Vzápätí pracovala ako asistentka producenta v spravodajskej rozhlasovej sieti CBS Radio v Los Angeles. V apríli 2007 začala pôsobiť ako moderátorka a následne i ako producentka v rozhlasovej a internetovej televíznej relácii "The Young Turks Show". Od mája 2015 prispieva editoriálmi do internetových novín "The Raw Story". Od augusta 2013 vyučuje žurnalistiku na CSUN.

</doc>
<doc id="610642" url="https://sk.wikipedia.org/wiki?curid=610642" title="Ana Kasparian">
Ana Kasparian



</doc>
<doc id="610643" url="https://sk.wikipedia.org/wiki?curid=610643" title="Anahit Misak Kasparianová">
Anahit Misak Kasparianová



</doc>
<doc id="610644" url="https://sk.wikipedia.org/wiki?curid=610644" title="Anahit Misak Kasparian">
Anahit Misak Kasparian



</doc>
<doc id="610646" url="https://sk.wikipedia.org/wiki?curid=610646" title="Volejbal na Stredoamerických hrách 2017">
Volejbal na Stredoamerických hrách 2017

Volejbal na Stredoamerických hrách 2017 bol volejbalový turnaj v rámci multišportového podujatia Stredoamerických hier 2017. Konal sa v Manague, v Nikarague v dňoch od 10. do 16. decembra 2017, za účasti 7 mužských a 7 ženských tímov. Volejbalový turnaj sa na hrách organizuje od začiatku konania hier a toto je jeho 10. vydanie. Zápasy sa odohrali v novovybudovanej aréne Gimnasio Multiusos Alexis Argüello s kapacitou 8 057 divákov, v ktorej sa odohral aj basketbalový turnaj. 
V mužskej kategórii získala svoj štvrtý titul , keď zvíťazila vo všetkých zápasoch skupiny. U žien obhájila titul , keď vyhrala rovnako vo všetkých zápasoch. 
Výsledky.
Muži.
&lt;br&gt;
Ženy.
&lt;br&gt;

</doc>
<doc id="610653" url="https://sk.wikipedia.org/wiki?curid=610653" title="Datle">
Datle



</doc>
<doc id="610654" url="https://sk.wikipedia.org/wiki?curid=610654" title="Slováci v Argentíne">
Slováci v Argentíne

Slováci v Argentíne sú najpočetnejšou a najvýznamnejšou zo všetkých slovenských vysťahovaleckých komunít v rámci Južnej Ameriky. Po krajanských komunitách v USA, Kanade, Austrálii, či Vojvodine sa jedná o najpočetnejšiu krajanskú komunitu Slovákov na svete. Celkový počet Slovákov, ktorí sa do Argentíny od začiatku prisťahovali sa v súčasnosti odhaduje na 30 až 40 000. V súčasnosti sa však aktívne k slovenskej národnosti hlási približne 2 000 ľudí. Keďže Slováci sa v Argentíne usádzali na rôznych miestach, ktoré od seba boli pomerne vzdialené, väčšina z nich a hlavne z ich potomkov sa postupne asimilovala. Aktívne slovenské komunity žijú v hlavnom meste Buenos Aires, provincii Buenos Aires (hlavne v meste Berisso) a v provincii Chaco (hlavne v meste Presidencia Roque Sáenz Peña). Podľa argentínskeho ministerstva zahraničných vecí a náboženstva je slovenská komunita v krajine najväčšia z pomedzi španielsky hovoriacich krajín a tretia najväčšia na americkom kontinente.
Dejiny.
Za prvého Slováka, ktorý sa do Argentíny vysťahoval je považovaný Michal Kluch z Turčianskej župy z obce Slovany, ktorý do Argentíny prišiel v roku 1894. Ďalším je maliar František Kováč. Ten do Argentíny prišiel už v roku 1912. V roku 1907 sa do Argentíny a neskôr na 15 rokov do Čile presťahoval aj spisovateľ a lekár Martin Kukučín. Prvá vysťahovalecká vlna Slovákov sa však začala po prvej svetovej vojne (hlavne obdobie 1925-1935). V tomto období už totiž USA a Kanada začali obmedzovať možnosť migrácie a teda európski migranti sa začali zameriavať iným smerom. Argentína patrila v tej dobe medzi najbohatšie štáty na svete, súčasne mala obrovské množstvo voľnej pôdy, ktorú mala argentínska vláda záujem kolonizovať. Začala teda podporovať prisťahovalectvo a osídľovanie voľnej pôdy. Každý nový prisťahovalec mal možnosť získať voľnú pôdu, ktorá však bola zväčša v odľahlejších častiach štátu, čim chcela vláda prilákať nových osadníkov postupne do všetkých častí Argentíny. V krajine však bolo aj množstvo pracovných príležitostí pre robotníkov. Zo Slovenska tak začali v tomto období prichádzať predovšetkým muži, roľníci a robotníci, ktorí sem prichádzali primárne za prácou s tým, že po čase sa chceli vrátiť späť na Slovensko. Títo pochádzali hlavne z Bratislavskej, Nitrianskej a Zvolenskej župy. Tradičných prisťahovalcov tak začali tvoriť hlavne tzv. dolnozemskí Slováci, teda Slováci, ktorých predkovia sa pred storočiami usadili v Maďarsku, Srbsku (Vojvodina), či Rumunsku. Z týchto častí prichádzali celé slovenské rodiny, ktoré mali zámer sa v Argentíne usadiť na trvalo. Dolnozemskí Slováci hľadali v Argentíne nový a lepší život. Slovenská migrácia bola taká silná, že iba v Buenos Aires žilo na konci prvej vlny približne 10 000 Slovákov, celkovo v Argentíne asi 28 000. Slovenskí prisťahovalci sa sústreďovali hlavne v poľnohospodárstve a stavebníctve. Menšia časť sa venovala remeslám, či vlastnej živnosti. Hlavnými centrami Slovákov sa okrem hlavného mesta stali mestá Berisso, Rosario, Córdoba a Comodoro Rivadavia. V roku 1935 bol v mestečku Saenz Peňa pri Buenos Aires otvorený prvý slovenský evanjelický kostol.
Druhá vysťahovalecká vlna sa spája s obdobím okolo druhej svetovej vojny a Slovenského štátu. Prví vysťahovalci tohto obdobia boli politickí disidenti a obyvatelia židovského pôvodu, ktorí utekali zo Slovenska pred perzekúciou. Po skončení vojny tvorili hlavnú časť vysťahovalcov naopak bývalí predstavitelia Slovenského štátu, či kultúrneho a spoločenského života danej doby. Kým v prvej vlne prichádzali hlavne roľníci a robotníci, v tejto vlne prichádzali predovšetkým vzdelanejší ľudia, teda politici, vedci, novinári, učitelia, či podnikatelia. Väčšina z nich sa obávala možných následkov po prehranej vojne spojených s hrozbou súdnych procesov. Vysťahovalcov po druhej svetovej vojne je možné tým pádom rozdeliť na ľudí spojených s kultúrnym a spoločenským životom a ľudí spojených s politikou režimu. Ku kultúrnej a spoločenskej časti patria významné osobnosti slovenskej histórie ako Jozef Cíger Hronský, Koloman Kolomi Geraldini, či Rudolf Dilong. Niektorí z nich boli predstaviteľmi Matice slovenskej, ktorú sa rozhodli založiť aj v Argentíne, čím vznikla tzv. Zahraničná Matica slovenská. Politickú migráciu tvorili bývalí predstavitelia režimu Slovenského štátu ako boli Ferdinand Ďurčanský, Alojz Macek, Štefan Polakovič, či Štefan Haššík. Niektorí z nich boli po vojne v neprítomnosti odsúdení na trest smrti, či iné dlhoročné tresty odňatia slobody. Časť z týchto prisťahovalcov neskôr odišla z Argentíny do USA alebo Kanady. S príchodom druhej vlny prišlo aj k rozvoju života katolíckej komunity argentínskych Slovákov, keďže prvú vlnu tvorili predovšetkým evanjelici. Medzi prisťahovalcami boli totiž aj katolícki kňazi, vďaka čomu mohli slovenskí vysťahovalci začať vôbec prvýkrát navštevovať aj bohoslužby v slovenskom jazyku (1948).
Väčšina Slovákov, ktorí v súčasnosti žijú v Argentíne sú už úplne asimilovaní a neovládajú slovenský jazyk. Tento stav je zapríčinený rôznymi faktormi ako sú veľké vzdialenosťami medzi jednotlivými komunitami, či nízka podpora zachovania jazyka, tradícii a kultúry zo strany materského štátu. Napriek tomu existuje v Argentíne niekoľko krajanských spolkov, z toho dva sú spoločné československé. V roku 2001 sa uskutočnil výskum, ktorý mal za cieľ zistiť početný stav Slovákov v Argentíne. Podľa jeho zistení žije v Argentíne približne 450 rodín, teda asi 2 000 ľudí, ktorí sa aktívne hlásia k slovenskému pôvodu. Celkovo by však slovenský pôvod mohlo mať až asi 30 000 argentínskych občanov. Najvýznamnejšie slovenské komunity žijú v hlavnom meste Buenos Aires, provincii Buenos Aires a provincii Chaco. Podľa sčítania obyvateľstva vykonaného v roku 1990 žilo práve v provincii Chaco 700 rodín dolnozemských Slovákov (resp. slovenského pôvodu).
Krajanské spolky a kultúrny život.
Prvé krajanské spolky vznikli už s príchodom prvých Slovákov. V roku 1923 došlo v Buenos Aires k založeniu spolku Tatran. Tento sa neskôr premenoval na Slovenský kultúrny spolok a začal s otváraním kultúrnych centier aj v iných častiach Argentíny a dokonca aj v susednom Uruguaji (hlavné mesto Montevideo). Už v roku 1929 začal tento spolok vydávať noviny Slovenský ľud. V provincii Chaco bol v roku 1933 založený spolok s názvom Slovenský vzdelávací spolok a Slovenský spevácko-divadelný krúžok. Viaceré spolky založené v tomto období však postupne so znižovaním početnosti slovenskej populácie zanikli. Práve prvé krajanské spolky začali otvárať aj prvé slovenské školy v Argentíne. Prvá bola otvorená už v roku 1934 v mestečku Saenz Peňa pri Buenos Aires. Až neskoršie rozhodnutie argentínskej vlády v roku 1941 zmenilo vyučovací jazyk týchto škôl povinne na španielsky.
K väčšiemu rozvoju krajanského života došlo po druhej svetovej vojne s príchodom druhej vlny prisťahovalcov. S príchodom druhej vysťahovaleckej vlny Slovákov, ktorí už boli vzdelanejší sa rozvinul kultúrny, spoločenský, politický a duchovný život slovenskej komunity. Došlo k založeniu viacerých novín a časopisov, ktoré sa venovali nie len životu Slovákov v Argentíne, ale i situácii na Slovensku. V roku 1947 bol založený Slovenský oslobodzovací výbor. Svoje zastúpenie tu mala aj tzv. Slovenská národná rada v zahraničí. Jozef Cíger Hronský spolu s inými vysťahovalcami založili v Argentíne Zahraničnú Maticu slovenskú. Argentínski Slováci sa podieľali aj na založení Svetového kongresu Slovákov v roku 1971. S príchodom druhej vysťahovaleckej vlny sa obnovila aj vzdelávacia činnosť v slovenskom jazyku.
V súčasnosti fungujú v krajine viaceré spolky. Niektoré z nich sú spoločné československé. Patria sem Slovenský kultúrny spolok (Buenos Aires), Slovenský klub (Berisso), Náš domov (Comodoro Rivadavia), Česko-slovenský klub (Berisso), Česko-slovenský domov (Rosario), Československé združenie (Saenz Peňa).

</doc>
<doc id="610661" url="https://sk.wikipedia.org/wiki?curid=610661" title="William Melvin Hicks">
William Melvin Hicks



</doc>
<doc id="610666" url="https://sk.wikipedia.org/wiki?curid=610666" title="Juraj Lehotský">
Juraj Lehotský

Juraj Lehotský môže byť:

</doc>
<doc id="610667" url="https://sk.wikipedia.org/wiki?curid=610667" title="Filokalia">
Filokalia

Filokalia môže byť:

</doc>
<doc id="610670" url="https://sk.wikipedia.org/wiki?curid=610670" title="Juraj Lehotský (trubkár)">
Juraj Lehotský (trubkár)

Juraj Lehotský (* 18. január 1940, Praha† 3. december 2017, Bratislava) bol slovenský trubkár.
Zo života.
Hru na trúbku študoval na bratislavskom konzervatóriu. Od roku 1963 pôsobil v orchestri dirigenta Juraja Velčovského, ktorý opustil po siedmych rokoch. Neskôr hral v tanečnom orchestri Československého rozhlasu. Roku 1976 vydal vlastný album "Strieborná trúbka". Počas svojej kariéry spolupracoval s mnohými hudobníkmi, medzi ktorých patria napríklad Matúš Jakabčic a Peter Lipa. Od roku 1971 pôsobil v skupine Nový Tradicionál. Medzi rokmi 1985 – 1996 pôsobil v orchestri Traditional Revival Band, T&amp;R Band . V Peter Lipa Band vystupoval v rokoch 1995-1998 .
Zomrel po ťažkej chorobe vo veku 77 rokov. 
Jeho mladším bratom je spevák Ján Lehotský.
Diskografia.
Okrem albumov, kde hral na trúbke mu vyšli aj tieto albumy: 
vystupovali pod názvom: Nový tradicionál, New Traditional, Nový Traditional, Nový Traditionál Bratislava

</doc>
<doc id="610675" url="https://sk.wikipedia.org/wiki?curid=610675" title="Ani">
Ani

Ani (arménsky Անի, , , gruzínsky ანისი, ) bolo staroveké arménske mesto. Pozostatky mesta sú dnes archeologickou lokalitou a leží v tureckej provincii Kars neďaleko hraníc s Arménskom.
Vďaka svojej výnimočnosti bolo v roku 2016 zapísané na zoznam svetového dedičstva UNESCO.
Dejiny.
Arménski kronikári Ani prvý raz uvádzajú v 5. storočí. V rokoch 961 až 1045 bolo hlavným mestom Bagratovského arménskeho kráľovstva, ktoré zahŕňalo väčšinu dnešného Arménska a východnú časť dnešného Turecka. Mesto sa rozkladalo na trojuholníkovej prirodzene chránenej planine, ktorú chráni na východnej strane údolie rieky Achurjan, ktorá tu tvorí hranicu medzi Tureckom a Arménskom. 
Bolo nazývané "mestom 1 001 kostolov" a ležalo na križovatke niekoľkých obchodných ciest. Jeho kostoly, paláce či opevnenia boli vo svojej dobe na vysokej úrovni, či už z hľadiska technického, alebo umeleckého. V dobách najväčšej slávy tu žilo 100 000 - 200 000 obyvateľov. a mesto tak súperilo s Carihradom, Bagdadomm alebo Damaskom. Mesto bolo niekoľkokrát dobyté a vyplienené a postupne strácalo svoj význam. Úplne opustené bolo v 18. storočí.
Medzi najviditeľnejšie pozostatky patria:

</doc>
<doc id="610676" url="https://sk.wikipedia.org/wiki?curid=610676" title="Obchodné centrum Dubrawa">
Obchodné centrum Dubrawa

Obchodné centrum Dubrawa je nákupné stredisko na ulici Pri hrubej lúke v Bratislave - Dúbravke. Otvorené bolo v auguste 2013. Nachádza sa pri konečnej zastávke električkovej trate v Dúbravke. Ide o menšie lokálne nákupné stredisko, ktoré sa prezentuje ako sídliskové obchodné centrum s prenajímateľnou plochou 5000 metrov štvorcových, spádovú oblasť tvoria obyvatelia Dúbravky a jej okolia. 
V rámci Bratislavy ide o podobný koncept ako v prípade nákupného strediska Glavica v Devínskej Novej Vsi, Hron v Podunajských Biskupiciach, alebo OC Vajnoria vo Vajnoroch, keď je hlavným nájomcom predajňa potravín Tesco v spojení s menšími prevádzkami. Kľúčovým nájomcom je aj tu menší hypermarket Tesco, nákupná pasáž obsahuje spolu 18 obchodov a gastro prevádzok. Nadzemné parkovisko má kapacitu 160 áut a podzemné 85. Slovenská investičná spoločnosť M-Market majetkovo vstúpila do OC Dubrawa v decembri 2020.
Stredisko má detský kútik a príležitostne sa tu konajú pre deti rôzne akcie, napríklad fotenie s Mikulášom, alebo divadielka pre deti.
História.
Výstavba budovy bola dokončená v roku 2013. Dvojpodlažná budova ponúka obchodné priestory pre prevádzky s výmerou od 20 po 194 metrov štvorcových. Medzi pôvodných nájomcov patrilo Tesco, kaviareň, pizzeria, čínske bistro, dm drogéria, kaderníctvo, herňa, kníhkupectvo a poisťovňa Wüstenrot Slovensko.
Investorom stavby bola firma Dúbravčice, s.r.o., za ktorou stojí Eurolease RE Development, s.r.o., ktorá patrí do skupiny firiem Raiffeisen. Výstavbu budovy zabezpečila Tatra Residence, developerská dcéra Tatra banky. 
Obchody a služby.
"(Platné k máju 2025)"

</doc>
<doc id="610678" url="https://sk.wikipedia.org/wiki?curid=610678" title="Nákupné centrum Hron">
Nákupné centrum Hron

Nákupné centrum Hron (skr. NC Hron) je nákupné stredisko na Dudvážskej ulici v Bratislave, v mestskej časti Podunajské Biskupice, miestnej časti Dolné hony. Nákupné centrum bolo otvorené v novembri 2007 a poskytuje obchodné priestory na ploche vyše .
História.
Pôvodná budova v štýle neskorého modernizmu bola navrhnutá ako štrvťové centrum Dolných Honov autorským tímom Ivan Marko a Marta Kropiláková. Práce prebiehali začiatkom 80. rokov 20. storočia. Zámerom autorov bolo centrum odlíšiť od uniformnej panelákovej zástavby využitím výraznej farebnosti a kontajnerovej štruktúry využívajúcej kombináciu ocele a pórobetónu. Budova bola koncipovaná ako voľne prístupná krytá pasáž s nadzemným prepojením pre chodcov, ktoré však pre komplikovanú situáciu danej doby nebolo možné plne implementovať. Pre svoj náter bola známa aj ako "červený obchod". Boli v nej potraviny, textil, cukráreň, kníhkupectvo, holičstvo, veľká moderná knižnica, nábytok a tiež krčma Hron. V rámci Dolných Honov boli postavené dve výrazovo podobné budovy od rovnakého autorského tímu, zvané Žitava a Latorica. Bočné nadzemné východy boli časom uzavreté a odstránené. Lávka ponad Kazanskú ulicu bola okolo roku 1999 znefunkčnená a aj tento východ bol uzavretý. V roku 2007 bola budova zrekonštruovaná do dnešnej podoby. Žiadny z pôvodných architektonických prvkov nebol zachovaný.
V interiéri sa nachádzala unikátna duralová plastika "Kozmická óda" ukotvená o strop prechádzajúca do nižšieho podlažia od akademického sochára Dušana Králika z roku 1983, ktorá však bola počas rekonštrukcie v roku 2007 zničená.

</doc>
<doc id="610679" url="https://sk.wikipedia.org/wiki?curid=610679" title="Obchodný dom Saratov">
Obchodný dom Saratov

Obchodný dom Saratov (pôvodne Atrium Saratov alebo Obchodné centrum Saratov) je nákupné centrum na Saratovskej ulici, Bratislava – mestská časť Dúbravka. Centrum bolo otvorené v roku 1979, rekonštrukcia v roku 2008 pridala vyše 2 500 metrov štvorcových a posledná rekonštrukcia v roku 2014 zväčšila celkovú plochu na 7 744 metrov štvorcových.

</doc>
<doc id="610680" url="https://sk.wikipedia.org/wiki?curid=610680" title="Pharos Park">
Pharos Park

Pharos Park je nákupné centrum na ulici Pri letisku, v mestskej časti Ružinov v Bratislave, neďaleko najväčšieho obchodného centra na Slovensku Avion Shopping Park. Je súčasťou Komerčnej zóny Pharos. Centrum sa špecializuje na bývanie a stavbu, najväčší nájomca parku Bauhaus začal s výstavbou predajne v júli 2014.
Stavba parku vyžadovala komplexnú urbanistickú štúdiu, dopravnú infraštruktúru a posudzovanie vplyvov na životné prostredie, ktoré začalo v roku 2008. Ako prvý otvoril predajňu v máji 2015 reťazec športového vybavenia Decathlon. Neskôr otvorili svoje predajne Sconto a Segum. V budúcnosti by v rámci optimalizácie projektu namiesto pôvodne plánovaného multifunkčného zábavného centra a vysokých kancelárskych budov mali pribudnúť rozsiahle logistické haly a retailové big-boxy. Súčasťou projektu je aj plánovaná cyklotrasa, spájajúca Pharos Park so sídliskom Ružinov.

</doc>
<doc id="610681" url="https://sk.wikipedia.org/wiki?curid=610681" title="Slnečnice Market">
Slnečnice Market

Slnečnice Market je nákupné centrum v Bratislave, v mestskej časti Petržalka, na ulici Zuzany Chalupovej. Otvorené bolo v novembri 2017 a ponúka obchody a služby na ploche vyše 8 300 metrov štvorcových.
Centrum je súčasť novej štvrti Slnečnice a postupne má pribudnúť detské športové ihrisko a farmárske trhy.

</doc>
<doc id="610685" url="https://sk.wikipedia.org/wiki?curid=610685" title="Námestie mieru (Liptovský Mikuláš)">
Námestie mieru (Liptovský Mikuláš)

Námestie mieru v Liptovskom Mikuláši sa nachádza na okraji pešej zóny historického centra mesta a nazvaná bola na počesť mieru. Od januára 2017 tu v rekonštruovaných priestoroch sídli mestské Informačné centrum, na otvorení ktorého sa zúčastnil primátor mesta Liptovský Mikuláš Ján Blcháč a ďalšie osobnosti.
Obchodné centrum Central.
Na čísle 1, na mieste bývalého Domu služieb, otvorili v roku 2017 Obchodné centrum Central. Ponuka obchodov a služieb obsahuje:

</doc>
<doc id="610686" url="https://sk.wikipedia.org/wiki?curid=610686" title="Akestor (sochár)">
Akestor (sochár)

Akestor () bol grécky sochár na rozhraní 4. a 3. storočia pred Kr.
Rodiskom sochára Akestora bol pravdepodobne Argos. Činný bol na konci 4. a na začiatku 3. storočia pred Kr. Podľa starovekého cestovateľa Pausania bol autorom sochy Alexibia z Héraie, olympijského víťaza v päťboji v roku 312 pred Kr., umiestnenej v Olympii. Pausanias vo svojej sprievodcovskej príručke po Grécku ale domovskú obec Akestora neuvádza: "„... Alexibios v päťboji; vlasťou tohoto je Arkádska Héraia, a ten kto sochu vytvoril je Akestor.“"
V roku 1893 publikoval Marcellin Legrand nápis (podľa typu písma datovaný do 3. storočia pred Kr.) na podstavci objavený v archeologickej lokalite starovekej Troizény, ktorý hlása, že Argosania, Akestor syn Aischrónov a Torón syn Apelliónov, zhotovili sochu Demosthenovej dcéry, venovanú ako votívny dar božstvám Asklépiovi a Hygieii.
V staršej literatúre sochu olympijského víťaza Alexibia z Héraie pripisujú Akestorovi z Knóssosu, ktorého Pausanias uvádza ako otca sochára Amfióna (datovaného do polovice 5. storočia pred Kr.). Dnes prevláda názor, že obidve sochy zhotovil Akestor z Argosu.

</doc>
<doc id="610692" url="https://sk.wikipedia.org/wiki?curid=610692" title="Sally Carrera">
Sally Carrera

Sally Carrera je animovaná postava v troch animovaných filmoch – Autá, Autá 2, Autá 3. V mestečku Chladičové Kúpele je miestnou právničkou a majiteľkou motela "Útulný kužeľ" (Cozy Cone Motel), ktorý pripomína dizajn Wigwam motelov. Je zástankyňa a partnerka Bleskového McQueena.
Charakteristika.
Sally Carrera bola pred príchodom do mestečka Chladičové Kúpele úspešnou právničkou v Los Angeles. Sally je auto typu Porsche 911 Carrera. Spočiatku spoločnosť Pixar chcela pre túto úlohu klasické Porsche. Nakoniec vybrali práve takýto modernejší model, ktorý by medzi ostatnými postavami pôsobil živo a čerstvo. Hoci je predurčená rýchlej jazde, presadzuje pokojný život a vidiecku idylku.
Autá (2006).
Sally Carrera sa prvýkrát ako obyvateľka Chladičových Kúpeľov objavuje až v jej oneskorenom príchode na dopravný súd mesta. Tak prichádza k jej prvému stretnutiu s Bleskovým McQueenom, ktorý s ňou začne  hneď flirtovať a pozve ju na večeru. Ako mestská právnička a majiteľka motelu chce pomáhať mestu, znovu pripomína prítomným na súdnom pojednávaní "„hrdé dejiny mesta“," mesta na matke ciest Route 66. Presadí svoj návrh a spoluobčania ho podporia, aby Bleskový McQueen opravil miestnu cestu. McQueenovi sa to nepáči a odvolá pozvanie na večeru.
Po presadení Sallyinho návrhu Doktor Hudson Hornet ukázal Bleskovému McQueenovi „najlepší“ asfaltovací stroj na svete, Bessie. Avšak Bleskovému McQueenovi sa podarilo vďake chybe Matera utiecť. Musel sa za mestom zastaviť, lebo mu došiel benzín. Tam ho už čakala Sally so Šerifom, ktorá sa mu priznala, že mu predtým vypustili  benzín. 
Príchod manželov Minnie a Vana ako návštevníkov vyvolá v mestečku medzi obchodníkmi nadšenie. Sally ich ide s veľkou ochotou privítať. Pretože do mesta vlastne zablúdili, odmietajú jej i ostatných ponuky.  Požiada ich, žeby povedali známym o kvalitných službách mesta. Sally sa obráti k obchodníkom a povzbudí ich do lepšej budúcnosti.
Sally vidí nešťastného Bleskového McQueena pri práci.
Keď uvidela jeho výsledok hodinovej opravy cesty, bolo jej ľúto Matera, ktorý prvý vyskúšal kvalitu cesty a pritom prišiel o niekoľko súčiastok. Ohodnotila cestu za hroznú. McQueen jej nahnevaný  odpovie, že táto cesta sa celkom hodí k schátranému mestu. Z toho prirovnania sa Red, hasičské auto, rozplakalo. Celé toto jej prišlo veľmi ľúto a nahnevala sa na Bleskového McQueena.
Doktor Hudson Hornet skontroloval „kvalitu“ cesty. Vyzýva McQueena k pretekom, v ktorých porazený opraví cestu. Sally nechápe výzvu Doktora Hudsona k pretekom, na ktorých si začína myslieť, že pri takomto súperovi ako je Bleskový McQueen, cesta už nebude nikdy hotová.
Preteky sledovala z útesu spolu s ostatnými obyvateľmi. Bola však nadšená, keď uvidela rýchlu jazdu McQueena. Tiež ju prekvapilo jeho spadnutie medzi kaktusy.
V tú noc  začína pochybovať o svojom návrhu, keď vidí Bleskového McQuena, ktorý sa trápi. Ráno je však potešená, keď ju Mater volá k novej ceste, ktorá je urobená poriadne a páči sa jej. Pýta sa doktora Hudsona na názor, či ho nemohol hodiť do kaktusov skôr.           
Aj ona sa ide previesť novou cestou s využitím jej rýchlostných kapacít. 
Kým Bleskový McQueen pokračoval v namáhavej práci, Sally prichádza k podniku Casa Della Pneu, kde chváli údržbové práce majiteľov Luigiho a Guida v taliančine (neskôr v angličtine). Flo, majiteľka čerpacej stanice Café 8-valec, ju poprosí o to, aby postrážila jej podnik, keď sa ide pozrieť na manžela Ramona.  Pozoruje takto všetky aktuálne situácie v meste.
Sally poprosí hasičské auto Red, či by nemohol za uspokojivú prácu na Bleskového McQueena strieknuť prúd studenej vody zo svojej striekačky, a tak ho prekvapí. Spravila to preto, aby mu mohla ponúknuť ubytovanie v jej moteli Útulný kužeľ  a odvďačiť sa za dobre odvedenú prácu. Prekvapilo ju, že až teraz McQueen zisťuje vtip  myšlienky využitia dopravných kužeľov na ubytovanie. Keď sa Sally od neho vracia do motela, McQueen si všime jej malé pásikavé tetovanie na kufri. V noci Sally opravuje  svetlá reklamy na motel a pozerá sa, či náhodou do mesta nezavítali zákazníci. Sally vidí Bleskového McQueena a Matera, keď sa vracajú z nočného zásahu na traktory. Vypočuje si Materovo vyhlásenie McQueena za svojho najlepšieho kamaráta. Po ceste do svojho kužeľa č. 1 vedie s McQueenom náročnejší dialóg. Pýta sa ho, či berie dostatočne na vedomie, že Mater ho považuje za najlepšieho kamaráta. McQueen je jej vďačný za ponuku ubytovania v kuželi. Začínajú sa medzi sebou romanticky správať.
Na ďalší deň Sally s dôverou natankuje Bleskovému McQueenovi, napriek šerifovej nedôvere. Ponúka mu okružnú jazdu po okolí. Sally však vidí, že McQueen uvažuje, či ísť za ňou alebo na diaľnicu. Podrýpne ho a možno preto si vyberie Sally.   Páči sa jej pretekanie Porsche a pretekárskeho auta. Sally si s ním užíva dominanciu a krásu prírody a užíva si pomalú cestu na veľkom moste. Sally si váži dejiny Route 66, matky ciest, a miluje toto prostredie. Zavedie Bleskového McQueena až na miesto k motelu Koleso.
Motel Koleso, kedysi najpopulárnejší motel na matke ciest, je miesto, kde Sally chodieva s obľubou. Tento motel však úpadkom kraja schátral a nájdu sa tu iba muchy, malé autíčka typu VW chrobák. Sally mu začína vysvetľovať svoj príbeh: 
Otázka bohatstva ju zaskočí a neodpovedá na ňu.
Do Kalifornie sa nevrátila, lebo tu našla lásku. Zaľúbila sa do tunajšieho nádherného kraja. Sally ďalej vysvetľuje, ako nová diaľnica I-40 za 40 rokov spôsobila úpadok mestečka Chladičové Kúpele presláveného službami a pohostinnosťou. Cesta nešla krížom cez krajinu ako diaľnica, kopírovala terén, stúpala a klesala, autá sa nesnažili dosiahnuť čo najlepší čas, ale ako si čas na  ceste užiť. Sally často sníva vidieť mesto, aké bolo v časoch najväčšej slávy. Dúfa, že jedného dňa nájdu spôsob, ako ho vrátiť na mapu. Sally sa podarilo zaujať Bleskového McQueena.Sally je spokojná, keď nasledujúci deň vidí nadšeného Luigiho s Guidom, ktorí prezúvajú pneumatiky McQueena. Jeho nový imidž a pomoc všetkým sa Sally páči. Nové mesto s opravenými neónmi ju dojme a poďakuje mu. Chce prijať návrh Bleskového McQueena na jazdu, ale
predbehne ju Lizzie. Ponuku Matera Sally neodmieta. Je rada, keď sa McQueen prostredníctvom najrýchlejšieho vlečného lana v Chladičových kúpeľoch vracia k nej. Prichádzajú novinári, ktorých zavolal Doktor Hudson Hornet. Mack, oddaný šofér Bleskového McQueena, naňho nalieha, aby nastúpil do prívesu. McQueen sa Sally za všetko poďakuje. Sally dúfa, že nájde, čo skutočne hľadá. Keď však zistí, že novinárov zavolal Hudson  Hornet len, aby mesto zbavil Bleskového McQueen, nahnevá sa naňho a odchádza do svojho motelu.
Sally sa veľkých automobilových pretekov nezúčastňuje, lebo zostala v Chladičových kúpeľoch spolu s Redom a Lizzie. Napriek tomu sa Bleskovému McQueenovi dvakrát prisnila – v situácii, keď prechádzali po moste a pri ceste k motelu. Doma v Chladičových kúpeľoch držala v napätí palce McQueenovi.
Sally je nadšená z toho, ako sa McQueen vrátil do pretekov. Praje si, aby už vyhral. Aj keď nevyhral, je naňho veľmi hrdá ako na morálneho víťaza.                                                                                                                                                                                    
Znova prichádza k motelu Koleso, motelu z 30.rokov minulého storočia, a spomína. Poteší ju príchod Bleskového McQueena, navzájom si chýbali.
Spolu s pomocou Bleskového McQueena oživila atmosféru mesta, teší ju znovuobjavenie mesta na mape a prílev turistov i zákazníkov.
S Bleskovým McQueenom tvoria už odvtedy pár,  znovuotvorili motel Koleso a chodia spolu do Drive-in kina.
Autá 2 (2011).
Sally Carrera sa prvýkrát vo filme objavuje vedľa Bleskového McQueena, keď ho s ostatnými víta po nabitom lete na Hudson Hornet Piston Cupe 2011.
Bleskový McQueen pozval Sally na tichú večeru v moteli Koleso. Mater sa nečakane (ako čašník) dostal ku nim, čo prekvapilo rovnako ju ako samotného McQueena. Znovuotvorením podniku zažívajú všetci vrátane nej príjemné a nezabudnuteľné chvíle. Mater je zmätený, keď si obaja objednali nápoj, ktorý si „McQueen dáva vždy“.
Keď s Bleskovým McQueenom vidia, že sa všetci zákazníci presúvajú k televízoru nad barom, pôjdu tam. V televízii vidia  reláciu s talianskou formulou Francescom Bernoulim, na ktorom sa jej páčia jeho odkryté kolesá. Napriek tomu samozrejme miluje Bleskového McQueena, hoci on začína trochu žiarliť.
Sally má v Chladičových kúpeľoch práce dosť. Navrhne Bleskovému McQueenovi, aby na World Grand Prix vzal namiesto nej  Matera. Na letisko prišla spolu s Redom, Šerifom, Flo a Ramoneom celú posádku Bleskového McQueena odprevadiť. Utešovala trošku aj smutného a citlivého Reda.         
Prípadné víťazstvo na Veľkej cene Japonska v Tokiu jej chcel venovať Francesco Bernouli, ale venoval ho jej už Bleskový McQueen. Inak Sally Carrera sa v japonskej metropole Tokio, francúzskej metropole Paríž či vo fiktívnom talianskom mestečku Porto Corsa nevyskytuje.
Sally so všetkými, ktorí ostali v Chladičových kúpeľoch, hneď prišla do miesta konania záverečných pretekov World Grand Prix, do Londýna. Zavolal ich Bleskový McQueen, pretože nevie, kde sa Mater stratil.
Sally si myslí, že stratený  Mater by chcel, aby Bleskový McQueen pretekal.
Keď sa Mater objaví v pit stope, čuduje sa, čo obyvatelia z Chladičových kúpeľov robia v Londýne. Sally mu hovorí, že ho prišli hľadať. Začína sa báť kvôli informáciám o bombe na pretekoch. Neskôr s ostatnými sleduje v televízii, ako Mater vyletel z dráhy s raketovým pohonom a Bleskovým McQueenom na vlečnom lane. Potom Sally vidíme pri zásahu obyvateľov Chladičových Kúpeľov v uličke Londýna, keď staré mafiánske autá obklopili Matera a McQueena.
Po úspešnom ukončení celej akcie Sally z prvej rady vedľa McQueena a Guida sleduje slávnostné vymenovanie Matera do rytierskeho stavu Britského kráľovstva kráľovnou – získava titul Sir Mater.
V Chladičových kúpeľoch s Bleskovým McQueenom na benzínovej pumpe u Flo počúva príbeh Matera ako tajného agenta. Bleskový McQueen jej predstaví Francesca Bernouliho. Iba Flo priznáva, že sa jej páčia jeho otvorené kolesá. Avšak pri následných pretekoch povzbudzuje McQueena. Na konci filmu ju vidíme vyobrazenú na pohľadnici z Chladičových kúpeľov.
Autá 3 (2017).
Vo filme Autá 3 sa Sally Carrera objavuje v zostrihoch z jednotlivých pretekov. Z pit stopu povzbudzuje svoju lásku Bleskového McQueena. Povzbudzovala ho aj na pretekoch Dinoco 400, ktoré s veľkým zrýchlením vyhral Jackson Hrom. Je to pretekár novej generácie a spolu s McQueenom sleduje reláciu Cihicka Hicksa o ňom.
Sally veľmi prežívala vážnu nehodu Bleskového McQueena na 500-"kolových" pretekoch v Los Angeles. Okamžite vyráža za ním.
 O štyri mesiace neskôr navštevuje McQueena v jeho garáži, ktorá bola garážou Doktora Hudsona Horneta, a snaží sa ho povzbudiť. Pýta sa ho, ako sa cíti, a spomína s ním na Doktora. Povzbudzuje ho slovami:
Radí mu, aby skúsil niečo nové. Podpichne ho za pochmúrny interiér garáže, ale pochváli ho za vynovený základný lak. Spolu s Materom je spokojná s optimistickejším názorom u McQueena. Pri rozlúčke sa jej poďakuje za doterajšiu pomoc.
Pred prvými pretekmi v novej sezóne Sally s Materom prišla Bleskového McQueena povzbudiť do jeho pit stopu. V rozhovore s McQueenom odsudzuje správanie sa neďaleko stojaceho Hroma voči Cruz Ramirezovej, novej a mladej trénerky McQueena.  Bleskový McQueen začína preteky, ale po veľkej nehode na pretekárskej dráhe  musí ísť do pit stopu. Bleskový McQueen vie, že Cruz Ramirezová nechcela byť trénerkou, ale automobilovou pretekárkou. Navrhne jej, aby pod štartovým číslom 95 dokončila preteky. Cruz Ramirezová zvíťazila. Pretože McQueen začal preteky s číslom 95 a Cruz s číslom 95 zvíťazila, zvíťazili obidvaja a obidvaja sa z víťazstva tešili. Sally je potešená z víťazstva McQueena, aj keď ho pred pretekmi považovali za starého a súceho do šrotu. V závere filmu Sally je pri slávnostnom odhalení sochy Doktorovi Hudsonovi Hornetovi v Thomasville a je vyobrazená na obraze pri Bleskovom McQueenovi na stretnutí v Café 8-valec.
Konštrukčné informácie.
Sally Carrera je auto typu Porsche 911 Carrera, motor flat-6 s objemom 3 596 cm3. Dosahuje rýchlosť 177 míľ/h (285 km/h). Používa pneumatiky Lightyear.
Strieborná chvostová plutva.
Sally Carrera sa ako väčšina obyvateľov Chladičových kúpeľov vyskytuje aj v knihe z produkcie Disney Pixar – "Autá – Príbehy z pretekárskej dráhy". Kniha rozpráva príbehy z pretekov „Strieborná chvostová plutva“.
V prvom príbehu, Chickov plán, Sally sa s ostatnými pozerala v Akadémii Hudsona Horneta na televízne vyhlásenie súťaže, ktorá by mohla pomôcť Akadémii v jej propagácii.
V piatom príbehu, Sláva v rýchlom pruhu, Sally s Bleskovým McQueenom prichádzajú do prístavného mestečka Santa Carbuera, dejiska záverečných pretekov súťaže Strieborná chvostová plutva. Za Akadémiu Chicka Hicksa jazdí pretekárka Candice. Candice sa rada predvádza, čo sa Sally nepáči.
Sally navrhuje McQueenovi, aby si zatrénovali. V noci Sally vidí, že Candice usporiadala večierok a počula, ako Candice vysvetľuje svoje plány Chickovi na zajtrajšie preteky. Na ďalší deň ráno Sally porozprávala McQueenovi, čo Candice chystá. Poradí mu, aby nechal Candice jazdiť s náskokom a až pred cieľom ju predbehol. Bleskový McQueen vyhral i tieto preteky a Sally povedal, že sa cíti najlepšie v jej spoločnosti.
Mater a Bludička.
Mater a Bludička je krátka filmová komédia. Mater si rád uťahuje z ostatných obyvateľov mestečka Chladičové Kúpele. Konkrétne Sally vystrašil tak, keď s jedným kužeľom na hlave a dvomi kužeľmi na zuboch na ňu strašidelne zvrieskol, keď bola v moteli.
S Bleskovým McQueenom sa uprostred krásnej noci díva na oblohu pri benzínovej pumpe Café 8-Valec. Mater napríklad vytvoril z plechoviek od oleja svoju podobizeň a na strašenie ju umiestnil pri benzínovej pumpe Café 8-Valec.
Sally s ostatnými predstiera vydesenie zo šerifovho strašidelného príbehu o bludičke.
S obyvateľmi pozoruje vystrašeného Matera, ktorý si myslí, že ho prenasleduje bludička. Mater však zistí, že mal na vlečnom lane zavesený iba lampáš. Všetci sa mu smejú a dúfajú, že sa poučil o tom, že nie je pekné uťahovať si z druhých.
"The Radiator Springs 500½".
"The Radiator Springs 500½" je jedna z epizód seriálu "Tales from Radiator Springs". Sally Carrera za Spoločnosť pre históriu Chladičových kúpeľov sa prihovára obyvateľom mestečka a turistom pri oslave uctenia si Stanleyho, zakladateľa mesta. Pre túto významnú príležitosť si upravila aj svoj vzhľad do retro štýlu. Privíta Bleskového McQueena, ktorý vystupuje v úlohe Stanleyho. Je prekvapená spolu s prítomnými, keď do mesta vo veľkej rýchlosti vchádzajú rýchle staršie autá terénneho typu. Vyzvú McQueena na Stanleyho preteky.
Sally s ostatnými vyráža na prechádzku po okolí. Vedie ich Mater, ktorý zastupuje Bleskového McQueena v úlohe Stanleyho, pretože Bleskový McQueen sa zúčastňuje pretekov.  Pýta sa Matera (akoby Stanleyho), aké to bolo jazdiť týmito cestami v roku 1909.
Všetko sa dobre končí. Pretekári po blúdení sa vrátili do mestečka a pokračovali vo večerných oslavách.
Znenie.
V pôvodnom anglickom znení Sally Carrera dabuje americká herečka Bonnie Hunt a v slovenskom znení túto postavu vo všetkých filmoch dabovala Helena Geregová, vo filme Autá 3 aj Andrea Somorovská.

</doc>
<doc id="610694" url="https://sk.wikipedia.org/wiki?curid=610694" title="Trump (rozlišovacia stránka)">
Trump (rozlišovacia stránka)

Trump môže byť :

</doc>
<doc id="610695" url="https://sk.wikipedia.org/wiki?curid=610695" title="Kotleba">
Kotleba

Kotleba (ženský variant: Kotlebová) je priezvisko nemecko - židovského pôvodu so zaznamenaným rozšírením na Slovensku. Vzniklo z nemeckého výrazu "Gott lieb!"
Na Slovensku sa v roku 1995 vyskytovalo 252-krát, predovšetkým na území dnešných okresov Nové Mesto nad Váhom (66), Trnava (34), Trenčín (16), Piešťany (12), Bratislava II (11), Bratislava I (7), Bratislava III (4) a Banská Bystrica (4).
V Česku sa v roku 2016 vyskytovalo 17-krát a to v Pardubiciach (9), Kroměříži (5) a Brne (3). V roku 2017 výskyt priezviska už nebol zaznamenaný.

</doc>
<doc id="610697" url="https://sk.wikipedia.org/wiki?curid=610697" title="Panamerické majstrovstvá v canoe pole 2017">
Panamerické majstrovstvá v canoe pole 2017

 Panamerické majstrovstvá v canoe pole 2017 bol v poradí 10. turnaj panamerických majstrovstiev v canoe pole, ktoré organizuje Panamerická kanoistická konfederácia (COPAC). Konal sa v dňoch od 17.19. novembra 2017 v Ezeiza, v provincii Buenos Aires, v Argentíne, za účasti rekordných 6 mužských a 4 ženských tímov. Nováčikmi turnaja boli mužské družstvo Francúzskej Guyany a ženské družstvá Francúzskej Guyany a domácej Argentíny. Argentína bola piata krajina, ktorá organizovala panamerický šampionát. Dejiskom turnaja bol komplex "Centro Nacional de Desarrollo" (CeNaDe). V mužskej kategórii získala svoj šiesty titul , ktorá vo finálovom stretnutí zvíťazila nad Francúzskou Guyanou. U žien zvíťazilo , keď vo finále vyhralo nad .
Turnaj tiež slúžil ako kvalifikácia panamerických družstiev na Majstrovstvá sveta 2018, ktoré organizuje Kanada. Z oboch kategórií sa na ne kvalifikovalo iba víťazné družstvo.

</doc>
<doc id="610698" url="https://sk.wikipedia.org/wiki?curid=610698" title="Sovietske národné futbalové mužstvo">
Sovietske národné futbalové mužstvo

Sovietske národné futbalové mužstvo () bolo futbalové družstvo reprezentujúce Sovietsky zväz pred jeho rozpadom v roku 1991.
Majstrovstvá sveta.
Najväčší úspech na majstrovstvách sveta dosiahli sovietski futbalisti na šampionáte v roku 1966 v Anglicku, kde boli vyradení Nemeckom až v semifinále.
Majstrovstvá Európy.
Najväčší úspech na ME dosiahla sovietska reprezentácia v roku 1960, keď porazila v boji o zlato Juhosláviu. Na nasledujúcom EURE o štyri roky neskôr podľahli vo finále a odniesli si striebornú medailu, rovnako ako v rokoch 1972 a 1988.

</doc>
<doc id="610703" url="https://sk.wikipedia.org/wiki?curid=610703" title="The 48 Laws of Power">
The 48 Laws of Power

The 48 Laws of Power (doslova "48 zákonov moci") je kniha Roberta Greena z roku 1998; tematicky je veľmi blízka knihe "Vladár" od Niccolò Machiavelli. Jednotlivé zákony moci sú postupne demonštrované pomocou reálnych príbehov svetovej histórie (Ľudovít XIV., Talleyrand, Otto von Bismarck, Katarína Veľká, Mao Ce-tung, Haile Selassie a mnoho ďalších). Greene ponecháva na čitateľovi, aby si sám urobil úsudok, nakoľko je použitie týchto pravidiel etické.
Zákony.
"Preklad nie je ešte úplne kompletný."

</doc>
<doc id="610705" url="https://sk.wikipedia.org/wiki?curid=610705" title="Ithomi">
Ithomi

Ithomi môže byť:

</doc>
<doc id="610707" url="https://sk.wikipedia.org/wiki?curid=610707" title="48 zákonov moci">
48 zákonov moci



</doc>
<doc id="610708" url="https://sk.wikipedia.org/wiki?curid=610708" title="Juraj Lehotský (režisér)">
Juraj Lehotský (režisér)

Juraj Lehotský (* 17. september 1975, Bratislava) je slovenský filmový režisér.
V rokoch 1995 až 2000 študoval na Vysokej škole múzických umení v Bratislave, konkrétne odbor dokumentárnych filmov. Následne sa začal venovať réžii a písaniu scenárov, a to nielen dokumentov, ale aj hraných filmov, televíznych reklám a hudobných videoklipov. Svoj prvý celovečerný hraný film uviedol v roku 2013 pod názvom "Zázrak". Jeho ďalší film "Nina" mal premiéru o štyri roky neskôr. Lehotský je držiteľom ceny Slnko v sieti.

</doc>
<doc id="610711" url="https://sk.wikipedia.org/wiki?curid=610711" title="Juhoslovanské národné futbalové mužstvo">
Juhoslovanské národné futbalové mužstvo

Juhoslovanské národné futbalové mužstvo bolo futbalové družstvo reprezentujúce Juhosláviu pred jej povojnovým rozpadom v roku 1992. S rozpadom Juhoslávie sa rozpadla aj reprezentácie na chorvátsku, slovinskú, macedónsku, bosniansku a reprezentáciu Juhoslovanskej zväzovej republiky (neskôr reprezentáciu Srbska a Čiernej Hory).
Majstrovstvá sveta.
Najväčší úspech na majstrovstvách sveta dosiahli juhoslovanskí futbalisti hneď na prvom šampionáte v roku 1930 v Uruguaji, kde boli vyradení domácim celkom až v semifinále. Rovnaký výsledok dosiahli aj na majstrovstvách v Čile v roku 1962. Tu ich zastavila pred bránami finále reprezentácia Česko-Slovenska.
Majstrovstvá Európy.
Na majstrovstvách Európy získala Juhoslovanská reprezentácia dvakrát striebornú medailu. V roku 1960 nestačili vo finále na výber Sovietskeho zväzu a o osem rokov neskôr podľahli vo finále Taliansku 2 : 0. 
V roku 1976 hostila Juhoslávia európsky šampionát na svojich štadiónoch. Domáce prostredie jej nakoniec vynieslo štvrté miesto, keď v boji o bronzové medaily podľahol domáci tím Holandsku 3 : 2 po predĺžení.
Poslednou veľkou akciou, na ktorú sa juhoslovanská reprezentácia kvalifikovala, bolo EURO 1992. Kvôli vojnovému konfliktu a z toho plynúcim medzinárodným sankciám však bola vylúčená a 10 dní pred začiatkom turnaja ju nahradilo Dánsko, ktoré turnaj nakoniec vyhralo.

</doc>
<doc id="610713" url="https://sk.wikipedia.org/wiki?curid=610713" title="Hlboká žilová trombóza">
Hlboká žilová trombóza

Žilová trombóza (tiež flebotrombóza) je vytvorenie krvnej zrazeniny (trombus) vnútri žily. Táto v nej obmedzuje prietok krvi, prípadne ju úplne uzatvára. Vo veľkej väčšine postihuje hlboké žily (ako "žilová trombóza" sa často myslí postihnutie hlbokých žíl). Uvoľnením a odplavením časti trombu cez pravú komoru srdca do pľúcnej tepny často dochádza k pľúcnej embólii – upchatiu časti pľúcneho obehu, čo môže zapríčiniť aj smrť. Tieto súvisiace ochorenia sa označujú aj ako tromboembolizmus, alebo, ak sa u rizikového pacienta opakujú, tromboembolická choroba. Postihuje najčastejšie žily dolných končatín a panvové žily. Trombóza povrchových žíl vzniká najčastejšie na podklade ich zápalu  (tromboflebitídy). Samotná k embolizácii nevedie, ale môže sa rozšíriť do hlbokého žilového systému, najmä z veľkej skrytej žily (vena saphena magna) na dolnej končatine.
Príčiny.
Za normálnych okolnosti je krv vnútri ciev nezrážanlivá. K trombóze dochádza aktiváciou procesu zrážania krvi za podmienok, ktoré sa označujú ako Virchowova trias: spomalený prietok krvi, poškodenie cievnej steny a zvýšená zrážanlivosť krvi.
Spomalený prietok krvi môže byť dôsledkom stlačenia nejakého úseku žily, napríklad opuchom, následkom obezity alebo tlaku na panvové žily počas tehotenstva. Prietok krvi býva spomalený aj následkom srdcového zlyhania. Krv žilami preteká pomalšie aj pri dlhom sedení alebo ležaní, pretože sa neuplatňuje tzv. svalová pumpa – stláčanie žíl okolitými svalmi pri chôdzi, čím je krv čerpaná do dolnej dutej žily a ďalej do pravej srdcovej predsiene. K spomaleniu toku krvi dochádza aj v rozšírených častiach žíl – venózne sínusy, varikozity, aneuryzmy.
K poškodeniu cievnej steny dochádza následkom jej poranenia, zápalu alebo aterosklerózy.
Zvýšená zrážanlivosť krvi krvi môže byť vrodená, alebo získaná ako následok chorobného stavu. Vrodenými príčinami môžu byť zvýšené hladiny koagulačných faktorov (napr. protrombínu alebo antihemofilického faktora) alebo znížené hladiny alebo defekty inhibítorov koagulácie (deficit proteínu C, S alebo antitrombínu III; pomerne častá je Leidenská mutácia – necitlivosť k aktivovanému proteínu C). Zvýšená zrážanlivosť krvi môže byť následkom dehydratácie, infekcie či iného zápalového ochorenia, fajčenia, nádoru, zvýšenej hladiny progesterónu v tehotenstve, nežiaducim účinkom lieku (hormonálna antikoncepcia, kortikosteroidy). Choroby, pri ktorých býva zvýšené riziko trombózy sú polycytémia, trombocytóza, Behcetov syndróm, systémový lupus erythematosus, ulcerózna kolitída a iné zápalové ochorenia čreva, nefrotický syndróm, homocystinémia,  antifosfolipidový syndróm.
Z uvedeného je zrejmé, že ohrození sú nepohybliví, hlavne dlhodobo ležiaci pacienti po operáciach, v dôsledku ťažkých úrazov a ochorení a tiež starí, imobilní ľudia. Riziko zvyšuje aj sedenie pri cestovaní dlhšie, ako 4 hodiny.
Príznaky a diagnostika.
Veľká časť prípadov hlbokej žilovej trombózy prebieha nenápadne, bez akýchkoľvek príznakov a zistí sa napríklad dodatočne po pľúcnej embólii. Klasickými príznakmi je opuch postihnutej končatiny, jej bolesť a prípadne modravé až fialové sfarbenie (cyanóza). Na rozdiel od nedokrvenia pri uzávere tepny je končatina teplá. Opuch sa často dá zistiť len odmeraním obvodu postihnutej končatiny a porovnaním s druhou. Predtým popisované príznaky (Homansov, plantárne znamienko atď.) sú v skutočnosti minimálne prínosné pre stanovenie diagnózy. Je to všetko preto, lebo podobné príznaky môžu byť aj následkom preťaženia alebo poranenia svalov alebo kĺbov, prípadne zakrvácania do tkanív. Preplnenie žíl pred trombotickým uzáverom býva viditeľné skôr na horných končatinách. Príznaky trombózy panvových žíl, dolnej a hornej dutej žily a ich hlavných prítokov sú ešte menej špecifické, prípadne nijaké; takáto trombóza však často vzniká šírením trombu z končatinových žíl.
Pre vyslovenie podozrenia na hlbokú žilovú trombózu je veľmi podstatné zhodnotenie rizikových faktorov. Zvlášť starostlivo treba vyšetrovať rizikových pacientov – ležiacich po operáciach a vôbec imobilných, starších a takých, ktorí už trombózu prekonali (pozri vyššie), a to aj v prípade, ak sú klinické príznaky minimálne. Zvýšenú pozornosť treba venovať tehotným ženám a šestonedieľkam, podozrivé sú aj opakované potraty v minulosti, ktoré môžu súvisieť s vrodenou poruchou zrážanlivosti krvi alebo s antifosfolipidovým syndrómom (autoimúnne ochorenie so sklonom k trombóze).
Podozrenie zvyšuje pozitívny výsledok vyšetrenia hladiny D-dimérov v krvi (to sú produkty štiepenia fibrínu z trombu, indikujúce prítomnosť trombózy v krvnom obehu).  Toto vyšetrenie však nie je špecifické a je pozitívne aj pri zápale alebo zakrvácaní do tkanív. K stanoveniu diagnózy sa teraz najčastejšie používa ultrasonografia (ultrazvukové vyšetrenie); jej základom je kompresívna metóda, založená na poznatku, že žila, vyplnená trombom sa nedá stlačiť miernym tlakom sondy; takto sa postupne vyšetrujú jednotlivé úseky veľkých ciev dolných končatín. Najužitočnejšie je duplexné sonografické vyšetrenie, ktorého súčasťou je aj zobrazenie prietoku krvi v žilách – tým umožňuje usudzovať aj na uzávery tých žíl, ktoré nie sú pri kompresnej sonografii dobre zobraziteľné.
Flebografia – zobrazenie žíl, naplnených kontrastnou látkou rentgenom sa už nepoužíva. Vyšetrenie žíl pomocou CT (počítačovej tomografie) alebo MRI (zobrazovanie magnetickou rezonanciou) sa používa na zobrazenie sonograficky zle prístupných žíl, najmä panvových.
Komplikácie.
Častou a obávanou komplikáciou hlbokej žilovej je pľúcna embólia. Trombus alebo jeho časť sa môže uvoľniť ako tzv. embolus a prúd krvi ho potom odplaví cez pravú srdcovú predsieň a komoru do pľúcnych tepien, ktoré viac alebo menej upchá. U pacientov s pomerne zriedkavou otvorenou komunikáciou medzi srdcovými predsieňami (foramen ovale) sa môže embolus dostať aj do ľavej predsiene a tým do telového obehu (tzv. paradoxná embolizácia). Ak embolus upchá mozgovú tepnu, spôsobí nečakanú akútnu cievnu mozgovú príhodu.
Extrémne ťažká trombóza končatiny v nej môže prakticky prerušiť krvný obeh. Následkom je výrazný, veľmi bolestivý opuch a ťažké nedokrvenie (ischémia). Takýto stav sa nazýva phlegmasia coerulea dolens a neliečená môže viesť až k strate končatiny, preto je nevyhnutná intenzívna liečba s využitím všetkých dostupných možností.
Najzávažnejšou chronickou  komplikáciou je postrombotický syndróm. Je následkom pretrvávajúceho zúženia žily v mieste trombózy, s poškodením chlopní a stagnáciou krvi. Na postihnutej končatine sa prejavuje opuchom, bolesťami, kožnými zmenami až vznikom vredov. Jeho liečba je problematická.
Prevencia.
V súčasnosti sú už vypracované rozsiahle smernice pre prevenciu hlbokej žilovej trombózy u rizikových pacientov, či už ide o vrodené trombofilné stavy alebo ľudí s prítomnými rizikovými faktormi. Výber, trvanie a intenzita preventívnych opatrení sa líši podľa úrovne ohrozenia, prebiehajúceho ochorenia, trvania imobility, prípadne druhu operácie.
Základným opatrením je dostatočný príjem tekutín. Odporúča sa jednoduché preventívne cvičenie dolnými končatinami (aj pri dlhom sedení v dopravnom prostriedku) – niekoľkokrát za hodinu pohýbať chodidlami hore a dole, aby sa ponapínali lýtkové svaly a podporili tak prúdenie krvi v žilách. Dlhodobo ležiacim pacientom pomáha bandáž dolných končatín. Elastické ovínadlo sa však musí správne navinúť – zdola nahor a nesmie končatinu v žiadnom mieste priškrtiť. Používajú sa aj elastické pančuchy. Jestvujú aj pneumatické zariadenia pre ležiacich pacientov, ktoré podporujú prietok krvi v žilách striedavým stláčaním končatín.
Farmakologická prevencia spočíva v podávaní liekov. Pacienti s vrodenou trombofíliou sú v prípade potreby väčšinou liečení warfarinom, za účinné sa považujú aj tzv. nové perorálne antikoagulanciá (NOAC). Vzhľadom na nežiaduce účinky warfarinu a nedostatok informácii o liečbe NOAC počas gravidity, tehotné ženy sú spravidla v prípade potreby liečené nízkomolekulárnym heparínom (LMWH), napr. enoxaparinom.
Pre operovaných pacientov sú zostavené pravidlá prevencie na základe ich rizikovosti, typu a závažnosti operácie. Okrem režimových opatrení a bandáže dolných končatín, ktoré dostačujú pre nízkorizikových pacientov sa spravidla používa nízkomolekulárny heparín v rôznom dávkovaní.
U vysoko rizikových pacientov, u ktorých sa antikoagulačná liečba ukázala ako nedostatočná, prichádza do úvahy zavedenie tzv. kaválneho filtra – drôtenej konštrukcie, zachytávajúcej úlomky trombu. Zavádza sa do dolnej dutej žily pod úroveň vyústenia obličkových žíl. Chirurgické preventívne výkony sa t.č. prakticky nepoužívajú.
Liečba.
Základnou liečbou hlbokej žilovej trombózy sú antikoagulancia, lieky, zasahujúce do procesu plazmatickej koagulácie, ktorá má pri vzniku žilovej trombózy hlavnú úlohu. Antiagregačná liečba je nedostatočne účinná a prakticky sa nepoužíva. Podávanie antikoagulancii zabráni narastaniu trombu, ktorý buď postupne rozpustí pôsobením prirodzených antitrombotických a fibrinolytických mechanizmov organizmu, alebo sa tzv. zorganizuje, teda spevní do tej miery, že nehrozí embolizácia. Postihnutá žila sa tým buď zrekanalizuje, alebo si tok krvi nájde a prípadne aj rozšíri inú z okolitých žíl.
Prvým liekom voľby nekomplikovanej žilovej trombózy je nízkomolekulárny heparín (LMWH – low molecular weight heparin), napr. enoxaparin, dalteparin, nadroparin. Podáva sa podkožne, v dvoch denných dávkach. Spravidla nie sú potrebné vyšetrenia na kontrolu jeho účinnosti. V liečbe je možné pokračovať tabletkami warfarinu. Je to liek, ktorý blokuje na vitamíne K závislú syntézu koagulačných faktorov, napr. protrombínu, ale aj inhibítorov koagulácie, proteínu C a proteínu S. Jeho účinok sa rozvinie až za niekoľko dní, počas ktorých môže byť dokonca zrážanlivosť krvi zvýšená vďaka chýbaniu proteínov C a S, preto musia byť pacienti niekoľko prvých dní liečení súčasne aj heparínom. Liečba warfarínom je lacná, ale nespoľahlivá, pretože jeho účinok ovplyvňuje mnoho potravín aj liekov a treba ho kontrolovať vyšetrovaním zrážanlivosti krvi (parameter INR, informujúci o intenzite premeny protrombínu na trombín, požadované hodnoty medzi 2 – 3).  Preto sa hľadali a našli alternatívne lieky, nové perorálne antikoagulanciá (NOAC – new oral anticoagulants), medzi ktoré patria priame inhibítory trombínu (dabigatran) a inhibítory faktora Xa (rivaroxaban, apixaban). Ich účinok väčšinou nie je potrebné kontrolovať, na druhej strane sú podstatne drahšie.
Liečbu žilovej trombózy je možné začať aj nefrakcionovaným heparínom, ktorý však treba podávať vnútrožilne a kontrolovať jeho účinnosť (parameter aPTT, požadované hodnoty 60 – 90 sekúnd).
Ťažkú trombózu, ktorá hrozí pľúcnou embóliou (vo veľkých žilách, vlajúci voľný koniec trombu), alebo obmedzuje cirkuláciu krvi v končatine, je možné liečiť fibrinolytikami (trombolýzou), teda liekmi, ktoré rozpúšťajú čerstvý trombus (napr. altepláza). Táto liečba znamená vyššie riziko krvácania, preto sa používa len v odôvodnených prípadoch. Vyššia úspešnosť pri nižšom riziku krvácania sa dosahuje pri lokálnej trombolýze. Pri tejto metóde sa fibrinolytikum podáva katétrom, zavedeným do žily buď pod trombus alebo priamo do jeho oblasti.
Poslednou možnosťou je mechanické odstránenie trombu miniinvazívnou technikou pomocou katétra, zavedeného do žily. Trombus je možné odstrániť odsatím, alebo sú k dispozícii zariadenia, pracujúce na princípe mikrofragmentácie trombu alebo reolytické. Podmienkou je potrebné technické vybavenie.
Ak už došlo k pľúcnej embólii, pri výbere liečby sa zohľadňuje jej závažnosť. Liečebné postupy sú podobné, často totožné.

</doc>
<doc id="610717" url="https://sk.wikipedia.org/wiki?curid=610717" title="Xenón z Leprea">
Xenón z Leprea



</doc>
<doc id="610721" url="https://sk.wikipedia.org/wiki?curid=610721" title="Pyrilampes z Messény">
Pyrilampes z Messény

Pyrilampes alebo Pyrilampés ( - Pyrilampes/iný prepis: Pyrilampés) bol grécky sochár v 4. storočí pred Kr.
Sochár Pyrilampes pochádzal z messénskeho mesta Messéné. Činný bol 4. storočí pred Kr. Staroveký cestovateľ Pausanias vo svojej sprievodcovskej príručke po Grécku uvádza, že v Olympii videl tri jeho diela. Boli to sochy olympijských víťazov, Xenóna z Lepreosu, víťaza v behu dorastencov na jedno stadion v roku 360 pred Kr., Pyrilampa z Efezu, víťaza v dolichu v roku 356 pred Kr. a Asamóna z Élidy, víťaza v boxe v roku 340 pred Kr. 
V roku 1896 objavili v Olympii podstavec zo sochy s nápisom (podľa typu písma datovaného do 1. storočia pred Kr.), ktorý ako autora sochy uvádza Messéňana Pyrilampa: 
- text v starogréčtine
Aj keď datovanie typu písma nápisu na podstavci nemusí byť vždy smerodajné pre určenie doby zhotovenia sochy (poškodený podstavec bežne vymenili a pôvodný nápis prepísali v aktuálnom type písma), nie je podľa znalcov isté, či je tento "Pyrilampos" identický so sochárom, spomenutým Pausaniom. 

</doc>
<doc id="610725" url="https://sk.wikipedia.org/wiki?curid=610725" title="James Joseph Parsons">
James Joseph Parsons



</doc>
<doc id="610728" url="https://sk.wikipedia.org/wiki?curid=610728" title="Furkotské sedlo">
Furkotské sedlo

Furkotské sedlo (, , ) je široké sedlo medzi Furkotským štítom a Ostrou, presnejšie medzi Malou Furkotskou vežou a Furkotským štítom v hlavnom hrebeni rázsochy Kriváňa vo Vysokých Tatrách.
Poloha.
Prechod neleží v najnižšom bode sedla, ale na severovýchod, bližšie k Furskotskému štítu. Jeho najnižší bod spadá do Nefcerky v spodnej časti strmým skalným prahom. Furkotské sedlo spája Furkotskú dolinu s Nefcerkou.
Názov.
Sedlo dostalo meno podľa polohy nad Furkotskou dolinou. Dávnejšie ho Mikuláš Szontágh pomenoval Petrikovým sedlom "Petrikhagó". Lajos Petrik bol profesorom chemickej technológie na budapeštianskej štátnej priemyslovej škole, neskôr jej riaditeľom a hlavným kustódom Priemyslového múzea v Budapešti. Bol podpredsedom turistického spolku "Magyar Turista Egyesület". Dobre poznal Vysoké Tatry. Petrik však neakceptoval tento názov.
Prví v sedle.
Cez sedlo v lete prešli dávno pred horolezcami a turistami lovci kamzíkov, hľadači pokladov. Prví, ktorí zaznamenali prechod v zimných podmienkach 14. apríla 1914 boli Józef Lesiecki a Józef Oppenheim.
Turistika.
Cez sedlo nevedie značkovaný turistický chodník.

</doc>
<doc id="610731" url="https://sk.wikipedia.org/wiki?curid=610731" title="Miloš Macourek">
Miloš Macourek

Miloš Macourek (* 2. december 1926, Kroměříž† 30. september 2002, Praha) bol český dramatik, scenárista a básnik.
Podieľal na mnohých českých komédiách (napr. "Pane, vy jste vdova!" alebo "Čtyři vraždy stačí, drahoušku") a seriáloch (predovšetkým "Arabela" alebo večerníčky s Machom a Šebestovou). Na nich spolupracoval najmä s režisérmi Oldřichom Lipským, Václavom Vorlíčkom, Adolfom Bornom a Jaroslavom Doubravom.
Životopis.
Za svoj život prešiel radou zamestnania. V rokoch 1953 až 1960 bol lektorom pre dejiny umenia v škole ROH, potom ďalšie tri roky dramaturgom Filmového štúdia Barrandov. Bol autorom mnohých kníh pre deti s fantastickými námetmi a predovšetkým scenáristom populárnych českých filmových komédií.

</doc>
<doc id="610732" url="https://sk.wikipedia.org/wiki?curid=610732" title="Emília Beblavá">
Emília Beblavá



</doc>
<doc id="610733" url="https://sk.wikipedia.org/wiki?curid=610733" title="Emília Sičáková">
Emília Sičáková



</doc>
<doc id="610737" url="https://sk.wikipedia.org/wiki?curid=610737" title="William Parry Murphy">
William Parry Murphy

William Parry Murphy (* 6. február 1892, Stoughton, Wisconsin, USA – † 9. október 1987, Brookline, Massachusetts) bol americký lekár.
V roku 1934 získal Nobelovu cenu za fyziológiu alebo medicínu „za objav týkajúci sa liečby anémie pečeňou.“ Spolu s ním boli ocenení George Richards Minot a George Whipple.
Životopis.
V roku 1914 ukončil štúdium fyziky a matematiky na univerzite v Oregone. Po dvoch rokoch sa stal asistentom anatómie na lekárskej fakulte.
Začal študovať medicínu na Harvard University a v roku 1922 získal diplom doktora medicíny. Následne pracoval v rôznych nemocniciach, v roku 1924 sa stal asistentom na Harvardovej univerzite a neskôr profesorom a vedúcim lekárom Nemocnice P. B. Brighama v Bostone. Po skončení štúdia medicíny sa plne venoval krvným chorobám.
Rovnako ako Minot úspešne ordinoval chorým s pernicióznou anémiou pečeňovú diétu, neskôr im aplikoval vnútrosvalové injekcie výťažku z pečene. Jeho práca bola základom úspešného vyriešenia liečby zhubnej anémie.

</doc>
<doc id="610739" url="https://sk.wikipedia.org/wiki?curid=610739" title="William P. Murphy">
William P. Murphy



</doc>
<doc id="610740" url="https://sk.wikipedia.org/wiki?curid=610740" title="Rigorózna skúška">
Rigorózna skúška

Rigorózna skúška je vysokoškolská skúška, ktorú môžu v zmysle § 53 ods. 9 zákona č. 131/2002 Z. z. vykonať len absolventi študijných programov, ktorí získali titul magister alebo obdobných študijných programov v zahraničí. Kandidáti sa môžu hlásiť na vyštudovaný alebo príbuzný odbor. Súčasťou skúšky je obhajoba rigoróznej práce.
Rigoróznou skúškou a obhajobou rigoróznej práce, ktorá je súčasťou rigoróznej skúšky, má uchádzač na základe samostatného štúdia preukázať, že má v študijnom odbore hlbšie vedomosti v jeho širšom základe a je spôsobilý samostatne si osvojovať nové poznatky vedy a praxe; naviac je schopný získané vedomosti aplikovať tvorivým spôsobom v praxi.
Po úspešnom vykonaní rigoróznej skúšky priznáva uchádzačom akademický titul:
Tituly „doktor všeobecného lekárstva“ (MUDr.), „doktor zubnej medicíny“ (MDDr.) a „doktor veterinárneho lekárstva“ (MVDr.) nie sú udeľované absolventom po rigoróznej skúške, ale v doktorskom študijnom programe, líšiaceho sa od magisterského programu napr. tým, že prvý a druhý stupeň štúdia sú spojené do jedného.

</doc>
<doc id="610744" url="https://sk.wikipedia.org/wiki?curid=610744" title="Čertova veža">
Čertova veža

Čertova veža (, , ) je markantná trojzubá elevácia v juhovýchodnom remene Kotlového štítu, medzi Lavínovou lávkou (Kotlovým štítom) a Sedielkom nad Kotlom (Zadným čertovým zubom) vo Vysokých Tatrách. Veža sa nachádza v Tatranskom národnom parku v národnej prírodnej rezervácii Velická dolina.
Názov.
Poľský názov je odvodený od Gerlachovského kotla, nad ktorým sa týči. Slovenský názov dlho nemala. V časti slovenskej horolezeckej literatúry sa spomína ako časť Čertovho chrbta, t.j. skupiny Čertovej veže s Čertovými zubmi i s Kvetnicovou vežou. V inej horolezeckej literatúre figuruje Čertova veža pod označením severozápadný Čertov chrbát a Čertove zuby juhovýchodný Čertov chrbát. Názvy pochádzajú evidentne od horolezcov. Názov Čertov pravdepodobne pochádza od hľadačov pokladov, ktorí verili, že poklady strážia nadprirodzené bytosti, okrem iných čerti.

</doc>
<doc id="610753" url="https://sk.wikipedia.org/wiki?curid=610753" title="Tretí päťročný plán">
Tretí päťročný plán

Tretí päťročný plán predstavoval plán rozvoja národného hospodárstva Československa v rokoch 1961 - 1965.
Päťročnica bol plán rozvoja národného hospodárstva v období reálneho socializmu v Československu. Úlohy päťročníc boli obvykle stanovované na zjazdoch KSČ a podané k spracovaniu Štátnej plánovacej komisii. Boli to zvyčajne nereálne plány, často dokončované až po začiatku danej päťročnice. Do tej doby sa pracovalo podľa provizórnych ročných plánov. Pri ich spĺňaní sa ukázala zložitosť dodržať plán na tak dlhé obdobie čo bolo zapríčinené meniacimi sa podmienkami vonkajšieho sveta, a taktiež nereálnymi cieľmi päťročníc. 
Tretia päťročnica.
Snaha dobehnúť kapitalistický Západ sa ukázala v konečnej verzii tretej päťročnice, ktorá aj napriek varovaniam ekonómov sa na celoštátnej konferencii KSČ presadila v roku 1960. Antonín Novotný vyhlásil päťročnicu za "plán rozvoje vyspelej socialistickej spoločnosti". Presadil sa variant plánu, ktorý požadoval nárast investičných nákladov, vo finálnej verzii išlo o 322,41 miliardy korún, čo bolo viac ako v rokoch 1949-1960 dokopy. Spolu s obrovskými investíciami do priemyslu sa taktiež malo industrializovať poľnohospodárstvo, rozšíriť domáca surovinová základňa, prezbrojiť armáda a zvyšovať devízový prínos exportu do západných krajín. Počítalo sa so zvýšením produktivity práce o 43% a s technickou rekonštrukciou všetkých odvetví. Plán bol teda veľmi megalomanský, chcel vo všetkých odvetviach dosiahnuť najviac ako bolo možné. A pritom krátko pred vydaním plánu bolo konštatované z ÚV KŠC, že už teraz vybudované kapacity nie sú poriadne využívané.
Prvý rok (1961).
Predpokladalo sa, že Československo bude podstatnú časť surovín dovážať od krajín východného bloku, s ktorými malo uzatvorené medzištátne dohody. Významný podiel na dovoze patril Číne, a teda problémy ktoré začali mať medzi sebou Čína a Sovietsky zväz mali hospodárske dôsledky aj na Československo. Čína v tomto roku zrušila skoro všetok vývoz, ale taktiež aj objednávky na dovoz, do Československa. Toto malo dopad na rozpracované investície, ktoré boli často robené, aby vyhovovali čínskym požiadavkám, a preto bolo skoro nemožné nájsť pre nich nového odberateľa. Narastajúce hospodárske problémy Československa, spôsobili, že krajina čoraz viac pociťovala záťaž úverov, ktoré poskytlo krajinám východného bloku, ale aj vlastnú zadlženosť voči Západu. Úverové možnosti malo totiž Československo veľmi obmedzené. Pokiaľ dovážalo zo Západu, platilo za to vývozom moderných strojov, ktoré potom chýbali v investičných celkoch, ktorých výstavba bola naplánovaná. Po čase sa ale výrobná kapacita týchto strojov naplnila, a pristúpilo sa k vývozu tovaru, ktorý bol určený pre domáci trh.
Druhý rok (1962).
Politické vedenie štátu síce zostalo zaskočené z hospodárskych problémov z roku 1961, a preto sa rozhodlo prepracovať tretiu päťročnicu, ale jej hlavné ciele spochybnené neboli. Takisto nebola spochybnená ani Rozsypalova reforma, bolo však konštatované, že bola nesprávne realizovaná. Mala sa teda nastaviť rovnováha medzi zdrojmi a potrebami, čo však bolo za tých podmienok nereálne. V apríli bola situácia už natoľko kritická, že došlo k rozhodnutiu zrušiť tretiu päťročnicu, ktoré bolo potvrdené na XII. zjazde KSČ v decembri 1962. Následky katastrofickej päťročnice bolo cítiť ešte dlho po jej zrušení, napríklad až do roku 1964 trval pokles dôchodku. Obrovská suma investícií nielenže nepriniesla očakávaný efekt, ale zapríčinila nárast nadnormatívnych zásob a nevyužitých kapacít.

</doc>
<doc id="610759" url="https://sk.wikipedia.org/wiki?curid=610759" title="Emma Drobná">
Emma Drobná

Emma Drobná (* 24. marec 1994, Nové Mesto nad Váhom) je slovenská speváčka, dabingová herečka a víťazka štvrtej série speváckej súťaže "Česko Slovenská SuperStar." Svoj debutový album s názvom "You Should Know" vydala v roku 2017. Jej druhý album "Better Like This" vyšiel v roku 2020"."
Biografia.
Do svojich 17 rokov vyrastala v Novom Meste nad Váhom so svojou matkou, babičkou a sestrou. Potom sa rozhodla odísť na rok do Dánska, kde vyštudovala strednú školu s hlavným odborom "dizajn". Neskôr sa odsťahovala na dva roky do Londýna, kde sa živila prácou v bare. Počas svojho pobytu v Londýne si zahrala v klipe „Hlavolam“ českej kapely Chinaski. Do povedomia verejnosti sa dostala vďaka účasti a výhre v súťaži Česko Slovenská SuperStar (4. séria) v roku 2015. V roku 2016 účinkovala tiež v prvej rade slovenskej show "Tvoja tvár znie povedome." Ďalej potom v programoch "Galashow s latinou 2016", v "Hviezdna párty" a do svojho programu "Všechnopárty" si ju pozval aj Karel Šíp. V slovenskej televízii Markíza účinkovala v relácii "Dobre vedieť!" a na RTVS v relácii "Milujem Slovensko". V tom istom roku vydala svoj prvý Singel „Smile“, ktorý sa prebojoval aj do rádií. Na tomto videoklipe spolupracoval tím "Creative Music House". V júni 2017 vyšiel jej druhý singel „Words“, ktorý sa niekoľko týždňov držal na 1. mieste hranosti nielen na Slovensku ale aj v Česku. Videoklip zachytávajúci krásu Anglicka bol zverejnený 1. 9. 2017. Debutový album "You Should Know" vyšiel 3. novembra toho istého roku a dočkal sa pozitívnej odozvy publika.
Osobný život.
Na konci roka 2015 sa jej partnerom stal Štěpán Urban, ktorý v SuperStar skončil na 2. mieste. a ktorý ju pravidelne sprevádzal na koncertoch ako gitarista, vokalista a takisto prispel pri skladaní piesní na jej albume (napr. duet „What Have We Done“) Vzťah obaja potvrdili v roku 2016. 
V minulosti (2020) bol jej partnerom Filip Šebo. 
Aktuálne (2025) tvorí pár s českým tenistom, ktorého meno je Tomáš Machač. 
Externé odkazy.
Prehľad umiestnených albumov v rebríčkoch ČNS IFPI:
Prehľad umiestnených skladieb v rebríčkoch ČNS IFPI:

</doc>
<doc id="610764" url="https://sk.wikipedia.org/wiki?curid=610764" title="Rodney Robert Porter">
Rodney Robert Porter

Rodney Robert Porter (* 8. október 1917, Newton-le-Willows, Spojené kráľovstvo – † 6. september 1985, Winchester) bol britský lekár a biochemik, nositeľ Nobelovej ceny.
Vyštudoval medicínu na univerzite v Liverpoole, titul Ph.D. získal roku 1948 na univerzite v Cambridge. V rokoch 19491960 pracoval v "National Institute for Medical Research" v Mill Hille. Potom sa stal profesorom na Imperial College London, konkrétne na "St. Mary 's Hospital Medical School", v roku 1967 potom prešiel na University of Oxford.
Roku 1972 získal Nobelovu cenu za fyziológiu alebo medicínu (spolu s Geraldom Edelmanom), a to za práce o štruktúre protilátok.

</doc>
<doc id="610768" url="https://sk.wikipedia.org/wiki?curid=610768" title="Steve Buscemi">
Steve Buscemi

Steve Vincent Buscemi (sám vyslovuje [busemi], pôvodná talianska výslovnosť je [bušemi]) (* 13. december 1957, New York, New York, USA) je americký herec a režisér.
Životopis.
Narodil sa v newyorskom Brooklyne. 
Jeho otec John, pôvodom z Talianska, je veterán z Kórejskej vojny, a matka je pôvodom z Írska.
V roku 1976 zmaturoval na "Valley Stream Central High School". Po dvoch rokoch nastúpil na Berklee College of Music v Bostone, kde študoval vokálne vystupovanie. Po troch semestroch štúdium ukončil a hľadal uplatnenie v rôznych konkurzoch. V rokoch 1980 až 1984 pracoval ako hasič v New Yorku.
Na začiatku svojej kariéry vystupoval v experimentálnej divadelnej skupine "The Wooster Group". Jeho prvým celovečerným filmom bol "The Way It Is" (1985). Neskôr hral napríklad vo filmoch "Barton Fink" (1991), "Gauneri" (1992), "" (1994) a "Big Lebowski" (1998).
Od roku 1987 je ženatý s choreografkou a filmárkou Jo Andres. Majú jedného syna (* 1991).

</doc>
<doc id="610769" url="https://sk.wikipedia.org/wiki?curid=610769" title="Rodney Porter">
Rodney Porter



</doc>
<doc id="610771" url="https://sk.wikipedia.org/wiki?curid=610771" title="Damokritos zo Sikyónu">
Damokritos zo Sikyónu

Damokritos alebo Démokritos () bol grécky sochár v 4. storočí pred Kr.
Sochár Damokritos pochádzal zo Sikyónu. Činný bol v polovici 4. storočia pred Kr. Staroveký cestovateľ Pausanias uvádza, že bol autorom sochy Hippa z Élidy, olympijského víťaza v boxe dorastencov v roku 380 pred Kr., ktorú videl v Olympii: "„... élidského Hippa, víťaza nad chlapcami v pästnom zápase, zhotovil sikyónsky Damokritos, ktorý bol piatym učeníkom atického Kritia, u samotného Kritia sa vyučil Ptolichos z Korkyry, Ptolichovým žiakom bol Amfión, Pisón z Kalaureie sa vyučil u Amfiona, a u Pisóna potom Damokritos.“"
Damokritos je podľa väčšiny znalcov antického umenia totožný so sochárom Démokritom, uvedeným gréckym historikom Diogenom Laertiom a rímskym spisovateľom Plíniom. Diogenes Laertios v životopisnom diele o osobnostiach filozofie zaznamenal, že sa o ňom ako o sochárovi zmienil grécky spisovateľ Antigonos z Karystosu. Plínius vo svojej prírodopisnej encyklopédii "Naturalis historia" uvádza, že bol autorom sôch filozofov.
Menom "Démokrita" je signovaný podstavec objavený v Ríme (Villa Mattei?), ktorý bol základňou sochy neznámej postavy (Lysis z Milétu). Aj keď ho podľa typu písma datujú do cisárskej éry, nemecký archeológ Heinrich Brunn správne rozpoznal, že tu ide o rímsku kópiu gréckeho originálu z Atén (iónska forma názvu). Podstavec bol spolu s ďalšími štyrmi nesprávne považovaný za súčasť pohrebného pomníka, vytvoreného zo skupiny piatich sôch, kópií originálov zo 4. storočia pred Kr. Do tohto obdobia je datovaný aj ďalší podstavec (z nezachovaného diela) signovaný menom "Damokritos", nájdený v archeologickej lokalite boiótskeho mesta Thespiai. Je teda možné, že tu ide o toho istého umelca.

</doc>
<doc id="610777" url="https://sk.wikipedia.org/wiki?curid=610777" title="Ernest Žabkay">
Ernest Žabkay

JUDr. Ernest Žabkay (* 17. september 1910, Žilina – † 3. jún 1996, Žilina) bol slovenský právnik. Pôsobil ako advokát a známym sa stal predovšetkým vďaka obhajobe bývalého prezidenta Slovenského štátu Jozefa Tisa počas súdneho procesu pred Národným súdom v Bratislave.
Životopis.
Narodil sa v Žiline v konzervatívnej katolíckej rodine. Študoval na rímskokatolíckej ľudovej škole, neskôr štátnej reálke v Žiline. V roku 1933 ukončil štúdium práva na Právnickej fakulte Univerzity Komenského v Bratislave. Tu vstúpil do Spolku socialistických akademikov, ktorý združoval vysokoškolských študentov podporujúcich politiku Komunistickej strany. V rámci tohto spolku začal pracovať aj pre komunistický mesačník DAV. Po ukončení štúdia sa vrátil do Žiliny, kde začal pracovať ako advokátsky koncipient. V Žiline sa začal angažovať v Spolku slovenských akademikov, ktorý taktiež združoval ľavicovo zmýšľajúcich študentov. Na konci roka 1938 po uplynutí päťročnej koncipientskej praxe začal pracovať ako advokát. Počas existencie Slovenského štátu zastupoval na súdoch ľudí, ktorí boli určitým spôsobom poškodzovaní a perzekvovaní vládnucim režimom, vrátane Židov v majetkových a iných veciach. Po vypuknutí Slovenského národného povstania sa prihlásil ako dobrovoľník k partizánskemu oddielu v Kunerade, kde však bol pre zlý zdravotný stav odmietnutý. Po potlačení povstania sa ukrýval na viacerých miestach, aby sa vyhol prevozu do tábora v Ilave. Po oslobodení Slovenska vstúpil do Komunistickej strany. V auguste 1945 mohol znova vykonávať advokátsku prax. Súčasne bol zapísaný do zoznamu obhajcov, ktorí boli oprávnení zastupovať obžalovaných pred Národným súdom a okresnými ľudovými súdmi, ktoré sa mali zaoberať zločinmi režimu z obdobia Slovenského štátu. Z dôvodu, že na súdoch obhajoval bývalých členov HSĽS, bol na konci roka 1945 vylúčený z Komunistickej strany.
22. mája 1946 podpísali sestry a brat Jozefa Tisu splnomocnenie na jeho zastupovanie v prospech JUDr. Žabkaya. Toto následne podpísal aj sám Jozef Tiso. JUDr. Žabkay sa tak stal zvoleným obhajcom obžalovaného Tisu v konaní pred Národným súdom. Bývalého prezidenta v konaní zastupoval spolu s JUDr. Martinom Grečom. Proces sa začal 2. decembra 1946 a odsudzujúci rozsudok bol vynesený 15. apríla 1947. Tiso bol odsúdený na smrť a popravený (obesený) v skorých ranných hodinách 18. apríla 1947 na dvore Justičného paláca v Bratislave. V roku 1947 obhajoval pred Národným súdom aj Eugena Filkorna, katolíckeho kňaza a bývalého poslanca slovenského snemu.
Po skončení procesu s Tisom sa JUDr. Žabkay vrátil do Žiliny, kde ďalej pracoval ako advokát. Od začiatku roka 1948 musel JUDr. Žabkay čeliť viacerým pokusom o vylúčenie z organizácii, ktorých bol členom. V roku 1950 bol vylúčený z advokátskej komory. Následne musel začať pracovať ako robotník. Zo zdravotných dôvodov bol ešte v priebehu roka 1950 preradený na administratívnu prácu do Košíc. V roku 1951 bol zo zdravotných dôvodov preradený do Martina a potom do Žiliny, kde znova pracoval ako robotník. V roku 1952 bol v rámci tzv. Akcie B určený na vysťahovanie zo svojho bytu, čo sa mu však podarilo zvrátiť. Od roku 1954 začal pracovať ako podnikový právnik v ČSAD Žilina, potom v ČSAD Martin. Až do dôchodku pracoval ako podnikový právnik. Zomrel 3. júna 1996 v Žiline.

</doc>
<doc id="610782" url="https://sk.wikipedia.org/wiki?curid=610782" title="Basketbal na Stredoamerických hrách 2006">
Basketbal na Stredoamerických hrách 2006

Basketbal na Stredoamerických hrách 2006 bol basketbalový turnaj v rámci multišportového podujatia Stredoamerických hier 2006. Konal sa v Panama City, v Paname v dňoch od 7.11. marca 2006, za účasti 4 mužských a iba 3 ženských tímov. Pôvodne sa ženského turnaja mala zúčastniť aj Kostarika. Basketbalový turnaj sa na hrách organizuje od roku 1973, teda od začiatku konania hier, riadi ho Stredoamerická basketbalová konfederácia (COCABA) a toto bolo jeho 8. vydanie. Zápasy sa hrali v aréne "Gimnasio Isabel Herrera Obaldia". V mužskej kategórii získala titul , ktorá vo finálovom stretnutí zvíťazila nad obhajcom prvenstva z . V kategórii žien po finálovej výhre nad zvíťazila . 
Stredoamerické hry 2006 síce organizovala Managua, hlavné mesto Nikaraguy, ale viacero súťaží sa uskutočnilo aj v ďalších 3 stredoamerických štátoch. V Paname sa okrem basketbalového turnaja uskutočnili aj softbalový turnaj a súťaže v plávaní, šerme a zápasení.

</doc>
<doc id="610783" url="https://sk.wikipedia.org/wiki?curid=610783" title="Jaroslav Ivor">
Jaroslav Ivor

Gen. prof. JUDr. Jaroslav Ivor, DrSc. (* 12. október 1952, Čadca) je slovenský právnik, vysokoškolský pedagóg a bývalý generálny riaditeľ Sekcie vyšetrovania a kriminalisticko-expertíznych činností Policajného zboru. Do roku 2016 pôsobil ako dekan na Fakulte práva Paneurópskej vysokej školy.
Životopis.
Narodil sa v Čadci, kde aj absolvoval základné a stredoškolské vzdelanie. V rokoch 1971 až 1976 študoval na Právnickej fakulte Univerzity Komenského v Bratislave. V roku 1977 absolvoval úspešne rigoróznu skúšku a získal titul doktor práv (JUDr.). V roku 1977 začal pracovať ako policajný vyšetrovateľ. Počas svojho pôsobenia v rámci polície pôsobil postupne na rôznych pozíciách. Na konci 80. rokov 20. storočia sa stal riaditeľom Úradu vyšetrovania. V roku 1988 získal titul kandidát vied (CSc.). Od roku 1989 pôsobil externe na katedre trestného práva a kriminalistiky Právnickej fakulty Univerzity Komenského. V roku 1994 ho prezident Michal Kováč povýšil do hodnosti generála. Od roku 1995 pôsobil ako vedúci katedry trestného práva na Akadémii Policajného zboru v Bratislave. V tomto období habilitoval na docenta v odbore trestné právo. Na pozícii vedúceho katedry zotrval až do roku 1998 (na policajnej akadémii však pôsobil až do roku 2007). V roku 1998 sa stal generálnym riaditeľom Sekcie vyšetrovania a kriminalisticko-expertíznych činností.
V roku 2001 ho z tejto funkcie bez udania dôvodu odvolal minister vnútra Ivan Šimko. V roku 2004 bol v rámci svojho pôsobenia na Akadémii Policajného zboru v Bratislave vymenovaný prezidentom Rudolfom Schusterom za profesora. Následne v rovnakom roku začal pôsobiť na Paneurópskej vysokej škole (vtedy pod názvom Bratislavská vysoká škola práva), kde bol zároveň garantom štúdia. 1. mája 2007 sa stal dekanom Fakulty práva Paneurópskej vysokej školy. V roku 2011 získal titul doktor vied (DrSc.).
Na začiatku školského roka 2016/17 skončil vo funkcii dekana Fakulty práva Paneurópskej vysokej školy.

</doc>
<doc id="610784" url="https://sk.wikipedia.org/wiki?curid=610784" title="Nefcerská veža">
Nefcerská veža



</doc>
<doc id="610785" url="https://sk.wikipedia.org/wiki?curid=610785" title="Špargľový kel">
Špargľový kel



</doc>
<doc id="610786" url="https://sk.wikipedia.org/wiki?curid=610786" title="Špargľová kapusta">
Špargľová kapusta



</doc>
<doc id="610817" url="https://sk.wikipedia.org/wiki?curid=610817" title="Dunaj (folklórny súbor)">
Dunaj (folklórny súbor)

Folklórny súbor Dunaj bol založený v roku 1959 v Komárne. Pôvodne to bol vojenský súbor a fungoval pri vojenskej posádke. Zameriaval sa na hudbu, spev a tance z regiónov celého Slovenska. Počas svojho pôsobenia súbor prešiel rôznymi etapami. Zakladajúcim vedúcim bol Jozef Mitúch. V roku 1965 sa rozpadol, ale po roku 1969 bol znovu obnovený. Odvtedy spadá súbor pod vedenie pána Ľudovíta Gallovicha, ktorý je okrem hlavného vedúceho aj choreografom súboru.
Súbor patril pod vojenskú pohraničnú stráž. Tanečníci (vojaci základnej služby) pochádzali zo všetkých kútov Slovenska. To bol dôvod prečo súbor nečerpal z regiónu Komárna, ale prezentoval tance ako: Terchová, Goral, Verbunk, Šariš, Treščák, Myjava, Detva, Trenčín. Súbor vytváral aj scénické tance, ako napríklad „Námorník“, či „Cigáň“. Vojaci komárňanskej posádky boli vďaka rieke Dunaj (strážili hraničný prechod ktorý prechádza stredom rieky) označovaný ako námorníci.
Zrušením posádky v Komárne (1990) súbor utrpel a hrozil mu rozpad. Študenti gymnázia Ľudovíta Jaroslava Šuleka v roku 1993 významnou mierou ovplyvnili chod súboru a začala jeho nová éra. Tanečníci boli prevažne z gymnázia Ľ. J. Šuleka. Pre stredoškolákov bol súbor významným vstupom do sveta folklóru a vďaka súboru sa im otvorili brány do vysokoškolských súborov najmä v Bratislave a v Nitre.
V roku 2006 bol folklórny súbor významnou mierou posilnený príchodom študentov z Dramatického krúžku tkz. Dramaťáku. Táto spolupráca bola ukončená v roku 2012 založením Folklórom inšpirovaného súboru Slovenskí rebeli z Komárna.
Súbor nacvičoval pôvodne v Dome odborov Komárno (neskôr Dom Matice slovenskej), neskôr prešiel pod Mestské kultúrne stredisko v Komárne kde nacvičuje dodnes.

</doc>
<doc id="610818" url="https://sk.wikipedia.org/wiki?curid=610818" title="Kapusta obyčajná hlávková biela">
Kapusta obyčajná hlávková biela



</doc>
<doc id="610819" url="https://sk.wikipedia.org/wiki?curid=610819" title="Kapusta hlávková biela">
Kapusta hlávková biela



</doc>
<doc id="610820" url="https://sk.wikipedia.org/wiki?curid=610820" title="Kapusta biela">
Kapusta biela



</doc>
<doc id="610821" url="https://sk.wikipedia.org/wiki?curid=610821" title="Biela hlávková kapusta">
Biela hlávková kapusta



</doc>
<doc id="610822" url="https://sk.wikipedia.org/wiki?curid=610822" title="Hlávková kapusta biela">
Hlávková kapusta biela



</doc>
<doc id="610823" url="https://sk.wikipedia.org/wiki?curid=610823" title="Biela kapusta">
Biela kapusta



</doc>
<doc id="610824" url="https://sk.wikipedia.org/wiki?curid=610824" title="Várová kapusta">
Várová kapusta



</doc>
<doc id="610825" url="https://sk.wikipedia.org/wiki?curid=610825" title="Hlávkovica">
Hlávkovica



</doc>
<doc id="610826" url="https://sk.wikipedia.org/wiki?curid=610826" title="Kapusta obyčajná hlávková červená">
Kapusta obyčajná hlávková červená



</doc>
<doc id="610827" url="https://sk.wikipedia.org/wiki?curid=610827" title="Kapusta hlávková červená">
Kapusta hlávková červená



</doc>
<doc id="610828" url="https://sk.wikipedia.org/wiki?curid=610828" title="Kapusta červená">
Kapusta červená



</doc>
<doc id="610829" url="https://sk.wikipedia.org/wiki?curid=610829" title="Červená hlávková kapusta">
Červená hlávková kapusta



</doc>
<doc id="610830" url="https://sk.wikipedia.org/wiki?curid=610830" title="Hlávková kapusta červená">
Hlávková kapusta červená



</doc>
<doc id="610831" url="https://sk.wikipedia.org/wiki?curid=610831" title="Červená kapusta">
Červená kapusta



</doc>
<doc id="610832" url="https://sk.wikipedia.org/wiki?curid=610832" title="Kapusta špicatá">
Kapusta špicatá



</doc>
<doc id="610833" url="https://sk.wikipedia.org/wiki?curid=610833" title="Špicatá kapusta">
Špicatá kapusta



</doc>
<doc id="610839" url="https://sk.wikipedia.org/wiki?curid=610839" title="Folklórny súbor Dunaj">
Folklórny súbor Dunaj



</doc>
<doc id="610842" url="https://sk.wikipedia.org/wiki?curid=610842" title="Blatné (rozlišovacia stránka)">
Blatné (rozlišovacia stránka)

Blatné môže byť:

</doc>
<doc id="610859" url="https://sk.wikipedia.org/wiki?curid=610859" title="Ján Lazar">
Ján Lazar

Prof. JUDr. Ján Lazar, DrSc. (* 28. august 1934, Jakubov) je slovenský právnik a vysokoškolský pedagóg. Patrí k najvýznamnejším odborníkom na civilné právo, predovšetkým občianske právo.
Životopis.
Narodil sa v obci Jakubov, ktorá sa nachádza v okrese Malacky. V roku 1953 absolvoval osemročné gymnázium v Malackách. Následne v roku 1958 úspešne absolvoval štúdium na Právnickej fakulte Univerzity Komenského v Bratislave. Patril k žiakom významného profesora Štefana Lubyho. Na tejto fakulte pokračoval bezprostredne po štúdiu v pozícii asistenta na Katedre teórie a dejín štátu a práva. Po dvoch rokoch sa presunul na Katedru občianskeho práva. Tu získal titul kandidát vied (CSc.). V roku 1961 sa stal sudcom Okresného súdu Bratislava – mesto pre civilné veci. O rok neskôr absolvoval študijný pobyt na Viedenskej univerzite u významného rakúskeho profesora Fritza Schwinda. V roku 1967 sa stal docentom. V roku 1977 absolvoval vedeckovýskumný pobyt na Humboldtovej univerzite v Berlíne. Vďaka vedeckým výsledkom tohto pobytu získal titul doktor vied (DrSc.). Za profesora občianskeho práva bol vymenovaný v roku 1979.
Jeho práce vyšli nie len v slovenskom, ale i v nemeckom a ruskom jazyku. Bol členom občianskoprávnej sekcie Ministerstva spravodlivosti SR, kde pôsobil aj ako predseda. Taktiež bol členom Legislatívnej rady vlády SR. Dlhé roky sa venoval téme rekodifikácie súkromnoprávnych kódexov tak v rámci Československa, ako aj následne Slovenska. Bol dokonca predsedom komisie, ktorá sa touto problematikou zaberala. Patrí k zakladateľom Nadácie Štefana Lubyho, kde 10 rokov pôsobil ako predseda správnej rady. V súčasnosti pôsobí ako externý člen Katedry občianskeho a obchodného práva Právnickej fakulty Trnavskej univerzity.

</doc>
<doc id="610861" url="https://sk.wikipedia.org/wiki?curid=610861" title="Marek Števček">
Marek Števček

Prof. JUDr. Marek Števček, DrSc. (* 20. február 1976, Bratislava) je slovenský právnik a vysokoškolský pedagóg. Patrí k najvýznamnejším odborníkom na civilné právo procesné a občianske právo na Slovensku.
Od 1. februára 2019 zastáva post rektora Univerzity Komenského v Bratislave.
Životopis.
Narodil sa v Bratislave. V roku 1999 úspešne absolvoval štúdium na Právnickej fakulte Univerzity Komenského v Bratislave. Následne začal na tejto fakulte pôsobiť na Katedre občianskeho práva. O rok neskôr zložil rigoróznu skúšku a získal titul doktor práv (JUDr.). Od roku 2001 pôsobil na Ústave štátu a práva Slovenskej akadémie vied. V roku 2002 sa stal advokátom. V roku 2006 získal titul PhD. Následne v roku 2008 bol menovaný za sudcu, pričom pôsobil ako sudca Okresného súdu Bratislava I. Tejto funkcie sa sám vzdal 31. mája 2011. V roku 2012 habilitoval počas svojho pôsobenia na Paneurópskej vysokej škole na docenta. V tomto roku začal pracovať na Ministerstve spravodlivosti SR ako generálny riaditeľ Sekcie civilného práva. V roku 2017 ho prezident Andrej Kiska vymenoval za profesora v odbore občianske právo. V súčasnosti pôsobí na Katedre občianskeho práva Univerzity Komenského. Súčasne zastáva od roku 2017 funkciu prorektora pre legislatívu Univerzity Komenského v Bratislave.
Patril medzi členov Rekodifikačnej komisie pre nové civilné procesné právo. V období rokov 2012 až 2015 bol jej predsedom. V roku 2015 sa stal predsedom Komisie pre rekodifikáciu súkromného práva. Jej úlohou je pripraviť nový Občiansky zákonník. Spolupodieľa sa aj na príprave Encyclopaedie Beliana. Patrí medzi členov vzdelávacej komisie Slovenskej advokátskej komory.

</doc>
<doc id="610863" url="https://sk.wikipedia.org/wiki?curid=610863" title="Miroslav Duriš">
Miroslav Duriš

JUDr. Miroslav Duriš, PhD. (* 28. august 1966, Liptovský Mikuláš) je slovenský právnik, sudca a notár, od decembra 2017 sudca Ústavného súdu SR.
Vzdelanie.
Vysokoškolské štúdium na Právnickej fakulte Univerzity Komenského v Bratislave ukončil v roku 1988. V roku 1989 po rigoróznych skúškach na Katedre trestného práva Právnickej fakulty Pavla Jozefa Šafárika v Košiciach získal titul JUDr. V roku 2009 obhájil na Vysokej škole zdravotníctva a sociálnej práce Sv. Alžbety v Bratislave dizertačnú prácu na tému "„Probácia a mediácia ako jedna z foriem sociálnej práce v justícii“" a získal titul PhD.
Kariéra.
Od roku 1988 pracoval na Krajskej prokuratúre v Banskej Bystrici ako právny čakateľ so zaradením na Okresnej prokuratúre Liptovský Mikuláš a o dva roky neskôr na Krajskom súde v Banskej Bystrici so zaradením ako právny čakateľ na Okresnom súde Liptovský Mikuláš.
Po vykonaní justičnej skúšky v roku 1990 bol Slovenskou národnou radou zvolený za sudcu z povolania. Do roku 1995 pôsobil ako sudca a predseda senátu Okresného súdu Liptovský Mikuláš pre trestné veci a od roku 1994 ako podpredseda trestného úseku Okresného súdu Liptovský Mikuláš.
V roku 1995 bol vymenovaný za notára v Liptovskom Hrádku v obvode Okresného súdu Liptovský Mikuláš, neskôr so zmenou sídla notárskeho úradu v Liptovskom Mikuláši, kde pôsobil až do vymenovania za ústavného sudcu. V rokoch 2005, 2008, 2011 a 2014 bol konferenciou notárov zvolený (štyrikrát po sebe na trojročné obdobie) do Prezídia Notárskej komory SR. Jeho členom bol od roku 2005 až do vymenovania za ústavného sudcu, keď sa tejto funkcie vzdal. V roku 2007 bol Prezídiom Notárskej komory SR zvolený za jej prezidenta a uvedenú funkciu zastával v rokoch 20072011.
V roku 2007 ho Vladimír Mečiar neúspešne navrhol do Súdnej rady.
V rokoch 20072011 ako prezident Notárskej komory SR zastupoval a reprezentoval slovenské notárstvo v Rade notárstiev Európskej únie (CNUE) so sídlom v Bruseli združujúcej 22 európskych notárstiev na báze latinského civilného práva, ako aj na zhromaždeniach členských notárstiev Medzinárodnej únie notárstva (UIN) združujúcej 87 notárstiev tzv. latinského typu z celého sveta.
V roku 2009 zastával jednoročný mandát člena Výkonnej rady pri Rade notárstiev Európskej únie so sídlom v Bruseli. Súbežne v roku 2009 zastával aj jednoročný mandát prezidenta Iniciatívy stredoeurópskych notárstiev.
Od roku 2006 pôsobil ako externý pedagóg na Vysokej škole zdravotníctva a sociálnej práce Sv. Alžbety v Bratislave v študijných predmetoch: úvod do právnych disciplín, občianske a správne právo, európske a ústavné právo.
V roku 2006 bol Prezídiom Notárskej komory SR navrhnutý ako kandidát na voľbu na sudcu Ústavného súdu SR (Národnou radou SR zvolený za kandidáta nebol), v roku 2014 bol opätovne Prezídiom Notárskej komory SR navrhnutý ako kandidát na voľbu na sudcu Ústavného súdu SR.
Za sudcu Ústavného súdu SR bol vymenovaný 14. decembra 2017.
Sudca Ústavného súdu.
V roku 2006 bol Prezídiom Notárskej komory SR navrhnutý ako kandidát na voľbu na sudcu Ústavného súdu SR (Národnou radou SR zvolený za kandidáta nebol), v roku 2014 bol opätovne Prezídiom Notárskej komory SR navrhnutý ako kandidát na voľbu na sudcu Ústavného súdu SR.
Pred vymenovaním v roku 2017 bolo o ňom známe len to, že od roku 1995 pôsobil ako notár. Ako notár v Liptovskom Mikuláši pôsobil od 1. februára 1995. Pri vymenovaní vyhlásil, že pôsobil v prokuratúre a bol aj podpredsedom okresného súdu. Viedol tiež Notársku komoru.
Po takmer trojročnom spore prezidenta Andreja Kisku s Národnou radou SR o vymenovaní ústavných sudcov 6. decembra 2017 Ústavný súd SR rozhodol, že prezident Andrej Kiska musí vymenovať z ešte siedmych navrhnutých sudcov zvolených NR SR ešte troch (JUDr. Baricovú vymenoval hneď v roku 2014), napriek Kiskovým výhradám o ich odbornosti. Aj keď Kiska rozhodnutie kritizoval, za sudcov 14. decembra vymenoval troch zo zvolených: Mojmíra Mamojku, Miroslava Duriša a Janu Laššákovú.

</doc>
<doc id="610872" url="https://sk.wikipedia.org/wiki?curid=610872" title="Katarína Cséfalvayová">
Katarína Cséfalvayová

Ing. Katarína Cséfalvayová, PhD. (* 19. apríl 1985) je slovenská vysokoškolská pedagogička, politička a bývalá poslankyňa Národnej rady SR.
Práca v akademickom prostredí.
Na Katedre medzinárodných ekonomických vzťahov a hospodárskej diplomacie Fakulty medzinárodných vzťahov Ekonomickej univerzity pôsobí ako odborná asistentka. Vo veku 27 rokov sa stala prodekankou fakulty. Vo svojom výskume sa zaoberá environmentálnou diplomaciou. Skúma tiež socioekonomický dopad globálneho otepľovania.
Politické pôsobenie.
Spolu s Radoslavom Procházkom a Katarínou Macháčkovou, primátorkou Prievidze bola súčasťou prípravného výboru strany #SIEŤ. Ponuka na spoluprácu pri založení strany prišla od Radoslava Procházku. Koncom augusta 2014 bola zvolená za podpredsedníčku strany.
Vo voľbách do NR SR v marci 2016 kandidovala na 5. mieste kandidátky #SIETe, ziskom 6 650 preferenčných hlasov získala 6. miesto a poslanecký mandát.
Po odchode Radoslava Procházku sa o nej hovorilo ako o možnej nástupkyni na čele #SIETe, lídrom sa stal Eduard Adamčík. V auguste 2016 spolu s Andrejom Hrnčiarom, Eduardom Adamčíkom, Martinom Fedorom a Igorom Janckulíkom vystúpila zo Siete a požiadala o prijatie do poslaneckého klubu strany MOST – HÍD. V októbri 2016 sa priznala k nezrušeniu konateľstva a od Výboru pre nezlučiteľnosť funkcií dostala pokutu 5 tisíc eur.
V parlamente je členkou poslaneckého klubu MOST – HÍD, podpredsedníčkou Výboru NR SR pre európske záležitosti a členkou Výboru NR SR pre vzdelávanie, vedu, mládež a šport. 23. marca 2018 bola zvolená predsedníčkou zahraničného výboru. V máji 2018 sa stala členkou strany MOST – HÍD. V septembri 2019 zo strany MOST – HÍD na vlastnú žiadosť odišla. 
Podľa svojich slov inklinuje „"skôr k tým konzervatívnym, ako k liberálnym hodnotám"“ a názorovo má blízko k modernému kresťanstvu a skôr pravo od stredu než vľavo.

</doc>
<doc id="610876" url="https://sk.wikipedia.org/wiki?curid=610876" title="Andrej Čambál">
Andrej Čambál

Páter Andrej Čambál SJ, (* 15. december 1867, Abrahám – † 12. apríl 1934, Trnava) bol slovenský katolícky kňaz, rehoľník – jezuita, ľudový misionár, spisovateľ, autor pašiových hier a šíriteľ úcty k Božskému Srdcu Ježišovmu a k Panne Márii.
Životopis.
Narodil sa v roľníckej rodine ako tretí z piatich súrodencov. Dvaja súrodenci zomreli v útlom veku, sestra Helena zomrela ako mladá rehoľníčka a najmladší brat Jozef sa oženil. Študoval na gymnáziu v Trnave a potom od roku 1886 teológiu v Ostrihome, kde bol 27. júna 1892 vysvätený za kňaza. Stal sa kaplánom v Modre, kde súčasne vyučoval náboženstvo na tamojšej Meštianskej škole a Učiteľskom ústave.
18. októbra 1892 v Trnave vstúpil pod vedením pátra Aloisa Henniga, zakladateľa zboru "Cantica Sacra Tyrnaviae" do Spoločnosti Ježišovej (jezuiti). V Trnave prešiel dvojročnou skúšobnou dobou (noviciát). Potom pôsobil dva roky ako predstavený jezuitského konviktu v Kaloči (terajšie Maďarsko). V rokoch 1897– 1898 si prehlboval filozofiu v Bratislave. Potom tri roky učil matematiku a fyziku na arcibiskupskom gymnáziu v Trnave. Vynikal hlavne v matematike. Za dva roky získal učiteľský diplom. Od roku 1899 bol prézesom (duchovným správcom) Mariánskych kongregácií. Prvou bola kongregácia študentov gymnázia. Okrem toho bol v tomto čase superiorom jezuitských školastikov. V rokoch 1904 – 1905 bol na štúdiách teológie v Innsbrucku. V roku 1906 dokončil tretí rok skúšobnej doby v Trnave. Tzv. tretiu probáciu (gradus) zložil 2. februára 1907 v Trnave.
Z tohto obdobia sú známe 8-dňové misie pri príležitosti výročia slzenia milostivého obrazu Panny Márie trnavskej, kde bol spolu s pátrami Silvestrom, Riesom a Ottom (z Viedne) kazateľom. Taktiež v tomto období začína pôsobiť ako redaktor časopisu "Posol" a venovať sa misijnej činnosti. Od roku 1910 pôsobí ako kazateľ a v roku 1911 je mu zverená zodpovednosť za slovenskú pastoráciu v Trnave. Počas prvej svetovej vojny mu bola zverená pastorácia v nemocnici, do ktorej privážali zranených z bojísk. Od roku 1917 bol osvedčeným moderátorom kňazských rekolekcií a vyznačoval sa aj ako vynikajúci exercitátor pre kňazov. Po roku 1918 vyučoval na arcibiskupskom gymnáziu v Trnave. V rokoch 1919 – 1927 vykonával spolu s ďalšími tromi spolubratmi misie na Orave a Liptove. V rokoch 1922 – 1926 pôsobil v Ružomberku. V roku 1927 sa vrátil znovu do Trnavy. Bol hlavným organizátorom procesie na sviatok Božského Srdca Ježišovho a bol veľkým šíriteľom úcty k Božskému Srdcu Ježišovmu. Taktiež bol veľkým ctiteľom Panny Márie.
Zomrel 12. apríla 1934 v Trnave na tuberkulózu hrdla. Ako uvádza dobová tlač, na jeho pohrebe 15. apríla sa zúčastnilo asi 15 000 ľudí. Pochovaný bol v Trnave, pôvodne na starom cintoríne pri Kalvárii a po zrušení tohto cintorína boli jeho ostatky prenesené v roku 1978 do spoločného hrobu jezuitov na cintorín na Kamennej ceste.

</doc>
<doc id="610884" url="https://sk.wikipedia.org/wiki?curid=610884" title="Koňacina">
Koňacina



</doc>
<doc id="610885" url="https://sk.wikipedia.org/wiki?curid=610885" title="Helena Barancová">
Helena Barancová

Prof. JUDr. Helena Barancová, DrSc. (* 15. marec 1949, Lenartov) je slovenská právnička a vysokoškolská pedagogička. Patrí k najvýznamnejším odborníkom na pracovné právo na Slovensku.
Životopis.
Narodila sa v obci Lenartov v okrese Bardejov. Je absolventkou Právnickej fakulty Univerzity Komenského v Bratislave. Tu po ukončení štúdia začala aj pôsobiť, no vzhľadom na to, že nebola členkou Komunistickej strany, bol jej profesný rast obmedzený a svoju činnosť na vysokej škole musela prerušiť. V roku 1991 sa stala vedúcou Katedry pracovného práva a práva sociálneho zabezpečenia na Právnickej fakulte Univerzity Komenského. Na tomto poste zotrvala do roku 1999. V roku 1991 habilitovala na docentku v odbore pracovné právo. V rovnakom odbore získala v roku 1995 najvyššiu vedeckú hodnosť doktor vied (DrSc.). Prezident Michal Kováč ju v júni 1997 vymenoval za profesorku. Celkovo pôsobila na Právnickej fakulte Univerzity Komenského skoro 25 rokov. Na konci 90. rokov 20. storočia sa spolupodieľala na založení Právnickej fakulty Trnavskej univerzity. Tu sa stala garantom študijného odboru pracovné právo a vedúcou Katedry pracovného práva a práva sociálneho zabezpečenia. Následne sa v roku 2004 stala prodekankou a 1. februára 2007 dekankou na Právnickej fakulte v Trnave. V priebehu roka 2010 ju na tomto poste na približne rok a pol vystriedal profesor Marek Šmid. V novembri 2011 sa stala znova dekankou na rovnakej fakulte. V tejto funkcii zotrvala do konca októbra 2015. Na fakulte stále pôsobí, naďalej ako vedúca Katedry pracovného práva a práva sociálneho zabezpečenia a súčasne ako členka vedeckej rady fakulty. Je matkou 2 synov a 2 dcér.
Podieľala sa na založení Slovenskej Spoločnosti pre pracovné právo a právo sociálneho zabezpečenia. V minulosti bola tiež členkou Akreditačnej komisie pre vysoké školy. Ministerstvu práce, sociálnych vecí a rodiny radí pri nových legislatívnych zámeroch, pričom patrí tiež k členom tzv. Kolégia ministra práce. Nikdy však nebola členkou žiadnej politickej strany. Je tiež členkou Rekodifikačnej komisie Ministerstva spravodlivosti, ktorá sa zaoberá prípravou nového Občianskeho zákonníka. Taktiež je členkou správnej rady Nadácie Štefana Lubyho.
2.januára.2020 jej za mimoriadne zásluhy o rozvoj právnej vedy, prezidentka SR udelila Rad Ľudovíta Štúra II. triedy. 

</doc>
<doc id="610888" url="https://sk.wikipedia.org/wiki?curid=610888" title="Mendelova univerzita v Brne">
Mendelova univerzita v Brne

Mendelova univerzita v Brne (, ) je verejná vysoká škola v Česku. Sučasným rektorom je prof. Dr. Ing. Jan Mareš.
Dejiny.
Predchodkyňou školy bola Vysoká škola zemědělská v Brně, založená 24. júla 1919. V roku 1995 získala meno Mendelova zemědělská a lesnická univerzita v Brně a od roku 2010 názov Mendelova univerzita v Brně. Zo začiatku mala VŠZ dva odbory: hospodársky a lesnícky. Lesnícky obor bol prvý rok umiestnený na České vysoké učení technické v Praze. Začiatkom 20. rokov boli snahy preložiť školu na Slovensko. Počas nacistickej okupácie sa výuka nekonala, neskôr prebiehal len praktický výskum. Po roku 1948 neprešlo politickými previerkami 27,7% študentov. V roku 1950 boli založené Zemědělská fakulta a Lesnická fakulta, nasledujúci rok bol založený prvý zo školských majetkov. Vysoká škola veterinární v Brně bola v roku 1952 zrušená a pripojená ako fakulta k VŠZ. Vysoká škola stevitelská v Brně na niekoľko rokov prebrala Lesnícku fakultu. V roku 1959 vznikla Provozně ekonomická fakulta. V roku 1969 bola opäť odčlenená Veterinárna fakulta z ktorej opäť vznikla Vysoká škola veterinární v Brně. Zahradnická fakulta so sídlom v Lednici bola založená v roku 1985. Ako najnovšia bola založená Fakulta regionálního rozvoje a mezinárodních studií v roku 2008.
Fakulty.
Univerzita má týchto päť fakúlt:
Štúdium.
V roku 2016 na škole študovalo celkom 9 199 študentov, z toho 6 121 v bakalárskom, 2 645 v nadväzujúcom magisterskom a 433 v doktorskom stupni. Škola ponúkala 74 študijných programov.

</doc>
<doc id="610889" url="https://sk.wikipedia.org/wiki?curid=610889" title="Tomáš Gábriš">
Tomáš Gábriš

Prof. JUDr. PhDr. Tomáš Gábriš, PhD., LL.M., MA (* 28. marec 1981, Nové Zámky) je slovenský advokát, právny historik, teoretik a metodológ práva, vysokoškolský pedagóg, od novembra 2023 do júla 2024 člen Súdnej rady SR.
V súčasnosti pôsobí ako vedúci Katedry dejín práva a profesor na Katedre teórie práva a ústavného práva na Právnickej fakulte Trnavskej univerzity. V rokoch 20072019 pôsobil ako pedagóg na Právnickej fakulte Univerzity Komenského.
Životopis.
Narodil sa v roku 1981 v Nových Zámkoch.
V roku 2004 absolvoval štúdium na Právnickej fakulte UK. Súčasne študoval históriu na Filozofickej fakulte UK, štúdium úspešne dokončil v roku 2006. V roku 2005 absolvoval rigoróznu skúšku a získal titul doktor práv (JUDr.). V roku 2007 získal titul PhD. v odbore dejiny štátu a práva. V tomto roku začal pôsobiť na Katedre právnych dejín a právnej komparatistiky Právnickej fakulty UK. V rokoch 2006 až 2007 absolvoval štúdium na Stredoeurópskej univerzite v Budapešti v oblasti stredovekých štúdií, po ktorom získal titul MA. Od roku 2007 pôsobil dva roky aj na Právnickej fakulte TU ako odborný asistent.
V rokoch 2008 až 2010 bol advokátskym koncipientom, následne sa stal advokátom. Potom v rokoch 2009 až 2010 získal v Holandsku právnický titul master of Laws (LL.M.) na Tilburskej univerzite. V roku 2010 získal na Právnickej fakulte TU ďalší titul PhD., tento raz v odbore pracovné právo. O rok neskôr získal na Filozofickej fakulte UK v odbore slovenské dejiny tretí titul PhD. V roku 2013 habilitoval na docenta v odbore teória a dejiny štátu a práva. V roku 2016 začal štúdium filozofie na Filozofickej fakulte TU. Medzi tým absolvoval viacero kratších pobytov a prednášok na univerzitách v Európe a Severnej Amerike.
V decembri 2017 ho prezident Andrej Kiska vymenoval za profesora v odbore teória a dejiny štátu a práva.
Od júna 2017 do marca 2019 pôsobil ako vedúci Katedry teórie práva a sociálnych vied Právnickej fakulty UK. V októbri 2018 kandidoval na pozíciu dekana Právnickej fakulty UK, avšak v pomere hlasov 6:21 bol zvolený predchádzajúci dekan Eduard Burda.
Od roku 2019 znovu pôsobil na Právnickej fakulte TU. V súčasnosti (2023) je vedúcim Katedry dejín práva a profesorom na Katedre teórie práva a ústavného práva. V roku 2023 mu bola rektorom univerzity odovzdaná Cena Antona Hajduka za vynikajúce výsledky v tvorivej činnosti.
Pôsobí tiež ako slovenský národný spravodajca pri vypracúvaní analýz z oblasti práva moderných technológií pre potreby Európskej komisie. Je členom Legislatívno-právnej komisie Slovenského olympijského a športového výboru, zastáva viaceré pozície v športových organizáciách. Je tiež členom Slovenskej spoločnosti pre medzinárodné právo a Slovenskej historickej spoločnosti. Pôsobí v rámci redakčných rád viacerých právnických periodík.
Pôsobí tiež ako advokát. V Bratislave má advokátsku kanceláriu "Attorneity Legal". Je členom VIII. disciplinárneho senátu Slovenskej advokátskej komory.
V novembri 2023 ho prezidentka Zuzana Čaputová vymenovala za člena Súdnej rady SR. Vo funkcii nahradil Elenu Berthotyovú, ktorá sa zo zdravotných dôvodov vzdala funkcie 10. novembra. Vo funkcii pôsobil od 24. novembra 2023 do 15. júla 2024, keď ho spolu s druhou členkou rady, Luciou Berdisovou, odvolal prezident Peter Pellegrini.
Oblasť záujmu a výskumu.
Zameriava sa najmä na dejiny práva a právneho myslenia, metodológiu práva a právnej vedy, s čím úzko súvisí aj jeho záujem o všeobecnú teóriu práva a právnu filozofiu. Okrem toho sa venuje právu moderných technológií a športovému právu. Je autorom desiatich vedeckých a odborných monografií. Spolupracoval na tvorbe desiatich učebníc. Celkovo je autorom viac ako 300 publikácií, s viac ako 500 ohlasmi.

</doc>
<doc id="610893" url="https://sk.wikipedia.org/wiki?curid=610893" title="Ján Cirák">
Ján Cirák

Prof. JUDr. Ján Cirák, CSc. (* 15. október 1958, Zlaté Moravce) je slovenský právnik a vysokoškolský pedagóg. Zameriava sa na občianske právo.
Životopis.
Narodil sa v Zlatých Moravciach. V roku 1981 úspešne dokončil štúdium na Právnickej fakulte Univerzity Komenského v Bratislave. V tom istom roku zložil rigoróznu skúšku a získal titul doktor práv (JUDr.). Bezprostredne po skončení štúdia začal na tejto fakulte aj pôsobiť a venoval sa občianskemu právu hmotnému. V roku 1992 získal titul Kandidát vied (CSc.) v odbore občianske právo. V roku 1997 začal vyučovať taktiež na Právnickej fakulte Univerzity Mateja Bela, kde pôsobí až do súčasnosti. V odbore občianske právo habilitoval v roku 1999 na docenta. V rokoch 2003 až 2006 pôsobil ako tzv. mimoriadny profesor na Právnickej fakulte Univerzity Komenského. V roku 2007 ukončil svoje pôsobenie na Právnickej fakulte Univerzity Komenského a v nasledujúcom roku začal vyučovať na Fakulte práva Paneurópskej vysokej školy. Tu sa podobne ako na Právnickej fakulte Univerzity Mateja Bela zaoberal viacerými právnymi odvetviami. Teda okrem občianskeho práva aj rodinným právom, európskym súkromným právom, právom duševného vlastníctva a zmenkovým právom . 26. novembra 2013 ho prezident Ivan Gašparovič vymenoval za profesora v odbore občianske právo.
Bol členom Rekodifikačnej komisie Ministerstva spravodlivosti pre nový Občiansky súdny poriadok. Taktiež patrí k členom Komisie pre rekodifikáciu súkromného práva, ktorá pripravuje nový Občiansky zákonník. Profesor Cirák je súčasne zapísaný v zozname advokátov Slovenskej advokátskej komory.

</doc>
<doc id="610894" url="https://sk.wikipedia.org/wiki?curid=610894" title="Hans Jakob Christoffel von Grimmelshausen">
Hans Jakob Christoffel von Grimmelshausen

Hans Jakob Christoffel von Grimmelshausen (* 1622, Gelnhausen, Hessensko† 17. august 1676, Renchen, Bádensko-Württembersko) bol nemecký barokový prozaik, známy svojimi dielami, ktoré sa radia medzi tzv. simpliciády.
Biografia.
Grimmelshausen sa narodil v hessenskej dedine Gelnhausen do rodiny remeselníka. Ako malý chlapec bol unesený vojakmi a zažil s nimi hrôzy tridsaťročnej vojny. V rokoch 1636 až 1640 žil v lokalitách Soest a Lippstadt ako vojak a zúčastnil sa bojov tridsaťročnej vojny. Hoci nemal vyššie vzdelanie, stal sa vojenským pisárom. V júli roku 1649 v lokalite Vilshofen v Hornom Falcku vystúpil z vojenskej služby. Zrejme v tejto dobe konvertoval ku katolicizmu, pretože jeho sobáš, uzatvorený 30. augusta 1649 v Offenburgu, sa uskutočnil podľa katolíckeho obradu. Jeho manželkou bola dcéra seržanta pluku Catharina Henninger.
Po svadbe žili manželia v lokalite Gaisbach (dnes súčasť mestečka Oberkirch v Bádensku-Württembersku). Grimmelshausen bol od 1649 do 1661 správcom hradu („Schaffner“), ktorý patril grófom zo Schauenburgu (v pluku jedného z nich slúžil počas tridsaťročnej vojny). V Gaisbachu si Grimmelshausen na niekoľko rokov prenajal aj hostinec „U striebornej hviezdy“. V roku 1667 sa stal starostom („Schultheiss“) v Renchene, ktorý patril štrasburgskému biskupovi. V čase pobytu v Renchene sa venoval najmä literárnej tvorbe. V Renchene aj zomrel 17. augusta 1676.
Literárna činnosť.
Grimmelshausen je autorom viacerých pikareskných próz, tzv. simpliciád. Väčšinou v nich vystupujú túlajúci sa mladíci, často nevzdelaní a naivní, ktorí zažívajú rôzne dobrodružstvá a dramatické životné zvraty. Najvýznamnejším dielom tohto žánru je Grimmelshausenov dobrodružný román "Der abenteuerliche Simplicissimus Teutsch" (publikovaný v roku 1669, rozšírený v roku 1671). V príbehu malého chlapca, ktorý je na začiatku románu unesený vojakmi, ktorí zničili jeho rodnú dedinu, čiastočne využil vlastné zážitky. Román však nie je autorovou autobiografiou, väčšinu opísaných príbehov Grimmelshausen počul alebo čítal v dielach iných autorov. Dielo je však dobrým prameňom, zachycujúcim atmosféru tridsaťročnej vojny.

</doc>
<doc id="610897" url="https://sk.wikipedia.org/wiki?curid=610897" title="Damn (album)">
Damn (album)

Damn (štylizované ako DAMN.) je štvrtý štúdiový album amerického repera Kendricka Lamara, ktorý vyšiel 14. apríla 2017 prostredníctvom Top Dawg Entertainment, Aftermath Entertainment a Interscope Records.
Album obdržal nomináciu na Cenu Grammy za najlepší rapový album 60. ročníka udeľovania Cien Grammy, čím sa stal Lamarovým tretím po sebe nominovaným albumom tejto kategórie.

</doc>
<doc id="610898" url="https://sk.wikipedia.org/wiki?curid=610898" title="Antigonos z Karystosu">
Antigonos z Karystosu

Antigonos z Karystosu () môže byť:

</doc>
<doc id="610901" url="https://sk.wikipedia.org/wiki?curid=610901" title="Feederizmus">
Feederizmus

Feederizmus (známy tiež ako "priberanie" alebo "vykrmovanie"), adipofília () alebo fat fetishism je druh zriedkavej parafílie, ktorej objektom fetišu je tuk na ľudskom tele. Dlhodobým následkom tohto fetišu môže byť obezita a poškodenie zdravia.
Feederizmus ako životný štýl.
Gaineri a feederi mnoho krát spolu vytvárajú spoločné páry, pričom jeden z nich (alebo obaja vzájomne) priberá na hmotnosti. Práve tento dlhodobý proces zmeny je často príťažlivý a atraktívny. Toto praktizovanie môže byť sprevádzané hraním rolí alebo scenárov.

</doc>
<doc id="610902" url="https://sk.wikipedia.org/wiki?curid=610902" title="Hlavný kuchár">
Hlavný kuchár

Hlavný kuchár (iné názvy: šéfkuchár, šéf kuchyne, chef, nesprávne (bohemizmus): "vrchný kuchár"; po franc. "chef cuisinier", "chef de cuisine", ("premier") "chef", "maître cuisinier", "maître queux" a pod.) je buď vedúci kuchynskej brigády alebo (vo veľkých organizáciách) osoba priamo podriadená riaditeľovi kuchyne (teda vedúcemu kuchynskej brigády), pričom kuchynská brigáda je súbor všetkých kuchárov kuchyne v pohostinskom zariadení. Jeho práca spočíva najmä v organizačných úlohách (napr. nákup, zostavenie jedálneho lístka, kalkulácia, plánovanie použitia personálu) a v malých kuchyniach sa aj zúčastňuje na varení. Možno ho charakterizovať aj ako vedúceho výroby výrobného strediska pohostinského zariadenia.
Náplň práce.
Podľa ISTP „zabezpečuje odborne najnáročnejšie činnosti v kuchyni. Zodpovedá za organizovanie práce a kontrolu tímu pracovníkov v kuchyni, kvalitu pripravovaných pokrmov a dodržiavanie gastronomických pravidiel. Aplikuje v praxi klasické i moderné trendy gastronómie.“
Je zodpovedný okrem iného za hospodárske vedenie kuchyne, t. j. najmä za spotrebu potravín a náklady varenia, za účelné a hospodárne zostavovanie (návrhov) jedálnych lístkov, za kalkuláciu a výber potrebných surovín, za včasné a dostatočné zásobenie kuchyne potrebnými surovinami atď.
V malých kuchyniach sa aj zúčastňuje na varení.
Podriadení pracovníci.
Hlavnému kuchárovi priamo podriadený je jednak zástupca hlavného kuchára, ktorý sa nazýva „sous-chef“, a jednak „chef de partie“ (po slovensky: vedúci kuchár alebo jednoducho kuchár), čo je vedúci oddelenia resp. gastronomického segmentu v rámci kuchyne (napr. vedúci oddelenia predjedál).

</doc>
<doc id="610904" url="https://sk.wikipedia.org/wiki?curid=610904" title="Jiří Pomeje">
Jiří Pomeje

Jiří Pomeje (* 13. december 1964, České Budějovice† 26. február 2019) bol český herec a filmový producent.
Život.
Narodil sa 13. decembra 1964 v Českých Budějoviciach rodičom Jiřímu (vzdelaním inžinier) a Jaroslave (povolaním pôrodná asistentka, pracovala tiež v škôlke).
Absolvoval gymnázium v ​​Českých Budějoviciach. Tancu sa venoval 12 rokov, z toho 10 rokov závodne. Účinkoval tiež v balete českobudějovického divadla, kde naštudoval predstavenie Borisa Asafjeva "Bachčisarajská fontána" (dvojrola Poliaka a Tatára).
Prihlásil sa na DAMU. Prijímacie konanie urobil, ale nebol prijatý z dôvodu vylúčenia jeho otca z komunistickej strany (nesúhlasil so vstupom vojsk v auguste 1968). Avšak získal angažmán ako herec-elév v Severomoravskom divadle Šumperk. O rok neskôr bol na herectvo prijatý a v roku 1988 DAMU absolvoval.
Roku 1992 založil spoločnosť "Fronda film". Producentsky sa podieľal napr. na filmoch "Princezna ze mlejna" (1994), "Z pekla štěstí" (1999) či "Andělská tvář" (2002). Financovanie práve tohto filmu mu spôsobilo značné problémy - v čase príprav mu bolo odmietnuté spolufinancovanie filmu zo strany FV Plast, herec sa napriek tomu rozhodol film nakrútiť za cenu pôžičky, ktorú už však nebol schopný splácať, lebo film nemal veľkú návštevnosť. Jiří Pomeje ako producent skrachoval, bola na neho uvalená exekúcia a začal mať problémy aj s alkoholom. Súdy sa tiahli desať rokov, až celý prípad uzavrela amnestia, ktorú už začiatkom roka 2013 vyhlásil prezident Václav Klaus. Medzitým sa v roku 2007 podieľal na príprave výstavy Gottlandu.
Od marca 2012 moderoval VIP správy na Prime, z televízie musel odísť po tom, čo sa vo februári 2013 sťažoval na „ženskú mafiu“ na Prime. V moderovaní relácie ho nahradila Mahulena Bočanová.
Rodinný život.
Roku 1994 sa oženil s herečkou Michaelou Kuklovou, s ktorou sa rozviedol po trinástich rokoch manželstva v roku 2007. Nasledujúci rok 2008 sa oženil so speváčkou Ivetou Bartošovou; aj toto manželstvo sa však rozpadlo, a to už koncom roka 2009, keď žiadosť o rozvod podala sama Iveta Bartošová. Ani z jedného manželstva sa nenarodili žiadne deti. V januári roku 2013 sa na dovolenke v Thajsku oženil so svojou priateľkou Andreou Šťastnou; svadba sa konala v budhistickom chráme. V septembri 2013 sa im narodila dcéra Anna Pomeje.
Úmrtie.
Jiří Pomeje zomrel 26. februára 2019. Príčinou smrti bola rakovina hrtanu, ktorá sa neskôr metastázovala do kostí a následne postupne do celého tela. S rakovinou bojoval od polovice roka 2017, kým postupom času neprišiel o hlas a zrak. Pohreb sa konal 7. marca v Českých Budějoviciach.

</doc>
<doc id="610905" url="https://sk.wikipedia.org/wiki?curid=610905" title="Pytagoras zo Samu">
Pytagoras zo Samu



</doc>
<doc id="610909" url="https://sk.wikipedia.org/wiki?curid=610909" title="Detekčná trubička">
Detekčná trubička

Detekčná trubička je zatavená (spravidla sklenená) trubička obsahujúca indikačnú vrstvu tvorenú reakčným činidlom naneseným na inertnom nosiči (silikagéli, sklenenom prášku). Pri prechode kontaminovaného vzduchu trubičkou dochádza k farebnej reakcii, ktorá je charakteristická pre danú toxickú chemickú látku a použité reakčné činidlo.
Detekčné trubičky sa používajú napr. na detekciu bojových toxických chemických látok.

</doc>
<doc id="610915" url="https://sk.wikipedia.org/wiki?curid=610915" title="Právnická fakulta Univerzity Mateja Bela v Banskej Bystrici">
Právnická fakulta Univerzity Mateja Bela v Banskej Bystrici

Právnická fakulta Univerzity Mateja Bela v Banskej Bystrici (skr. PrF UMB) je jedna zo siedmich fakúlt Univerzity Mateja Bela v Banskej Bystrici. Fakulta v hlavnej činnosti poskytuje, organizuje a zabezpečuje vysokoškolské vzdelávanie v rámci akreditovaných študijných programov všetkých troch stupňov, ďalšie vzdelávanie a udeľuje akademické a vedecko-pedagogické tituly, v oblasti výskumu Právo a k nemu prislúchajúce študijné odbory a programy právnického zamerania. Fakulta vykonáva základný a aplikovaný výskum, korešpondujúci s potrebami spoločnosti založenej na poznatkoch a s potrebami spoločenskej praxe, využíva najnovšie poznatky vedy a techniky pri vzdelávaní študentov a zapája ich do tvorivej vedeckej činnosti a udržiava a rozvíja hodnoty spoločenskej a právnej vedy svojou publikačnou a vedeckou činnosťou. 
História fakulty.
K prvým krokom pri realizácii myšlienky zriadenia právnickej fakulty ako súčasti UMB, došlo v roku 1995 z podnetu vedenia univerzity na čele s vtedajším rektorom Ottom Tomečkom, a tiež z podnetu prvého rektora UMB  Jána Findru, po rokovaní so zástupcami Právnickej fakulty v Bratislave i predsedom vlády Vladimírom Mečiarom, ktorí vyjadrili podporu tejto myšlienke. Prvé stretnutie sa uskutočnilo dňa 15. marca 1995 v kongresovej sále Hotela Sureco na Majakovského ulici v Bratislave (Horský park) za účasti prorektorov UMB Marty Valihorovej a Romana Nedelu. Návrh projektu na zriadenie Právnickej fakulty UMB vypracovala expertná skupina pod vedením Pavla Kandráča, v ktorej pracovali Jaroslav Chovanec, Mojmír Mamojka, Erika Kučerová, Vladimír Vaňo, Roman Nedela a kvestor UMB Peter Baník. Návrh na zriadenie PrF UMB predložil rektor UMB na prerokovanie a schválenie Akademickému senátu UMB dňa 11. mája 1995. Rektor oboznámil členov senátu s obsahom štúdia na tejto fakulte a možnosťami zabezpečenia jej prevádzky, pričom uviedol, že Vláda SR uznesením č. 256 zo dňa 18. apríla 1995 schválila zriadenie právnickej fakulty a uvoľnila pre tento účel zo svojho mimoriadneho rozpočtu 28 miliónov slovenských korún. AS UMB prijal uznesenie o zriadení PrF UMB so sídlom v Banskej Bystrici. Na základe uvedených skutočností rektor UMB vydal zriaďovaciu listinu, ktorou dňom 15. mája 1995 zriadil Právnickú fakultu UMB v Banskej Bystrici. Jej trvalým sídlom sa stala budova UMB na Komenského ul. č. 20.
Funkciou dekana novovzniknutej Právnickej fakulty UMB v Banskej Bystrici bol poverený doc. JUDr. Pavel Kandráč, CSc. Ten menoval do funkcií prodekanov Eriku Kučerovú (pre vzdelávanie), Jaroslava Chovanca (pre vedecko-výskumnú a edičnú činnosť), a Vladimíra Vaňu (pre rozvoj fakulty). Kolektív prvých akademických funkcionárov pripravil a zabezpečil úspešnú realizáciu prijímacích skúšok na fakultu. V prvom akademickom roku 1995/1996 bolo prijatých 100 študentov na denné štúdium. Po splnení tejto úlohy prvý manažment fakulty ukončil svoje pôsobenie v čase pred otvorením akademického roka. Dekan fakulty UMB vymenoval nových prodekanov, a to Júliusa Kováča pre výchovno-vzdelávaciu činnosť, Jozefa Beňu pre vedu, výskum a edičnú činnosť, Zoltána Valentoviča pre rozvoj a zahraničné styky a Jána Rekena pre bakalárske štúdium, rigorózne pokračovanie a celoživotné vzdelávanie. Novokreovaný Akademický senát Právnickej fakulty UMB dňa 1. júla 1996 zvolil za dekana fakulty Pavla Kandráča. Dekan si vytvoril riadiaci manažment, t. j. potvrdil prodekanov i vedúcich katedier vo funkciách. Vedenie fakulty zabezpečilo akreditáciu pre bakalárske a magisterské štúdium na PrF UMB, ktorá získala oprávnenie uskutočňovať štátne rigorózne skúšky, ale aj doktorandské štúdium v príslušných vedných odboroch.
Uvedený manažment PrF UMB ostal aj po opätovných voľbách Akademického senátu PrF UMB po uplynutí prvého funkčného obdobia, t. j. naďalej riadil a zabezpečoval všetky funkcie a úlohy vyplývajúce zo študijných programov fakulty. Po odchode dekana Pavla Kandráča dňa 31. marca 2002 do spoločensko-politickej praxe, AS PrF UMB do funkcie dekana fakulty dňa 9. apríla 2002 zvolil Júliusa Kováča. V máji 2004 sa Július Kováč vzdal funkcie dekana fakulty a do zvolenia nového dekana bol poverený touto funkciou vtedajší prodekan pre pedagogickú činnosť Pavel Kypta. Dňa 13. júla 2004 AS PrF UMB jednomyseľne zvolil za dekana Právnickej fakulty UMB Mojmíra Mamojku. Nový dekan fakulty vymenoval za prodekanov Antona Duláka a Jána Ciráka, vymenoval tiež  dvoch poradcov dekana, a to Jaroslava Straku a Petra Vojčíka. Osobitnú pozornosť venoval akreditácii fakulty. Prijatím akreditačného spisu (v decembri 2004) získala PrF UMB akreditáciu pre bakalárske a magisterské štúdium a opäť získala možnosť uskutočňovať štátne rigorózne skúšky, ako aj jej bolo priznané právo uskutočňovať doktorandské štúdium v odboroch Teória a dejiny štátu a práva a Obchodné a finančné právo. Nový manažment obnovil i vydávanie fakultného zborníka, na čom má podiel hlavne vtedajší predseda Edičnej komisie Jaroslav Chovanec.
Po odchode M. Mamojku z funkcie sa po voľbách Akademickým senátom PRF UMB od 16. októbra 2006 stal dekanom fakulty Stanislav Mráz. Do ďalších volieb , ktoré sa konali začiatkom roka 2011 personálne zloženie vedenia PrF UMB tvorili: Stanisla Mráz, dekan fakulty, Pavel Kypta, prodekan pre pedagogickú činnosť, Soňa Kubincová, prodekanka pre vedu a výskum, Anna Schneiderová, prodekanka pre medzinárodné vzťahy a rozvoj, Julita Baboľová, tajomníčka pre oblasť hospodársku, správnu, ekonomickú, miezd a ľudských zdrojov. Menovaní ostali vo funkciách aj po nových voľbách.
Po ďalších voľbách Akademickým senátom Právnickej fakulty funkciu dekana vykonával opakovane od  zač. r. 2011 Stanislav Mráz. Prodekanmi boli Pavel Kypta, pre pedagogickú činnosť, Ján Cuper, pre vedu, výskum a doktorandov a Anna Schneiderová, pre medzinárodné vzťahy a rozvoj. Tajomníčkou fakulty bola Julita Baboľová. 
V máji roku 2014 AS PrF UMB jednohlasne za dekana fakulty zvolil opätovne Mojmíra Mamojku. Jeho riadiaci manažérsky tím tvorili: Vladimír Čečot ako prodekan pre vedu, výskum a rigorózne konanie, Ivana Šošková ako prodekanka pre pedagogickú činnosť a Michal Turošík ako prodekan pre medzinárodné vzťahy, doktorandské štúdium a legislatívu. V roku 2016 fakultu z vlastnej iniciatívy opustil Vladimír Čečot, na prodekanskom poste ho nahradila Monika Némethová. 
V roku 2018 bol za dekana fakulty jednohlasne zvolený Michal Turošík. Členovia jeho vedenia boli Monika Némethová – prodekanka pre vedu a výskum, Ivana Šošková – prodekanka pre pedagogickú činnosť a Ľubica Saktorová – prodekanka pre medzinárodné vzťahy a rozvoj. V septembri roku 2018 sa skončilo funkčné obdobie prodekanke Ivane Šoškovej, po čom dekan poveril riadením agendy pedagogickej činnosti na PrF UMB  Andreu Ševčíkovú.
V roku 2019 sa stala poverenou prodekankou pre PgČ Tatiana Kubincová. V marci roku 2020 bola za prodekanku pre PgČ menovaná opätovne Andrea Bilas Ševčíková. V apríli roku 2021 sa stala poverenou prodekankou pre PgČ Lenka Ušiaková, ktorá vo februári roku 2022 prestala vykonávať funkciu. Prodekankou pre PgČ bola následne poverená Monika Némethová. V októbri roku 2021 bol poverený vykonávaním funkcie prodekana pre medzinárodné vzťahy a rozvoj Ján Králik.
V roku 2022 bol Michal Turošík opätovne zvolený AS PrF UMB za dekana Právnickej fakulty. V septembri roku 2022 sa členmi vedenia stali Milan Ďurica – prodekan pre vedu a výskum, Monika Némethová – prodekanka pre medzinárodné vzťahy a rozvoj a Ivana Šošková – ako poverená vykonávaním funkcie prodekanky pre pedagogickú činnosť.  V novembri roku 2022 sa zároveň stala tajomníčkou fakulty Ing. Jitka Kvasová, ktorá v tejto funkcii pôsobila do konca roku 2023.. Ivana Šošková z vedenia fakulty v septembri 2023 odišla na vlastnú žiadosť. Vo funkcii ju nahradila Miroslava Klečková. V takomto personálnom zložení fungovalo vedenie fakulty do 25. marca 2024, kedy sa všetci traja prodekani vzdali prodekanskej funkcie, dekan Michal Turošík sa dňa 26. marca 2024 vzdal funkcie dekana. V roku 2024 bola po organizačných zmenách na UMB vytvorená pozícia prokvestorky, ktorou sa dočasne stala Martina Straková a od júna 2024 potom Slávka Badurová.
Po odstúpení Michala Turošíka z postu dekana PrF UMB bol vykonávaním funkcie dekana dočasne poverený doc. JUDr. Adrián Vaško, PhD., ktorý bol následne po zvolení Volebným zhromaždením PrF UMB dňa 13. mája 2024, vymenovaný rektorom UMB, doc. Ing. Vladimírom Hiadlovským, PhD. za dekana Právnickej fakulty s účinnosťou od 1. júna 2024. V súčasnosti vykonáva  funkciu prodekana pre vedu a výskum doc. JUDr. Vieroslav Júda, PhD. a funkciu prodekanky pre pedagogickú činnosť doc. JUDr. Ivana Šošková, PhD.
Katedry.
Fakulta má tieto katedry a 2 ústavy:

</doc>
<doc id="610917" url="https://sk.wikipedia.org/wiki?curid=610917" title="Packbot">
Packbot



</doc>
<doc id="610920" url="https://sk.wikipedia.org/wiki?curid=610920" title="Hvozdenie">
Hvozdenie

Hvozdenie je sušenie naklíčeného jačmeňa (zeleného sladu) tak, aby sa v ňom znížil obsah vody pod 2%.
Postup pri hvozdení.
Pre hvozdenie sú dlhoročnými skúsenosťami vypracované rôzne postupy, pričom každá sladovňa má ten svoj osvedčený. Tu sú preto v stručnosti zhromaždené len tie základné postupy.
Klíčenie.
Klíčenie do hvozdenia nepatrí, ale je jeho predchádzajúcou etapou. Pri klíčení sa suché semená sladovníckeho jačmeňa navlhčia a v tme sa nechajú klíčiť. Cieľom sladárskeho klíčenia je aktivácia a syntéza enzýmov, docielenie požadovaného rozlúštenia zrna pri minimálnych nákladoch a únosných sladovacích stratách. Rezervné látky, obsiahnuté v zrne sú pri skladovaní a pred zahájením sladovacieho procesu v stabilnej vysokomolekulárnej forme. Činnosťou vlastných enzýmov zrna aktivovaných pomocou vody dôjde k ich odburávaniu na rozpustné nízkomolekulárne produkty.
Cieľ hvozdenia.
Naklíčený sladovnícky jačmeň nie je pre vysoký obsah vody skladovateľný, a preto je nutné obsah vody znížiť až pod 2%. Zároveň sa deaktivujú enzýmy a tým zastavia životné prejavy (klíčenie) v zrne.
Teória hvozdenia.
Táto časť sladovníckeho procesu je veľmi dôležitá, pretože sa pri nej ovplyvňuje nielen výsledná farba, ale aj chuť a vôňa sladu. Všetko závisí na tom, aký slad vlastne chceme pripraviť, či má ísť o svetlý, tmavý alebo nejako špeciálny. Od druhu sladu sa potom odvíja aj druh piva. Podľa toho volíme typ hvozdenia, teplotu a dobu sušenia. Pri hvozdení prebiehajú v slade hlboké fyzikálne a chemické zmeny, ktoré závisia na teplotách, obsahu vody a rýchlosti vysušovania vody.
Hvozdenie prebieha v dvoch fázach:
Z hľadiska chemických a biochemických zmien sa dajú pri hvozdení rozlíšiť tri fázy:
Postup pri hvozdení.
Nastieranie zeleného sladu na tzv. liesky (rošty kedysi bývali z lieskových prútov) sa robí ručne alebo dopravníkom. Liesky sú do 100m² jednodielne, väčšie sú dvojdielne a sklopné.
Celkový čas hvozdenia je 12 až 24 hodín.

</doc>
<doc id="610922" url="https://sk.wikipedia.org/wiki?curid=610922" title="Luis Antonio Gokim Tagle">
Luis Antonio Gokim Tagle



</doc>
<doc id="610933" url="https://sk.wikipedia.org/wiki?curid=610933" title="Hippobotos (historik)">
Hippobotos (historik)

Hippobotos () bol grécky historik na rozhraní 3. a 2. storočia pred Kr.
Hippobotos bol autor spisov "O filozofických školách" () a "Zoznamu filozofov" (). Pôsobil na konci 3. a zrejme aj na začiatku 2. storočia pred Kr. Diogenes Laertios vo svojom životopisnom diele "O osobnostiach filozofie" uvádza, že uznával deväť filozofických škôl: eretrijskú, kyrénsku, megarskú, epikurovskú, Annikeridovu školu, Theodorovu, stoickú, akademickú a peripatetickú.
Hippobotos vedel rozlíšiť Theodorovu a Annikeridovu školu od kyrénskej a naopak, ale Faidónova škola mu splývala so školou eretrijskou a stoická s kynickou. Pyrrhónovu školu nepokladal za školu pre nejasnosť jej názorov. Hippobotos si vybudoval svoj systém nástupníctva jednotlivých škôl. Podľa Laertia jeho zoznam zahŕňal i inými neuvedených žiakov Zenóna (Filónides z Téb, Kallippos z Korintu, Poseidónios z Alexandrie, Athénodóros zo Solov a Zenón zo Sidónu) a Timóna, uvedených i Sótiónom (Dioskurides z Cyprusu, Nikolochos z Rodosu, Eufranor zo Seleukeie a Praylos z Troady).

</doc>
<doc id="610934" url="https://sk.wikipedia.org/wiki?curid=610934" title="Sótión">
Sótión

Sótión () môže byť:

</doc>
<doc id="610935" url="https://sk.wikipedia.org/wiki?curid=610935" title="Laskomer (vrch)">
Laskomer (vrch)

Laskomer () je vrch v Banskej Bystrici, na východnom okraji Kremnických vrchov, v mestskej časti Kostiviarska.
K dispozícii je niekoľko turistických značených chodníkov a jeden okružný. Koncom apríla 2008 bol otvorený turistický chodník z mestskej časti Medený hámor cez vrch Laskomer, vrch Ravasky, Riečanské sedlo až na Kordíkov.
Slnečné stráne.
Pod vysielačom sa na kopci nachádza lokalita Slnečné stráne. Na vrch vedie ulica s rovnakým názvom. Všeobecne záväzným nariadením č. 11/2011 z 20. septembra 2011 mesto Banská Bystrica určilo názvy ďalších troch ulíc v lokalite: K lomu, Pod vysielačom a Cmárovo.
Vysielač Laskomer.
Na kopci sa nachádza Vysielač Laskomer, ktorý bol za bol postavený v roku 1936 pre účely vysielania rozhlasu z Bratislavy na Strednom Slovensku. Počas SNP z vysielača vysielal Slobodný slovenský vysielač. Priehradový trojboký stožiar v minulosti slúžil ako anténa, v súčasnoti je nosný stožiar pre antény FM a DVB-T2.

</doc>
<doc id="610938" url="https://sk.wikipedia.org/wiki?curid=610938" title="Zlatníctvo">
Zlatníctvo

Zlatníctvo alebo klenotníctvo môže byť:
Zlatníctvo môže byť aj:

</doc>
<doc id="610939" url="https://sk.wikipedia.org/wiki?curid=610939" title="Jiří Trmač">
Jiří Trmač

Ing. Jiří Trmač (* 18. august 1949 Brno) je bývalý český politik, v roku 1990 primátor Brna.
Pred rokom 1989 pracoval vo výskumnom ústave a pôsobil tiež ako komunálny politik. Na základe toho si ho vyhliadla Štátna bezpečnosť, ktorej nakoniec dal súhlas so spoluprácou. Podľa vlastných slov však nikoho neudával a žiadne mená ŠtB neprezrádzal. Po Nežnej revolúcii sa stal námestníkom brnianskeho primátora Josefa Pernicu, ktorý v marci 1990 odstúpil. Ako nestraník za Československu stranu ľudovú bol na plenárnom zasadnutí Národného výboru mesta 19. apríla 1990 zvoleným za primátora Brna. Ešte v priebehu schôdze však vyšla najavo jeho spolupráca s ŠtB. Trmač poslancom Národného výboru vysvetlil, o čo išlo, a svoj osud nechal v rukách poslaneckých klubov. Tie po prerušení rokovania zverejnili svoje stanovisko, že Trmač má odstúpiť, čo aj hneď vykonal. Vo funkcii primátora Brna tak bol len štyri hodiny.
Potom začal podnikať a bol spoločníkom a konateľom vývojovej elektrotechnickej firmy DATAMER v Brne. Presťahoval sa do Kuníc, kde podniká v rámci firmy SAGARIS a ako živnostník. V rokoch 2002 až 2010 bol obecným poslancom v obci Kunice.

</doc>
<doc id="610948" url="https://sk.wikipedia.org/wiki?curid=610948" title="Dioskourides">
Dioskourides

Dioskourides alebo Dioskurides () môže byť:

</doc>
<doc id="610949" url="https://sk.wikipedia.org/wiki?curid=610949" title="Dioskurides">
Dioskurides



</doc>
<doc id="610951" url="https://sk.wikipedia.org/wiki?curid=610951" title="Ens rationis cum fundamento in re">
Ens rationis cum fundamento in re



</doc>
<doc id="610952" url="https://sk.wikipedia.org/wiki?curid=610952" title="Mendelova univerzita">
Mendelova univerzita



</doc>
<doc id="610956" url="https://sk.wikipedia.org/wiki?curid=610956" title="Dušanka">
Dušanka



</doc>
<doc id="610957" url="https://sk.wikipedia.org/wiki?curid=610957" title="Lítání">
Lítání

Lítání (, v staroveku Leontes) je najväčšia rieka v Libanone. Je dlhá . Povodie má rozlohu asi .
Priebeh toku.
Pramení v úrodnom údolí Bikáa, asi západne od Baalbeku v severnom Libanone. Tečie týmto údolím na juh a napája priehradu slúžiacu na zavlažovanie i výrobu elektrickej energie. Potom pokračuje ďalej južným smerom. Na dolnom toku sa náhle stáča na západ a preteká medzi južnými výbežkami pohoria Libanon. Ústi do Stredozemného mora severne od mesta Tyros neďaleko mosta Leontes.
Vodný režim.
Priemerný ročný prietok vody je /s. Najväčšie prietoky dosahuje v zime.
Využitie.
Využíva se na zavlažovanie a výrobu elektrickej energie.

</doc>
<doc id="610961" url="https://sk.wikipedia.org/wiki?curid=610961" title="Jugoslavija">
Jugoslavija



</doc>
<doc id="610997" url="https://sk.wikipedia.org/wiki?curid=610997" title="Valentkova dolina">
Valentkova dolina

Valentkova dolina (, , ) je neveľké odvetvie hornej časti Tichej doliny s plochou , s výškovým rozpätím . Ohraničená je na severnej strane hlavným hrebeňom Západných a Vysokých Tatier od Kasprovho vrchu po Svinicu, na východnej strane, resp. v uzávere hlavným hrebeňom Vysokých Tatier od Svinice až po Valentkovu a na južnej strane vedľajším západným hrebeňom Valentkovej. V doline je Valentkovo pliesko () a Valentkov potok (), ktorý pramení pod Svinicou a preteká celou dolinou.
Názov.
Trávnaté úbočia doliny oddávna vypásali ovcami pastieri. Dolina i rovnaké objekty potok, pliesko, sedlo a hrebeň za názov vďačia pastierovi Valentkovi.
Prví v doline.
Prví boli neznámi pastieri. Písomnú zmienku o prechode dolinou v zime zanechali ako prví Jerzy Bistram, Adam Karpiński a Kazimierz Szczepański 28. marca 1923 a trochu neskôr toho istého dňa Marian Maurizio s priateľmi.
Turistika.
Dolina nie je pre turistov prístupná.

</doc>
<doc id="611000" url="https://sk.wikipedia.org/wiki?curid=611000" title="Vyhniansky travertín">
Vyhniansky travertín

Vyhniansky travertín bola prírodná pamiatka v správe štátnej ochrany prírody Štiavnické vrchy.
Nachádza sa v katastrálnom území obce Vyhne v okrese Žiar nad Hronom v Banskobystrickom kraji. Územie bolo vyhlásené v roku 1986 na rozlohe 0,3565 ha. Ochranné pásmo nebolo určené. Na území pamiatky platí 4. stupeň ochrany. Nachádza sa v Chránenej krajinnej oblasti Štiavnické vrchy.
Predmetom ochrany bolo: "Ojedinelý krasový fenomén v mladotreťohorných vulkanitoch. Prvý krát v Európe tu boli popísané železité baktérie rodu Gallionella."

</doc>
<doc id="611009" url="https://sk.wikipedia.org/wiki?curid=611009" title="Kauza Gamatex">
Kauza Gamatex

Kauza Gamatex alebo „Zachráňte Markízu“ bol obchodný spor firmy Mariána Kočnera Gamatex proti Pavlovi Ruskovi o ovládnutie televízie Markíza, ktorý vyvrcholil v auguste a septembri 1998. Obchodný spor bol spolitizovaný. Rusko naznačoval, že ho informoval Slota, tak ako by mu chcel Markízu zobrať Mečiar a HZDS. Aj preto sa po obsadení Markízy 18. augusta 1998 na stranu Ruska postupne otvorene postavili nielen diváci ale aj niektorí opoziční politici. Demonštrácia pred televíziou sa 16. septembra 1998 zmenila na veľký 48-hodinový happening necelé dva týždne pred parlamentnými voľbami. Po voľbách, ktoré sa uskutočnili 25. a 26. septembra 1998, napriek tesnému víťazstvu HZDS, vznikla nová vládna koalícia vedená predtým opozičným Mikulášom Dzurindom. Spor skončil v roku 2000 akoby bez víťaza a bez záujmu verejnosti. Až neskôr vyšlo najavo, že Kočner získal okolo 100 miliónov korún a okrem toho vraj Rusko 11. júna 2000 podpísal štyri zmenky v prospech Kočnera a Štefana Agha. Dve zmenky, každá na vtedajších 250 miliónov korún, plus ďalšie dve záručné biankozmenky Kočner od roku 2015 vymáhal priamo od televízie Markízy, pretože Rusko bol vraj bezmajetný. 12. januára 2021 Najvyšší súd potvrdil rozsudok Špecializovaného trestného súdu a v prípade Kauza zmenky TV Markíza boli za falšovanie Kočner aj Rusko odsúdení na 19 rokov odňatia slobody.
Pohľadávku ESPE štúdia získal Kočner za korunu.
Podľa knihy Roberta Čulena získala v roku 1997 alebo 1998 za jednu korunu Kočnerova a Aghova spoločnosť Gamatex pohľadávku Siloša Pohanku, majiteľa ESPE štúdia, voči televízii Markíza. Podľa Čulena sa Rusko ešte pred vznikom televízie dohodol s Pohankom, že ten sa prihovorí za vydanie licencie pre Markízu pred Radou pre vysielanie a retransmisiu (vtedy Rada pre rozhlasové a televízne vysielanie, zjednodušene licenčná rada, ďalej len skratka RVR), ktorá o pridelení licencie rozhodovala. Odmenou za to mal byť podiel Pohanku v Markíze. Spolu s úrokmi išlo v roku 1998 o pohľadávku vo výške 80 miliónov korún (2,66 milióna eur). Podľa iného zdroja z roku 2018 bola hodnota pohľadávky 2,5 milióna nemeckých mariek (1,28 milióna eur). Až neskôr vyšli najavo podrobnosti, že Pohanka mal stiahnuť svoju vlastnú žiadosť o licenciu a pred RVR podporiť Ruskov projekt; že tak aj urobil ale Rusko licenciu vtedy nezískal, ale získal ju až na ďalšom zasadaní RVR, po tom čo bola časť členov vymenená a že dohoda bola uzatvorená riadnou písomnou zmluvou, v ktorej bola sankcia vyjadrená v nemeckých markách v sume okolo 50 miliónov korún. Pohanka údajne povedal, že predať pohľadávku Kočnerovi za jednu korunu ho donútili násilným spôsobom, čo vypovedala pred senátom Špecializovaného trestného súdu v Pezinku v roku 2019 Anna Hausknotzová, bývalá členka RVR. Naopak Milan Žitný tvrdil, že Pohanka daroval Kočnerovi pohľadávku za korunu dobrovoľne aj preto, že Ernest Valko tvrdil, že zmluva nie je dosť precízne formulovaná, spor sa nedá vyhrať a že nakoniec Pohanka dostal Kočnerom sľúbenú štvrtinu pohľadávky.
Exekúcia Markízy Gamatexom.
Keď si v auguste 1998 firma Gamatex uplatňovala pohľadávku voči Markíze, Rusko ju odmietol ale Sylvia Volzová (už vtedy s Ruskom "pohádaná") ju potvrdila. Rusko neskôr tvrdil, že zmluva s Pohankom ho zaväzovala len pri prvom pokuse o získanie licencie, ktorý bol neúspešný a že licenciu získal bez pomoci Pohanku. Vďaka tejto pohľadávke Gamatex získal v exekúcii Markíza-Slovakia, čo bol väčšinový vlastník (51%) Slovenskej televíznej spoločnosti (STS). Gamatex tak právne získal rozhodujúci vplyv v STS, ktorá spolu s americkou spoločnosťou CME (49%) prevádzkovala televíziu. Gamatex v RVR požiadal aj o prevod vysielacej licencie na novú vlastnícku štruktúru. 
Obsadenie Markízy 18. augusta 1998.
Ešte víkend pred obsadením Markíza veľkoryso oslavovala výročie (licenciu získala 7. augusta 1995 a vysielať začala 31. augusta 1996) svojho úspešného televízneho podnikania Dňom otvorených dverí, za veľkej účasti vďačných divákov, prilákaných bohatým programom. 
Do parlamentných volieb chýbal už len mesiac, keď utorok 18. augusta 1998 dopoludnia do areálu televízie v Záhorskej Bystrici prišiel Kočner, ako zástupca Gamatexu a preukázal sa súdnym rozhodnutím, podľa ktorého je jeho firma už štyri dni 51-percentným (väčšinovým) podielnikom v Markíze. Do budovy prišiel so svojou ochrankou, ktorá ju začala obsadzovať. Podľa Kočnerovej výpovede z roku 2020, tam vtedy prišiel len spolu s Pohankom, Aghom a šoférom a pánom z ochranky v obleku a Sylvia Volzová bola v tom čase na pracovisku.„Medzi deviatou a desiatou hodinou dopoludnia vystriedali vykravatovaných fešákov z Ruskovej strážnej služby Noble Day drsnejšie typy v rifliach, maskáčoch a slnečných okuliaroch,“ napísal Róbert Čulen, vtedajší šéf spravodajstva Markízy. Gustáv Murín píše, že chybou Kočnera bolo, že si na obsadenie televízie najal firmu Petra Čongrádyho (zločinecká skupina Sýkorovci) pôsobiacou pod hlavičkou Detektívnej kancelárie Františka Borbélyho. 
Rusko našiel azyl v Prahe odkiaľ ohlasoval, že ide o komplot tajnej služby proti jeho osobe a nezávislej televízii. Odvolával sa aj na informácie od Jána Slotu. (Neoznačeným páchateľom mal byť Mečiar alebo Lexa a HZDS). Rusko v Prahe tajne rokoval s CME. CME dohodla s Kočnerom, že bude mať umožnený kedykoľvek prístup do Markízy ak stiahne ochranku. Aj keď boli Rusko a Kočner bývalí spolužiaci nedokázali sa dohodnúť. 15. septembra 1998 preto Kočner zopakoval pokus o obsadenie Markízy s čatou ozbrojených strážnikov. Gamatex sa vtedy snažil doručiť výpovede štyrom kľúčovým zamestnancom: Pavlovi Ruskovi, jeho manželke Viere, Stanovi Pavlíkovi a Michalovi Arpášovi. Fyzické obsadenie Markízy potvrdzuje Ruskov tútor Ľubo Gregor, ktorý sa stretol s Kočnerom v bývalej Ruskovej kancelárii.
Vysielacie štúdio mala mať na starosti už s Kočnerom spriaznená Volzová. Viere Ruskovej sa však podarilo preniknúť do spravodajstva. Kým sa Kočnerovi podarilo obsadiť vysielacie štúdio, stihli sa v ňom zatvoriť Stanislav Pavlík a Anna Ghannamová a tí vstupom do živého vysielania oznámili, "že "... demokracia, sloboda a Markíza sú v ohrození, pretože ju obsadila mafia"".
Politické vplyvy pred voľbami 25. a 26. septembra 1998.
Politický vývoj Slovenska vo volebnom období 1994 – 1998 priviedol v decembri 1994 k moci vládnu koalíciu vytvorenú z víťaza volieb HZDS a Slovenskej národnej strany a Združenia robotníkov Slovenska. Koalícia realizovala rôzne snahy o ovládnutie médií (napríklad dosadenie Igor Kubiša za riaditeľa STV v decembri 1996 a pod.). Markíza v roku 1998 (začala vysielať len dva roky predtým, v auguste 1996) už mala obrovský vplyv. Mienkotvorný denník Pravda o 10 rokov neskôr glosuje vtedajšiu situáciu slovami: "Vláda mala STV, opozícia – Markízu".
Po opätovnom ozbrojenom obsadení Markízy 15. septembra 1998 STV vystupňovala svoju kampaň v prospech HZDS diskreditáciou a ohováraním opozičných politikov, najmä z KDH.
16. septembra 1998 - míting "brániť demokraciu a svoju televíziu".
Po obsadení Markízy sa na stranu Ruska (a televízie, ktorú reprezentoval) vtedy otvorene postavili nielen diváci ale aj niektorí opoziční politici a časť verejnej mienky. Demonštrácia pred televíziou sa 16. septembra 1998 zmenila na veľký 48-hodinový happening. Z tribúny sa ľuďom prihovárali humoristi Stano Radič, Rasťo Piško a Jaro Filip. Okrem iných tu potom rečnili Mikuláš Dzurinda aj Róbert Fico. Na „Zachráňte Markízu“ prišli stovky, možno tisíce ľudí (bojovať za Markízu, slobodu slova a demokraciu). „Markízu si nedáme!“ kričal vtedy aj Robert Fico. Podľa KDH vyše 5000 občanov vrátane opozičných lídrov prišlo 16. septembra podporiť TV Markíza. Predstavitelia opozície organizovali mítingy po celom Slovensku a v čase volebného moratória využívali priestor, ktorý im dávala Markíza.
Samotné vysielanie Kočner ovplyvnil len minimálne (jeho záujmy obhajoval vedúci spravodajstva Robert Čulen, ktorý neskôr napísal o tejto kauze knihu). Situácia v Markíze sa upokojila 17. septembra 1998 po zásahu licenčnej rady. Gamatex opustil priestory televízie. Predstavitelia KDH podali 18. septembra trestné oznámenie na STV pre jej absurdnú ohováračskú kampaň. Aj potom sa však Rusko a Kočner pohybovali iba v sprievode početných ochraniek. Rusko si najal po rusky hovoriacich bodyguardov. Rusko bol v Česku (aj s rodinou) a tvrdil, že jeho život je v ohrození.
25. a 26. septembra 1998 - parlamentné voľby.
Voľby do Národnej rady Slovenskej republiky v roku 1998 sa uskutočnili 25. a 26. septembra 1998. Aj vďaka tejto kauze sa ich zúčastnilo rekordných 84,24% voličov. Vyššia volebná účasť bola len v prvých slobodných voľbách v roku 1990. Do NR SR sa dostalo šesť politických strán a napriek tesnému víťazstvu HZDS vznikla nová vládna koalícia SDK, SDĽ, SMK a SOP, ktorá získala ústavnú väčšinu a predsedom vlády sa stal Mikuláš Dzurinda.
Ďalšie pôsobenie Markízy v politike.
Nakoniec si pravdepodobne obe strany uvedomili, že riskujú, že Licenčná rada odoberie Markíze licenciu na vysielanie. Daniel Krajcer z tribúny poďakoval ľuďom za podporu a poslal ich domov. Gamatex sa stal partnerom a Rusko viedol televíziu ďalej (do apríla 2002) a exekúciu vyhlásil za neplatnú. Televízia tak mala dočasne dve vedenia. Licenčná rada nakoniec udelila Markíza pokutu len 3,5 milióna korún.
Ruskova Markíza sa teda ubránila nepriateľskému prevzatiu Kočnerom, ktorého teraz komentátori spájajú s Lexom a SIS avšak podľahla ("zaľúbila sa do") Strany občianskeho porozumenia, politického projektu Rudolfa Schustera, ktorému dopomohla stať sa prezidentom v roku 1999. Doterajším vrcholom politizácie Markíza bolo Ruskove hnutie ANO (Aliancia nového občana) založená 2001. Markíza poslúžila ľuďmi aj mediálnym priestorom. sa neskôr začali politicky realizovať po svojom.
Vyriešenie vlastníctva v roku 2000.
Spor o vlastníctvo obchodných podielov pokračoval až do začiatku roku 2000 dokedy si Rusko udržal funkciu generálneho riaditeľa. Ruska vystriedal vo funkcii riaditeľa Vladimír Repčík od 1. apríla 2000 a Rusko sa stal predsedom rady majiteľov STS. Napriek dlhotrvajúcim nepriateľským postojom Ruska ku Kočnerovi sa spor napokon skončil tak, že v roku 2000 prevádzkovateľ Markízy (STS) kúpil celý Gamatex cez akcie jeho materskej firmy A.D.A.M. a.s. Podľa Kočnerových slov za 80 až 300 miliónov korún. Podľa iných hodnoverných údajov išlo o transakciu v sume okolo 100 miliónov korún. Presná suma nikdy nebola zverejnená. Urovnanie sporu sa udialo zmluvu z 30. júna 2000, ktorou sa Markíza stala vlastníkom spoločnosti Gamatex. Existencia tejto zmluvy bola dôsledne utajovaná až do roku 2016. Markíza sa v trestnom oznámení ohľadom zmeniek TV Markíza v roku 2018 odvolávala že táto zmluva neuvádzala žiadna ďalšia platbu, ani povinnosť vystaviť akékoľvek zmenky. 
Ruskovi vtedy pomohli podnikatelia Ján Kováčik a Milan Fiľo, ktorým Rusko odpredal väčšinu svojho 50-percentného podielu v televízii. J. Kováčik následne odkúpil aj podiel S. Volzovej a stal sa konateľom televízie. Spolu s Ruskom mal vyše 40-percentný podiel, vyše 25 percent patrilo Fiľovi a zvyšok (menej ako 35%) CME. Definitívne vplyv v Markíze stratil Rusko v roku 2005, keď zvyšok svojho podielu predal CME. Američania odvtedy ovládali v Markíza-Slovakia okolo 80 percent. Zvyšných 20% získala CME v roku 2007, keď Kováčikovi a Fiľovi vyplatili spolu 1,8 až 1,9 miliardy korún (približne 60 miliónov €). Väčšinovým akcionárom CME bola firma WarnerMedia (v roku 2020 CME kúpila skupina PPF Petra Kellnera). Podľa výpovede Radky Doehring Rusko dostal za svoj podiel 575 miliónov korún (približne 19 miliónov €).
Zmenky Markízy splatné 2015 a 2016.
Rusko v roku 2018 tvrdil, že spor s Gamatexom urovnal tým, že v roku 2000 podpísal zmenky (dlžobné úpisy) v prospech Kočnera a Agha. Kočner, zastupujúci firmu Správa a inkaso zmeniek, si od roku 2015 vymáhal milióny eur priamo od TV Markízy. Polícia v roku 2018 obvinila Kočnera, Ruska a Štefana Agha, z falšovania zmeniek, ktorí v prebiehajúcich súdnych konaniach vinu odmietajú. 
Vo februári 2020 Špecializovaný trestný súd vymeral obom aktérom 19 rokov za mrežami. Rozsudok však nie je právoplatný, odvolanie bude riešiť NS SR. 

</doc>
<doc id="611013" url="https://sk.wikipedia.org/wiki?curid=611013" title="Smernice o bezpečnostných opatreniach proti osobám nemeckej a maďarskej národnosti">
Smernice o bezpečnostných opatreniach proti osobám nemeckej a maďarskej národnosti

Smernice o bezpečnostných opatreniach proti osobám nemeckej a maďarskej národnosti boli smernice Povereníctva Slovenskej národnej rady pre veci vnútorné vydané 23. júna 1945, ktoré upravovali spôsoby nakladania s príslušníkmi nemeckej a maďarskej národnostnej menšiny na Slovensku. Vychádzali z princípu kolektívnej viny Nemcov a Maďarov, programovo ukotveného v tzv. Košickom vládnom programe vyhlásenom 5. apríla 1945, v ktorom československá vláda deklarovala zámer vysídliť príslušníkov týchto národnostných menšín z územia Československa a pretvoriť republiku na – slovami prezidenta Edvarda Beneša – "„štát Čechov a Slovákov a nikoho iného“".
Smernice ustanovovali, že všetkých príslušníkov nemeckej menšiny, okrem antifašitov a členov národnostne zmiešaných manželstiev, je potrebné internovať v pracovných táboroch a pracovných útvaroch, hoci ich zaisťovanie a internácia prebiehala už od konca apríla 1945. Internácia prebiehala bez legislatívneho podkladu (nariadenia Slovenskej národnej rady), len na základe pokynov orgánov štátnej moci.
K samotnému vysídleniu Nemcov došlo na základe rozhodnutia veľmocí na postupimskej konferencii (17. júl2. august 1945), avšak ešte pred prijatím záverečných ustanovení konferencie dochádzalo k tzv. divokému odsunu. Z územia Slovenska tak 18.20. júla 1945 odsunuli na územie Rakúska 383 osôb internovaných v táboroch I. a II. v Petržalke, na základe rozkazu Oblastného veliteľstva Národnej bezpečnosti Bratislava I. č. 4418/45 zo 17. júla 1945. Na rozdiel od českých krajín, na Slovensku absentovali živelné prejavy nenávisti voči Nemcom a nedochádzalo k násilnostiam. Naproti tomu časté boli prejavy súcitu a benevolentnosti zo strany Slovákov (niekedy i zo strany zainteresovaných orgánov), pričom časť slovenskej verejnosti neskrývala svoj rezervovaný postoj k protinemeckým opatreniam.

</doc>
<doc id="611024" url="https://sk.wikipedia.org/wiki?curid=611024" title="Prvá ópiová vojna">
Prvá ópiová vojna

Prvá ópiová vojna (označovaná tiež prvá anglicko-čínska vojna) prebiehala v rokoch 1839 až 1842 medzi Spojeným kráľovstvom a čínskou mandžuskou dynastiou Čching. Vojna začala dňa 25. augusta 1839 bitkou pri Kowloone a bola ukončená mierovou zmluvou uzatvorenou pri Nankingu dňa 29. augusta 1842. Jej príčinou bol spor o legalizáciu obchodu s ópiom v Číne, otvorenie čínskych prístavov západným obchodníkom a nastolenie rovných diplomatických stykov medzi britskými zástupcami, obchodníkmi a cisárskou Čínou. Briti v nej potvrdili materiálnu i profesionálnu prevahu v boji na súši i na mori a dosiahli rozhodné víťazstvo, ktoré zúročili radom veľmi výhodných mierových zmlúv.
Vojna je často interpretovaná ako ukončenie čínskej obchodnej aj kultúrnej izolácie a počiatok modernej čínskej histórie. Jej dôsledky zásadným spôsobom ovplyvnili vzťahy Číny k západným štátom na niekoľko desaťročí.
Britský obchod s Čínou.
Prvá anglická loď doplávala do Číny už v roku 1626 a do konca 18. storočia Briti prostredníctvom Východoindickej spoločnosti, ktorá mala na základe rozhodnutia britského parlamentu monopol na obchod s Čínou až do roku 1834, prakticky ovládli všetok čínsky zahraničný obchod.
Od roku 1757 bol čínsky obchod s cudzincami obmedzený cisárskym dekrétom iba na prístav v Kantone, kam od roku 1715 pravidelne priplávali britské lode. Zo strany čínskej štátnej správy bol obchod fakticky veľmi limitovaný a obmedzovaný. V roku 1702 bol z Pekingu menovaný jediný kantonský kupec, ktorý mal realizovať všetky transakcie s cudzincami a kantonské obchodné domy mohli do styku s cudzincami prísť iba jeho prostredníctvom, čo vytváralo značný priestor pre korupciu.
V roku 1720 sa skupina kantonských obchodníkov združila do syndikátu "Kohong" s cieľom regulovať ceny vyvážaného čaju (ktorý bol hlavnou komoditou) a hodvábu. Tento syndikát vytvoril monopol, ktorý sprostredkovával všetok zahraničný obchod, a bol značne viazaný na úrad cisárskeho colného komisára v Kantone. Na každú cudziu loď, ktorá do kantonského prístavu prichádzala, bol pridelený úradník vymenovaný Kohongom, ktorý po celý čas jej prítomnosti dohliadal na tovar a jeho predaj.
Čína v tejto dobe razila oficiálne zahraničnú politiku s cieľom maximálne podporiť import a obmedziť export, avšak kantonskí úradníci z Kohongu nedodržiavali oficiálne stanovené colné tarify a mnohonásobne zvyšovali clá na prichádzajúci a odchádzajúci tovar a rozdiel si ponechávali ako úplatky.
Britskí obchodníci tieto podmienky považovali za ťaživé a nevýhodné, a preto sa britská vláda snažila s Pekingom nadviazať diplomatické styky s cieľom dosiahnuť recipročnú extrateritorialitu a otvorenie ďalších prístavov pre zahraničný obchod. Prvý britský vyslanec, ktorý sa stretol s cisárom Čchien-lungom, bol lord George Macartney, avšak jeho misia bola diplomaticky úplne neúspešná. Výrazne ekonomicky aj technicky zaostalí Číňania považovali naďalej Britov za "červených barbarov" a správali sa k nim ako k obyvateľom susedných podrobených vazalských štátov. Snáď jediným úspechom lorda Macartneyho bolo, že nebol prinútený podrobiť sa pred cisárom ponižujúcemu rituálu kou-tou pri ktorom musel vyslanec podriadených krajiny na znamenie pokory trikrát udrieť hlavou o zem v štyroch smeroch. Úspešná nebola ani misia ďalšieho britského vyslanca, lorda Williama Amhersta, ktorý do Číny dorazil v roku 1816 s cieľom získať osobné záruky cisára, že dohliadne na potrestanie skorumpovaných kantonských úradníkov.
Britský obchod navyše zaťažovala aj skutočnosť, že Briti (ani iní cudzinci) neboli schopní Číňanom za čaj a hodvábne látky ponúknuť dostatočne lukratívnu komoditu. Vlnené látky, tradičný britský vývozný artikel, sa ukázali v Číne prakticky nepredajné. Tento problém nevyriešil ani dovoz kožušín a tuleních koží, lebo tulene boli čoskoro na hlavných loviskách takmer vyhubené a zdroj zisku tak bol rýchlo vyčerpaný.
Ópium.
Artiklom, ktorý nakoniec Britom pomohol vyrovnať obchodnú bilanciu, sa stalo ópium. Táto droga sa v Číne stávala rýchlo veľmi obľúbenou a rástol počet Číňanov, ktorí trpeli závislosťou na morfíne. V roku 1835 ich podľa odhadov mohlo byť už cez dva milióny. Pre Východoindickú spoločnosť sa obchod s ópiom stal zdrojom vysokých ziskov, pretože monopolne ovládala produkciu bieleho maku (rastliny, z ktorej sa droga vyrába) v Bengálsku a v Biháre, a tiež preto, že ópium bola jediná cudzia komodita, za ktorú boli Číňania ochotní platiť v hotovosti. Na tom profitovala najmä britská firma "Jardine, Matheson &amp; amp; Co.", ktorá sa čoskoro stala hlavným importérom ópia.
Naopak pre Číňanov bolo ópium naozajstnou hospodársku záhubou. Silný odliv strieborných mincí z krajiny spôsobil prudký nárast ceny strieborného liangu voči medeným minciam wen. Tým bola postihnutá najmä vrstva roľníkov (poľnohospodárstvu sa venovalo až 90% čínskej populácie), ktorí odvádzali dane v strieborných minciach za ktoré museli platiť stále väčšie množstvo medi. Domáce pestovanie makovíc zase viedlo k dramatickému úbytku životne dôležitej ornej pôdy. Krajine tak skoro hrozil hospodársky rozvrat, ktorému sa Peking (zrejme z obavy z roľníckych nepokojov) rozhodol čeliť. V roku 1799 vydal cisár Ťia-Čching edikt v ktorom zakázal pestovanie maku v Číne i všetok dovoz ópia zo zahraničia. O to viac však vzrástol nelegálny obchod, pašovaním ópia sa naďalej živilo mnoho indických Parsov, Britov i Číňanov. Vznik čierneho trhu bol navyše spojený aj so vzrastajúcou korupciou, pretože čínski úradníci (často závislí na ópiu) boli za úplatok ochotní tolerovať porušovanie zákona.
Protiopatrenia.
Boj s korupciou a pašovaním ópia zo strany štátnych čínskych úradov sa výraznejšie zaktivoval až 30. decembra 1838, kedy bol do mimoriadne zriadenej funkcie vysokého cisárskeho komisára menovaný neúplatný Lin Ce-sü, ktorý už v boji s ópiom slávil v predchádzajúcich rokoch viaceré úspechy. Do Kantonu prišiel 10. marca 1839 a okamžite začal konať. Predovšetkým vykonal rozsiahlu raziu na čínskych fajčiarov ópia a viac ako dvetisíc osôb uväznil. Nariadil tiež všetkým cudzím obchodníkom vydať všetky zásoby ópia, pričom ďalší import mal byť trestaný smrťou. Takto Lin zabavil a na mieste zničil 20 283 debien ópia v celkovej trhovej hodnote 2-3 miliónov libier. Dal tiež zatknúť britského obchodníka, Lancelota Denta, ktorého sa (podľa niektorých historikov) chystal pre výstrahu popraviť. Tomu však zabránil energický britský superintendent v Kantone, kapitán Charles Elliot, ktorý prenikol čínsku blokádou a vzal Denta pod svoju právnu ochranu. Nehodlal totiž pripustiť, aby britskí občania boli podrobovaní čínskej jurisdikcii v ktorej stále hralo veľkú úlohu mučenie a kde bujnela všadeprítomná korupcia. K tomu je ešte nutné pripočítať skutočnosť, že svedectvo Číňana malo pred súdom oveľa väčšiu váhu ako svedectvo západného "barbara".
V máji 1839 vydal Peking úplne nový a oveľa prísnejšie edikt vzťahujúci sa na fajčiarov a pašerákov ópia. Cudzí dovozcovia mali byť potrestaní sťatím a čínski priekupníci uškrtením.
Vojna.
12. júla 1839 došlo k incidentu pri ktorom bol v zrážke s britskými námorníkmi zabitý Lin Wej-si, čínsky poddaný. Komisár Lin Ce-sü požadoval na kapitánovi Elliotovi vydanie vinníkov, ale britský superintendent z už spomínaných dôvodov toto odmietol. V reakcii na to dal čínsky komisár zastaviť všetky dodávky potravín pre Britov, ktorí sa stiahli z Kantonu do Macaa, portugalskej enklávy, čo viedlo k vyhroteniu celej situácie. Kapitán Elliot sa 4. septembra rozhodol využiť tri ozbrojené lode, ktoré mal k dispozícii (kuter Luisa, pinasa Volage a škuner Pearl) a získať zásoby potravín a vody silou. Po krátkom stretnutí s archaickými čínskymi vojnovými džunkami britské lode prerazili blokádu a ostreľovaní pobrežnými batériami sa Briti zmocnili životne dôležitého proviantu. Tento stret vstúpil do dejín ako bitka pri Kau-lune.
Správy o incidente sa doniesli aj do Londýna a britský parlament rýchlo rozhodol o vyslaní expedičných vojenských síl, ktoré sa podarilo presadiť predovšetkým vďaka obchodníkom zainteresovaným na čínskom obchode.
Komisár Lin Ce-sü tušil, že čoskoro dôjde k otvorenému vojenskému stretnutiu a tak začal zbierať všetky sily, ktoré mal k dispozícii. Z dedinčanov z okolia Kantonu začal organizovať a vyzbrojovať milíciu a od januára 1840 vybavil pevnosti v ústí Perlovej rieky 200 modernými dovezenými delami. Pre svoje služby získal aj akéhosi Američana, ktorý sa vo zlievarni vo Fa-šanu podieľal na výrobe diel pre čínske vojsko. Od americkej firmy "Delano" zakúpil komisár Lin aj prvú modernú loď, ktorú dal vyzbrojiť 38 delami, dovezenými zo Singapúru. Potom dal Britom ultimátum: buď sa podrobia a budú obchodovať za ním stanovených podmienok, alebo budú vyhostení z Číny. Vážnosť svojich slov potvrdil aj presunutím flotily admirála Kuana, ktorá čítala 15 vojnových džuniek a 14 zápalných lodí, do ústia Perlovej rieky.
Kapitán Elliot však neustúpil a podporený správou, že britské intervenčné sily sa už blížia z Indie, zviedol s Číňanmi bitku pri Čchuen-pi, ktorá trvala necelú hodinu a potvrdila absolútnu britskú prevahu v taktike, výcviku a disciplíne. Tri čínske džunky boli potopené, niekoľko z nich bolo zničených explóziou skladiska strelného prachu a ďalšie boli vážne poškodené.
Ako odpoveď na tento stret dal komisár Lin zastaviť obchodovanie s Britániou úplne a "navždy", čoho využili predovšetkým Američania, ktorí vyexportovali väčšinu čaju, pôvodne určeného Britom.
9. júna 1840 dorazila ku Kantonu prvá ozbrojená loď jej veličenstva, fregata "HMS Alligator", a po nej nasledovala intervenčná britská flotila na čele s tromi radovými loďami so 74 delami ("HMS Melvil"le, "HMS Wellesley" a "HMS Blenheim"), nasledovaná dvoma fregatami I. triedy so 46 delami ("HMS Druid" a "HMS Blonde"), piatimi fregatami s 28 delami a ôsmimi korvetami a brigami. K týmto námorným silám sa pridali aj 4 nové ozbrojené kolesové parníky v majetku Východoindickej spoločnosti. Na palubách 28 transportných lodí bolo celkom 3 600 vojakov. Veliteľom tejto flotily bol admiralitou ustanovený kontraadmirál George Elliot, bratranec Charlesa Elliota. Pozemným expedičným silám velil generál sir Hugh Gough.
Briti dobyli najprv ostrov Čou-šan neďaleko Šanghaja a 11. augusta 1840 zakotvili pred pevnosťami v Ta-ku. V tom čase sa k cisárovi dostal list s britskými požiadavkami, čo viedlo k odvolaniu komisára Lin Ce-süa, ktorý bol Pekingom obvinený z vyprovokovania konfliktu. Číňania potom ponúkli mierovú zmluvu, ktorá sa však Britom zdala neuspokojivá. Požadovali predovšetkým väčšiu vojnovú náhradu a otvorenie viac prístavov pre zahraničný obchod, a tak na jar roku 1841 boli obnovené vojnové operácie. V auguste priplávalo ďalších 36 lodí a v zime roku 1842 Briti ovládli Hongkong a zmocnili sa aj prístavu Ning-po. Ten sa Číňania síce na jar pokúsili dobyť späť, ale ich útok úplne stroskotal. 19. júna dobyli Briti aj Šanghaj a v auguste 1842 sa objavili pred bránami Nankingu. Až vtedy cisár pristúpil na ďalšie rokovania, ktoré viedli k ustanoveniu nových mierových zmlúv.
Mier.
29. augusta 1842 bol na palube britskej radovej lode "HMS Cornwallis" uzavretý mier, ktorý sa pre Britániu stal jedným z najvýhodnejších. Dosiahla v ňom otvorenie piatich čínskych prístavov (Guangzhou, Šanghaj, Sia-men, Fu-čou a Ning-po) v ktorých smeli pôsobiť britskí konzuli. Bol zrušený monopol Kohong a Čína sa zaviazala zaviesť jednotnú 5% colnú tarifu na všetok dovážaný tovar. Briti získali exteritoriálnu súdnu právomoc a dostali čínsky záväzok splátky celkovo 21 miliónov libier ako vojnových reparácii. Číňania ich tiež museli prestať považovať za barbarov a sľúbili, že s nimi budú jednať ako s rovnocennými partnermi, a že sa Briti nebudú musieť podrobovať ponižujúcemu ceremoniálu kou-tou. Jediný cieľ britskej intervencie, ktorý nebol dosiahnutý, bola legalizácie obchodu s ópiom, ktorú Číňania zásadne odmietli.
Kultúrne odkazy.
O tomto konflikte pojednáva čínsky historický film "Ópiová vojna" z roku 1997.

</doc>
<doc id="611026" url="https://sk.wikipedia.org/wiki?curid=611026" title="Pri dubníkoch">
Pri dubníkoch

Pri dubníkoch alebo Pri dubíkoch je kóta nachádzajúca sa na východnom okraji poľa Nižné debričky v extraviláne mestskej časti Albínov (približne východne od intravilánu), pri železničnej trati č. 192. Kóta leží v nadmorskej výške 122,9 m n. m., približne na 48°43’33” severnej geografickej šírky a 21°40’33” východnej geografickej dĺžky, na parcele registra C č. 4800 v katastrálnom území mesta Sečovce. Využíva sa ako trigonometrický bod pre podrobnú trianguláciu. Spadá do Trebišovskej tabule, ktorá je podcelkom Východoslovenskej roviny.
Kóta sa nachádza v krovinatom poraste pri železničnej trati. Označuje ju červeno-biela kovová tabuľka a kameň. V okolí kóty rastie slivka trnková ("Prunus spinosa") a iné dreviny z rodu "Prunus", ruža šípová ("Rosa canina") a z bylín napr. praslička roľná ("Equisetum arvense"), pŕhľava dvojdomá ("Urtica dioica"), kapsička pastierska ("Capsella bursa-pastoris") a rebríček obyčajný ("Achillea millefolium"). Približne južne od kóty sa nachádza aj porast pálky širokolistej ("Typha latifolia").
Kroviny poskytujú vhodné útočisko pre rôzne druhy spevavého vtáctva, napr. vrabec poľný ("Passer montanus") a škovránok poľný ("Alauda arvensis"), bažanta obyčajného ("Phasianus colchicus"), poľné hlodavce ako zajac poľný ("Lepus europaeus"), myš domová ("Mus musculus") či hraboš poľný ("Microtus arvalis"). Z väčších cicavcov sa v okolí vyskytuje líška hrdzavá ("Vulpes vulpes") a srnec lesný ("Capreolus capreolus"), ktorého stáda schádzajú do tejto oblasti najmä v jesennom, zimnom a jarnom období.

</doc>
<doc id="611028" url="https://sk.wikipedia.org/wiki?curid=611028" title="Pri dubíkoch">
Pri dubíkoch



</doc>
<doc id="611029" url="https://sk.wikipedia.org/wiki?curid=611029" title="Šéfkuchár">
Šéfkuchár



</doc>
<doc id="611030" url="https://sk.wikipedia.org/wiki?curid=611030" title="Marek Šmid">
Marek Šmid

Prof. JUDr. Marek Šmid, PhD. (* 19. február 1960, Bratislava) je slovenský právnik a vysokoškolský pedagóg. Od augusta 2010 pôsobil rok ako dekan Právnickej fakulty Trnavskej univerzity, v rokoch 20112019 pôsobil ako rektor Trnavskej univerzity a od júna 2022 je dekanom Teologickej fakulty Trnavskej univerzity so sídlom v Bratislave. V auguste 2020 bol zvolený do predsedníctva KDH.
Životopis.
Narodil sa v Bratislave. V roku 1983 úspešne ukončil štúdium práva na Právnickej fakulte Univerzity Komenského v Bratislave. V roku 1985 zložil rigoróznu skúšku a získal titul doktor práv (JUDr.). V roku 1989 sa stal členom Parlamentnej vyšetrovacej komisie pre objasnenie udalostí zásahu polície na Hviezdoslavovom námestí v Bratislave 25. marca 1988. V rovnakom roku nastúpil na Generálnu prokuratúru ako prokurátor. Od roku 1991 začal externe pôsobiť na Právnickej fakulte Univerzity Komenského ako pedagóg. Následne v roku 1992 úspešne absolvoval justičnú skúšku. V tomto roku sa tiež podieľal na vzniku Trnavskej univerzity ako právny poradca, pričom tu začal pôsobiť aj ako vysokoškolský pedagóg. V roku 1993 sa na jeden rok stal prodekanom na Filozofickej fakulte Trnavskej univerzity (vtedajšej fakulty humanistiky). 
V roku 1996 získal na titul doktor (PhD.) v odbore teória štátu a práva. O rok neskôr habilitoval na docenta odbore sociálna práca na Fakulte zdravotníctva a sociálnej práce Trnavskej univerzity (vtedy Fakulta ošetrovateľstva a sociálnej práce). V rovnakom roku sa stal prorektorom Trnavskej univerzity. V roku 1998 sa podieľal na založení Právnickej fakulty tejto univerzity. 
V roku 2004 sa stal vedúcim Katedry medzinárodného práva a európskeho práva na trnavskej právnickej fakulte. V roku 2005 sa stal docentom v odbore ústavné právo na Právnickej fakulte Trnavskej univerzity. V roku 2006 ho prezident Ivan Gašparovič vymenoval za profesora v odbore ústavné právo. O dva roky neskôr sa na Trnavskej univerzite stal riaditeľom Ústavu pre právne otázky náboženskej slobody. 1. augusta 2010 sa stal dekanom Právnickej fakulty Trnavskej univerzity. 10. februára 2011 bol zvolený za rektora Trnavskej univerzity. Keďže však časť členov akademického senátu nemala mať v čase voľby platný mandát, bola jeho voľba spochybnená. Prezident Gašparovič ho tak za rektora vymenoval až 22. augusta 2011. 
V rokoch 20142018 pôsobil ako viceprezident, neskôr (20182019) ako prezident Slovenskej rektorskej komisie. Od roku 2020 je predsedom odvolacej komisie Slovenskej akreditačnej agentúry.
V stredu 1. júna 2022 bol vymenovaný za dekana Teologickej fakulty Trnavskej univerzity so sídlom v Bratislave.
Pôsobil taktiež ako člen Legislatívnej rady vlády SR, či v službách Ministerstva zahraničných vecí a európskych záležitostí na rôznych postoch. Je tiež členom Slovenskej advokátskej komory. Je podpredseda Nadácie Štefana Lubyho. Získal viacero významných medzinárodných ocenení.

</doc>
<doc id="611037" url="https://sk.wikipedia.org/wiki?curid=611037" title="Šéf kuchyne">
Šéf kuchyne



</doc>
<doc id="611038" url="https://sk.wikipedia.org/wiki?curid=611038" title="Vrchný kuchár">
Vrchný kuchár



</doc>
<doc id="611039" url="https://sk.wikipedia.org/wiki?curid=611039" title="Chef">
Chef

Chef môže byť:
Chef! môže byť:

</doc>
<doc id="611040" url="https://sk.wikipedia.org/wiki?curid=611040" title="Chef!">
Chef!



</doc>
<doc id="611041" url="https://sk.wikipedia.org/wiki?curid=611041" title="Červenica">
Červenica

Červenica môže byť:
Červenica alebo červenic môže byť:

</doc>
<doc id="611042" url="https://sk.wikipedia.org/wiki?curid=611042" title="Červenic">
Červenic



</doc>
<doc id="611043" url="https://sk.wikipedia.org/wiki?curid=611043" title="Kapusta hlávková špicatá">
Kapusta hlávková špicatá



</doc>
<doc id="611055" url="https://sk.wikipedia.org/wiki?curid=611055" title="Michal Kemp">
Michal Kemp

ThDr. Michal Kemp (* 18. september 1792, Sebechleby† 20. máj 1865, Ostrihom) bol slovenský rímskokatolícky kňaz, archidiakon, náboženský spisovateľ.
Životopis.
Michal Kemp pochádzal z mnohodetnej rodiny Juraja Kempa a Terézie, rodenej Holej. Narodil sa s bratom Matejom (dvojičky) ako ôsme dieťa v Sebechleboch. Vyrastal v slovenskom prostredí mestečka Sebechleby.
Od r. 1811 študoval filozofiu v Trnave, od r. 1813 teológiu v Ústrednom seminári v Pešti. Za kňaza ho vysvätili 26. augusta 1816. V r. 1818 sa stal študijným dozorcom v Pázmaneu vo Viedni, od r. 1827 knihovníkom Arcibiskupskej knižnice v Ostrihome. Postupne zastával tieto funkcie: v r. 1840 bratislavský kanonik, 2. júna 1845 ostrihomský katedrálny kanonik, v r. 1850 archidiakon novohradský, v r. 1853 titulárny opát, v r. 1859 titulárny prepošt, katedrálny archidiakon, monsignor.
Dielo.
"Adserta e disciplinis Theologicis, quae in Caesareo-Regia Scientiarum Universitate Vindobonensi pro summis in Theologia honoribus obtinendis defendet Michael Kempe C.R. Sublimioris educationis Presbyterorum ad. A. Augustinum Instituto Archi-Dioecesis Strigoniensis Presbyter Anno 1818. Mensis Januarii die 18." (Dizertačná práca autora o teologických disciplínách na cisársko-kráľovskej univerzite vo Viedni, prednesená 18. januára 1818, Viedeň 1818, 16 s.). V práci "Memoria Basilicae Strigoniensis Anno 1856. Die 31. Augusti Consecratae" (Pamiatka konsekrácie ostrihomskej baziliky 31. augusta 1856, Pešť 1856) mal štúdiu: "Metropolitanum Capitulum Strigoniense" (Ostrihomská metropolitná kapitula, s. 107-192). Viac prác uverejnil v rôznych cirkevných časopisoch.

</doc>
<doc id="611065" url="https://sk.wikipedia.org/wiki?curid=611065" title="Antigonos z Karystosu (spisovateľ)">
Antigonos z Karystosu (spisovateľ)

Antigonos () bol grécky spisovateľ, sochár a maliar v 3. storočí pred Kr.
Antigonos, rodák z eubójskeho mesta Karystos, žil v 3. storočí pred Kr. Bol zrejme totožný so sochárom a maliarom rovnakého mena. Okrem odborných diel o sochárstve a maliarstve, písal o rôznych podivuhodných javoch v prírode (paradoxografické dielo), ale jeho najvýznamnejším písomným dielom boli "Životopisy slávnych filozofov" (toto dielo ho preslávilo).
V tomto diele napísal životopisy filozofov Akadémie - Kratea, Krantora, Polemóna a svojho priateľa Arkesilaa, tiež životopis svojho učiteľa Menedéma a peripatetika Lykóna, životopisy skeptikov Pyrrhóna a Timóna a stoikov Zenóna a Dionysia. Veľkú pozornosť venoval literárnemu životu svojich filozofov, ich spoločným debatám a hostinám (symposiach), pričom sa nevyhýbal ani pikantným historkám. Mal tiež zmysel pre individuálny život svojich postáv, porozumenie pre ich osobné záľuby, ako o tom svedčia zachované zlomky z jeho diela citované v životopisnom diele "O osobnostiach filozofie" od Diogena Laertia a tiež u Athénaia. Jeho dielo bolo dôležitým prameňom, nielen pre historikov Akadémie, ale aj pre Hérakleida Lemba a Sótióna a pre Apollónida z Nikaie v jeho "Komentári k Timónovým Sillom" (silloi - pamflety na filozofov)
Antigonos ako sochár pôsobil na dvore pergamonského kráľa Attala I., kde spolu s Fyromachom, Epigonom a Stratonikom pracoval na reliéfoch Pergamonského oltára, diela oslavujúceho víťazstvo Attala nad Galmi. Rímsky spisovateľ Plinius vo svojom spise "O prírode" uvádza, že bol aj dobrým maliarom. 

</doc>
<doc id="611066" url="https://sk.wikipedia.org/wiki?curid=611066" title="Guave">
Guave

Guave alebo guajava je ovocie stromu "Psidium guajava" z čeľade myrtovité, pochádzajúceho z Južnej Ameriky, kde sú tieto plody veľmi obľúbeným ovocím. Odtiaľ sa pestovanie rozšírilo do ďalších oblastí tropického pásma (India, do Stredomoria a ďalej).
Plody majú guľovitý až hruškovitý tvar. Povrch býva hrboľatý alebo hladký, lesklý, husto pokrytý bodkami. Dužina plodu je žltkasto biela až červená, šťavnatá, výraznej vône. Chuťou pripomína figy a hrušky. Obsahuje množstvo malých tvrdých semien. Na Slovensko sa dováža nielen čerstvé, ale aj konzervované.
Ovocie guave obsahuje asi 15 % cukrov. Má vysoký obsah vitamínu Casi 5x viac než citróny alebo pomaranče, vitamínu A a značné množstvo vápnika. Nezrelé plody sú zelené, plne dozreté slamovo žlté. Zrelý plod sa ľahko poddá tlaku prstov.

</doc>
<doc id="611068" url="https://sk.wikipedia.org/wiki?curid=611068" title="Lykón">
Lykón

Lykón () môže byť:

</doc>
<doc id="611073" url="https://sk.wikipedia.org/wiki?curid=611073" title="Futsal na Stredoamerických hrách">
Futsal na Stredoamerických hrách

Futsal na Stredoamerických hrách je futsalový turnaj, ktorý sa koná v rámci multišportového podujatia Stredoamerických hier. Organizuje ho Stredoamerická futbalová únia (UNCAF) v spolupráci so Stredoamerickou športovou organizáciou (ORDECA). Do programu hier bol futsalový turnaj prvýkrát zaradený na 7. stredoamerických hrách v roku 2001 v Guatemala City. Pravidelne sa organizuje od hier v roku 2013, zatiaľ iba v mužskej kategórii. Na každom z troch organizovaných turnajov zvíťazilo iné družstvo.
V roku 2017 sa mal popri mužskom organizovať aj ženský turnaj, za účasti troch družstiev. Po odstúpení družstva sa turnaj napokon zrušil.

</doc>
<doc id="611075" url="https://sk.wikipedia.org/wiki?curid=611075" title="Julij Osipovič Martov">
Julij Osipovič Martov

Julij Osipovič Martov (, vlastným menom Cederbaum; * 24. november 1873, Istanbul† 4. apríl 1923, Schömberg) bol ruský politik a žurnalista židovského pôvodu, vodca frakcie menševikov Ruskej sociálno demokratickej robotníckej strany (RSDDS).
Život.
Martov, pôvodom z meštiackej židovskej rodiny. Narodil sa v Istanbule v dobre fungujúcej židovskej rodine. Jeho starý otec Alexander Osipovič Cederbaum stál na čele osvieteného hnutia v Odese v rokoch 1850 - 1860, a neskôr v Petrohrade v 70. a 80. rokoch 20. storočia. Bol zakladateľom prvých židovských novín a časopisov v Rusku.
Martov založil spolu s Leninom roku 1895 Zväz boja za oslobodenie robotníckej triedy, jednu z prvých robotníckych organizácií v Rusku. V decembri 1895 bol za svoju politickú činnosť zatknutý a poslaný ako vyhnanec do Turuchanska na Sibíri, kde strávil tri roky (18971900). V decembri 1900 spoluzaložil časopis RSDDS "Iskra", ktorý pomáhal i redigovať. Už ako popredný člen RSDDS emigroval roku 1901 z Ruska.
V exile sa Martov nepohodol so svojím straníckym kolegom Leninom a RSDDS sa rozštiepila na frakciu menševikov, ktorú viedol on, a frakciu boľševikov na čele s Leninom. Medzi menševikmi pôsobilo mnoho významných marxistov, napr. Georgij Plechanov, Pavel Axelrod a Lev Trockij.
Martov podporoval revolúciu v roku 1905 spolu s boľševikmi, krehká jednota však nevydržala a roku 1907 sa obe frakcie znova oddelili. V roku 1911 Martov napísal brožúry "Spasiteli ili uprazdniteli?" (Záchrancovia alebo ničitelia?) A "Kto i kak razrušal R.S.D.R.P." (Kto zničil RSDDS a ako), ktoré kritizovali boľševikov. Tieto brožúry boli Leninom odsúdené.
Prvú svetovú vojnu pokladal Martov podobne ako Lenin za imperialistickú a rovnako ako on privítal aj vypuknutie februárovej revolúcie v roku 1917 a následný pád cárizmu. Do vlasti sa vrátil v máji 1917, aby sa zapojil do politického života. Presadzoval ozbrojený odpor proti buržoáznej Dočasnej vláde. Tým sa dostal do sporu s druhou frakciou menševikov pod vedením Cereteliho, ktorý presadzoval spoluprácu s Dočasnou vládou.
Situáciu však lepšie využili boľševici, takže jeho politika skončila neúspechom. Keď boľševici prišli v októbri 1917 k moci (októbrová revolúcia), dostal sa Martov politicky na okraj. Jeho bývalý kolega Trockij, ktorý prešiel k boľševikom, vtedy vyhlásil: "Ste úbohí izolovaní jednotlivci; vy ste bankrotármi; vaša úloha už nebude pokračovať. Ťahajte, kam patríte - na smetisko dejín!" Martov znovu odišiel do exilu. Pred odchodom ale povedal: "Raz porozumiete zločinom, ktorých sa zúčastňujete." Po skončení ruskej občianskej vojny boli, v dôsledku Kronštadského povstania v roku 1921, menševici sovietskou vládou spolu s inými marxistickými politickými stranami zakázaní, a to vrátane frakcií boľševickej strany a od boľševikov nezávislej Ukrajinskej komunistickej strane. Od roku 1920 až do svojej smrti žil Martov v Nemecku.

</doc>
<doc id="611076" url="https://sk.wikipedia.org/wiki?curid=611076" title="Koňský pramen">
Koňský pramen

Koňský pramen je prírodná pamiatka ev. č. 1787, ktorá sa nachádza v okrese Cheb približne 5,5 km od Mariánskych Lázní v údolí Chotěnovského potoka. Pamiatku spravuje Správa CHKO Slavkovský les.
Ochrana.
Predmetom ochrany sú vývery prírodnej uhličitej kyselky prevažne s horečnato až železnatým zložením. Geologický podklad tvorí amfibolit s vložkami pararuly. Pri botanickom prieskume boli zistené 4 druhy machorastov a 26 druhov cievnatých rastlín, neboli pozorované chránené druhy. Vlastný prameň je hydrouhličitanová vápenato-horečnatá slabo mineralizovaná studená kyselka o teplote približne 8°C a pH 5,3 s obsahom 2 197 mg voľného CO² na 1 liter. Výdatnosť prameňa je 19,8 litra/min. Pri prameni je umiestnená informačná tabuľa.
Podľa povesti sa v bažinatom okolí počas tridsaťročnej vojny utopil jazdný oddiel, čo malo dať pôvod názvu prameňa. Rovnaká povesť sa však traduje aj o Vlčích prameňoch pri Velkej Hleďsebe. V roku 1995 bola nad prameňom inštalovaná strieška, ktorá bola v roku 2003 rekonštruovaná, v lete roku 2015 však chýbala.

</doc>
<doc id="611082" url="https://sk.wikipedia.org/wiki?curid=611082" title="Motorový rušeň 702">
Motorový rušeň 702

Motorový rušeň 702 (do roku 1988 niesol označenie ako rad T 212.0) je dvojnápravový rámový kapotovaný rušeň určený k ľahkému staničnému posunu, odvodený od rádu 700, vyvinutý v roku 1967 v ČKD Praha. Sériová výroba však prebiehala na Slovensku - v Turčianskych strojárňach Martin, a to v rokoch 1967 až 1971. Ich pôsobiskom sú železničné stanice a depa, kde obstarávajú posun. Vyskytujú sa tiež na vlečkách priemyselných podnikov. Niektoré stroje boli zrekonštruované na rady 797, 798 a 799.
Popis.
Na ráme rušňa je umiestnená kabína pre rušňovodiča, pred ktorou je zúžená kapota, v ktorej sa nachádza spaľovací motor a ďalšie komponenty. V ráme sú uložené dve nápravy, obe hnacie. Rušeň má prenos energie riešený cez mechanickú prevodovku, ktorou rušňovodič zaraďuje rýchlostné stupne predvoľbou - zaradí rýchlostný stupeň a až potom obsluhuje spojkový kohút (podrobnejšie - viď popis rady 700). Z prevodovky sa krútiaci moment prenáša na nápravy pomocou kĺbových hriadeľov.

</doc>
<doc id="611086" url="https://sk.wikipedia.org/wiki?curid=611086" title="Medzinárodná kampaň za zrušenie jadrových zbraní">
Medzinárodná kampaň za zrušenie jadrových zbraní

Medzinárodná kampaň za zrušenie jadrových zbraní (, skrátene ICAN) je globálna koalícia, ktorá sa snaží presadiť zmluvu o zákaze jadrových zbraní. ICAN bola založená roku 2007 a má 468 partnerských organizácií v 101 krajinách v roku 2017.
Dejiny.
Organizácia vznikla v Austrálii. Oficiálne bola založená roku 2007 vo Viedni. Zakladatelia organizácie boli inšpirovaní ohromným úspechom Medzinárodnej kampane za zákaz mín, ktorá zohrala pomocnú úlohu pri vyjednávaní dohovoru o zákaze protipechotných mín, "Ottawského dohovoru". Od založenia sa snaží vybudovať silnú globálnu podporu zrušeniu jadrových zbraní. Vďaka spolupráci s Červeným krížom a ďalšími podobnými organizáciami dokázali zmeniť mienku o likvidácii jadrových zbraní.
V roku 2017 ICAN za svoje úsilie obdržala Nobelovu cenu za mier. Ocenená bola vďaka veľkému prínosu pri dosiahnutí "Zmluvy o zákaze jadrových zbraní".

</doc>
<doc id="611088" url="https://sk.wikipedia.org/wiki?curid=611088" title="Carlos Filipe Ximenes Belo">
Carlos Filipe Ximenes Belo

Carlos Filipe Ximenes Belo SDB (* 3. február 1948, Wailakama, Východný Timor) je východotimorský katolícky biskup a salezián, apoštolský administrátor diecézy Dili v rokoch 19882002. 
V roku 1996 dostal spoločne s José Ramosom-Hortom Nobelovu cenu mieru za „prispenie k mierovému riešeniu východotimorského konfliktu“.

</doc>
<doc id="611092" url="https://sk.wikipedia.org/wiki?curid=611092" title="Scopus">
Scopus

Scopus je multidisciplinárna bibliografická, citačná a abstraktová databáza prevádzkovaná vydavateľstvom Elsevier prostredníctvom siete internet. Patrí medzi najväčšie databázy svojho druhu na svete. 
Databáza je pomenovaná po vtákovi druhu "Scopus umbretta" známom svojimi vynikajúcimi navigačnými schopnosťami.
Dejiny.
Funguje od roku 2004. Rýchlo prenikla do povedomia knižníc, univerzít a výskumných inštitúcií a stala sa konkurenciou dovtedy dominujúcej bibliografickej databázy Web of Science prevádzkovanej spoločnosťou Clarivate.
Pokrytie.
V roku 2023 obsahoval Scopus približne 43 400 titulov časopisov. Z nich bolo 27 950 aktívnych titulov a približne 15 450 neaktívnych titulov (často predchodcov tých aktívnych); a viac než 292 000 kníh. Sleduje tiež obsah viac než 50 000 vydavateľov s otvoreným prístupom alebo repozitárov. V roku 2023 obsahovala databáza 90,6 miliónov záznamov a viac ako 1,2 miliardy citovaných odkazov, najstaršie z roku 1788. Databáza tiež obsahuje 49,2 miliónov patentov.
Komisia Content Selection &amp; Advisory Board zložená z odborníkov v rôznych odboroch zriadená v roku 2006 sa zaoberá transparentným výberom obsahu a politikou pokrytia rôznych vedných disciplín a zdrojov. Jej hlavnou úlohou je vyhodnotiť a určiť, ktoré vedecké časopisy spĺňajú kritériá kvality aby mohli byť zaradené do Scopusu a zároveň prehodnocujú stav sledovaných titulov. Tie, ktoré predstali spĺňať jeho kritériá sú z databázy vylúčené, resp. nie sú ďalej sledované.
V roku 2014 sa v databáze nachádzalo 72 slovenských vedeckých časopisov.
Prístup.
Databáza je bez predplatného prístupná len vo veľmi obmedzenej forme. Plný prístup k nej je licencovaný a spoplatnený. Databáza je súčasťou väčšieho balíka služieb SciVerse. Na Slovensku k nej majú prístup univerzity a akademické inštitúcie. Prístup pre verejnosť zabezpečuje CVTI.

</doc>
<doc id="611097" url="https://sk.wikipedia.org/wiki?curid=611097" title="Ladislav Hubenák">
Ladislav Hubenák

Prof. JUDr. PhDr. Ladislav Hubenák, DrSc. (* 27. október 1928, Horša - † 31. január 2018, Bratislava) bol slovenský právnik a vysokoškolský pedagóg. Patril medzi popredných slovenských právnych historikov. Vo svojej práci sa zameriaval na dejiny práva a dejiny štátu a práva v Česko-Slovensku a na Slovensku.
Životopis.
Narodil sa v obci Horša, ktorá je v súčasnosti už mestskou časťou mesta Levice. V roku 1952 úspešne absolvoval právo na Právnickej fakulte Univerzity Komenského v Bratislave, pričom následne začal na tejto fakulte pôsobiť ako pedagóg. Patril k žiakom významného profesora Štefana Lubyho, no občianskemu právu sa nezačal napriek tomu intenzívnejšie venovať. V roku 1960 absolvoval štúdium aj na Filozofickej fakulte Univerzity Komenského, pričom na tejto fakulte získal v roku 1962 aj titul kandidát vied (CSc.) z histórie. V roku 1962 sa stal na šesť rokov riaditeľom Ústredného štátneho archívu v Bratislave. O tri roky neskôr habilitoval na Filozofickej fakulte na docenta, taktiež z histórie. V roku 1978 získal na Slovenskej akadémii vied titul doktor vied (DrSc.) z histórie. Od roku 1977 pôsobil taktiež na Ministerstve školstva ako riaditeľ odboru vysokých škôl. V roku 1978 bol vymenovaný za profesora v odbore česko-slovenské dejiny. V priebehu svojej kariéry pôsobil ako externý pedagóg postupne na viacerých vysokých školách ako napr. Právnickej fakulte Masarykovej univerzity v Brne, Právnickej fakulte Univerzity Mateja Bela v Banskej Bystrici (kde istý čas pôsobil aj ako garant štúdia), Právnickej fakulte Univerzity Pavla Jozefa Šafárika v Košiciach, Akadémii Policajného zboru v Bratislave, neskôr na Fakulte práva Paneurópskej vysokej školy, či ako vedecký pracovník na Ústave štátu a práva Slovenskej akadémie vied. Postupne sa prepracoval na významného právneho historika. Vďaka svojej činnosti získal viacero domácich, ako i zahraničných ocenení .
Publikačná činnosť.
Ladislav Hubenák napísal počas svojej pedagogickej činnosti viac ako 30 kníh a stovky odborných článkov.

</doc>
<doc id="611098" url="https://sk.wikipedia.org/wiki?curid=611098" title="Kapusta obyčajná ružičková">
Kapusta obyčajná ružičková

Kapusta obyčajná ružičková alebo ružičkový kel (lat. "Brassica oleracea" var. "gemmifera"; ďalšie názvy pozri nižšie) je taxón z druhu kapusta obyčajná.
Názvy.
Slovenské názvy sú: ružičkový kel, kel ružičkový, kapusta obyčajná ružičková, kapusta ružičková, ružičková kapusta, kapusta púčková, púčková kapusta, kel púčkový, púčkový kel; zastarano: "kapusta obyčajná pupencová", "kapusta pupencová", "pukovica", "kel pupencový", "(kelové) šprosle", "kapusta pukonosná" .
Vedecké názvy sú: Brassica oleracea var. gemmifera, Brassica oleracea convar. gemmifera, Brassica oleracea skupina Gemmifera, Brassica oleracea Skupina Gemmifera, Brassica oleracea Skupina Brussels Sprouts, Brassica oleracea cv. group Brussels Sprouts, Brassica oleracea subsp. oleracea convar. gemmifera, Brassica oleracea convar. gemmifera var. gemmifera, Brassica oleracea ssp. capitata convar. gemmifera (var. gemmifera + var. polycephala), Brassica oleracea ssp. capitata var. gemmifera, Brassica oleracea subsp. gemmifera, Brassica oleracea var. bullata subvar. gemmifera, Brassica gemmifera, Brassica oleracea convar. fruticosa var. gemmifera, Brassica oleracea convar. oleracea var. gemmifera, Brassica oleracea gemmifera, Brassica oleracea var. polycephala, Brassica oleracea subsp./var. gemmifera
Charakteristika.
Pestuje sa po celom svete. Významná je táto rastlina najmä v západnej a strednej Európe, Japonsku a severnej Amerike.
Charakteristickým znakom je fakt, že na stonke tejto rastliny najprv vyrastajú po bokoch (aj na vrchu) veľké od seba vzdialené listy s dlhými stopkami a následne v každom mieste stonky, kde sa začína stopka takéhoto listu (teda v tzv. pazuchách listov), vyrastie aj jedna malá viac-menej uzavretá 1 – 5 cm listová hlávka (vlastne púčik so zakrpatenou osou), nazývaná (listová) ružička. Okrem toho pri niektorých kultivaroch vzniká voľná veľká listová hlávka aj na vrchole stonky. Na jednej stonke je teda nakoniec popri klasických stonkových listoch aj veľký počet (25-55) listových ružičiek a prípadne aj jedna veľká kvázi-hlávka na vrchole. Kapusta obyčajná ružičková je dvojročná bylina; kvitne až na druhý rok, keď dosahuje výšku 80 cm až 1,2 m. Stonky sú mierne skrátené, častejšie predĺžené (v každom prípade nie až tak skrátené ako napr. pri hlávkovej kapuste), sú priame, tuho dužinaté, neskôr mierne drevnatejú, sú 2-5 mm hrubé. Stonkové listy majú oválne až lýrovité čepele, ktoré bývajú trochu pľuzgiernaté. Vegetačná doba je väčšinou 150 až 160 dní. Existujú formy, ktoré sú celé zelené, formy, ktoré sú celé fialovo červené, a formy, ktoré majú síce zelené čepele, ale fialovo červené stonky, stopky a žily listov. Z iného hľadiska sa rozlišujú skoré a neskoré formy. Konzumujú sa (v surovom alebo varenom stave) ružičky ako zelenina, ale rastlina (aj listy) slúži aj ako krmovina. Ružičky sú vhodné na zmrazovanie.

</doc>
<doc id="611100" url="https://sk.wikipedia.org/wiki?curid=611100" title="Ružičkový kel">
Ružičkový kel



</doc>
<doc id="611101" url="https://sk.wikipedia.org/wiki?curid=611101" title="Kel ružičkový">
Kel ružičkový



</doc>
<doc id="611102" url="https://sk.wikipedia.org/wiki?curid=611102" title="Kapusta ružičková">
Kapusta ružičková



</doc>
<doc id="611103" url="https://sk.wikipedia.org/wiki?curid=611103" title="Ružičková kapusta">
Ružičková kapusta



</doc>
<doc id="611104" url="https://sk.wikipedia.org/wiki?curid=611104" title="Kapusta púčková">
Kapusta púčková



</doc>
<doc id="611105" url="https://sk.wikipedia.org/wiki?curid=611105" title="Púčková kapusta">
Púčková kapusta



</doc>
<doc id="611106" url="https://sk.wikipedia.org/wiki?curid=611106" title="Kel púčkový">
Kel púčkový



</doc>
<doc id="611107" url="https://sk.wikipedia.org/wiki?curid=611107" title="Púčkový kel">
Púčkový kel



</doc>
<doc id="611108" url="https://sk.wikipedia.org/wiki?curid=611108" title="Kapusta obyčajná pupencová">
Kapusta obyčajná pupencová



</doc>
<doc id="611109" url="https://sk.wikipedia.org/wiki?curid=611109" title="Kapusta pupencová">
Kapusta pupencová



</doc>
<doc id="611110" url="https://sk.wikipedia.org/wiki?curid=611110" title="Pukovica">
Pukovica



</doc>
<doc id="611111" url="https://sk.wikipedia.org/wiki?curid=611111" title="Kel pupencový">
Kel pupencový



</doc>
<doc id="611112" url="https://sk.wikipedia.org/wiki?curid=611112" title="Šprosle">
Šprosle



</doc>
<doc id="611113" url="https://sk.wikipedia.org/wiki?curid=611113" title="Kelové šprosle">
Kelové šprosle



</doc>
<doc id="611114" url="https://sk.wikipedia.org/wiki?curid=611114" title="Kapusta obyčajná kalerábová">
Kapusta obyčajná kalerábová

Kapusta obyčajná kalerábová alebo kaleráb (lat. "Brassica oleracea" var. "gongylodes"; ďalšie názvy pozri nižšie) je taxón z druhu kapusta obyčajná.
Názvy.
Slovenské názvy sú: kaleráb, kapusta obyčajná kalerábová, kapusta kalerábová, kaleráb kŕmny.
Vedecké názvy sú: Brassica oleracea var. gongylodes (staršie písané aj: gongyloides), Brassica oleracea convar. gongylodes, Brassica oleracea convar. caulorapa, Brassica oleracea var. caulorapa, Brassica oleracea skupina Gongylodes, Brassica oleracea Skupina Kohlrabi, Brassica oleracea Skupina Gongylodes, Brassica oleracea subsp. gongylodes, Brassica oleracea cv. group [cv. Group] Kohlrabi, Brassica rupestris subsp. gongylodes, Brassica rupestris var. gongyloides, Brassica oleracea subsp. oleracea convar. gongylodes, Brassica oleracea convar. acephala var. gongylodes, Brassica oleracea ssp. capitata (convar. acephala) var. gongylodes, Brassica gongylodes, Brassica caulorapa, Brassica oleracea ssp. caulo-rapa, Brassica oleracea subsp. caulorapa, Brassica oleracea caulorapa, Brassica oleracea gongyloides, Brassica oleracea gongylodes, Brassica oleracea var. rapa, Brassica oleracea subsp./var. gongylodes podskupina caulo-rapa.
Charakteristika.
Pestuje sa po celom svete, vrátane pohorí v trópoch. Stredozemné more a západná Európa sú však hlavnými oblasťami pestovania.
Pestuje sa v troch formách: skorej, poloneskorej a neskorej. Hlavným charakteristickým znakom všetkých kalerábov je fakt, že stonka je skrátená a zároveň valcovitá, oválna (elipsoidná) až guľovitá či plocho guľovitá (teda zvrchu sploštená). Nazýva sa hľuza alebo buľva. Je 100 – 150 mm veľká a vyrastajú z nej listy (to, čo sa bežne konzumuje, teda nie je plod kalerábu, ale jeho stonka). Hľuza máva na povrchu (sivo- alebo žlto-) zelenú farbu (tzv. kaleráb biely) alebo fialkastú až fialovomodrú farbu (tzv. kaleráb modrý). Vnútri je hľuza biela, pri niektorých kultivaroch drevnatie (nedrevnatie najmä pri plocho guľovitých hľuzách, a menej drevnatie pri modrých a neskorých formách). Kaleráb je dvojročná bylina - v prvom roku vytvára hľuzu s listami, v druhom roku kvitne a dosahuje od 20 do 90 cm (obyčajne 50 – 70 cm). Listy majú dlhé nezhrubnuté stopky. Listová čepeľ je podlhovastá, elipsovitá až okrúhlastá, plochá, okraj nepravidelne vykrajovane zúbkatý až laločnatý, niekedy vlnitý, zriedkavo kučeravý. Vegetačná doba je 80 až 150 dní. Hľuzy a niekedy aj listy sa konzumujú ako zelenina (v surovom alebo varenom stave) a zároveň je kaleráb dôležitá krmovina.

</doc>
<doc id="611115" url="https://sk.wikipedia.org/wiki?curid=611115" title="Kaleráb">
Kaleráb



</doc>
<doc id="611116" url="https://sk.wikipedia.org/wiki?curid=611116" title="Kapusta kalerábová">
Kapusta kalerábová



</doc>
<doc id="611117" url="https://sk.wikipedia.org/wiki?curid=611117" title="Kaleráb kŕmny">
Kaleráb kŕmny



</doc>
<doc id="611118" url="https://sk.wikipedia.org/wiki?curid=611118" title="Kaleráb biely">
Kaleráb biely



</doc>
<doc id="611119" url="https://sk.wikipedia.org/wiki?curid=611119" title="Kaleráb modrý">
Kaleráb modrý



</doc>
<doc id="611120" url="https://sk.wikipedia.org/wiki?curid=611120" title="Vlaština">
Vlaština



</doc>
<doc id="611121" url="https://sk.wikipedia.org/wiki?curid=611121" title="Savojská kapusta">
Savojská kapusta



</doc>
<doc id="611122" url="https://sk.wikipedia.org/wiki?curid=611122" title="Savoyská kapusta">
Savoyská kapusta



</doc>
<doc id="611123" url="https://sk.wikipedia.org/wiki?curid=611123" title="Savojský kel">
Savojský kel



</doc>
<doc id="611130" url="https://sk.wikipedia.org/wiki?curid=611130" title="Dynamit Nobel">
Dynamit Nobel



</doc>
<doc id="611131" url="https://sk.wikipedia.org/wiki?curid=611131" title="Jazz-rock">
Jazz-rock



</doc>
<doc id="611132" url="https://sk.wikipedia.org/wiki?curid=611132" title="Pavel Socháň">
Pavel Socháň



</doc>
<doc id="611135" url="https://sk.wikipedia.org/wiki?curid=611135" title="Motorový rušeň 703">
Motorový rušeň 703

Motorový rušeň 703 (do roku 1988 niesol označenie ako rad T 212.1) je malý dvojnápravový dieselový rušeň. Je určený pre posun v depách, staničný posun a pre vlečkovú prevádzku.
Výroba.
Rušne radu 703 boli vyrábané v Turčianskych strojárňach Martin v rokoch 1972 až 1979. Prototyp bol postavený už v roku 1969. Pre Česko-slovenské štátne dráhy a česko-slovenské priemyselné podniky bolo vyrobených celkom 224 kusov, ďalších 12 strojov bolo určených pre pražské metro.
Konštrukcia.
Aj keď stroje rady 703 vyzerajú takmer zhodne ako staršie verzie 700 alebo 702, sú výrazne vylepšené. Pod zúženou kapotou pred stanovišťom rušňovodiča je umiestnený naftový dvanásťvalcový motor Tatra, ktorý prenáša krútiaci moment cez hydrodynamickú prevodovku a nápravové prevodovky. Riadenie rušňa je tak odlišné oproti starším typom s mechanickou prevodovkou, keďže rýchlostné stupne sa radia automaticky v závislosti od otáčok motora.
Stanovište rušňovodiča je umiestnené na konci robustného rámu a je prístupné dverami zozadu. Okolo kapôt sú úzke ochodze.

</doc>
<doc id="611139" url="https://sk.wikipedia.org/wiki?curid=611139" title="Corpus delicti (rozlišovacia stránka)">
Corpus delicti (rozlišovacia stránka)

Corpus delicti alebo Corpus Delicti môže byť:

</doc>
<doc id="611141" url="https://sk.wikipedia.org/wiki?curid=611141" title="Antigonos II. Gonatas">
Antigonos II. Gonatas



</doc>
<doc id="611142" url="https://sk.wikipedia.org/wiki?curid=611142" title="SAFTRA photonics">
SAFTRA photonics

SAFTRA photonics, s.r.o. je slovenská technologická spoločnosť zaoberajúca sa výskumom a vývojom v oblasti fotoniky, nanotechnológií a biomedicíny. Spoločnosť vznikla 4. septembra 2014 ako spin-off spoločnosť Univerzity Pavla Jozefa Šafárika v Košiciach  v prostredí výskumného tímu profesora biofyziky Pavla Miškovského, ktorý je riaditeľom a technologickým riaditeľom spoločnosti.
Spoločnosť vyvinula a patentovala originálnu technológiu PickMol umožňujúcou detekciu stopových koncentrácií organických molekúl v životnom prostredí a s uplatnením predovšetým v oblasti monitorovania znečistenia vody, kvality potravín a detekcii patogénov. Spoločnosť je členom Európskej výskumnej infraštruktúry pre zobrazovacie technológie v biologických a biomedicínskych vedách ("European Research Infrastructure for Imaging Technologies in Biological and Biomedical Sciences", skrátene "Euro-Bioimaging").
V roku 2017 spoločnosť získala hlavnú cenu v 7. ročníku súťaže Startup Awards 2017 za projekt NanoScreen, ktorý sa venuje vývoju prenosného senzora na detekciu perzistentných organických polutantov (POP) vo vodnom prostredí a potravinách..
Projekty.
Projekty realizované spoločnosťou:

</doc>
<doc id="611149" url="https://sk.wikipedia.org/wiki?curid=611149" title="C-reaktívny proteín">
C-reaktívny proteín

C-reaktívny proteín (skratka CRP) je pentamerický proteín, ktorý sa v krvi objavuje pri zápalovej reakcii v organizme ako tzv. reaktant akútnej fázy zápalu. Jeho hladina stúpa v priebehu niekoľkých hodín, preto sa v medicíne používa ako jeden z indikátorov zápalovej reakcie.
Význam pre organizmus.
Zápalová reakcia je odpoveď na prítomnosť cudzorodých látok v organizme.  Môžu to byť súčasti tiel mikroorganizmov, poškodené bunky vlastného tela, cudzie predmety, uviaznuté v tkanivách po úraze atď. Je to veľmi zložitý dej, pri ktorom sa do krvi uvoľňuje množstvo signálnych látok – hormónov, cytokínov, ale aj látok, ktoré sa priamo zúčastňujú na eliminácii patogénov. Jednou z týchto látok je aj CRP, ktorý produkujú pečeňové bunky. CRP sa viaže na cudzorodé častice a poškodené bunky a spúšťa proces ich eliminácie z organizmu. Pri zápale sa jeho tvorba zrýchľuje sto až tisícnásobne. Produkcia je spúšťaná interleukínom IL-6, mediátorom zápalu, ktorý produkujú makrofágy (čo je typ buniek, zúčastňujúcich sa obrany proti infekcii) a aj adipocyty (tukové bunky, pozn.: tu má počiatok jeden z mechanizmov, ktorými obezita poškodzuje organizmus). Nakoľko odstraňovanie CRP z krvi je pomerne rýchle (spomaľuje ho ťažké zlyhanie obličiek), hladina v krvi dobre zodpovedá intenzite zápalovej reakcie.
História.
CRP objavili už roku 1930 v krvi pacientov so zápalom pľúc, vyvolaným baktériou Streptococcus pneumoniae. Meno získal podľa svojej schopnosti precipitovať kapsulárny C-polysacharid tejto baktérie. Spočiatku bol považovaný za patologickú bielkovinu; že ide o telu vlastný proteín, zistilo sa až neskôr. Jeho praktické používanie sa začalo rozširovať až v posledných desaťročiach. Možnosť využitia ako indikátora zápalovej reakcie bola rozpoznaná, ale pokiaľ sa v deväťdesiatych rokoch nerozšírili všeobecne dostupné metódy stanovovania jeho hladiny v krvi, používalo sa jednoduchšie vyšetrenie sedimentácie (rýchlosti usadzovania) červených krviniek v nezrazenej krvi, označované skratkou FW. Vzostup sedimentácie pri zápale je však oveľa pomalší.
Klinický význam.
U úplne zdravých ľudí prakticky nie je CRP v krvi detegovateľný. Minimálne zvýšené hodnoty sú v jednotkách mg/l, takáto minimálna pozitivita napríklad odráža rizikovosť aterosklerózy. Stredne zvýšené hodnoty približne do 50 mg/l bývajú pri miernej zápalovej aktivite, ťažká zápalová reakcia býva spojená s hodnotami v stovkách mg/l.
Zvýšené hladiny CRP v krvi sa nachádzajú nielen pri zápaloch, vyvolaných baktériami, ale sprevádzajú každé infekčné ochorenie, teda aj vyvolané kvasinkami a niekedy aj vírusmi. Pri vírusových ochoreniach však tvorbu CRP výrazne znižuje iná bielkovina – interferón alfa, ktorá sa naväzuje na membrány buniek a chráni ich proti infekcii vírusmi. Ale aj tak môže byť pri niektorých vírusových ochoreniach, napríklad Infekčnej mononukleóze, infekcii cytomegalovírusom, adenovírusmi, dokonca aj pri chrípke hladina CRP mierne zvýšená.
Zvýšená hladina CRP nemusí znamenať len infekčné ochorenie. Môže byť príznakom autoimunitných chorobách (charakterizovaných abnormálnou tvorbou protilátok proti vlastným tkanivám), ako sú rôzne reumatické choroby, zhubných nádorov alebo deštrukcie tkanív po úrazoch. Dokonca aj aterosklerózy – tu je však zvýšenie hladiny CRP minimálne, ale zato trvalé a deteguje sa len vyšetrením CRP s vysokou citlivosťou v špecializovanom biochemickom laboratóriu (vyšetrenie domácimi súpravami z lekárne ho určite nezachytí).
Hladina CRP stúpa aj pri akútnom Infarkte myokardu ako reakcia na poškodené tkanivo; vyšetrenie nie je pre túto diagnózu špecifické a u takýchto pacientov sa využíva len výnimočne. Podobne nešpecifické je vzostup jeho hladiny pri každom poškodení tkanív – ischémii, nádoroch, po operáciach atď. Hladinu CRP znižujú napr. protizápalové lieky.
CRP dnes zďaleka nie je jediným vyšetrením pre diagnostiku zápalovej reakcie. Často  sa využíva aj vyšetrenie hladiny prokalcitonínu, ktorého hladina sa pri infekcii zvyšuje v priebehu niekoľkých hodín a je špecifickejšia pre bakteriálnu infekciu. Význam má hlavne v diagnostike ťažkých, život ohrozujúcich infekcii a u pacientov, ktorí trpia na iné závažné choroby, ktoré môžu ovplyvniť tvorbu CRP. Pre detailnú diagnostiku zápalových ochorení je okrem CRP k dispozícii veľa ďalších parametrov, od stanovenia počtu a typu bielych krviniek – leukocytov v krvi až po širokú paletu ďalších vyšetrení (napr. alfa1 antitrypsín A1AT, alfa1 kyslý glykoproteín AAGP, ceruloplazmín, imunoglobulíny, počty jednotlivých typov lymfocytov atď.), ktorými si špecialisti dokážu upresniť charakter a intenzitu zápalu.

</doc>
<doc id="611150" url="https://sk.wikipedia.org/wiki?curid=611150" title="Viliam Alexander">
Viliam Alexander

Viliam Alexander (holandsky: Willem-Alexander Claus George Ferdinand; * 27. apríl 1967, Utrecht, Holandsko) je holandský kráľ, ktorý nastúpil na trón po abdikácií jeho matky Beatrix v roku 2013.
Životopis.
Narodil sa v Utrechte ako najstaršie dieťa budúcej kráľovnej Beatrix a nemeckého grófa Clausa van Amsberga. Po nástupe svojej matky na trón 30. apríla 1980 sa stal sa princom oranžským. 
Chodil na verejnú základnú a strednú školu, slúžil v Koninklijke Marine a študoval históriu na Universiteit Leiden. 
Willem-Alexander sa zaujíma o šport a o medzinárodné riešenia vo vodohospodárstve. Do svojho nástupu na trón bol členom Medzinárodného olympijského výboru (1998 - 2013), predsedom Poradného výboru pre vodu ministra infraštruktúry a životného prostredia] (2004-2013) a predsedom Poradného výboru generálneho tajomníka OSN pre vodu a hygienu (2006 - 2013). Vo svojich päťdesiatich rokoch je momentálne druhým najmladším monarchom v Európe po Filipovi VI. zo Španielska.
V roku 2002 sa oženil sa s Máximou Zorreguietou Cerruti a majú tri dcéry: 

</doc>
<doc id="611151" url="https://sk.wikipedia.org/wiki?curid=611151" title="Jaroslav Filo">
Jaroslav Filo

Prof. JUDr. Jaroslav Filo, CSc. (* 6. máj 1927, Tuchyňa – † 27. december 1989, Bratislava) bol slovenský právnik a vysokoškolský pedagóg. Patril medzi popredných odborníkov na pracovné právo. Je historicky najdlhšie pôsobiacim dekanom Právnickej fakulty Univerzity Komenského v Bratislave.
Životopis.
Narodil sa v obci Tuchyňa v okrese Ilava. Gymnázium vyštudoval v Trenčíne. V roku 1951 úspešne ukončil štúdium práva na Právnickej fakulte Univerzity Komenského v Bratislave. Už počas štúdia sa stal tajomníkom Právnickej fakulty, v roku 1951 dokonca tajomníkom celej Univerzity Komenského v Bratislave. Na škole zostal pracovať, pričom v roku 1964 začal pôsobiť na Katedre správneho a pracovného práva Právnickej fakulty. V roku 1967 habilitoval na docenta v odbore pracovné právo. V roku 1970 sa stal vedúcim Katedry pracovného a roľníckodružstevného práva. V odbore pracovné právo získal v roku 1972 titul kandidát vied (CSc.). V tom istom roku bol zvolený za dekana Právnickej fakulty, pričom na tomto poste zotrval až do roku 1985. V roku 1975 sa stal tzv. mimoriadnym profesorom. Počas svojho pôsobenia sa postupne stal popredným predstaviteľom odboru pracovné právo, súčasne sa venoval teórii výchovy k robotníckemu povolaniu .
Bol členom pracovnej komisie Legislatívnej rady federálnej vlády pre pracovné právo a sociálne zabezpečenie. Súčasne pôsobil v rôznych komisiách a poradných orgánoch v rámci federálneho ministerstva práce a ministerstva spravodlivosti. Pôsobil taktiež v Československej akadémii vied, kde bol členom Vedeckého kolégia pre štát a právo a komisie pre ekonómiu a právo. Okrem toho bol v redakciách rôznych právnických časopisov. Pôsobil taktiež ako poslanec Slovenskej národnej rady.

</doc>
<doc id="611167" url="https://sk.wikipedia.org/wiki?curid=611167" title="Rádio Viva Metropol">
Rádio Viva Metropol



</doc>
<doc id="611168" url="https://sk.wikipedia.org/wiki?curid=611168" title="Rallye Dakar 2018">
Rallye Dakar 2018

Rallye Dakar 2018 bol 40. ročník prestížneho podujatia, ktoré sa konalo v Južnej Amerike.
Vytrvalostné preteky začali 6. januára v peruánskom meste Lima a skončili 20. januára v meste Córdoba. Trať viedla okrem Peru tiež územím Bolívie a Argentíny a na štart sa už tradične postavili jazdci motocyklov, štvorkoliek, automobilov, špeciálov a kamiónov.
Slovenskí účastníci.
Slovensko v tomto ročníku reprezentoval iba Štefan Svitko ml., ktorý pretekal na motocykli KTM. Tím Slovnaft Rally Team tvorili Zlatko Novosád, Maroš Kubačka, Dominik Guláš a Dominik Žažo, ktorí tvorili zázemie pre Štefana. Po ťažkom páde v 10. etape bol nútený pre veľké bolesti odstúpiť.

</doc>
<doc id="611170" url="https://sk.wikipedia.org/wiki?curid=611170" title="Chránené vtáčie územie Dolné Považie">
Chránené vtáčie územie Dolné Považie

Chránené vtáčie územie Dolné Považie vzniklo ako útočisko pre vzácne a ohrozené druhy vtáctva ako jedno z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 15. novembra 2006 nadobudla účinnosť vyhláška Ministerstva životného prostredia Slovenskej republiky č. 593/2006 Z.z. Výmera chráneného územia predstavuje a nachádza sa na území okresov Nové Zámky a Komárno a katastrálnych území Jatov, Rastislavice, Tvrdošovce, Šurany, Mlynský Sek (obec Lipová), Dolný Ohaj, Veľké Lovce, Palárikovo, Nitriansky Hrádok, Bánov, Bešeňov, Nové Zámky, Branovo, Dvory nad Žitavou, Zemné, Andovce, Komoča, Kolárovo, Nesvady, Bajč, Imeľ, Bohatá (časť mesta Hurbanovo), Vrbová nad Váhom, Hurbanovo, Martovce, Svätý Peter, Komárno. 
Dôvod ochrany.
Predmetom ochrany sú nasledujúce druhy vtákov: 

</doc>
<doc id="611172" url="https://sk.wikipedia.org/wiki?curid=611172" title="Quentin Bryceová">
Quentin Bryceová

Quentin Alice Louise Bryceová (rodená Strachanová; * 23. december 1942, Brisbane, Austrália) je austrálska právnička a politička, bývalá generálna guvernérka Austrálie.
Kariéra.
Väčšinu svojej kariéry strávila v školstve, v roku 1968 bola ako prvá žena v histórii prijatá medzi učiteľov na University of Queensland, kde pôsobila do roku 1983.
Roku 2003 bola vymenovaná guvernérkou štátu Queensland vo funkcii do roku 2008. 13. apríla 2008 ju premiér Kevin Rudd menoval po formálnom súhlase Jej Veličenstva Alžbety II. generálnou guvernérkou Austrálie.
5. septembra 2008 zložila prísahu a nahradila svojho predchodcu Michaela Jefferyho ako prvá žena na tomto poste. Funkciu vykonávala do 28. marca 2014, kedy zložil prísahu jej nástupca Sir Peter Cosgrove.

</doc>
<doc id="611175" url="https://sk.wikipedia.org/wiki?curid=611175" title="Čuse">
Čuse



</doc>
<doc id="611176" url="https://sk.wikipedia.org/wiki?curid=611176" title="Glgačke">
Glgačke



</doc>
<doc id="611177" url="https://sk.wikipedia.org/wiki?curid=611177" title="Hičkoše">
Hičkoše



</doc>
<doc id="611178" url="https://sk.wikipedia.org/wiki?curid=611178" title="Nočky">
Nočky



</doc>
<doc id="611179" url="https://sk.wikipedia.org/wiki?curid=611179" title="Trepanky">
Trepanky



</doc>
<doc id="611180" url="https://sk.wikipedia.org/wiki?curid=611180" title="Kapusta obyčajná hlúbová">
Kapusta obyčajná hlúbová

Kapusta obyčajná hlúbová alebo hlúbová kapusta (lat. "Brassica oleracea" var. "medullosa"; ďalšie názvy pozri nižšie) je taxón z druhu kapusta obyčajná.
Názov.
Slovenské názvy sú: hlúbová kapusta , kapusta obyčajná hlúbová , kŕmny kel dreňový , kŕmny kel, kel kŕmny , kŕmna kapusta , dreňový kel , (?) kel dreňový, kravský kel hlúbový , kravský kel dreňový .
Vedecké názvy sú: Brassica oleracea var. medullosa , Brassica oleracea skupina Medullosa , Brassica oleracea Skupina Merrowstem Kale , Brassica oleracea Skupina Medullosa , Brassica oleracea cv. group Merrowstem Kale , Brassica oleracea convar. acephala var. medullosa , Brassica oleracea ssp. capitata (convar. acephala) var. medullosa , Brassica oleracea var. acephala subvar. medullosa , Brassica oleracea subsp./var. acephala podskupina medullosa , Brassica oleracea medullosa 
Charakteristika.
Pestuje sa v miernych oblastiach Eurázie, severnej Ameriky a Austrálie .
Výzorom je táto kapusta prechodom medzi listovým kelom (Brassica oleracea var. viridis) a kalerábom (Brassica oleracea var. gongylodes) a pravdepodobne aj vznikla krížením týchto dvoch rastlín. Je to dvojročná bylina, teda kvitne až na druhý rok. Stonka je predĺžená (1,3 m, maximálne 2 m), nezdrevnatená, silno zhrubnutá (hrúbka stonky: 10 alebo viac cm), nerozkonárená, listy sú primárne na jej vrchole. Spomínaným zhrubnutím stonky sa rastlina odlišuje od listového kelu, pričom ale treba dodať, že pri zemi je stonka tenká a okrem toho existujú aj prechodné formy kapusty obyčajnej hlúbovej k listovému kelu, ktoré majú relatívne tenkú stonku. Farba stonky je buď zelená (tzv. kŕmny kel dreňový biely) alebo fialová (tzv. kŕmny kel dreňový modrý). Listy sú veľké, stopkaté, mäsité, s ponorenou žilnatinou. Čepeľ dolných a stredných stonkových listov je lýrovito perovitá, s koncovým veľkým široko elipsovitým až okrúhlastým úkrojkom, na okraji zvlnená. Zo všetkých variet kapusty obyčajnej má kapusta obyčajná hlúbová najväčšie kvety. Používa sa najmä ako krmovina (listy aj stonka sú krmovina najmä pre hovädzí dobytok), ale aj ako zelenina. 

</doc>
<doc id="611181" url="https://sk.wikipedia.org/wiki?curid=611181" title="Kŕmna kapusta">
Kŕmna kapusta

Kŕmna kapusta alebo kapusta kŕmna :
Poznámka.
Všeobecne sú z druhu kapusta obyčajná typickými krmovinami tieto taxóny: listový kel (Brassica oleracea var. viridis), kučeravý kel (Brassica oleracea var. sabellica (vrátane selenisia)), hlúbová kapusta (Brassica oleracea var. medullosa), kapusta obyčajná kŕmna (Brassica oleracea var. ramosa) a kaleráb (Brassica oleracea var. gongylodes). 

</doc>
<doc id="611182" url="https://sk.wikipedia.org/wiki?curid=611182" title="Kapusta kŕmna">
Kapusta kŕmna



</doc>
<doc id="611184" url="https://sk.wikipedia.org/wiki?curid=611184" title="Srnka">
Srnka

Srnka môže byť:

</doc>
<doc id="611186" url="https://sk.wikipedia.org/wiki?curid=611186" title="Kŕmny kel">
Kŕmny kel

Kŕmny kel alebo kel kŕmny môže byť:
Poznámka.
Pozri poznámku v článku kŕmna kapusta.

</doc>
<doc id="611187" url="https://sk.wikipedia.org/wiki?curid=611187" title="Kel kŕmny">
Kel kŕmny



</doc>
<doc id="611188" url="https://sk.wikipedia.org/wiki?curid=611188" title="Hlúbová kapusta">
Hlúbová kapusta



</doc>
<doc id="611189" url="https://sk.wikipedia.org/wiki?curid=611189" title="Kŕmny kel dreňový">
Kŕmny kel dreňový



</doc>
<doc id="611190" url="https://sk.wikipedia.org/wiki?curid=611190" title="Dreňový kel">
Dreňový kel



</doc>
<doc id="611191" url="https://sk.wikipedia.org/wiki?curid=611191" title="Kel dreňový">
Kel dreňový



</doc>
<doc id="611192" url="https://sk.wikipedia.org/wiki?curid=611192" title="Kravský kel hlúbový">
Kravský kel hlúbový



</doc>
<doc id="611193" url="https://sk.wikipedia.org/wiki?curid=611193" title="Kravský kel dreňový">
Kravský kel dreňový



</doc>
<doc id="611194" url="https://sk.wikipedia.org/wiki?curid=611194" title="Kŕmny kel dreňový biely">
Kŕmny kel dreňový biely



</doc>
<doc id="611195" url="https://sk.wikipedia.org/wiki?curid=611195" title="Kŕmny kel dreňový modrý">
Kŕmny kel dreňový modrý



</doc>
<doc id="611196" url="https://sk.wikipedia.org/wiki?curid=611196" title="Kapusta obyčajná kŕmna">
Kapusta obyčajná kŕmna

Kapusta obyčajná kŕmna alebo kŕmna kapusta (lat. "Brassica oleracea" var. "ramosa"; ďalšie názvy pozri nižšie) je taxón z druhu kapusta obyčajná.
Názvy.
Slovenské názvy sú: kŕmna kapusta, kapusta kŕmna, kapusta obyčajná kŕmna, tisíchlavý kel, kel tisíchlavý (o tisíchlavom keli pozri nižšie).
Vedecké názvy sú: Brassica oleracea var. ramosa, Brassica oleracea var. racemosa, Brassica oleracea convar. ramosa, Brassica oleracea skupina Ramosa, Brassica oleracea Skupina Thousand Head Kale, Brassica oleracea Skupina Ramosa, Brassica oleracea cv. group Thousand-headed Kale, Brassica oleracea var. frutescens, Brassica oleracea var. silvestris f. ramosa, Brassica oleracea subsp. oleracea convar. ramosa, Brassica oleracea ssp. oleracea var. silvestris f. ramosa, Brassica oleracea convar. fruticosa var. ramosa, Brassica oleracea ssp. capitata (convar. fruticosa) var. ramosa, Brassica oleracea convar. oleracea var. ramosa, Brassica oleracea subsp./var. acephala podskupina millecapitata, Brassica oleracea fruticosa, Brassica oleracea ramosa, Brassica oleracea var. millecapitata (porov. nižšie), Brassica oleracea millecapitata (porov. nižšie).
Charakteristika.
Ide o jednoročné alebo ozimné byliny, prípadne dvojročné byliny. Stonka je zdrevnatená a nie je zhrubnutá (na rozdiel od "Brassica oleracea" var. "medullosa"), je silno rozkonárená a listy zakrývajú celú stonku (na rozdiel od "Brassica oleracea" var. "viridis"). Stonka je 50-80 cm vysoká. Okraj listov je hladký, čepeľ je plochá, čiže teda nie je ohnutá nahor ani nadol (na rozdiel od napr. "Brassica oleracea" var. "sabellica"), a je lýrovito laločnatá. V pazuchách listov bývajú 1-2 cm veľké (hlávkovité) púčiky. Kvitne len zriedkavo. Vegetačná doba je asi 250 dní. Rastlina znesie teplotu až -12 °C. Rastlina býva zelená alebo červenkastá, zriedkavo s bielymi škvrnami či okrajmi na listoch. Listy a mladé výhonky sa niekedy jedia ako zelenina, ale primárne ide o krmovinu (dobytok žerie bohato prítomné listy); formy s bielymi škvrnami/okrajmi sú okrasné rastliny. Pestuje sa dnes už pomerne zriedkavo v rôznych častiach sveta, najmä v severnej a strednej Európe už je veľmi zriedkavá.
Tisíchlavý kel.
Do tohto taxónu patrí aj tzv. tisíchlavý kel (kel tisíchlavý), ktorý sa v minulosti niekedy zaraďoval ako samostatný taxón ("Brassica oleracea" var. "millecapitata"). Ako samostatný taxón ho zaradil napr. Mansfeld (1959) či Hegi (1963), ale Helm (1963) ho zaradil pod var. "ramosa" a odvtedy sa zvykne uvádzať ako úplné synonymum taxónu ramosa.

</doc>
<doc id="611197" url="https://sk.wikipedia.org/wiki?curid=611197" title="Tisíchlavý kel">
Tisíchlavý kel



</doc>
<doc id="611198" url="https://sk.wikipedia.org/wiki?curid=611198" title="Kel tisíchlavý">
Kel tisíchlavý



</doc>
<doc id="611200" url="https://sk.wikipedia.org/wiki?curid=611200" title="Quentin Bryce">
Quentin Bryce



</doc>
<doc id="611207" url="https://sk.wikipedia.org/wiki?curid=611207" title="Kornej Ivanovič Čukovskij">
Kornej Ivanovič Čukovskij

Kornej Ivanovič Čukovskij (; vlastným menom "Nikolaj Vasilievič Kornejčukov", , * 19. (31.) marec 1882, Petrohrad† 28. október 1969, Moskva) bol ruský a sovietsky básnik, publicista, literárny kritik, prekladateľ, literárny vedec a spisovateľ pre deti. Otec spisovateľov N. K. Čukovského a L. K. Čukovskej. Podľa štatistík z roku 2015 bol najúspešnejším ruským autorom detskej literatúry, do tohto roku bolo vydaných 132 jeho kníh v náklade 2,4 milióna exemplárov.
Život.
Narodil sa v Petrohrade ako Nikolaj Vasilievič Kornejčukov. Bol potomok bohatého židovského občana Emmanuila Solomonoviča Levensona a slúžky ukrajinského pôvodu Jekateriny Osipovny Kornejčukovej. Z tohto vzťahu pochádzala aj jeho staršia sestra Marija. Krátko po jeho narodení a asi troch rokoch ich spoločného života však jeho otec opustil svoju neoficiálnu rodinu, vzal si ženu z vyššej spoločnosti a odišiel do Baku, kde podnikal.
Detstvo strávil v skromných pomeroch v Odese a Nikolajeve. V Odese navštevoval jedno z miestnych gymnázií. Jeho spolužiakom a kamarátom zo školy bol aj neskôr významný spisovateľ a cestovateľ Boris Žitkov. Štúdium na gymnáziu však nedokončil, podľa vlastnej biografie ho údajne vylúčili pre jeho neprivilegovaný (nemanželský) pôvod.
Od začiatku svojej literárnej kariéry používal Kornejčukov pseudonym Kornej Čukovskij, ku ktorému si neskôr pripojil fiktívne otcovské meno Ivanovič. Po revolúcii prijal svoj pseudonym Kornej Ivanovič Čukovskij za svoje občianske meno.
Od roku 1901 pracoval pre odeské noviny "Odesskije Novosti". V rokoch 19031905 sa sám naučil po anglicky a začal pracovať ako korešpondent odeských novín v Londýne. Veľa času tu trávil štúdiom britskej a americkej literatúry. V roku 1904 sa vrátil do Odesy a usadil sa tu so svojou rodinou na ulici Bazarnaja č. 2. Zúčastnil sa ruskej revolúcie v roku 1905.
Do roku 1918 sa venoval literárnej kritike, stal sa napríklad jedným z najuznávanejších odborníkov na Nekrasovove diela. Prekladal tiež anglických a amerických autorov. Po revolúcii a nástupe boľševikov sa preorientoval na bezpečnejšiu tvorbu pre deti, ktorou dosiahol svoje najväčšie úspechy.
Po roku 1927 boli jeho rozprávky cenzurované a kritizované. Štvrté vydanie „Barmaleja“ bolo zakázané ako "neprijateľné z pedagogického hľadiska". V roku 1928 jeho veršovanú rozprávku "Krokodíl" v novinách Pravda verejne skritizovala Nadežda Krupská. Čukovskij bol nútený verejne odsúdiť svoju predošlú tvorbu. Pre túto kritiku do roku 1942 nevydal žiadnu veršovanú rozprávku.
Dielo.
Bol preslávený predovšetkým ako autor veršov a prózy pre deti. Známe sú napríklad jeho knihy "Švábisko" (rus. Tarakanišče), "Krokodíl" (rus. Krokodil), "Mydlipán" (rus. Mojdodyr) alebo "Telefón" (rus. Telefon); najmä úryvky z poslednej menovanej sú Rusom všeobecne známe a objavujú sa dodnes v každodennej konverzácii.
V slovenčine je najznámejšia Čukovského detská kniha "Doktor Jajbolíto" (rus. Doktor Ajbolit) inšpirovaná Loftingovou knihou "Doctor Dolittle".
V slovenčine vyšli:

</doc>
<doc id="611210" url="https://sk.wikipedia.org/wiki?curid=611210" title="Kornej Čukovskij">
Kornej Čukovskij



</doc>
<doc id="611211" url="https://sk.wikipedia.org/wiki?curid=611211" title="Motorový rušeň 770/771">
Motorový rušeň 770/771

Motorový rušeň radu 770 bola pod pôvodným označením T 669.0 dodávaná lokomotíva ČKD Praha a podnikom Strojárske a metalurgické závody Dubnica nad Váhom (SMZ) pre potreby Československých štátnych dráh a priemyselných podnikov v Československu. Prototyp bol vyrobený v roku 1963, sériová výroba prebiehala v rokoch 1967 až 1969. Dodatočne bolo potom ešte vyrobených 10 rušňov na široký rozchod opäť v ČKD, a to roku 1983.
Vývoj a výroba.
Impulzom pre vývoj a výrobu rušňov nového radu T669.0 (770) sa stala citeľná absencia výkonných motorových lokomotív určených pre ťažkú ​​posunovaciu službu, pre ktorú nemali lokomotívy T435.0 (720) a T 458.1 (721) postačujúci výkon. Tri prototypy novej rušňovej rady T669.0 boli vyrobené v roku 1963 - jedna lokomotíva bola normálnerozchodná a dve širokorozchodné pre rozchod 1 520 mm, vybavené centrálnym spriahadlom. Sériová výroba prebiehala v rokoch 1967 až 1969 v závodoch ČKD Praha a SMZ Dubnica nad Váhom. Roku 1968 bola v SMZ Dubnica vykonaná skúšobná rekonštrukcia uloženia skrine na rámoch podvozkov. Takto rekonštruovaná lokomotíva sa stala prototypom novej rady T 669.1 (771), sériovo vyrábanej v rokoch 1969 až 1972. V rovnakom závode boli tiež novo vyrábané širokorozchodné verzie týchto rušňov, značené ako T 669.5 (dnes 770.8) a T 669.51 (771.8). Rušne týchto sérií sú počtom cca 8 000 kusov dosiaľ najpočetnejšou sériou rušňov, vyrobených na území vtedajšieho Československa. Rušne sa totiž dodávali aj pre ZSSR, Poľsko, Albánsko, Irak, Sýriu a Indiu.
Prevádzka.
Rušne radov 770 a 771 sú určené pre ťažké staničné posuny a nákladné preťahy. Ich širokorozchodné verzie pre ČSD boli určené pre východoslovenské prekladiská. V dnešnej dobe ČD rušne radu 770 rušia a predávajú ich do šrotu a priemyslu. Dôvodom je ich značná hmotnosť a trojnápravové podvozky so značnými deformačnými účinkami na trať.
Mechanická časť.
Rušeň je koncipovaný ako kapotovaný, s dlhšou prednou a kratšou zadnou kapotou, medzi ktorými sa nachádza kabína rušňovodiča s dvoma diagonálne umiestnenými riadiacimi pultami. Po obvode zúžených kapôt sú ochodze so zapustenými schodíkmi, zľahčujúce prácu posunovačom a umožňujúce jednoduchý prístup k strojom v predstavkoch. Kabína rušňovodiča je prístupná čelnými dverami zo spomínaných ochodzov. Rám lokomotívy je ôsmimi záveskami zavesený na dvoch trojnápravových podvozkoch (Co´Co´). U novšieho radu 771 sú tieto závesky doplnené vahadlami, pôsobiacimi na prítlačné valce. Touto zmenou sa dosiahlo zlepšenie adhéznych vlastností. Dvojkolesia sú v podvozku vedené kývnymi ramenami. Ich vypruženie je vykonávané skrutkovými pružinami s paralelnými kvapalinovými tlmičmi. Otočné čapy sú zabudované pevne v hlavnom ráme rušňa. V každom podvozku sú uložené tri trakčné motory s tlapovými ložiskami. V prednom dlhom predstavku je umiestnený spaľovací motor, trakčný generátor, chladiče, ventilátory a pomocné stroje poháňané spaľovacím motorom prostredníctvom hydraulickej prevodovky. V zadnej kapote sa nachádzajú akumulátory a nádrž na piesok. Spaľovací motor je preplňovaný naftový pomalobežný šesťvalec s priamym vstrekovaním paliva, vodným chladením a ventilovým rozvodom OHV. Tento agregát poháňa trakčný generátor, napájajúci trakčné motory. Rušeň je vybavený ručnou brzdou, samočinnou tlakovou a priamočinnou brzdou. Ručná brzda pôsobí na jedno priľahlé dvojkolesie. Samočinná tlaková brzda je riadená dvoma brzdičmi DAKO BS2, priamočinnú brzdu riadia dva brzdiče DAKO BP. Vzduch stláča hydraulicky poháňaný kompresor K 2 Lok-1, dodávajúci tlakový vzduch do štyroch hlavných vzduchojemov s celkovou kapacitou 1 m3 (p = 9 bar) a dvoch pomocných vzduchojemov s objemom celkom 220 dm3. Rušeň má dva brzdové rozvádzače DAKO GP. Osem brzdových valcov má priemer 8" (pmax = 4 bar). Všetkých šesť dvojkolesí je brzdených obojstrannou klátikovou brzdou. Zásoba piesku činí 800 kg.
Elektrická časť.
Trakčný generátor je jednosmerný stroj typu TD 802 B, ktorý napája šesť jednosmerných štvorpólových trakčných motorov TE 006. Na reguláciu výkonu spaľovacieho motora je určený združený regulátor, umožňujúci regulovať výkon v 8 stupňoch, radených polkruhovým riadiacim kontrolórom. Rušeň umožňuje riadenie dvoch spriahnutých lokomotív z jedného stanovišťa. Rušeň je vybavený sklzovou ochranou, ktorú zaisťujú sklzové relé. Zdrojom elektriny pre palubnú sieť je batéria NKS 150 s kapacitou 150 Ah, napájaná zo siete s napätím 110 V. Vlakový zabezpečovač je typu LS IV.

</doc>
<doc id="611212" url="https://sk.wikipedia.org/wiki?curid=611212" title="Kel palmový">
Kel palmový

Kel palmový (lat. "Brassica oleracea" var. "palmifolia"; ďalšie názvy pozri nižšie) je taxón z druhu kapusta obyčajná.
O klasifikácii.
Kel palmový býva niekedy (skôr nevhodne) zaraďovaný pod listový kel ("Brassica oleracea" var. "viridis" v najužšom zmysle; takto býva zaraďovaný najmä v Taliansku) alebo pod kučeravý kel (spravidla "Brassica oleracea" var. "sabellica", vrátane "selenisia", prípadne aj pod kučeravý kel v niektorom širšom zmysle) alebo zriedkavejšie pod hlávkový kel.
V niektorých zdrojoch kel palmový zahŕňa aj kapustu obyčajnú predĺženú, t. j. po anglicky „Jersey kale“ (potom však zrejme neplatia synonymá (toskánsky) čierny kel a dino kel) – k tomu porov. vysvetlenie v článku listový kel. Nasledujúci text článku sa vzťahuje na palmový kel bez zahrnutia kapusty obyčajnej predĺženej, teda len na „taliansku“ rastlinu.
Názvy.
Slovenské názvy sú: kel palmový/palmový kel, dino kel, čierny kel, toskánsky (čierny) kel.
Vedecké názvy: Brassica oleracea var. palmifolia, Brassica oleracea Skupina Palmtree Kale, Brassica oleracea Skupina Jersey Kale, Brassica oleracea Skupina Palmifolia, Brassica oleracea cv. group Palmtree Kale, Brassica oleracea convar. acephala var. palmifolia, Brassica oleracea ssp. capitata (convar. acephala) var. palmifolia, Brassica oleracea Brassica sabauda ssp. palmifolia, Brassica oleracea var. acephala subvar. palmifolia, Brassica bullata palmaeformis, Brassica oleracea subsp./var. acephala podskupina palmifolia, Brassica oleracea palmifolia.
Charakteristika.
Stonka je nezhrubnutá, vysoká 1 - 2 m (ale dnes sa pestujú spravidla len nižšie formy), na jej vrchole sú listy. Listy netvoria hlávku, sú tmavé modrozelené. Listová čepeľ je úzka a dlhá (asi 40 cm), silno pľuzgiernatá (ako pri hlávkovom keli) a je ohnutá pozdĺž svojej stredovej osi smerom k zemi. Z palmového kelu vznikol hlávkový kel ("Brassica oleracea" var. "sabauda") a pravdepodobne aj ružičkový kel ("Brassica oleracea" var. "gemmifera"). Používa sa ako zelenina alebo ako okrasná rastlina.
V minulosti sa bohato pestoval v Európe, dnes sa už pestuje prevažne len v severnom a strednom Taliansku.

</doc>
<doc id="611213" url="https://sk.wikipedia.org/wiki?curid=611213" title="Palmový kel">
Palmový kel



</doc>
<doc id="611214" url="https://sk.wikipedia.org/wiki?curid=611214" title="Čierny kel">
Čierny kel



</doc>
<doc id="611215" url="https://sk.wikipedia.org/wiki?curid=611215" title="Toskánsky kel">
Toskánsky kel



</doc>
<doc id="611216" url="https://sk.wikipedia.org/wiki?curid=611216" title="Toskánsky čierny kel">
Toskánsky čierny kel



</doc>
<doc id="611219" url="https://sk.wikipedia.org/wiki?curid=611219" title="Mareca penelope">
Mareca penelope



</doc>
<doc id="611220" url="https://sk.wikipedia.org/wiki?curid=611220" title="Január 2018">
Január 2018



</doc>
<doc id="611221" url="https://sk.wikipedia.org/wiki?curid=611221" title="Február 2018">
Február 2018



</doc>
<doc id="611222" url="https://sk.wikipedia.org/wiki?curid=611222" title="Marec 2018">
Marec 2018



</doc>
<doc id="611223" url="https://sk.wikipedia.org/wiki?curid=611223" title="Apríl 2018">
Apríl 2018



</doc>
<doc id="611224" url="https://sk.wikipedia.org/wiki?curid=611224" title="Máj 2018">
Máj 2018



</doc>
<doc id="611225" url="https://sk.wikipedia.org/wiki?curid=611225" title="Jún 2018">
Jún 2018



</doc>
<doc id="611226" url="https://sk.wikipedia.org/wiki?curid=611226" title="Júl 2018">
Júl 2018



</doc>
<doc id="611227" url="https://sk.wikipedia.org/wiki?curid=611227" title="August 2018">
August 2018



</doc>
<doc id="611228" url="https://sk.wikipedia.org/wiki?curid=611228" title="September 2018">
September 2018



</doc>
<doc id="611229" url="https://sk.wikipedia.org/wiki?curid=611229" title="Október 2018">
Október 2018



</doc>
<doc id="611230" url="https://sk.wikipedia.org/wiki?curid=611230" title="November 2018">
November 2018



</doc>
<doc id="611231" url="https://sk.wikipedia.org/wiki?curid=611231" title="December 2018">
December 2018



</doc>
<doc id="611232" url="https://sk.wikipedia.org/wiki?curid=611232" title="Mareca strepera">
Mareca strepera



</doc>
<doc id="611233" url="https://sk.wikipedia.org/wiki?curid=611233" title="Policajné prípady">
Policajné prípady

Policajné prípady je slovenský seriál, ktorý sa vysielal od 27. februára 2017 do 28. októbra 2021 na TV Markíza. V seriáli vystupujú skutoční policajti, ale nie je to reálne,ktorí riešia dramatické prípady. Špecifikom tohto formátu je účasť bývalých príslušníkov Policajného zboru, čo zabezpečuje omnoho vyšší stupeň autenticity zobrazovaných akcií. V súčasnosti sa reprízy programu vysielajú na stanici Markíza Krimi.

</doc>
<doc id="611234" url="https://sk.wikipedia.org/wiki?curid=611234" title="Listový kel">
Listový kel

"Výraz listový kel (alebo kel listový, listová kapusta, kapusta listová) môže v širšom zmysle znamenať taxón Brassica oleracea convar. acephala, do ktorého patria okrem predmetu tohto článku ešte ďalšie taxóny. O tom pozri v článku kapusta obyčajná."
Listový kel (lat. "Brassica oleracea" var. "viridis"; ďalšie názvy pozri nižšie) je taxón z druhu kapusta obyčajná.
Názvy.
Slovenské názvy sú: listový kel/kel listový, (?) listová kapusta/kapusta listová, kŕmny kel listový, kŕmny kel/kel kŕmny, kŕmna kapusta/kapusta kŕmna, stromčekový kel (v širšom zmysle - porov. nižšie), kel stromový (v širšom zmysle - porov. nižšie), kravský kel, kravská kapusta listová, (?) stonkový kel., (?) zimný kel/zimná kapusta. O prípadnom názve kučeravý kel pozri .
Vedecké názvy sú: Brassica oleracea var. viridis, Brassica oleracea var. acephala, Brassica oleracea skupina Viridis, Brassica oleracea Skupina Acephala, Brassica oleracea Skupina Collard, Brassica oleracea cv. Group Acephala, Brassica oleracea cv. group Collard, Brassica oleracea var. plana, Brassica oleracea subsp./var. acephala podskupina plana, Brassica oleracea var. acephala subvar. plana, Brassica oleracea convar. acephala var. viridis, Brassica oleracea ssp. capitata (convar. acephala) var. viridis, Brassica oleracea convar. acephala var. acephala, Brassica oleracea viridis
Vedecký názov "Brassica oleracea" var. "viridis" má v literatúre okrem významu, ktorý je predmetom tohto článku, ešte ďalšie dva významy, a to: 1. "Brassica oleracea" convar. "acephala" (t.j. súhrnné označenie pre "Brassica oleracea" var. "viridis" (v zmysle tohto článku) + "Brassica olereacea" var. "sabellica" + "Brassica oleracea" var. "selenisia" + "Brassica oleracea" var. "palmifolia" + "Brassica oleracea" var. "medullosa") , staršie synonymum: Brassica oleracea convar. viridis , 2. ako bod 1. ale okrem "Brassica oleracea" var. "medullosa" 
Charakteristika.
Je to dvojročná rastlina, kvitne až v druhom roku (vegetačná doba je približne 250 dní). Stonka je nezhrubnutá (na rozdiel od Brassica oleracea var. medullosa, kde je zhrubnutá) a na konci vegetačného obdobia býva drevnatá; je buď nízka alebo vysoká (u nás do 1,5 m, inde aj výrazne viac). Listy netvoria hlávku. Okraj listov je hladký, prípadne trochu vlnitý alebo trochu zúbkovaný (na rozdiel od Brassica oleracea var. sabellica, kde je okraj kučeravý). Listová čepeľ je plochá (na rozdiel od Brassica oleracea var. sabellica, kde je ohnutá od stredu listu nahor) a môže mať výkrojky. Listy sú zelené alebo fialové (červené) alebo s bielymi škvrnami. Rastlina je rozvetvená len málo a to najmä na vrchole stonky, a listy nezakrývajú stonku (na rozdiel od Brassica oleracea var. ramosa, ktorá je bohato rozvetvená a listy zakrývajú značnú časť stonky). V dôsledku drevnatenia dobre znáša nízke teploty (až do -15 °C). Listy slúžia ako krmovina alebo ako zelenina.
Kapusta obyčajná predĺžená.
Pod listový kel ("Brassica oleracea" var. "viridis") patrí aj kapusta obyčajná predĺžená (=kel stromový/stromčekový kel v užšom zmysle; Brassica oleracea (convar. acephala) var. viridis [=var. acephala] f. exaltata, synonymá: Brassica oleracea convar. acephala var. arborea, Brassica oleracea var. longata; angl. Jersey kale/Jersey cabbage/walking stick cabbage), ktorá dosahuje výšku obyčajne 2 m, ale aj 4 m a viac, pestuje sa najmä na ostrove Jersey a v Normandii, a ktorej stonka sa používa ako palica na chodenie. Niekedy sa zaraďuje ako samostatná varieta alebo pod palmový kel (teda pod Brassica oleracea var. palmifolia). (Pozor na zámenu s kapustou predĺženou – Brassica elongata )

</doc>
<doc id="611235" url="https://sk.wikipedia.org/wiki?curid=611235" title="Kel listový">
Kel listový



</doc>
<doc id="611236" url="https://sk.wikipedia.org/wiki?curid=611236" title="Listová kapusta">
Listová kapusta



</doc>
<doc id="611237" url="https://sk.wikipedia.org/wiki?curid=611237" title="Kapusta listová">
Kapusta listová



</doc>
<doc id="611238" url="https://sk.wikipedia.org/wiki?curid=611238" title="Kŕmny kel listový">
Kŕmny kel listový



</doc>
<doc id="611239" url="https://sk.wikipedia.org/wiki?curid=611239" title="Stromčekový kel">
Stromčekový kel



</doc>
<doc id="611240" url="https://sk.wikipedia.org/wiki?curid=611240" title="Kel stromový">
Kel stromový



</doc>
<doc id="611241" url="https://sk.wikipedia.org/wiki?curid=611241" title="Kravský kel">
Kravský kel



</doc>
<doc id="611242" url="https://sk.wikipedia.org/wiki?curid=611242" title="Kravská kapusta listová">
Kravská kapusta listová



</doc>
<doc id="611243" url="https://sk.wikipedia.org/wiki?curid=611243" title="Stonkový kel">
Stonkový kel



</doc>
<doc id="611244" url="https://sk.wikipedia.org/wiki?curid=611244" title="Kapusta obyčajná predĺžená">
Kapusta obyčajná predĺžená



</doc>
<doc id="611245" url="https://sk.wikipedia.org/wiki?curid=611245" title="Brassica oleracea var. selenisia">
Brassica oleracea var. selenisia

Brassica oleracea var. selenisia (o názvoch pozri nižšie) je taxón z druhu kapusta obyčajná.
V mnohých systémoch sa uvádza ako súčasť kelu kučeravého (Brassica oleracea var. sabellica).
Názov.
Slovenské názvy sú pravdepodobne okrasný kel, kel okrasný a kapusta obyčajná vrúbkovaná. Dôvod je nasledujúci: Tieto slovenské názvy sú v knihe Flóra Slovenska priradené taxónu Sabellica zahŕňajúcemu aj taxón Selenisia. V systémoch (ako napríklad v tomto článku), v ktorých sa taxóny Sabellica a Selenisia uvádzajú oddelene, vyššie uvedené slovenské názvy z vecného hľadiska (a aj pri porovnaní so zahraničnými názvami) patria taxónu Selenisia, keďže okrasný a vrúbkovaný je taxón Selenisia, nie taxón Sabelllica. O termíne okrasná kapusta pozri nižšie.
Vedecké názvy sú: Brassica oleracea var. selenisia, Brassica oleracea Skupina Selenisia, Brassica oleracea ssp. capitata (convar. acephala) var. selenisia, Brassica oleracea Brassica oleracea subsp selenisia (zahŕňa aj sabellica), Brassica oleracea convar. acephala var. selenisia, Brassica oleracea var. acephala subvar. laciniata f. selenisia, Brassica oleracea var. fimbriata subvar. pinnata.
O termínoch okrasný kel a okrasná kapusta.
Taxonomicky sa termínom okrasný kel označuje – ako bolo uvedené vyššie – taxón Brassica oleracea var. selenisia (resp. Brassica oleracea var. sabellica v širšom zmysle, t. j. vrátane var. selenisia). K tomu treba dodať, že najnovšie sa tradičné meno okrasný kel niekedy používa na označenie taxónu Brassica oleracea (convar. costata) var. helmii (opísaného až v roku 2001), ktorý zahŕňa okrasné rastliny, ktoré sú prechodom medzi taxónmi Brassica oleracea convar. acephala a Brassica oleracea convar. capitata (ale zahŕňa aj niektoré výzorom podobné kŕmne kely). 
V obchodnom styku má termín okrasný kel čiastočne odlišný význam. Označuje sa ním totiž taká okrasná rastlina z taxónu Brassica oleracea convar. acephala (najčastejšie presnejšie z taxónu Brassica oleracea var. selenisia), ktorá má kučeravé okraje listov a/alebo listy so zárezmi či zúbkami (niekedy môžu mať listy až tvar pierok). Opakom je v obchodnom styku termín okrasná kapusta (či kapusta okrasná), ktorým sa označuje taká okrasná rastlina z taxónu Brassica oleracea convar. acephala, ktorá má rovné okraje listov. Termíny okrasný kel a okrasná kapusta sa v bežnom styku často zamieňajú. V širšom zmysle sa ako okrasná kapusta či okrasný kel niekedy označujú aj niektoré okrasné rastliny z taxónov Brassica oleracea convar. capitata, kapusta sitinová (Brassica juncea) a mangold (Beta vulgaris var. cicla) 
Nasledujúci text článku sa zaoberá len taxónom Brassica oleracea var. selenisia.
Charakteristika Brassica oleracea var. selenisia.
Je to dvojročná rastlina, kvitne až v druhom roku (vegetačná doba je približne 250 dní). Stonka je nezhrubnutá (pri vyšších formách prípadne mierne zhrubnutá, ale menej zhrubnutá než pri Brassica oleracea var. medullosa) a na konci vegetačného obdobia býva drevnatá; jej dĺžka siaha od silno skrátenej po predĺženú. Listy netvoria hlávku. Listy mávajú nepravidelné zárezy (vrúbky), ktoré sú často tak hlboké, že sa čepeľ akoby skladá z viacerých úzkych lístočkov; listová čepeľ nie je ohnutá nahor ani nadol (na rozdiel od Brassica oleracea var. sabellica, kde sú listy kučeravé a čepeľ je ohnutá od stredu listu nahor). Existujú rôzne farebné formy, najmä zelené, fialové, tmavočervené alebo so žltými škvrnami, často viacfarebné. V dôsledku drevnatenia rastlina dobre znáša nízke teploty. Je to primárne okrasná rastlina, ale občas sa aj konzumuje ako zelenina.

</doc>
<doc id="611246" url="https://sk.wikipedia.org/wiki?curid=611246" title="Kapusta obyčajná vrúbkovaná">
Kapusta obyčajná vrúbkovaná



</doc>
<doc id="611247" url="https://sk.wikipedia.org/wiki?curid=611247" title="Okrasný kel">
Okrasný kel



</doc>
<doc id="611248" url="https://sk.wikipedia.org/wiki?curid=611248" title="Kel okrasný">
Kel okrasný



</doc>
<doc id="611249" url="https://sk.wikipedia.org/wiki?curid=611249" title="Dolina Rybiego Potoku">
Dolina Rybiego Potoku

Dolina Rybiego Potoku ("Dolina Rybieho potoka", , ) je jedna z hlavných odnoží Bielovodskej doliny, ktorá sa oddeľuje od Doliny Roztoki a smeruje pod Mengusovské štíty a Rysy na poľskej strane Vysokých Tatier.
Poloha.
Zaberá plochu a je približne dlhá. Z pravej strany ju ohraničuje Opalone (zalesnený a trávnatý chrbát vybiehajúci z Opalonego Wierchu) a Miedziane. Jej záver vytvárajú Mengusovské štíty, cez ktoré prechádza štátna hranica so Slovenskom až na Rysy. Tu sa obracia na sever k Veľkému Žabiemu štítu cez Malý Žabí štít a Sedem Granátov. Má jedinú bočnú dolinku – Dolinu za Mnichem. Ostatné jej časti vytvárajú obrovské kotly: Kocioł Morskiego Oka, Czarnostawiański Kocioł, Kocioł pod Rysami, ktorý uzatvára na severe Bula pod Rysami. Okrem týchto vysokopoložených kotlov pod hlavným hrebeňom, kadiaľ vedie štátna hranica, je Mięguszowiecki Kocioł a Kocioł Czarnego Stawu. Na dne doliny sú dve plesá – Morské oko a Czarny Staw pod Rysami. Z Morského oka vyteká Rybi Potok, ktorý vteká do Białky (Bielej vody). Pod Morským okom potok vytvára tri malé plieska Rybie Stawki (Małe Morskie Oko, Żabie Oko a Małe Żabie Oko). Na moréne Morského oka stojí veľká turistická chata, ktorá nesie meno Stanisława Staszica.
Príroda.
Dolinu vyformoval ľadovec. Zanechal po sebe morény, kotly, príkre svahy a vyhladené skaly. V doline sa nachádzajú všetky pre Vysoké Tatry charakteristické vegetačné poschodia. Veľmi cenné a zachované sú smrekové porasty. V doline je pestrá flóra, ktorá pozostáva z približne 350 druhov cievnatých rastlín, z ktorých približne 170 druhov sa zaraďuje medzi vysokohorské. V doline možno stretnúť raticovú zver, medvede, svište a kamzíkov.
Turistika.
Dolina je obľúbeným cieľom turistov. Turistické trasy vedú na turistickú chatu i ku Morskému oku. Od nej cez chrbát Opalonego do Doliny Pięciu Stawów Polskich. Rovnako okolo Morského oka nad Czarny Staw a ďalej na Rysy alebo cez Kazalnicę na Mengusovské sedlo, cez Dolinu za Mnichem na Chałubińského bránu alebo cez Szpiglasowu Przełęcz a ďalej do Doliny Pięciu Stawów Polskich. Morské oko spája cez Lysú Poľanu cesta zo Zakopaným

</doc>
<doc id="611255" url="https://sk.wikipedia.org/wiki?curid=611255" title="Spádová dolinka">
Spádová dolinka

Spádová dolinka (, ) je malá vysoko položená, prahová dolinka, ktorá je odnožou Ťažkej doliny, medzi ramenami Malých Rysoch a Veľkého Žabieho štítu vo Vysokých Tatrách. Meria asi trištvrte kilometra, smeruje od západu na východ a padá vysokým strmým prahom do Ťažkej doliny k Ťažkému plesu. Cez prah dolinky preteká potok. Výstupy a zostupy do dolinky majú horolezecký charakter.
Názov.
Charakterizuje ju strmý spád dolinnej terasy.
Turistika.
Pre turistov je nedostupná.

</doc>
<doc id="611256" url="https://sk.wikipedia.org/wiki?curid=611256" title="Dolina za Mnichem">
Dolina za Mnichem

Dolina za Mnichem ("Dolina za Mníchom", , ) je malá asi kilometer dlhá skalami pokrytá dolinka, ktorá je západným odvetvím Doliny Rybiego Potoku na poľskej strane Vysokých Tatier.
Poloha.
Z pohľadu od Morského oka ju sprava ohraničuje Miedziane, Hrubý štít, Čubrina, štátna hranica a Mních, ktorý leží na poľskej strane Tatier. Dolina je terasovitá. Najväčšia terasa leží pod Čubrinou. Na dolnej terase je jej najväčšie, z času na čas sa objavujúce, pleso Staw Staszica. Na vyšnej bočnej terase je deväť malých pliesok – Wyżnie Mnichowe Stawki (Vyšné Mníchove plieska). Nemajú samostatné názvy. V hornej juhovýchodnej časti doliny, medzi Mníchovou kopou a Druhým Mníchom leží Zadni Mnichowy Stawek (Zadné Mníchovo pleso), ktoré je najvyššie položeným plesom na poľskej strane Vysokých Tatier. Je vo výške približne . V juhozápadnej časti doliny, pod Szpiglasowým sedlom (Szpiglasowa Przełęcz) je ešte jedno malé pliesko Stawek na Kôpkach.
Prví v doline.
Dávnejšie tu boli bane. Dolinu v minulosti navštevovali pastieri. Prví, ktorí po sebe zanechali písomnú zmienku o návšteve doliny, boli Maximilián Durdyk Darlewski, Zygmund Klemensiewicz, Roman Kordys a S. Pręgowski 8. januára 1907.
Zaujímavosť.
Pod skalami Miedzianeho Towarzystvo Tatrańskie postavilo v roku 1894 malú drevenú chatu – útulok. Zničila ju lavína. Keď ju opravili, v roku 1900, opäť ju zničili masy snehu. Na úbočiach Miedzianeho, asi 80 metrov nad plesom Staw Staszica, je malá skalná jaskynka, do ktorej sa zmestí 4 až 5 osôb.

</doc>
<doc id="611264" url="https://sk.wikipedia.org/wiki?curid=611264" title="Argumentum e silentio">
Argumentum e silentio



</doc>
<doc id="611271" url="https://sk.wikipedia.org/wiki?curid=611271" title="Chameleon">
Chameleon



</doc>
<doc id="611272" url="https://sk.wikipedia.org/wiki?curid=611272" title="Lokomotíva 770">
Lokomotíva 770



</doc>
<doc id="611273" url="https://sk.wikipedia.org/wiki?curid=611273" title="Motorový rušeň 770">
Motorový rušeň 770



</doc>
<doc id="611274" url="https://sk.wikipedia.org/wiki?curid=611274" title="Motorový rušeň 771">
Motorový rušeň 771



</doc>
<doc id="611275" url="https://sk.wikipedia.org/wiki?curid=611275" title="Pavol Kubíček">
Pavol Kubíček

Prof. JUDr. Pavol Kubíček, CSc. (* 15. január 1951, Piešťany) je slovenský právnik a vysokoškolský pedagóg. Patrí medzi popredných odborníkov na obchodné právo.
Životopis.
Narodil sa v Piešťanoch. V roku 1974 úspešne absolvoval právo na Právnickej fakulte Univerzity Komenského v Bratislave, pričom následne začal pôsobiť na Ústave hospodárskeho práva tejto fakulty ako asistent. V roku 1976 sa stal odborným asistentom na Katedre obchodného, finančného a hospodárskeho práva. Tu následne získal titul kandidát vied (CSc.) a habilitoval na docenta. V novembri 2005 ho prezident Ivan Gašparovič vymenoval za profesora v odbore obchodné právo. Okrem Právnickej fakulty Univerzity Komenského pôsobí taktiež na Fakulte práva Paneurópskej vysokej školy ako vedúci oddelenia obchodného práva v rámci Ústavu súkromného práva. 1. februára 2011 bol zvolený za dekana Právnickej fakulty Univerzity Komenského . V roku 2014 ho vo funkcii dekana nahradil Eduard Burda.
Je taktiež členom Slovenskej advokátskej komory. Pôsobí aj ako predseda Rozhodcovského súdu Slovenskej obchodnej a priemyselnej komory a člen Medzinárodného rozhodcovského súdu v Paríži. Je členom vedeckých rád v rámci Právnickej fakulty Univerzity Komenského, Právnickej fakulty Karlovej univerzity v Prahe a Právnickej fakulty Univerzity Pavla Jozefa Šafárika v Košiciach.

</doc>
<doc id="611276" url="https://sk.wikipedia.org/wiki?curid=611276" title="Filokalia (starovek)">
Filokalia (starovek)

Filokalia alebo Origenis Filokalia () je výber z diela Origena, ktorý zostavili Bazil Veľký a Gregor Naziánsky v rokoch 358/359.
Obsahuje zbierku dogmatických pasáží z diel ako:
Obsahuje aj mnohé časti, ktoré sa inde v gréckom origináli nezachovali.
Tematicky sa zaoberá napr. exegézou a učením o slobodnej vôli. Bazil a Gregor „si vážili dielo Origena a výberom jeho dobrých myšlienok sa ho snažili nepriamo hájiť tak, že poukázali na ich dôležitosť pre teológiu Cirkvi.“

</doc>
<doc id="611277" url="https://sk.wikipedia.org/wiki?curid=611277" title="Origenis Filokalia">
Origenis Filokalia



</doc>
<doc id="611279" url="https://sk.wikipedia.org/wiki?curid=611279" title="Jevgenij Pavlovič Voľanskij">
Jevgenij Pavlovič Voľanskij

Jevgenij Pavlovič Voľanskij (), vlastným menom Efim Borisovič Korencvit (, * 22. júl 1921, Odesa† 16. január 1988, Kyjev) bol sovietsky dôstojník, účastník druhej svetovej vojny, partizánsky veliteľ, kapitán (1944). Ako organizátor partizánskych skupín sa zapojil do Slovenského národného povstania.
Životopis.
Narodil sa 22. júla 1921 v meste Odesa. V roku 1939 bol povolaný do Červenej armády. Od roku 1941 bojoval v jednotkách západného frontu. Pri prieskumnej akcii v septembri 1941 sa dostal do obkľúčenia. Jeho jednotka prešla ku partizánom. Následne slúžil ako veliteľ a komisár v rôznych partizánskych jednotkách, neskôr v špeciálnych jednotkách NKVD. V roku 1943 slúžil v oddiele J. I. Meľnika.
V roku 1944 bol na rozkaz ukrajinského štábu partizánskeho hnutia vyslaný na Slovensko. Bol súčasťou 15-člennej skupiny L. Kalinu, ktorá bola vysadená v noci z 5. na 6. augusta 1944 v oblasti Prašivej v Nízkych Tatrách. Zvláštny oddiel sa stal základom slovenskej partizánskej brigády „Za slobodu Slovanov“. Veliteľom bol Ladislav Kalina, Voľanskij spočiatku pôsobil ako náčelník štábu brigády. V auguste mala brigáda 800 partizánov, v októbri sa jej počet zdvojnásobil. V septembri a októbri bol sídlom brigády Zvolenský zámok, neskôr sa presídlila do Očovej. 
9. septembra po neúspechu SNP na Liptove bol Ladislav Kalina na základe kritiky sovietskych členov desantu vyradený zo štábu brigády a velenie brigády prevzal Voľanskij. Ladislav Kalina sa následne zdržiaval na chate Trangoška. 26. septembra bola chata prepadnutá útočníkmi pod vedením veliteľa brigády Voľanského s cieľom Kalinovej fyzickej likvidácie. Kalina bol zranený, jeho šofér A. Mikovínyho zabitý. 
Voľanskij velil brigáde až do spojenia so sovietskou armádou vo februári 1945. Počas fungovania brigády partizáni zlikvidovali viac ako 3000 nepriateľských vojakov a dôstojníkov, zajali 60 osôb, zničili 23 tankov, 53 áut, 3 železničné konvoje a 27 mostov.
Po vojne vyštudoval Inštitút ľahkého priemyslu a pracoval ako inžinier v Kyjeve. Autor memoárov a článkov o odboji a SNP. Zomrel v roku 1988 v Kyjeve.
Ocenenie.
Voľanskij získal čestný titul Hrdinu Československej socialistickej republiky a tiež titul čestného občana Zvolena, Ružomberka, Liptovského Mikuláša a Liptovskej Revúcej.

</doc>
<doc id="611281" url="https://sk.wikipedia.org/wiki?curid=611281" title="E. P. Voljanský">
E. P. Voljanský



</doc>
<doc id="611282" url="https://sk.wikipedia.org/wiki?curid=611282" title="Jaroslav Moravčík">
Jaroslav Moravčík

Jaroslav Moravčík (* 16. máj 1961, Stráňavy) je slovenský choreograf, tanečník a režisér. Za choreografickú i režisérsku tvorbu obdržal viaceré ocenenia.
Vyštudoval ľudový tanec na tanečnom konzervatóriu a následne choreografiu ľudového tanca na VŠMU v Bratislave. Určitý čas pôsobil ako tanečník v SĽUK-u, neskôr zastával pozíciu choreografa, umeleckého šéfa tanca i predsedu umeleckej rady. Pre SĽUK vytvoril 8 celovečerných programov a tiež je autorom mnohých choreografií pre rôzne amatérske i profesionálne folklórne súbory, divadlá, film i televíziu. Určitý čas pôsobil na pozícii šéfa baletného súboru v Morbischi v Rakúsku a stál pri zrode Slovenského komorného baletu. Spolupracuje s významnými osobnosťami a profesionálnymi tanečnými a divadelnými súbormi zo Slovenska i zahraničia a s jeho menom je spojených viacero zábavných programov Slovenskej televízie i Českej televízie. V poslednom období sa presadzuje tiež ako režisér i autor hudobno - dramatických žánrov. Ako umelec v slobodnom povolaní vedie tanečnú skupinu Ataše, zameranú na modernú akusticko-tanečnú šou.
Typickými znakmi jeho tvorby sú osobitý pohybový slovník, humor, neobyčajný zmysel pre rytmus, dynamiku a tanečný výraz. Často využíva rekvizity i netradičné choreografické postupy. 
Tvorba.
Choreografie.
Slovenská scéna.
Čertoviny, Zo srdca, Haravara, Čarovné husle, Genesis, Zlatá muzika (SĽUK), Maškarný bál, Hra o svätej Dorote, Don Giovanni, Rusalka, Dcéra pluku, Veselá vdova, Červená čiapočka, Boris Godunov, Svätopluk, Netopier, Zem úsmevov, Zmierenie, Šperky Madony (SND Bratislava), Kubo, Limonádový Joe, František z Assisi, Báthoryčka, Madame de Pompadour (NS Bratislava), Židovská noc, Pod cudzou vlajkou (Divadlo Aréna Bratislava), Luskáčik (Bratislavské bábkové divadlo), Od začiatku (Slovenský komorný balet), High Life (Divadlo Wüstenrot Bratislava), Adam Šangala, Peter Pan, Búrlivé výšiny, Divotvorný hrniec, Tisícročná včela (Divadlo A. Bagara Nitra), Gypsy Roots, Viedenská krv, Čarostrelec, Žobravý študent, Modrá ruža, Polepetko, Hrnčiarsky bál (Štátna opera Banská Bystrica), Carmen a Don José, Miesto pre Rómov, Stratení ľudia, Kamene osudu, Pobozkaj ma Katarína, PA-DI-PA-RÉ, Mária Antoinetta, Bonviván a ďalšie.
Česká scéna.
Šakalí léta, Kabaret, Zvonokosy, Šugar, Balada pro banditu, Quo vadis (DJM Ostrava), Čardášová princezná (Divadlo Opava), Jedna noc na Karlštejne, Faust, Tři v tom, Veselé paničky z Winsdoru, Hrátky s čertem, Nejkrásnejší válka, Maryša, Rómeo a Júlia, Cesta kolem světa, Nebe na zemi, Popelka, Diagnóza, Žebrácka opera, Báthoryčka, Benátska vdovička, Don Juan, Šugar- Niekto to rád horúce, František z Assisi, Sluha dvou pánu, Kubo, PA-DI-PA-RÉ (Tešínské divadlo), Cigáni idú do neba (VČD Pardubice), Maľované na skle (Divadlo loutek Ostrava), Manon Lescaut (Státni Opera Praha), Cikánske Kořeny/í (SD Ústi nad Labem), Operetné soirée (Olomouc), Atašé, Hviezdy folklóru (Bratislava), Peter a Lucia (Praha- Moskva Bolšoj Theater, Brusel), Viky kráči za štestím (MDB Brno).
Film.
Fontána pre Zuzanu 2, Let bocianov, Muzika, Cinka Panna, Jánošík, Kubko a Maťko, Johankine tajomstvo.
Iné.
Pracoval ako choreograf a režisér na 360-stupňovej multinacionálnej rockovej opere "Pietro e Lucia".
Réžia.
Diagnóza I21, Báthoryčka, František z Assisi, Pa-Di-Pa-Re (Tešínské divadlo), Cikánske Kořeny/í (SD Ústi nad Labem), Od začiatku (Slovenský komorný balet), Gypsy Roots, Modrá ruža, Hrnčiarsky bál (Štátna opera Banská Bystrica), Atašé, Návraty, Na dvore, Ščedryj vječur (PUĽS Prešov), Hviezdy folklóru (Bratislava), Peter a Lucia (Praha, Moskva Bolšoj Theater, Brusel), Quo vadis, Prekliaty básnik (RTVS), Svadba pod tatrami, Ako zvoní život, Rodáci (FF Východná - galaprogram), Otvárací ceremoniál Zimnej univerziády, Prekliatie (Cigánski Diabli).

</doc>
<doc id="611283" url="https://sk.wikipedia.org/wiki?curid=611283" title="Motorový rušeň 750">
Motorový rušeň 750

Motorový rušeň 750 je dieselový rušeň s elektrickým prenosom výkonu, ktorý vznikol rekonštrukciou rušňov radu 753 (rovnako ako rad 753 aj rad 750 prezývajú „Okuliarnik“). Po prechode z parnej trakcie na moderné trakcie na česko-slovenských železniciach nasledovalo ukončenie dovtedy bežného parného vykurovania osobných vozňov a vlaky ťahané motorovými rušňami mali byť naďalej vykurované elektricky. Podstatou rekonštrukcie bola u radu 753 náhrada parného generátora vykurovacím alternátorom, aby bolo možné tieto rušne aj naďalej používať pre osobnú dopravu. Podobným spôsobom boli neskôr prestavané rušne radu 751 na rad 749. V súčasnosti je už väčšina rušňov tohoto radu z osobnej dopravy vyradená, niektoré stroje slúžia v nákladnej doprave, či u súkromných dopravcov.
Vznik.
Predovšetkým vďaka odrieknutiu dodavok ďalších sérií lokomotív radu 754 začali koncom osemdesiatych rokov Česko-slovenské štátne dráhy (ČSD) pociťovať nedostatok výkonných traťových rušňov s elektrickým vykurovaním súpravy. Od osemdesiatych rokov bol totiž realizovaný plán postupného zrušenia zastaraného a neekonomického parného vykurovania, a tak boli vozidlá tohto typu postupne odstavené a nahrádzané modernejšími s vykurovaním elektrickým. Okolo roku 1990, po veľkých dodávkach nových vozňov radu Bymee s elektrickým vykurovaním, táto situácia došla až do toho stavu, že celé súpravy nových vozidiel nebolo čím ťahať, pretože prakticky jedinou radou vhodnou pre ich vozy bol práve rad 754, ktorého len 86 vyrobených kusov nemohlo stačiť. Prvým, ktoré sa rozhodlo vzniknutú situáciu riešiť, bolo RD Zvolen, kde bola roku 1991 bez povolenia od vedenia ČSD zahájená prestavba lokomotívy 753.153 na elektrické vykurovanie. Po jej úspešnom dokončení boli následne v spolupráci s ČKD navrhnuté príslušné komponenty a začali hromadné rekonštrukcie v rade ďalších dep. Jednotlivé stroje neboli k rekonštrukciám vyberané systematicky a bolo im ponechávané pôvodné poradové číslo, takže označenie lokomotív 750 netvoria súvislý číselný rad. Do roku 1995 takto prešlo rekonštrukciou celkom 163 lokomotív, k radu 750 boli potom predovšetkým pre svoju značnú odlišnosť od sériových strojov pričlenené aj oba pôvodné prototypy radu 754, ktoré dostali označenie 750.409 a 410.
Technický popis.
Hlavný zmysel rekonštrukcie spočíval len v nahradení parného generátora elektrickým vykurovacím alternátorom, presnejšie typu ČKD A 403 (rovnaký ako u rady 754). Pod alternátorom bol patrične vystužený hlavný rám a pozmenené umiestnenie niektorých komponentov. Zvýšené bolo tiež napäťové dimenzovanie vykurovacieho usmerňovača a vykonané ďalšie úpravy v elektroinštalácii. Spaľovací motor K 12 V 230 DR zostal v pôvodnom stave, vrátane zachovanej hodnoty maximálneho výkonu 1 325 kW. Vzhľadom na primárne použitie v osobnej doprave rušne po rekonštrukcii neboli vybavené dvojčlenným riadením; na niektoré stroje bolo dosadené neskôr, kedy sa tieto rušne dostali do stavu nákladného dopravcu ČD Cargo.
Prevádzka.
Rekonštruované rušne boli nasadené do dopravy osobných vlakov a rýchlikov po celej sieti ČSD, neskôr samostatných Českých dráh (ČD) a Železníc Slovenskej republiky (ŽSR). Najväčšími prevádzkovateľmi týchto lokomotív sa stali depá Plzeň, Brno dolní (neskôr Maloměřice) a Zvolen, kde boli prevádzkované až v desiatkach kusov. Hoci boli lokomotívy pôvodne navrhnuté pre použitie len v osobnej doprave, časom začali byť čím ďalej viac nasadzované aj do čela nákladných vlakov. Vďaka tomu získalo ČD Cargo pri svojom vzniku v roku 2007 do stavu aj niekoľko strojov tohoto radu, ktoré postupne vytlačili pôvodné rušne radu 753 - dlhú dobu posledný prevádzkovaný rušeň 753.301 dojazdil na následky požiaru v lete 2013. Pre nedostatok iných strojov bola táto lokomotíva koncom roka 2016 opäť oživená. Slovenské ZSSK Cargo tieto stroje nedostalo, keďže pre nákladnú dopravu boli postačujúce rušne radov 751 a 752 a v rokoch 20082010 zaradilo do prevádzky desať lokomotív radu 756, ktoré vznikli rekonštrukciou práve strojov radov 750 a 753. Všetky tamojšie stroje tak pripadli osobnej divízii pod názvom Železničná spoločnosť Slovensko (ZSSK).
Aktuálny stav týchto rušnov je už skôr len symbolický ako praktický. Pod Železničnou spoločnosťou Slovensko jazdí už len posledný rušeň tohoto typu. Ten prevažne stojí v RD Nové Zámky ako záloha v prípade že bude potrebné niečo poslať na neelektrifikované trate.
Modernizácia.
Po takmer 20 rokoch prevádzky takto rekonštruovaných rušňov sa začalo uvažovať o ďalšej rozsiahlejšej modernizácii, predovšetkým kvôli problematickému a neekonomickému pôvodnému motoru K 12 V 230 DR. V rokoch 20102012 tak bolo 19 rušňov tohoto radu u ČD prestavaných na nový rad 750.7 s použitím moderného motora firmy Caterpillar, ZSSK podobne modernizujú svoje stroje ako rad 757. Počas roka 2013 ČD odstavili väčšinu zostávajúcich prevádzkyschopných rušňov, posledný rušeň 750.118 bol v depe Liberec prevádzkovaný do marca 2014, kedy bol odstavený a odtiahnutý do Plzne ako zdroj náhradných dielov pre rušne radu 754. Ďalší rušeň s číslom 750.346, ktorý mal byť pôvodne múzejný typ, daroval motor trutnovskému stroju 754.030 a potom bol zrušený. Nakoniec bol pristavený do "Dílen pro opravy vozidel" (DPOV) Nymburk, kde bolo jedno jeho stanovište namontované na stroj 750.213 po nehode. Na jeseň roku 2015 bolo torzo tohto stroja zlikvidované. Posledný stroj s číslom 750.042, ktorý prešiel v roku 2010 opravou a ako jediný dostal korporačný náter ČD Najbrt, daroval svoje diely do bohumínskych rušňov radu 754 a v stave torza čaká v Českej Třebovej na zošrotovanie. V súčasnosti tak tieto rušne prevádzkuje iba ČD Cargo v depách Děčín, Nymburk, Hradec Králové a Brno, ZSSK disponuje posledným strojom s inventárnym číslom 183, ktorý je deponovaný v Nových Zámkoch. Sporadicky je nasadzovaný na osobných vlakoch do Trnavy, Nitry či Topoľčian. Malú časť rušňov tiež prevádzkujú súkromní dopravcovia, jeden rušeň vlastní spoločnosť ODOS (Ostravská dopravní společnost, a.s.), dva rušne patria spoločnosti AWT, jeden má Kladenská dopravní a strojní s.r.o. a jeden rušeň bol predaný maďarskej firme Bobo Kft.; v Maďarsku je prevádzkovaný pod označením 468.002.
Historické rušne.
750.308-9 ("Spolek pro ochranu železnic - třistaosmička, z.s., depo Turnov") - vyrobená 06/1976, vo vlastníctve spolku, ktorý má za cieľ zachovanie týchto rušňov, ako technickej pamiatky na jeden z najvýznamnejších strojárskych podnikov Československu, podniku ČKD.
750.131-5 "(Albatros klub)" - prevzatá z výroby bola 12/1973, od 13.1.2020 bola od ZSSK prevedená pod Albatros klub v Bratislave. 
750.300-6 "(KZHV) -" prevzatá z výroby bola 12/1975, od 13.1.2020 bola od ZSSK prevedená pod Klub železničných historických vozidiel v Poprade. 
750.164-6 "(PŽS)" - prevzatá z výroby bola 07/1974, od 13.1.2020 bola od ZSSK prevedená pod Podvihorlatský železničný spolok v Humennom.
750.182-8 (SVVR) - prevzatá z výroby bola 09/1974 do depa RD Zvolen, od roku 2019 bola od ZSSK prevedená pod Spolok Výhrevne Vrútky vo Vrútkach. 

</doc>
<doc id="611284" url="https://sk.wikipedia.org/wiki?curid=611284" title="Lokomotíva 750">
Lokomotíva 750



</doc>
<doc id="611288" url="https://sk.wikipedia.org/wiki?curid=611288" title="Evgenij Pavlovič Voľanskij">
Evgenij Pavlovič Voľanskij



</doc>
<doc id="611289" url="https://sk.wikipedia.org/wiki?curid=611289" title="Ľubomír Fogaš">
Ľubomír Fogaš

Doc. JUDr. Ľubomír Fogaš, CSc. (* 12. december 1950, Podolie) je slovenský právnik a vysokoškolský pedagóg. Bol poslancom Národnej rady Slovenskej republiky a podpredsedom vlády Slovenskej republiky pre legislatívu. Je spoluautorom Ústavy Slovenskej republiky.
Životopis.
Narodil sa v obci Podolie v okrese Nové Mesto nad Váhom. V roku 1974 úspešne absolvoval právo na Právnickej fakulte Univerzity Komenského v Bratislave. O rok neskôr získal po vykonaní rigoróznej skúšky titul doktor práv (JUDr.). Súčasne začal pracovať na Katedre občianskeho práva Právnickej fakulty Univerzity Komenského ako asistent (neskôr odborný asistent a nakoniec vedúci katedry). V roku 1981 získal titul kandidát vied (CSc.). V roku 1985 habilitoval na docenta v odbore občianske právo. V roku 2004 sa stal tzv. mimoriadnym profesorom. Bol tiež členom vedeckej rady Právnickej fakulty Univerzity Komenského.
Je členom Slovenskej advokátskej komory. Bol členom komisie Slovenskej národnej rady pre prípravu Ústavy Slovenskej republiky a členom komisie pre prípravu Listiny základných práv a slobôd. Je považovaný za jedného zo spoluautorov slovenskej ústavy. Pôsobil taktiež v redakciách viacerých odborných časopisov. Bol viceprezidentom Parlamentného zhromaždenia Rady Európy. Pôsobil aj ako predseda rozhodcovského súdu Slovenskej obchodnej a priemyselnej komory .
Politická činnosť.
Po ukončení vysokej školy vstúpil do KSČ. Následne bol členom Strany demokratickej ľavice. V roku 1990 bol zvolený za poslanca Slovenskej národnej rady. V roku 1992 bol zvolený za poslanca Národnej rady Slovenskej republiky. Zvolený bol taktiež v obdobiach 1994 – 1998 a 1998 – 2002. V roku 1998 sa stal podpredsedom vlády Slovenskej republiky pre legislatívu a predsedom Legislatívnej rady vlády.

</doc>
<doc id="611292" url="https://sk.wikipedia.org/wiki?curid=611292" title="Motorový rušeň 750.7">
Motorový rušeň 750.7

Motorový rušeň 750.7 je dieselelektrický rušeň, ktorý vznikol rekonštrukciou pôvodných strojov radov 750 a 753 spoločnosťou CZ LOKO pre České dráhy. Pri modernizácii je vykonaná náhrada pôvodného spaľovacieho motora novším, upravené sú aj celé pohonné agregáty a rekonštruované stanovištia rušňovodiča. V rozmedzí rokov 20102012 vzniklo 19 strojov, určených predovšetkým pre dopravu rýchlikov a osobných vlakov.
Technické riešenie.
Lokomotíva je celkovo opravená. Zachovaný bol hlavný rám, skriňa lokomotívy, kabíny rušňovodiča a pojazd vrátane podvozkov. Hlavným prvkom modernizácie je remotorizácia dosadením nového naftového motora Caterpillar 3512C HD namiesto pôvodného agregátu ČKD K 12 V 230 DR, a náhrada trakčného dynama alternátorom Siemens s usmerňovačom. Modernizáciou prechádza takmer celá strojovňa, je dosadený aj nový vykurovací alternátor Siemens, nové pomocné pohony, nová elektroinštalácia a vzduchotechnika, novo je dosadená elektrodynamická brzda. Kompletná rekonštrukcia prebehla aj v oblasti stanovíšť rušňovodiča, ktoré sú vybavené klimatizáciou, digitálnym regulátorom, mikrovlnnou rúrou, rádiovým systémom TRS VS 67 a ďalšími novými prvkami. Vďaka dosadeniu UIC zásuviek sú lokomotívy schopné prevádzky vo dvojiciach (na kábel viacnásobného riadenia) a časť strojov bola upravená na ovládanie z riadiacich vozňov. Tiež umožňujú diaľkovo ovládať dvere prívesných vozidiel podporovaných typov.
Stroj 750.703 vznikol z lokomotívy radu 753, vybavenej parným vykurovacím zariadením. Oproti ostatným strojom, vzniknutým z radu 750, muselo naň byť elektrické vykurovanie dosadené kompletne nové.
Všetky lokomotívy boli v rámci rekonštrukcie nalakované do modrého korporátneho náteru Českých dráh (v štýle Najbrt), od čísla 712 v jeho vylepšenej novšej verzii.
Prevádzka.
Lokomotívy boli prvýkrát nasadené na trasu Praha - Příbram - Písek - České Budějovice, aby nahradili dožívajúce lokomotívy radu 749. Prvý stroj 750.701 bol prvýkrát nasadený na vlak s cestujúcimi dňa 7. januára 2011, a to na vlakoch R 1248 a R 1253. Nasledovalo dodanie trojkusovej série do pražského depa a ďalšie dokončené stroje už odchádzali do dep v Brne a Trutnove. V týchto staniciach čiastočne nahrádzajú zastarané a nehospodárne stroje radov 750 a 754. V olomouckom depe zase nahrádzajú stroje radu 749, zatiaľ čo novší rad 754 je vedený ako záložný. V súvislosti s dokončením dodávok radu 750.7 bola na jar 2014 z prevádzky osobného dopravcu odstavená posledná lokomotíva 750.118 a odvezená do Plzne na náhradné diely.
Od nového cestovného poriadku 2012/2013 boli lokomotívy nasadené do vozby rýchlikov Praha - Rakovník, kde sú prevádzkované vo vratnej súprave spolu s riadiacim vozidlom radu 80-29.2 a vagónmi "Bdtn". Zatiaľ čo na trasu Praha - České Budějovice, kde ich prevádzka začínala, bol pravidelne nasadzovaný iba jediný pražský stroj 750.705 na dvoch pároch rýchlikov týždenne. Po troch rokoch bol tento výkon pre neefektivitu zrušený (prevzali ho motorové vozidlá radu 842) a stroj 750.705 prešiel do Brna. V tom istom cestovnom poriadku novo začal jazdiť rovnaký stroj 750.705 na osobných vlakoch na trase České Budějovice - Nové Údolí v letnom období od 27. apríla do 14. septembra (prvýkrát 11. júna). Aj tu sa už neobjaví a sezónne vlaky na Šumave sú od roku 2015 plne v réžii budějovického radu 754.
V súčasnosti tak lokomotívy slúžia vo vozbe zrýchlených vlakov a rýchlikov na ramenách:
Medzi rokmi 2013-2015 aj na osobných vlakoch:

</doc>
<doc id="611294" url="https://sk.wikipedia.org/wiki?curid=611294" title="Železničná stanica Považská Bystrica">
Železničná stanica Považská Bystrica

Železničná stanica Považská Bystrica je železničná stanica v Považskej Bystrici. Prechádza ňou trať Bratislava – Žilina.
Stanica obsahuje 8 dopravných, 4 manipulačné a 3 odstavné koľaje a je elektrifikovaná 3 kV jednosmernou sústavou.
Rekonštrukcia.
Zmluva na rekonštrukciu úseku Púchov – Považská Teplá, ktorého súčasťou je aj stanica, bola podpísaná 7. júla 2016. V apríli 2017 bola plánovaná výluka od 2. mája do 9. septembra 2017. Prebehla rekonštrukcia bratislavského (južného) zhlavia párnych koľají. Počítalo sa aj so zrušením 2. nástupišťa a jeho opakovaným vybudovaním. Na stanici pribudol výťah. Cestujúci v smere do Žiliny nebudú musieť križovať koľaje, nástupište je hneď pri staničnej budove. Nástupište pri koľaji č. 3 je jednostranné s dĺžkou 404 metrov, pri koľajách 4 a 8 je ostrovné nástupište rovnakej dĺžky. Boli zbúrané niektoré objekty. Predstaničný priestor rekonštrukciou neprešiel. Rekonštruovaná nebola ani samotná staničná budova. Po rekonštrukcii sú výhybky a vlakové cesty ovládané diaľkovo z Púchova.

</doc>
<doc id="611295" url="https://sk.wikipedia.org/wiki?curid=611295" title="FIFA Club World Cup">
FIFA Club World Cup



</doc>
<doc id="611296" url="https://sk.wikipedia.org/wiki?curid=611296" title="UEFA Cup Winners' Cup">
UEFA Cup Winners' Cup



</doc>
<doc id="611298" url="https://sk.wikipedia.org/wiki?curid=611298" title="Rastislav Trnka">
Rastislav Trnka

Ing. Rastislav Trnka (* 21. mája 1984, Košice) je slovenský komunálny a krajský politik, od decembra 2017 predseda Košického samosprávneho kraja.
Štúdium a začiatky kariéry.
V rokoch 2000 – 2004 študoval na Gymnáziu Šrobárova. Následne do roku 2009 vyštudoval ekonómiu a manažment na Podnikovohospodárskej fakulte Ekonomickej univerzity. Po štúdiu pracoval ako projektový manažér.
Politické pôsobenie.
Komunálne voľby.
V roku 2010 sa stal poslancom mestskej časti Košice – Staré Mesto za SDKÚ-DS. V tejto funkcii pôsobil sedem rokov do zvolenia za župana. V roku 2012 vypukla v Košiciach kauza. Parkovné vyberala schránková firma EEI s ktorou magistrát uzavrel zmluvu. Trnka zmluvu kritizoval a pri protestoch sa stretol s krajským predsedom SaS Petrom Kollárom.
V roku 2013 kandidoval do župného zastupiteľstva a bol jedným z najaktívnejších poslancov. Krátko po založení vstúpil do strany SIEŤ. V roku 2016 sa však už so stranou začal rozchádzať, tušil ochotu Radoslava Procházku ísť do koalície so SMERom a odmietol miesto na kandidátke do parlamentných volieb v roku 2016. Podľa funkcionára SIETE, Miroslava Špaka, však Trnkovi vadilo nízke číslo na kandidátke.
Krajské voľby v rokoch 2017 a 2022.
Svoju kandidatúru oznámil v máji 2017. Do volieb šiel ako nezávislý s podporou KDH, SaS, OĽaNO, NOVA, a ŠANCA.
Vo voľbách získal 59 599 hlasov (37,80%), jeho súper Richard Raši 58 724 (37,24%). Vo veku 33 rokov je najmladším županom. Funkcie sa ujal 4. decembra 2017.
Vo voľbách v roku 2022 získal 110 362 hlasov (51,3 %) a opäť sa stal predsedom Košického samosprávneho kraja. V tomto roku kandidoval za koalíciu KDH, SZÖVETSÉG – ALIANCIA, STAROSTOVIA A NEZÁVISLÍ KANDIDÁTI, ŠANCA a DS. 

</doc>
<doc id="611299" url="https://sk.wikipedia.org/wiki?curid=611299" title="UGC 5562">
UGC 5562



</doc>
<doc id="611300" url="https://sk.wikipedia.org/wiki?curid=611300" title="PGC 30099">
PGC 30099



</doc>
<doc id="611301" url="https://sk.wikipedia.org/wiki?curid=611301" title="MCG +04-24-027">
MCG +04-24-027



</doc>
<doc id="611302" url="https://sk.wikipedia.org/wiki?curid=611302" title="ZSSK Cargo">
ZSSK Cargo



</doc>
<doc id="611307" url="https://sk.wikipedia.org/wiki?curid=611307" title="Staré Město u Uherského Hradiště">
Staré Město u Uherského Hradiště



</doc>
<doc id="611308" url="https://sk.wikipedia.org/wiki?curid=611308" title="Etrog">
Etrog

Etrog alebo esrog () je (v judaizme významný) plod citrusovej rastliny zaraďovanej buď ako odroda (kultivar alebo varieta) druhu citrónovník citronátový (t.j. ako "Citrus medica" 'Ethrog' alebo ako "Citrus medica" var. "ethrog") alebo ako samostatný druh "Citrus limonimedica". 
Význam.
Etrog sa používa sa pri rituáli mávania počas židovského sviatku Sukot. Ide o jeden zo štyroch druhov ("arba'a minim"), používaných počas tohto sviatku. V biblii je označený ako "pri ec hadar", čo býva interpretované ako „krásne ovocie“ alebo tiež „ovocie pretrvávajúce "(ha-dar)" na strome z roka na rok“.
Do diaspóry sa dováža z oblasti Stredomoria, najmä potom z Izraela. Talmud predpisuje, že etrog musí byť čerstvý, celý a bez kazu. Jeho výberu a preprave sa venuje veľká pozornosť, z dôvodu, aby bola dodržaná micva (predpis) sviatku. Veľmi záleží na tvare, farbe a iných jeho vlastnostiach. Dáva sa pozor na piestik ("pitam"), ktorý nesmie byť poškodený. Ak sa plod v prírodnom stave vyskytuje bez piestika, nepovažuje sa za chybný a je kóšer (spôsobilý na splnenie micvy).

</doc>
<doc id="611309" url="https://sk.wikipedia.org/wiki?curid=611309" title="Guajava">
Guajava



</doc>
<doc id="611310" url="https://sk.wikipedia.org/wiki?curid=611310" title="Juraj Kolesár (1929)">
Juraj Kolesár (1929)

Prof. JUDr. Juraj Kolesár, DrSc. (* 23. marec 1929, Poša – † 30. január 2003, Bratislava) bol slovenský právnik a vysokoškolský pedagóg. Patril medzi popredných odborníkov na tzv. roľníckodružstevné právo, pracovné právo týkajúce sa pracovnoprávnych vzťahov v rámci poľnohospodárskych družstiev a právo sociálneho zabezpečenia.
Životopis.
Narodil sa v obci Poša v okrese Vranov nad Topľou. Gymnázium navštevoval v Michalovciach. V roku 1952 úspešne absolvoval štúdium práva na Právnickej fakulte Univerzity Komenského v Bratislave (v tej dobe sa nazývala Slovenská univerzita). Po ukončení štúdia začal pracovať na Krajskom národnom výbore v Prešove. Po krátkom čase sa presunul do Bratislavy, kde začal pracovať na Povereníctve vnútra. Po jeho zrušení sa v roku 1960 presunul na Právnickú fakultu Univerzity Komenského, kde začal pracovať ako pedagóg na Katedre správneho práva. Tu sa začal zaoberať vývinom tzv. roľníckodružstevného práva. Aj vďaka jeho činnosti tak vznikla v roku 1965 Katedra pracovného a roľníckodružstevného práva. Na tejto katedre sa začal venovať právu sociálneho zabezpečenia. V roku 1965 získal titul kandidát vied (CSc.). O dva roky neskôr habilitoval na docenta. V roku 1980 ho prezident Gustáv Husák vymenoval za profesora v odbore roľníckodružstevné právo. V roku 1981 sa stal vedúcim Katedry pracovného práva a roľníckodružstevného práva. Na tomto poste zotrval do roku 1991. V roku 1986 získal titul doktor vied (DrSc.). Na Právnickej fakulte Univerzity Komenského v Bratislave pôsobil aj ako prodekan. Bol tiež členom viacerých poradných komisii na Ministerstve poľnohospodárstva a výživy Slovenskej socialistickej republiky .
Jeho syn doc. JUDr. Juraj Kolesár, CSc. pracoval až do svojej smrti na Katedre trestného práva, kriminológie a kriminalistiky Univerzity Komenského v Bratislave.

</doc>
<doc id="611311" url="https://sk.wikipedia.org/wiki?curid=611311" title="Juraj Kolesár">
Juraj Kolesár

Juraj Kolesár môže byť:

</doc>
<doc id="611312" url="https://sk.wikipedia.org/wiki?curid=611312" title="Arabské majstrovstvá vo volejbale mužov 2016">
Arabské majstrovstvá vo volejbale mužov 2016

Arabské majstrovstvá vo volejbale mužov 2016 bol v poradí 20. turnaj arabských majstrovstiev vo volejbale mužov, najvyššieho volejbalového podujatia arabských krajín, ktoré organizuje Arabská volejbalová asociácia (AVA). Konal sa v Káhire, v Egypte v dňoch od 17.24. novembra 2016, za účasti 7 tímov. Egypt bol organizátorom arabského šampionátu druhýkrát, keď predtým hostil toto podujatie v roku 1996, rovnako v Káhire. Zápasy sa odohrali v "Cairo Stadium Indoor Halls Complex" (Majmae alssalat almughtat biaistad alqahrt alduwalii). Svoj tretí titul získal domáci , ktorý sa v sedemčlennej skupine umiestnil pred a . 
Účastníci.
Poznámka: Číslo v zátvorke udáva umiestnenie vo svetovom rebríčku FIVB k augustu 2016. 
Výsledky.
&lt;br&gt;

</doc>
<doc id="611323" url="https://sk.wikipedia.org/wiki?curid=611323" title="Juraj Kolesár (1955)">
Juraj Kolesár (1955)

Doc. JUDr. Juraj Kolesár, CSc. (* 27. august 1955, Šternberk – † 29. máj 2011, Bratislava) bol slovenský právnik, vysokoškolský pedagóg a advokát. Bol prodekanom Právnickej fakulty Univerzity Komenského a odborníkom na trestné právo.
Životopis.
Narodil sa v meste Šternberk v okrese Olomouc. V roku 1978 úspešne absolvoval štúdium práva na Právnickej fakulte Univerzity Komenského v Bratislave. Ihneď po ukončení štúdia začal na tejto fakulte pracovať ako asistent. V tomto období tu pôsobil aj jeho otec prof. JUDr. Juraj Kolesár, DrSc., no na rozdiel od neho sa začal venovať trestnému právu na Katedre trestného práva. Následne sa stal odborným asistentom a začal sa špecializovať na trestné právo procesné a kriminalistiku. V roku 1980 absolvoval rigoróznu skúšku a získal titul doktor práv (JUDr.). Následne získal v odbore trestné právo titul kandidát vied (CSc.). V roku 1991 habilitoval v rovnakom odbore na docenta. V roku 2007 sa stal vedúcim Katedry trestného práva, kriminológie a kriminalistiky. Túto viedol až do roku 2011. Súčasne do roku 2009 pôsobil aj ako prodekan Právnickej fakulty Univerzity Komenského. Pôsobil aj v Právnickom ústave Ministerstva spravodlivosti. Bol členom redakcii viacerých odborných časopisov zameraných na kriminalistiku. Od roku 1993 bol taktiež členom Slovenskej advokátskej komory, kde sa okrem iného venoval aj odbornému časopisu Bulletin slovenskej advokácie. Bol aj členom predsedníctva Slovenskej advokátskej komory. 29. mája 2011 spáchal v Bratislave samovraždu. Pôsobil ako honorárny konzul Albánska.
Jeho manželka Ľubica Kolesárová, ktorá pracovala ako advokátska koncipientka, bol zavraždená v apríli 2013.

</doc>
<doc id="611324" url="https://sk.wikipedia.org/wiki?curid=611324" title="HMS Queen Elizabeth (R08)">
HMS Queen Elizabeth (R08)

HMS "Queen Elizabeth" je prvá lietadlová loď triedy "Queen Elizabeth", najväčšia vôbec postavená loď pre Royal Navy Spojeného kráľovstva a schopná niesť až 40 lietadiel. Loď bola pomenovaná v júli 2014 súčasnou kráľovnou Alžbetou II. po Alžbete I., svoje testovanie na mori začala v júni 2017. HMS "Queen Elizabeth" bola do námornej služby uvedená 7. decembra 2017. Jej prvý veliteľ je komodor Jerry Kyd, bývalý veliteľ HMS "Ark Royal" a HMS "Illustrious".
HMS "Queen Elizabeth" nemá katapulty ani pristávacie laná, ale je určená na operácie lietadiel typu V/STOL; typické krídlo bude zložené z viacúčelových lietadiel F-35B Lightning II a vrtuľníkov AgustaWestland AW101 (zvaných Merlin) určených pre letecké včasné varovanie a boj proti ponorkám. Dizajn je zameraný na flexibilnosť, bude môcť zapezpečiť 250 príslušníkov Kráľovskej námornej pechoty (Royal Marines). Je druhým plavidlom Royal Navy s menom "Queen Elizabeth" a domácim prístavom je HMNB Portsmouth. Očakáva sa, že na lodi tejto triedy by mohlo byť až 36 lietadiel F-35 a 6 vrtuľníkov.
Dejiny.
Kýl lode bol položený 7. júla 2009.
30. októbra 2017 vyplávala z Portsmouthu poprvý krát za účelom druhej fázy testovania na mori na juhu a juhozápade Anglicka. "Queen Elizabeth" sa vrátila 21. novembra 2017, aby sa pripravila na oficiálny krst, ktorý sa mal uskutočniť 7. decembra 2017.
V ten deň sa stala oficiálnou súčasťou Royal Navy.
V plnej službe by mala byť od roku 2020.

</doc>
<doc id="611326" url="https://sk.wikipedia.org/wiki?curid=611326" title="Malá ľadnica">
Malá ľadnica

Malá ľadnica (lokálny názov: "Kis lednicze") je geologicky, geomorfologicky, speleogeneticky i speleohistoricky významná priepasť v Slovenskom krase. Jej ústie je situované na dne asymetrickej krasovej jamy v nadmorskej výške na plošine Silickej planiny v katastrálnom území obce Silická Brezová v okrese Rožňava. Je 11. najhlbšou priepasťou na Silickej planine. So svojimi spolupracovníkmi ju v rokoch 19471948 v plnom profile vykopal nestor slovenských jaskyniarov, resp. slovenského jaskyniarstva Ján Majko.
Parametre, geomorfológia, geológia, speleogenéza a morfológia jaskynných priestorov.
Táto vertikálna jaskyňa bola po výkope od roku 1948 hlboká 56 metrov. Tento údaj však spochybnil vo svojich spomienkach významný plešivecký jaskyniar Dr. J. Grego, CSc., ktorý sa na sklonku roku 2017 vyjadril, že priepasť je v dôsledku zavalenia rádovo o niekoľko metrov plytšia, než udávajú dosiaľ publikované zdroje, čo verifikovala i nižšie zmienenená výprava SMOPaJ: na základe zistení speleologicko-paleontologicko-mineralogickej expedície Slovenského múzea ochrany prírody a jaskyniarstva v Liptovskom Mikuláši koncom novembra 2017 možno konštatovať, že v priebehu desaťročí sa jaskynné priestory v spodných partiách jaskyne zavalili, dno stúplo približne o 12 m, a v súčasnosti predstavuje hĺbka fyzicky dosiahnuteľných častí jaskyne už len cca -44 m (porovnateľné s výškou 15-poschodovej budovy). Dĺžka polygónového ťahu by tu v súčasnosti dosiahla cca 60 m. Mohutné ústie štrbinovitého tvaru je situované v najnižšom bode krasovej jamy, a kedysi pravdepodobne predstavovalo ponorový lokus, ktorým sezónne mohol vnikať do jaskyne aj tečúci vodný tok. Jaskyňa vznikla v druhohorných strednotriasových wettersteinských vápencoch rífovej fácie, ktoré sú súčasťou silického príkrovu. Prekonala polyfázový vývoj a nie je vylúčené, že jej vznik súvisí so starším, už predkvartérnym krasovatením (pliocén?). Za hlavný modelačný činiteľ možno považovať korózne pôsobenie vertikálne cirkulujúcich vôd pozdĺž významných nespojitostí (zlomy, pukliny, puklinové systémy), ale v súvislosti so situovaním ústia jaskyne nie je vylúčený ani režim aktívneho ponoru, a teda čiastočne fluviokrasový vývoj. Jaskyňa predstavuje komplex niekoľkých šácht prírodného pôvodu; najspodnejšie časti (dnes už v dôsledku zavalenia neprístupné), boli vyrazené strelnými prácami objaviteľmi jaskyne v r. 1948, o. i., prítomné sú aj pseudodná. Vo všeobecnosti možno Malú ľadnicu označiť za jaskyňu prakticky bez sintrovej výplne. V okolí Malej ľadnice sa nachádzajú aj ďalšie priepasti, napr.: Priepasť pri Malej ľadnici, Lavička alebo Badjizer.
História prieskumu jaskyne.
História objavu a prieskumu Malej ľadnice patrí k najpôsobivejším a najpozoruhodnejším jaskyniarskym prolongačným výkonom nielen na území Slovenského krasu, ale i v rámci Slovenska, keďže Malá ľadnica patrí k najhlbším známym klasickým jaskyniarskym sondám na našom území (porovnateľná s ňou je azda len Priepasť medzi Kačkami v Strážovských vrchoch, ktorú vykopala už oveľa mladšia generácia jaskyniarov, než boli „Majkovci“). V roku 1947 v priepasti začali sondovať (kopať) jaskyniari združení okolo niekdajšieho hosúsovského či neskôr silického financa, vtedy už profesionálneho jaskyniara Jána Majka. Počas prolongačných prác bolo v hlbších častiach jaskyne, napr. v úrovni -23 m, -32 m a hlbšie ako -40 m, nájdených množstvo osteologického, resp. paleontologického materiálu v intervale holocén-pleistocén. Išlo o pozostatky pratura, srstnatého nosorožca či mamuta (napr. 3,5 kg ťažký molár/stolička). Pozoruhodný je nález ľudského zuba, ktorému významný pražský antropológ Emanuel Vlček prisúdil pleistocénny vek. V súčasnosti by mal tento nález prejsť revíznym antropologickým výskumom a modernejším datovaním. Výkop jaskynných sedimentov sa z úplne zasedimenovanej jaskyne realizoval vďaka dvom vybudovaným plošinám s inšatalovanými vrátkami. Bol objektívne nesmierne namáhavý, mimoriadne komplikovaný a až neuveriteľne nebezpečný v dôsledku rizika pádu vyťaženej sutiny či vysokému objemovému percentu toxických splodín prítomných dočasne v dôsledku strelných prác na lokalite. Nebyť nasadenia vlastných životov kopáčov a veľkej dávky šťastia, jaskyňa by si nepochybne vyžiadala niekoľko ľudských obetí.
Osobitú históriu má Priepasť pri Malej ľadnici, ktorá leží v bezprostrednej blízkosti Malej ľadnice; ako uvádza J. Majko vo svojom článku, keby im ju (rozumej priepasť pri Malej ľadnici) nebol ukázal otec Štefana Farkas-Kútyho, nikdy by ju sami kopáči neboli našli. Od r. 1948, kedy ústie tejto 23 m hlbokej priepasti po prieskume a zameraní priestorov (kópia dokladovej mapy Š. Vargu je deponovaná v SMOPaJ L. Mikuláš, pracovisko Košice) J. Majko so spolupracovníkmi s humorom im vlastným opäť skryl, sa ju do dnešných dní nepodarilo nájsť napriek snahe nikomu. Na presne označenom mieste, kde má priepasť ležať, sa zdanlivo nenachádza jednoducho nič, tak je majstrovsky ukrytá.

</doc>
<doc id="611328" url="https://sk.wikipedia.org/wiki?curid=611328" title="HMNB Portsmouth">
HMNB Portsmouth

Her Majesty's Naval Base, Portsmouth (HMNB Portsmouth) je jedna z troch námorných základní Royal Navy (ostatné sú HMNB Clyde a HMNB Devonport). Nachádza sa na východnom pobreží Portsmouthu severne od prielivu Solent a ostrova Wight. Základňa má najstaršie suché doky na svete a je domácou základňou 66% techniky Royal Navy. Na základni sa robia aktivity ako stavba a oprava lodí, námorná logistika, ubytovanie a stravovanie a služby (lekári, vzdelanie, sociálna starostlivosť) poskytované ministrom obrany. Je to najstaršia základňa Royal Navy, stala sa súčasťou jej histórie a obrany Britských ostrovov. Nachádza sa tu "Portsmouthská historická lodenica", ktorá ponúka návštevníkom atrakcie ako Mary Rose, HMS Victory a HMS Warrior.
Veliteľ základne je komodor Jeremy Rigby.
Činnosť základne.
Je to domov väčšiny lodí Royal Navy, rybárskych lodí a mínoloviek. Väčšina týchto lodí je súčasťou Portsmouthskej flotily.
Celkom je tu zamestnaných 17 200 ľudí.

</doc>
<doc id="611336" url="https://sk.wikipedia.org/wiki?curid=611336" title="Richard Thaler">
Richard Thaler

Richard H. Thaler (; * 12. september 1945, East Orange, New Jersey, USA) je americký ekonóm, profesor behaviorálnej ekonómie na Chicagskej univerzite.
V roku 2017 získal Cenu Švédskej ríšskej banky za ekonomické vedy na pamiatku A. Nobela za svoje aktivity na poli behaviorálnej ekonómie.
Vyštudoval Newark Academy, titul bakalára získal v roku 1967 na "Case Western Reserve University", v roku 1970 promoval na University of Rochester, kde v roku 1974 získal doktorát s prácou "The Value of Saving A Life: A Market Estimate".
Jeho druhou manželkou je France Leclercová, bývalá profesorka marketingu. Má tri deti z prvého manželstva.

</doc>
<doc id="611341" url="https://sk.wikipedia.org/wiki?curid=611341" title="Christopher Plummer">
Christopher Plummer

Arthur Christopher Orme Plummer (* 13. december 1929, Toronto, Kanada† 5. február 2021, Weston, Connecticut, USA) bol kanadský herec. V roku 2011 získal Oscara za vedľajšiu úlohu vo filme "Beginners".
Životopis.
Narodil sa Isabelle Maryovej (rodená Abbottová) a Johnovi Orme Plummerovi. Jeho prastarým otcom bol kanadský premiér Sir John Abbott. Krátko potom, čo sa narodil, sa jeho rodičia rozviedli, a preto vyrástol v rodine svojej matky v Senneville v provincii Quebec. Chcel byť koncertným pianistom, ale láska k divadlu bola väčšia, a preto začal hrať na vysokej škole divadlo. Aby nazbieral skúsenosti, začal dochádzať do mestského divadla v Ottawe. 
Divadlo.
V divadle hral tie najväčšie úlohy klasického repertoáru. Účinkoval v "Kráľovi Learovi", ktorého režíroval Jonathan Miller. Za túto úlohu bol nominovaný na cenu Tony.
V auguste 2008 sa vrátil na scénu kanadského Stradfortského festivalu v jednej z kritikou najuznávanejších inscenácií ako Julius Caesar. Záznam predstavenia bol natočený vo vysokom rozlíšení a potom bol premietaný v kanadských kinách.
Film.
Jeho filmová kariéra začala filmom Sidneyho Lumeta, ktorý ho obsadil ako mladého spisovateľa vo filme "Stage Struck". Potom účinkoval vo filmoch ako "Pád ríše rímskej", "The Sound of Music", "Ježiš Nazaretský", "Návrat Ružového pantera", "Bitka o Britániu", "Waterloo", "", "Malcolm X", "Dvanásť opíc" a "Syriana".
Jednou z jeho najoceňovanejších rolí sa stala úloha Mike Wallace vo filme Michaela Manna, ktorý bol nominovaný na Oscara, "Muž, ktorý vedel priveľa". Ďalej bol nominovaný na niekoľko ďalších cien.
Ďalšiu svoju úspešnú úlohu stvárnil vo filme Rona Howarda "Čistá duša" či vo filme "Alexander Veľký".
Nahovoril tiež úlohu Charlesa Muntza vo filme "Hore". V roku 2011 nahovoril postavy v počítačovej hre "The Elder Scrolls V: Skyrim".
Za rolu v snímke "Beginners" (2010) získal niekoľko cien, vrátane Oscara za najlepší mužský herecký výkon vo vedľajšej úlohe a Zlatého glóbusu za najlepší mužský herecký výkon vo vedľajšej úlohe (2011).
V roku 2017 nahradil v dokončovanom filme "All the Money in the World" predstaviteľa jednej z hlavných úloh Kevina Spaceyho, lebo ten čelil obvineniu zo sexuálneho obťažovania. Režisér Ridley Scott sa rozhodol pretočiť všetky scény so Spaceym asi mesiac a pol pred uvedením snímky do kín. Scott zamýšľal obsadiť Plummera do tejto úlohy už od počiatku, štúdio však chcelo využiť známejšie meno.
Úmrtie.
Plummer zomrel 5. februára 2021 vo svojom dome vo Westone, štáte Connecticut vo veku 91 rokov v kruhu rodiny. Príčinou smrti boli komplikácie po páde. Po oznámení Plummerovej smrti, mu viacero hereckých kolegov vzdalo hold, ako napríklad Ana de Armas, Jamie Lee Curtis, Julie Andrews, Elijah Wood, Vera Farmiga, Russell Crowe či Joseph Gordon-Levitt.

</doc>
<doc id="611342" url="https://sk.wikipedia.org/wiki?curid=611342" title="Motorový rušeň 756">
Motorový rušeň 756

Motorový rušeň 756 je označenie modernizovaného radu zastaraných a nehospodárnych rušňov 750 a 753. Pre slovenského dopravcu Železničná spoločnosť Cargo Slovakia ju realizoval podnik ŽOS Zvolen v licencii českej spoločnosti CZ LOKO. Modernizácia začala na základe pozitívnych referencií z prevádzky rekonštruovaných strojov v Česku a Taliansku. Rušeň je v mnohých rysoch zhodný s českými radmi 753.7 a 755, čo je dané licenčnou výrobou.
Technické riešenie.
Do týchto rušňov bol inštalovaný nový motor Caterpillar, ktorý sa vyznačuje menšou spotrebou paliva a menšou údržbovou náročnosťou, než pôvodný motor ČKD. Nový je aj trakčný alternátor a väčšina ďalších konštrukčných celkov, vrátane klimatizovaných stanovíšť rušňovodiča. Pôvodná zostala rušňová skriňa, rám a podvozky aj s pôvodnými trakčnými elektromotormi, záveskové vypruženie bolo nahradené pryžokovovými stĺpikmi. Viacnásobné riadenie umožňuje ovládať dva rušne z jedného stanovišťa.
Prevádzka.
Rekonštruované rušne radu 756 sú určené výhradne pre vozbu nákladných vlakov v traťovej službe. Dobré výsledky prináša nový spaľovací motor, vyznačujúci sa oproti pôvodnému agregátu ČKD úspornou a ekologickou prevádzkou a tiež až o 10% nižšou údržbovou náročnosťou oproti rušňom v pôvodnom stave. Prvý rušeň 756.001 bol dokončený koncom roka 2008 a potom odovzdaný ku skúškam, ktoré sa odohrali na okruhu v Cerheniciach. Následne bola odovzdaná do depa Zvolen na ďalšie testovanie, ktoré dopadlo s dobrým výsledkom. Do roku 2010 bolo prestavaných celkom desať rušňov, ktoré sú nasadené vo dvojiciach v ťažkej nákladnej doprave predovšetkým na hlavnej trati Zvolen - Košice so zájazdom do Žiliny, Vrútok a ďalších destinácií. Hoci sa rušne osvedčili, ďalej rekonštrukcie nepokračovali a dopravca ZSCS stále vo veľkej miere používa v traťovej službe staršie rušne radov 751 a 752.

</doc>
<doc id="611343" url="https://sk.wikipedia.org/wiki?curid=611343" title="Mestské múzeum Karola Točíka v Turzovke">
Mestské múzeum Karola Točíka v Turzovke

Mestské múzeum Karola Točíka v Turzovke je venované Karolovi Točíkovi, ktorý bol nielen turzovským farárom a dekanom, ale aj regionálnym historikom. V Turzovke pôsobil v rokoch 19171959.
Vznik.
Iniciátormi a podporovateľmi myšlienky mestského múzea boli občianske združenia "Spolok priateľov Turzovky" a "Terra Kisucensis". Postupne sa podnikli kroky, aby sa zriadenie mestského múzea uskutočnilo v roku 2014, pri "V. svetovom dni Turzovčanov a ich potomkov". Tento termín sa nepodarilo dodržať najmä pre absenciu vhodných priestorov. Počas procesu vzniku múzea boli miestni občania a obyvatelia blízkeho okolia vyzývaní k darovaniu predmetov kultúrnej a historickej hodnoty, ktoré by tvorili budúci zbierkový fond múzea. Spoločné úsilie mesta a občianskych združení sa podarilo zavŕšiť v rokoch 20152016. V roku 2015 bolo mestským zastupiteľstvom zriadené mestské múzeum a schválený jeho štatút s účinnosťou od 1. októbra 2015. Fungovanie múzea začalo od 1. mája 2016. Múzeum je pomenované po bývalom turzovskom farárovi a dekanovi Karolovi Točíkovi (* 1890, Ústie nad Oravou† 1960, Žilina), ktorý sa počas svojho života veľmi intenzívne zaoberal dejinami Turzovky a horných Kysúc, napísal niekoľko historických prác, ktoré boli pripravené do tlače, ale z dôvodu zmeny politických pomerov v roku 1948 sa ich už vydať nepodarilo.
Otvorenie múzea.
Slávnostné otvorenie múzea, prvej inštitúcie tohto typu v Turzovke, bolo 12. augusta 2016. Výstavný debut pod názvom "Dedičstvo otcov" prilákal množstvo návštevníkov. Prvá expozícia bola zložená z výberu exponátov, ktoré múzeu darovali miestne inštitúcie ale aj občania Turzovky a blízkych obcí. K príležitosti otvorenia múzea vydala Slovenská pošta príležitostnú poštovú pečiatku (číslo emisie PPP 41/16) s názvom: "Otvorenie a prvá výstava múzea „Dedičstvo otcov“". Výnimočným exponátom múzea je originál zvona, ktorý nechal pre najstarší drevený kostol (dnes už zaniknutý) v Turzovke uliať práve jej zakladateľ Juraj Turzo v roku 1614. Zvon je najstarším a zároveň najcennejším exponátom a jeho štylizovaná podoba sa objavila aj v logu múzea.
Prvá výstava Dedičstvo otcov.
Prvá výstava nebola svojim zameraním monotematická, prierezovo prezentovala rôzne predmety súvisiace s dejinami bývalej veľkej Turzovky (do roku 1954 boli jej súčasťou aj ďalšie, dnes už samostatné obce: Dlhá nad Kysucou, Korňa a Klokočov). Začiatku expozície dominovali obrazy a podobizne zakladateľa Turzovky Juraja Turzu, faksimile zakladacieho privilégia Turzovky z roku 1602, ukážky starých tlačí, obecných písomností a trojrozmerné predmety každodennej potreby miestneho obyvateľstva. Okrem novovekých predmetov boli vystavené tiež archeologické nálezy z oblasti Turzovky.

</doc>
<doc id="611345" url="https://sk.wikipedia.org/wiki?curid=611345" title="František Mestitz">
František Mestitz

Prof. JUDr. František Mestitz (; * 28. jún 1904, Roudnice nad Labem – † 21. júl 1994, Frankfurt nad Mohanom) bol právnik a vysokoškolský pedagóg. Bol prvým profesorom pracovného práva na území Slovenska a popredným odborníkom na toto právne odvetvie. V rokoch 1950 až 1952 bol dekanom Právnickej fakulty Univerzity Komenského.
Životopis.
Narodil sa v meste Roudnice nad Labem v okrese Litoměřice. Už čoskoro sa aj s rodinou presťahoval do Viedne, kde v roku 1928 ukončil Právnickú fakultu Viedenskej univerzity. V tom istom roku sa presunul do nemeckého mesta Frankfurt nad Mohanom, kde začal pracovať na miestnej Právnickej fakulte Frankfurtskej univerzity ako asistent. Tu boli jeho profesormi významní právnici ako Hans Kelsen, či Hugo Sinzheimer, ktorý je považovaný za jedného zo zakladateľov pracovného práva. Práve pod vplyvom profesora Sinzheimera sa začal zameriavať na pracovné právo. V tomto odbore habilitoval v roku 1930 vo Frankfurte nad Mohanom na docenta. V roku 1933 sa vrátil do Česko-Slovenska. Následne sa aj v Bratislave už na Právnickej fakulte Univerzity Komenského stal docentom. Zároveň sa stal vedúcim Katedry štátneho a správneho práva. V roku 1950 sa stal dekanom Právnickej fakulty Univerzity Komenského. V tejto funkcii zotrval do roku 1952, kedy bol zároveň vymenovaný za profesora v odbore správne a pracovné právo. V tomto roku však došlo k jeho vylúčeniu z KSČ, čo súčasne znamenalo ukončenie jeho pedagogického pôsobenia na Univerzite Komenského. V nasledujúcich rokoch pracoval v rôznych podnikoch. Na Právnickú fakultu Univerzity Komenského sa vrátil až po rehabilitácii v roku 1964. Už v roku 1965 sa stal vôbec prvým vedúcim Katedry pracovného a roľníckodružstevného práva. Vďaka uvoľneniu pomerov v krajine sa mu v roku 1968 podarilo prednášať na rôznych univerzitách v Európe. Po začiatku normalizácie musel z Univerzity Komenského opätovne odísť. V roku 1973 tak odišiel do Západného Nemecka. Okrem pôsobenia na vysokej škole bol tiež členom Legislatívnej komisie federálneho Ministerstva práce ČSSR, radil členom Legislatívnej rady federálnej vlády ČSSR a pod. V roku 1994 zomrel vo Frankfurte nad Mohanom, kde až do svojej smrti aktívne písal práce zamerané na pracovné právo.
Publikačná činnosť.
Vo svojej publikačnej činnosti sa venoval predovšetkým pracovnému právu, správnemu právu, sociálnej politike a porovnávacej právnej vede. Napísal viac ako 100 odborných publikácii. Významne sa podieľal na tvorbe Zákonníka práce.

</doc>
<doc id="611346" url="https://sk.wikipedia.org/wiki?curid=611346" title="Mestské múzeum Karola Točíka">
Mestské múzeum Karola Točíka



</doc>
<doc id="611357" url="https://sk.wikipedia.org/wiki?curid=611357" title="Zoznam dekanov Právnickej fakulty Univerzity Komenského v Bratislave">
Zoznam dekanov Právnickej fakulty Univerzity Komenského v Bratislave

Toto je zoznam dekanov Právnickej fakulty Univerzity Komenského a obdobie ich pôsobenia:

</doc>
<doc id="611361" url="https://sk.wikipedia.org/wiki?curid=611361" title="Robert Mistrík">
Robert Mistrík

Dr. Ing. Robert Mistrík (* 13. august 1966, Banská Bystrica) je slovenský chemik, vedec a podnikateľ, politik, spoluzakladateľ SaS. V roku 2019 kandidoval vo voľbách na post prezidenta Slovenskej republiky s podporou strán SaS a SPOLU.
Životopis.
Detstvo a vzdelanie.
Detstvo prežil striedavo v Banskej Bystrici a na Donovaloch. Z donovalskej osady Mistríky podľa neho pochádzajú všetci Mistríkovci. Sám sa charakterizuje ako „chlapec z hôr“. Maturoval na Gymnáziu Jozefa Gregora Tajovského v Banskej Bystrici a v roku 1991 absolvoval Chemicko-technologickú fakultu Slovenskej vysokej školy technickej v Bratislave, odbor analytická chémia. Po doktorandskom štúdiu na Viedenskej univerzite v Rakúsku mu bol v roku 1994 udelený akademický titul Dr. (PhD.). Vo vedeckej práci pokračoval ako hosťujúci vedec na National Institute of Standards and Technology (NIST), Gaithersburg, Maryland, USA.
Kariéra.
Mistrík v roku 1998 založil technologickú firmu HighChem, pôsobiacu v oblasti hmotnostnej spektrometrie, metabolomiky a chemických analýz, ktorú dodnes vedie. Pôsobil ako člen vedeckej riadiacej komisie v konzorciu METAcancer, zameranom na hľadanie biomarkerov rakoviny prsníka. Je autorom patentu na identifikáciu malých molekúl vrátane nových diagnostických markerov zákerných chorôb a pôvodným autorom softvéru Mass Frontier, ktorý sa používa vo viac ako 2 000 vedecko-výskumných a priemyselných laboratóriách na celom svete. Vedie vývoj cloudovej databázy spektrálnych stromov s názvom mzCloud, ktorá umožňuje identifikáciu ľudských metabolitov, liečiv, dopingových látok, environmentálnych kontaminantov, drog a omamných látok.
V roku 2009 sa stal laureátom vedeckej ceny „Hlava roka“ za najvýznamnejšiu inováciu. V roku 2012 bol zvolený a v roku 2014 znovuzvolený členmi medzinárodnej Metabolomics Society za jedného z riaditeľov.
Je spoluautorom metódy prehľadávania hmotnostných spektier cez Google, ktorá bola publikovaná v Nature Biotechnology, v jednom z najvýznamnejších vedeckých časopisov. Bol to počin, ktorý sa podaril vedcovi zo slovenskej inštitúcie po 14 rokoch.
Prednášal na mnohých vedeckých konferenciách a sympóziách po celom svete a je autorom komentárov v Denníku N a na portáli aktuality.sk.
Občianske aktivity.
Politická činnosť.
Sloboda a Solidarita.
V roku 2009 spoluzakladal ako člen prípravného výboru politickú stranu Sloboda a Solidarita. Členom strany bol do roku 2012.
Na rozdiel od Richarda Sulíka sa Robert Mistrík považuje za jednoznačného eurooptimistu.
Kandidatúra na prezidenta Slovenskej republiky.
15. mája 2018 oznámil svoju kandidatúru na post prezidenta SR vo voľbách v roku 2019. Urobil tak len hodinu po Kiskovom oznámení, že sa o úrad nebude uchádzať.
Robert Mistrík uviedol, že s oznámením kandidatúry samozrejme čakal na prezidenta, pretože ako protikandidát Andreja Kisku by do volieb nešiel.
V kampani spolupracuje s reklamnou agentúrou Komplot, ktorá pomáhala aj Andrejovi Kiskovi. Na otázku, či sa Mistrík nebojí nálepky Kiska 2.0 odpovedal „"Pred voličov idem s vlastným programom, s vlastným životným príbehom, čiže nemyslím si, že by ma ľudia nejako úzko spájali s Andrejom Kiskom."“
Mistrík chce byť občianskym kandidátom s prípadnou podporou politických strán. Kampaň chce financovať z vlastných prostriedkov, prípadne spolu s jedným sponzorom.
Podpora iných demokratických kandidátov.
Popri Zuzane Čaputovej, Mariánovi Čaučíkovi a Františkovi Mikloškovi je Robert Mistrík jedným zo štyroch kandidátov, ktorých Andrej Kiska pomenoval ako svojich vhodných nástupcov a vyzval ich, aby sa spojili.
V júli 2018 Denník N uviedol, že na rozdiel od Čaputovej alebo Čaučíka, Robert Mistrík neodpovedá jasne na otázku, či by podporil silnejšieho kandidáta. František Mikloško sa už predtým vyjadril, že z prvého kola odstupovať neplánuje.
Mistrík vyjadril nad článkom Denníka N prekvapenie. Podľa Mistríka sú jeho vyjadrenia jasné. Na otázku, či by už pred prvým kolom podporili iného kandidáta, ak by mal lepšie preferencie, Mistrík odvetil, že „"keby tu hrozila katastrofa, bolo by veľmi nezodpovedné, keby sme išli hlava – nehlava"“. Uviedol tiež „"Témou mojej kandidatúry nie je otázka, či by som sa jej chcel vzdať. A myslím si, že to isté platí pre každého kandidáta, ktorý to myslí naozaj vážne. Prosím, nechajme ľudí, nech rozmýšľajú, hodnotia, porovnávajú a rozhodnú. To je demokracia."“
Výzva demokratickým kandidátom.
V novembri 2018 Mistrík vyzval protikandidátov, ktorí sa cítia byť demokratickí, aby sa vzdali kandidatúry v jeho prospech. Menoval Mikloška, Čaputovú a Krajniaka, ktorých si váži, a preto by rád prijal ich podporu už pred prvým kolom, aby sa netrieštili sily. Protikandidáti boli podľa prvých reakcií z Mistríkovej výzvy rozladení.
Dohoda o podpore s Čaputovou.
V januári 2019 sa počas pracovného obeda s Igorom Matovičom Čaputová a Mistrík sa dohodli, že sa vzdajú v prospech toho silnejšieho. František Mikloško sa už predtým vyjadril, že z prvého kola odstupovať neplánuje a na obed s Matovičom sa nedostavil.
Vzdanie sa kandidatúry.
26. februára 2019 sa vzdal kandidatúry v prospech Zuzany Čaputovej.
Kritika prideľovania eurofondov.
Ako jeden z mála vedcov sa v lete 2017 otvorene postavil proti škandalóznym praktikám prideľovania eurofondov Ministerstvom školstva v objeme 600 miliónov eur a kritiku aj verejne adresoval zodpovedným osobám a inštitúciám. Následné výsledky kontroly NKÚ potvrdili závažné zistenia, na ktoré Mistrík poukazoval. V roku 2017 verejne vystúpil proti pôsobeniu organizovaných skupín v štrukturálnych fondoch EÚ a upozornil, že peniaze sa nedostávajú tým, ktorí robia skutočný výskum a posúvajú Slovensko dopredu, ale skupinám, ktoré nazval „eurofondová mafia“.
Matej Tóth.
V roku 2017 bol Robert Mistrík jedným z členov medzinárodného odborného tímu, ktorý vyvrátil podozrenia z dopingu Mateja Tótha, olympijského víťaza a najlepšieho slovenského športovca za rok 2016. Mistrík viedol aj domácu verejnú prezentáciu odborných argumentov dokazujúcu nevinu Mateja Tótha, ktorý bol zbavený všetkých podozrení a očistený Slovenským atletickým zväzom a následne i medzinárodnou atletickou federáciou IAAF.
Manželstvo osôb rovnakého pohlavia.
V otázkach definície manželstva Robert Mistrík pre Konzervatívny denník Postoj uviedol: „"Myslím, že naša doba sa už niekam posunula a párom rovnakého pohlavia by sme mali priznať väčšie práva ako dnes. Zacitujem pápeža Františka, ktorý k tejto téme povedal, že kto som ja, aby som súdil. On tiež povedal, že inštitút manželstva je vyhradený pre zväzok muža a ženy. No to nevylučuje, aby sme párom rovnakého pohlavia priznali isté práva. Za toto by som sa aj ja prihováral."“
Kritika primárok.
Robert Mistrík považuje tzv. opozičné primárky alebo rozstrel prieskumom za nezmysly. Chce sa stať kandidátom politickej opozície . Podľa komentátorov je v decembri 2018 jediný kandidát opozície, ktorý má šancu dostať sa do druhého kola a v ňom byť vyrovnaným súperom Miroslava Lajčáka, ktorý je potenciálny kandidát SMERu.

</doc>
<doc id="611363" url="https://sk.wikipedia.org/wiki?curid=611363" title="ŽOS Zvolen">
ŽOS Zvolen

Železničné opravovne a strojárne Zvolen, a.s (ŽOS Zvolen a. s.) je slovenská akciová spoločnosť zameraná na opravy lokomotív a ďalších železničných koľajových vozidiel, revízie, servis a údržbu železničných a koľajových vozidiel, ako aj ich prestavby a modernizácie, výrobu a opravy podvozkov, opravy rôznych typov spaľovacích motorov, brzdových komponentov, dvojkolesí ako aj  kompletnej elektroinštalácie.
Obchodná spolupráca sa opiera o spoluprácu s najdominantnejšími partnermi, ktorými sú Železnice Slovenskej republiky, Železničná spoločnosť Cargo Slovakia, Železničná spoločnosť Slovensko, České dráhy, ČD Cargo, pre ktorých sa realizuje rozhodujúca časť produkcie firmy. Komerčné aktivity firmy sa rozširujú aj na európske teritóriá - prevažne do krajín EÚ, kam sú exportované komponenty a zvárané konštrukcie pre výrobcov vozidiel zo železničnej a inej oblasti. K ďalším stálym partnerom ŽOS Zvolen, a.s. patria spoločnosti Škoda Vagonka, Solaris, USS Košice, TSS Grade, Slovnaft Bratislava, Kolprem, Cargo Unit, Grupa Azoty, Rail Polska, Orlen, CTL. 
Zameranie.
Spoločnosť sa špecializuje na opravy železničných koľajových vozidiel a ich agregátov, modernizácie koľajových vozidiel, technológie spojené s ich opravami (lisovanie dvojkolesia nápravy a obruče, opracovanie a vyvŕtavanie skríň motorov), opravy naftových motorov (ČKD, LIAZ) a iné.
Realizuje sa tu aj povrchová úprava (tryskanie, lakovanie a sušenie) ŽKV do dĺžky 25 m, neželezničné vozidlá, výroba elektrických rozvádzačov a výroba, projektovanie, prehliadka, údržba, opravy, montáže, rekonštrukcie elektrických zariadení bez obmedzenia napätia.

</doc>
<doc id="611364" url="https://sk.wikipedia.org/wiki?curid=611364" title="Chata PTTK nad Morským okom">
Chata PTTK nad Morským okom

Chata PTTK nad Morským okom () je najstaršia vysokotatranská turistická chata, ktorá stojí na morénovom vale vo výške nad Morským okom v Doline Rybiego Potoku na poľskej strane Vysokých Tatier. Po rekonštrukcii v rokoch 19881992 chata ponúka turistom a horolezcom 78 miest na nocľah v 3–6 posteľových a v 13-tich 1416 posteľových izbách. Budova chaty bola v roku 1976 vyhlásená za pamiatkovo chránený objekt. Chatu prevádzkuje Poľský turisticko-vlastivedný spolok.
História.
Už v prvej polovici 17. storočia, pravdepodobne aj skôr, dolinu navštevovali pastieri. Okolo roku 1823 na brehu Morského oka stála koliba, v ktorej nocovali pastieri. V roku 1827 Emanuel Homolacs zo Zakopaného postavil na brehu plesa prvú malú chatku. Bola v nej kuchyňa, izba na prenocovanie a podkrovie. Chatka nemala okná a bola veľmi skromne zariadená. Aj napriek tomu, že ju niekoľkokrát opravili bola v 5060 rokoch minulého storočia veľmi zanedbaná. V roku 1865 zhorela. Na jej mieste Poľský tatranský spolok (Polskie Towarzystwo Tatrzańskie) v roku 1874 postavil nové „schronisko“. Bola to neveľká drevená budova, v ktorej mohlo prenocovať 25 turistov alebo horolezcov. Chata bola otvorená 3. augusta 1874. Pomenovali ju chatou Stanisława Staszica.
V ďalšom období sa zvýšil štandard chaty. V roku 1891 postavili za chatou ďalšiu a v roku 1892 ich spojili. Turisti ju využívali najmä v letnej sezóne. Na jeseň roku 1898 obe chaty zhoreli. Roku 1899 zriadili vo veľkej vozovni, ktorá stála poniže chaty a slúžila pre kočiare, na ktorých sa vozili turisti zo Zakopaného do doliny, dočasné „schronisko“. Táto budova stojí dodnes pod názvom „Stare Schronisko“ a je najstarším prístreškom v Tatrách.
V rokoch 19021903 goralka Anna Burowa postavila na západnej strane morény primitívnu chatu. ktorá mala dva priestory. Slúžila do roku 1930, keď ju rozobrali.
Dnešná chata bola postavená v roku 1908 a od tej doby je jedným z najobľúbenejších ubytovacích zariadení v celej oblasti poľských Vysokých Tatier. V sedemdesiatych rokoch 20. storočia Tatrzański Park Narodowy zamýšľal, v rámci ochrany plesa, presunúť pôvodný objekt do tatranského skanzenu a na jeho mieste vybudovať novú budovu bez ubytovacích kapacít a ďalšieho zázemia. Malo v nej byť len ubytovanie pre pracovníkov národného parku, múzeum horolezectva a služobná miestnosť poľskej horskej záchrannej služby GOPR. Tieto plány sa nikdy nerealizovali. V roku 1997 navštívil prístrešok pápež Ján Pavol II.
Roku 1823 na severnom brehu plesa na kamennom podstavci postavili železný kríž. Roku 1836 ho preložili k Czarnému Stawu pod Rysami.

</doc>
<doc id="611371" url="https://sk.wikipedia.org/wiki?curid=611371" title="Pápežská ročenka">
Pápežská ročenka



</doc>
<doc id="611372" url="https://sk.wikipedia.org/wiki?curid=611372" title="Jahňa">
Jahňa



</doc>
<doc id="611373" url="https://sk.wikipedia.org/wiki?curid=611373" title="Polymédes z Argosu">
Polymédes z Argosu

Polymédes () bol grécky sochár v 6. storočí pred Kr.
Sochár Polymédes pochádzal z Argosu, činný bol pravdepodobne v prvej polovici 6. storočia pred Kr. Od starovekých autorov sa o ňom nezachovala správa. V rokoch 1893 a 1894 sa však počas vykopávok v Delfách v blízkosti "Aténskej pokladnice" (boli to menšie stavby v podobe chrámu, kde vystavovali obetné dary jednotlivé mestá Grécka.) našli dve mramorové sochy v nadživotnej veľkosti (podstavec druhej našli v roku 1907 v blízkosti námestia, v stene rímskych kúpeľov), ktoré zobrazovali mýtických bratov Kleobia a Bitóna (píše o nich grécky historik Herodotos). Svojim stvárnením pripomínajú sochy kúrov. 
Obe sochy, datované do roku 580 pred Kr., boli identifikované podľa poškodených nápisov, z ktorých prvý (na soche Kleobida) uvádza, že ju zhotovil Polymédes z Argosu. 

</doc>
<doc id="611374" url="https://sk.wikipedia.org/wiki?curid=611374" title="Česko Slovenská SuperStar (2018)">
Česko Slovenská SuperStar (2018)

Česko Slovenská SuperStar je séria častí medzinárodnej relácie z roku 2018. Ide o piate pokračovanie známe skôr už iba pod názvom Superstar, ktoré sa vysielalo na jar 2018 na českej TV Nova a slovenskej TV Markíza.
Porota.
Dňa 20. decembra 2017 bolo oznámené, že porotu budú tvoriť opäť štyria členovia a do porotcovského kresla si už po piatykrát v rámci medzinárodnej verzie šou zasadne Pavol Habera. Ďalšou porotkyňou zo Slovenska bude speváčka Katarína Knechtová, ktorá si úlohu porotkyne vyskúša po prvý raz. Z Česka si do poroty zasadnú taktiež dvaja nováčikovia. Po prvýkrát sa v úlohe porotcu predstaví bývalý účastník Superstar, Ben Cristovao, ktorý sa umiestnil v roku 2009 na siedmom mieste. Porotu uzavrie český spevák Matěj Ruppert.
Moderátori.
Po odmietnutí ponuky moderovať piaty ročník moderátorom Martinom "Pycom" Rauschom a Adelou Vinczeovou (predtým Banášovou), bolo 6. februára 2018 uverejnené, že moderátorkou nového piateho ročníka speváckej šou SuperStar bude Jasmína Alagičová, ktorá je známa slovenskému publiku predovšetkým zo súťaže krásy Miss Universe SR z roku 2009. Jasmína má okrem modelingu za sebou tiež skúsenosti s moderovaním na stanici Fashion TV. Dňa 22. februára 2018 zverejnila televízia Nova meno svojho moderátora za Česko. Po siedmich rokoch sa do programu vracia moderátor Leoš Mareš, ktorý Česko Slovenskú SuperStar moderoval naposledy v roku 2011.
Úvodné castingové kolá v tomto ročníku historicky prvýkrát prebehli bez moderátora. Jasmína Alagič sa prvýkrát predstavila ako moderátorka až vo fáze Super výber. Leoš Mareš sa k nej pripojí až počas kôl vysielaných naživo.
Super výber.
Po skončení úvodných castingov sa súťaž presunula do druhej fázy, v ktorej sa pred porotu postavilo 120 najlepších súťažiacich. Fáza s názvom Super výber pozostávala z viacerých častí, ktoré sa uskutočnili počas troch nocí natáčania. 
Počas prvej noci, ktorej natočenie prebehlo v Kotolni v obci Libčice nad Vltavou, pred porotu predstúpili najprv len dievčatá, ktoré zaspievali iba úryvky piesní na základe čoho ihneď buď postúpili do ďalšej fázy alebo rovno vypadli. V druhej časti noci sa predstavili už aj chlapci, vybraní účastníci znovu individuálne predstúpili pred porotu a tá spomedzi nich vyradila ďalších, aby z pôvodných 120 spevákov zostalo iba 60 najlepších.
V ďalšej časti Super výberu zvyšní súťažiaci pred porotou zaspievali sólo v sprievode kapely. Boli rozdelení do niekoľkých skupín, každej bola pridelená jedna z piesní: Clean Bandit – Rockabye, Bruno Mars - Billionaire, Emma Drobná – Words, Lady Gaga – Million Reasons, P!nk – Raise Your Glass, The Chainsmokers – Something Just Like This, Imagine Dragons - Radioactive, Rihanna – Diamonds, Kings Of Leon – Use Somebody, Ed Sheeran – Shape Of You, Shawn Mendes – Treat You Better a Justin Bieber – Love Yourself. Natáčanie prebehlo na zámku Dobříš v Česku. Následne sa natáčanie vrátilo do industriálnej haly, kde sa zvyšných 40 spevákov predstavilo v súboji po dvojiciach.
Dlhá cesta.
Súťažiaci, ktorí prešli celým Super výberom na záver "dlhou cestou" individuálne pristúpili k porote. Tá každému povedala rozhodujúci verdikt. Zo všetkých súťažiach nakoniec vzišla semifinálová dvadsiatka.
Semifinále.
Semifinálové kolá boli prvé kolá vysielané naživo. V tomto ročníku sa odohrávali v priestoroch kostola v Litoměřicích. V prvom semifinále, ktoré prebehlo 29. apríla 2018 sa predstavilo 10 semifinalistov chlapcov, o týždeň neskôr 6. mája zaspievala semifinálová desiatka dievčat. Z oboch semifinále do finálových kôl postúpila iba polovica, teda 5 chlapcov a 5 dievčat, ktorí spolu utvorili finálovú TOP10.
Finále.
Zo semifinalistov vznikla napokon finálová TOP 10 s 5 chlapcami a 5 dievčatami. 5. ročník Superstar odvysielal spolu 5 finálových kôl, ktoré sa prenášali naživo z Barrandovských štúdií v Prahe. Každý finálový večer sa niesol v určitej téma a v prvých troch kolách vypadávali hneď dvaja súťažiaci s najmenším počtom SMS hlasov od divákov. Superfinále s poslednou trojicou súťažiacich sa uskutočnilo 10. júna 2018. Diváci svojimi hlasmi zvolili za SuperStar 2018 Terezu Maškovú.

</doc>
<doc id="611375" url="https://sk.wikipedia.org/wiki?curid=611375" title="Železničné opravovne a strojárne Zvolen">
Železničné opravovne a strojárne Zvolen



</doc>
<doc id="611376" url="https://sk.wikipedia.org/wiki?curid=611376" title="Medzinárodný červený kríž">
Medzinárodný červený kríž



</doc>
<doc id="611377" url="https://sk.wikipedia.org/wiki?curid=611377" title="Marek Sobola">
Marek Sobola

Mgr. Ing. Marek Sobola, PhD. (* 3. júl 1981, Žilina) je autorizovaný krajinný architekt, dizajnér a heraldik. Je členom Slovenskej komory architektov a člen Rady Konferencie biskupov Slovenska pre vedu, vzdelanie a kultúru. Žije a pôsobí v Žiline. Od roku 2023 zastáva funkciu honorárneho konzula Rumunska na Slovensku s konzulárnym obvodom pre Trenčiansky a Žilinský samosprávny kraj.. Sobola je generálnym tajomníkom združenia Servare et Manere, organizácie s Osobitným poradným štatútom v Hospodárskej a sociálnej rade OSN (UN ECOSOC).
Marek Sobola sa venuje prevažne inštitucionálnej a osobnej cirkevnej heraldike, najmä v oblasti Oceánie a Ázie. Vytvoril erby mnohých cirkevných provincií katolíckych misií v oblasti Tichého oceánu. V roku 2018 vytvoril erb Misie sui iuris v Afganistane. Od roku 2017 je členom Liturgickej komisie Žilinskej diecézy. Je autorom, alebo spoluautorom niekoľkých publikácií a množstva odborných článkov. V roku 2016 bol iniciátorom a hlavným architektom projektu obnovy Národnej kultúrnej pamiatky, sochy sv. Jána Nepomuckého v Divine s medzinárodnou účasťou. Je tiež autor drobnej poštovej grafiky. 
V roku 2018 bolo jeho autorské dielo "Zelená stena Gothal v Liptovskej Osade" zaradené ako jedno z troch diel reprezentujúcich Slovensko na medzinárodnej výstave "Krajinná architektúra ako spoločný základ”. Výstavu organizovala Medzinárodná federácia krajinných architektov (anglicky: "International Federation of Landscape Architects" – IFLA EUROPE) a prezentovala európske projekty krajinnej architektúry zrealizované v rokoch 2013 – 2017. 
V roku 2021 v Žiline vytvoril spolu s pružinským sochárom Michalom Janigom Pamätník Carla Gustava Swenssona, švédskeho krajinného architekta európskeho významu. 
Ocenenia a vyznamenania.
Vyznamenania.
Dynastické.
Rumunská kráľovská rodina:
Askánsky vojvodský dom:
Franko-neapolská vetva kráľovskej dynastie Bourbonovcov – Oboch Sicílií (bývalý vládnuci rod Kráľovstva oboch Sicílií):
Dynastia Romanovcov: 

</doc>
<doc id="611385" url="https://sk.wikipedia.org/wiki?curid=611385" title="Château de la Madeleine">
Château de la Madeleine

Château de la Madeleine (slov. Magdalénin hrad) je hrad, ktorý sa nachádza v obci Chevreuse v departemente Yvelines, vo Francúzsku. Hrad sa vypína nad Chevreuseskym údolím. Je dobre zachovaný, patrí medzi malý počet stredovekých pevností regiónu Île-de-France, ktoré sa dochovali v uspokojivom stave.
Turistika.
Hrad je prístupný hromadnou dopravou z Paríža linkou RER B, konečná stanica Saint-Rémy-lès-Chevreuse, zvyšok cesty je možné prejsť po turistickom chodníku GR 11 (Grande Randonnée) alebo regionálnym autobusovým spojením.

</doc>
<doc id="611386" url="https://sk.wikipedia.org/wiki?curid=611386" title="Okrasná kapusta">
Okrasná kapusta



</doc>
<doc id="611387" url="https://sk.wikipedia.org/wiki?curid=611387" title="Kapusta okrasná">
Kapusta okrasná



</doc>
<doc id="611393" url="https://sk.wikipedia.org/wiki?curid=611393" title="Majstrovstvá sveta v ľadovom hokeji hráčov do 20 rokov 2018">
Majstrovstvá sveta v ľadovom hokeji hráčov do 20 rokov 2018

Majstrovstvá sveta v ľadovom hokeji hráčov do 20 rokov 2018 boli 42. juniorským hokejovým svetovým šampionátom. Konali sa od 26. decembra 2017 do 5. januára 2018 v americkom meste Buffalo, jeden zápas (Kanada – USA) bol odohraný pod holým nebom na štadióne v Orchard Parku. O víťazstvo bojovalo 10 tímov, prvenstvo obhajovali hokejisti , majstrami sveta sa stali hokejisti .
Rozhodcovia.
IIHF nominovala 12 hlavných a 10 čiarových rozhodcov:
Legenda.
Termín zápasov je uvádzaný v miestnom čase, t. j. UTC-5 a zápasy sa tak hrajú o 6 hodín neskôr v porovnaní so SEČ, používanom na Slovensku.
Konečné poradie.
I. B divízia.
Turnaj I. B divízie MS 2018 sa hral v Blede v Slovinsku od 9. do 15. decembra 2017.
II. A divízia.
Turnaj II. A divízie MS 2018 sa hral v Dumfries v Spojenom kráľovstve od 10. do 16. decembra 2017.
II. B divízia.
Turnaj II. B divízie MS 2018 sa hral v Belehrade v Srbsku od 10. do 16. januára 2018.
III. divízia.
Turnaj III. divízie MS 2018 sa hral v Sofii v Bulharsku od 22. do 28. januára 2018. Po zmene formátu MS pre rok 2019 napokon žiaden tím nezostúpil.
Kvalifikácia III. divízie.
Kvalifikácia III. divízie v rámci MS 2018 sa hrala v Kapskom Meste v Južnej Afrike 5. a 6. februára 2018. Po zmene formátu MS pre rok 2019 napokon oba tímy postúpili do III. divízie.
5. február 2018, Čínsky Tchaj-pej – Južná Afrika 0 : 1&lt;br&gt;
6. február 2018, Južná Afrika – Čínsky Tchaj-pej 5 : 4&lt;br&gt;
Tretí zápas, ktorý sa mal hrať 7. februára 2018, bol zrušený rozhodnutím riaditeľstva turnaja.

</doc>
<doc id="611403" url="https://sk.wikipedia.org/wiki?curid=611403" title="Juraj Cúth">
Juraj Cúth

Prof. JUDr. Juraj Cúth, DrSc. (* 23. január 1926, Dobrá Niva – † 11. apríl 2006) bol slovenský právnik a vysokoškolský pedagóg a aktívny člen KSČ a predstaviteľ normalizácie. V minulosti pôsobil ako dekan Právnickej fakulty Univerzity Komenského v Bratislave. Zameriaval sa na medzinárodné právo verejné.
Životopis.
Narodil sa v obci Dobrá Niva v okrese Zvolen. Gymnázium navštevoval vo Zvolene. V roku 1950 úspešne absolvoval právo na Právnickej fakulte Univerzity Komenského v Bratislave, kde získal titul doktor práv (JUDr.). Ihneď po skončení štúdia začal na fakulte pôsobiť ako asistent, pričom v roku 1963 habilitoval na docenta v odbore medzinárodné právo. O dva roky neskôr získal v rovnakom odbore titul kandidát vied (CSc.). V roku 1968 sa stal tzv. mimoriadnym profesorom. V roku 1979 získal titul doktor vied (DrSc.). V nasledujúcom roku ho prezident Gustáv Husák vymenoval za profesora v odbore medzinárodné právo.
V rámci pôsobenia na Právnickej fakulte Univerzity Komenského pracoval na Katedre medzinárodného práva a politiky. V rokoch 1963 až 1968 bol prodekanom tejto fakulty a v období normalizácie po invázii vojsk Varšavskej zmluvy v rokoch 1969 až 1972 bol jej dekanom po tom, ako bol z pedagogického a spoločenského života odstránený dovtedajší dekan Vojtech Hatala. Štátna bezpečnosť ho evidovala ako dôverníka(dôverník sa nepovažuje za vedomého "spolupracovníka ŠtB"). V roku 1970 sa stal na určitý čas súčasne dekanom Právnickej fakulty Univerzity Pavla Jozefa Šafárika v Košiciach (vtedy ešte pobočky Právnickej fakulty Univerzity Komenského). V roku 1979 sa stal na 10 rokov vedúcim Katedry medzinárodného práva a politiky. Patril k členom Rozhodcovského súdu pri Československej obchodnej komore. Pôsobil taktiež v Slovenskej akadémii vied a Československej akadémii vied. Angažoval sa aj pri rôznych aktivitách spojených s KSČ a jej politikou. Vďaka tomu bol podpredsedom tzv. Slovenskej mierovej rady a iných obdobných inštitúcii. Zastupoval Česko-Slovensko v zahraničí pri rôznych príležitostiach. Za svoje socialistické postoje získal taktiež viacero štátnych a univerzitných ocenení. V roku 1993 spoluzakladal Rozhodcovský súd Slovenskej obchodnej a priemyselnej komory, pričom v období rokov 1993 až 2004 bol jeho predsedom. Na Právnickej fakulte Univerzity Komenského pôsobil až do roku 2004 . Zomrel 11. apríla 2006.

</doc>
<doc id="611404" url="https://sk.wikipedia.org/wiki?curid=611404" title="Filip Trnkus">
Filip Trnkus

Filip Trnkus (* 30. máj 1938, Veľké Kozmálovce) je slovenský architekt, urbanista. Predstaviteľ Slovenskej urbanistickej školy.
Odbornú platformu užšie špecializuje na problematiku kompozície s praktickým dosahom na súdobú urbanisticko-architektonickú tvorbu, v jej obsahovej a výrazovo estetickej interpretácii. Príspevkom k teoretickým poznatkom je definovanie kompozičného skeletu urbanisticko-architektonického súboru a prezentovanie metodiky hodnotenia indikátorov kvality obrazových scenérií urbanistických priestorov.
V pedagogickej činnosti koncipoval osnovu a zabezpečoval prednášky pre študijný predmet Urbanistická kompozícia v I. a II. stupni štúdia, viedol ateliérovú tvorbu a diplomové práce. K študijným predmetom napísal skriptá "Urbanistická kompozícia", "Urbanistická tvorba" (spoluautor Ján Kavan) a celoštátnu učebnicu "Urbanistický priestor" (spoluautor Ján Kavan) vo vydavateľstvách ALFA Bratislava, STNL Praha.
Filip Trnkus je súčasťou trojice urbanistov - pod skratkou AKT - uznávanej aj v zahraničí (Tibor Alexy, Ján Kavan a Filip Trnkus).
Je najdlhším odborným asistentom profesora Emanuela Hrušku.

</doc>
<doc id="611406" url="https://sk.wikipedia.org/wiki?curid=611406" title="Ján Kavan">
Ján Kavan

Ján Kavan (* 31. júl 1934, Mříčná† 24. marec 2017, Bratislava) bol slovenský architekt, urbanista. Predstaviteľ Slovenskej urbanistickej školy.
Ťažiskovo sa venoval problematike mestských centier a funkčno-prevádzkovým koncepciám urbanisticko-architektonických súborov. V oblasti výskumu výrazne prispel k integrálnemu chápaniu obsahových a výrazových stránok urbanistických súborov na báze polyfunkčnosti.
Pedagogicky pôsobil v prvom aj druhom stupni štúdia, prednášal, viedol ateliérovú tvorbu a diplomový projekt so zameraním na tvorbu architektonicko-urbanistických súborov. Spracoval osnovy a metodiku výučby predmetu Zonálne štruktúry, ku ktorému pripravil aj študijnú literatúru "Zonálne štruktúry a Urbanistická tvorba" (spoluautor Filip Trnkus). Spolu s F. Trnkusom zostavil vysokoškolskú učebnicu "Urbanistický priestor", ktorú vydala ALFA Bratislava a SNTL Praha.
Ján Kavan je súčasťou trojice urbanistov – pod skratkou AKT – uznávanej aj v zahraničí (Tibor Alexy, Ján Kavan a Filip Trnkus).

</doc>
<doc id="611407" url="https://sk.wikipedia.org/wiki?curid=611407" title="Tibor Alexy">
Tibor Alexy

Tibor Alexy (* 22. júl 1929, Padarovce – † 2. september 2018, Bratislava) bol slovenský architekt, urbanista. Predstaviteľ Slovenskej urbanistickej školy.
Pedagogicky pôsobil v rámci predmetu Vývoj stavby miest, ktorému vtlačil osobitý ráz a novodobú interpretáciu. Zameriaval sa aj na problematiku urbanistickej rekonštrukcie, kde výsledky vlastného vedeckého bádania nových teórií priamo aplikoval v tvorivej praxi. Je autorom teórie vývoja a štrukturálneho pretvárania urbánneho prostredia. Výsledky tohto skúmania sa v podobe publikácií "Rekonštrukcia sídel" a "Vývoj a premena urbanistickej štruktúry" premietli aj do študijnej literatúry a procesu vzdelávania. Viedol ateliérovú tvorbu a diplomový projekt. Osobitný bol najmä jeho prínos v oblasti metodiky ateliérovej tvorby, kde presadzoval formovanie konceptu prostredníctvom pracovného modelu.
Tibor Alexy bol súčasťou trojice urbanistov - pod skratkou AKT - uznávanej aj v zahraničí (Tibor Alexy, Ján Kavan a Filip Trnkus).

</doc>
<doc id="611408" url="https://sk.wikipedia.org/wiki?curid=611408" title="Slovenská urbanistická škola">
Slovenská urbanistická škola

Slovenská urbanistická škola predstavuje názorovú jednotu myslenia v oblasti urbanizmu, priestorovotvorby a vzťahu krajiny a mesta. Medzi hlavných predstaviteľov patria: Emanuel Hruška, Tibor Alexy, Ján Kavan a Filip Trnkus. Od roku 1948 vychovali veľa architektov a urbanistov, ktorí svojimi počinmi ovplyvňovali formovanie slovenských miest a kvalitu obytné prostredia ľudí.
"Časový údaj spoločného pôsobenia uvedenej štvorice nie je presný," "môže začínať až rokom 1962, keď nastúpil na katedru F. Trnkus. Historicky prvým asistentom E. Hrušku (prof. od 1950) bol R.Šteis (1950-1), po ňom M.Kodoň (od 1952), T.Alexy (od 1955) a J.Kavan (od 1959)." 
Založenie – 1948.
Zakladateľom Slovenskej urbanistickej školy bol Emanuel Hruška, ktorý položil základy tvorby miest v slovenskom prostredí úzko spätím s výraznou krajinou.
Prvé oslabenie – 1975.
Prvé oslabenie hutnej názorovej školy sa udialo v roku 1975, kedy bol Emanuel Hruška vyhodený z katedry, ktorú sám založil (podobný osud postihol aj iných profesorov, ktorí založili školu architektúry na Slovensku). V tých časoch bol vedúcim katedry doc. Ing. arch. Rudolf Šteis, CSc (1974 – 1976).
"Informácia nezodpovedá skutočnosti. E.Hruška (narodený 6.01.1906) na rozdiel od niektorých iných v tom období (J.Lacko...) nebol zo školy vyhodený. Začiatkom roka 1971 v súvislosti s vekom 65 rokov zo zákona ukončil pracovný pomer, ministerstvom predĺžený do 30.6.1971. Potom nastúpil na dôchodok. Vedúcim katedry bol" "vtedy prof. Svetlík. R.Šteis prišiel na katedru v r.1973 ako asistent keď bol nútený opustiť stoličku riaditeľa Urbionu a vedúcim katedry sa stal od 1.1.1975. Počas jeho pôsobenia prof. Hruška, ktorý sa vrátil do Prahy, viackrát katedru navštívil a prijal aj pozvanie katedry na oslavu svojho životného jubilea. Fotografie v kronike ústavu svedčia o vzájomnej priateľskej atmosfére (pozri" https://www.archinfo.sk/ludia/architekt-alebo-student-architektury/prof-akad-arch-ing-arch-dr-techn-emanuel-hruska-drsc.html
Naberanie na silách – 1968 až 2003.
Druhá generácia urbanistov presahujúcich hranice Slovenska, ktorá rozvíjala bádavé myslenie a odkaz Emanuela Hrušku, pokračovala v snažení ktoré začal Hruška a prekonali možné oslabenie svojou svedomitou, vysoko odbornou a vedeckou prácou uznanou aj v zahraničí. Druhú generáciu reprezentovali profesori Tibor Alexy, Ján Kavan a Filip Trnkus. Práve oni sa zasadali za to, aby v normalizačných časoch a po roku 1989 pretrvala bádavá kontinuita a naznačené problémy či oblasti sa rozvinuli do urbanistických teórií a princípov. Svoje snaženie podčiarkli keď:
Vedúcimi katedry boli postupne: "myslí sa KUAS"
Druhé oslabenie – 2003.
Za dekana – prof. Ing. arch. Peter Gál, PhD. (2002 až 2006) sa v roku 2003 zrušila Katedra urbanisticko-architektonických súborov a vytvoril sa široko koncipovaný medziodborový Ústav urbanizmu, ktorého vedúcim sa stal prof. Ing. arch. Maroš Finka, PhD. Na základe situácie a pomerov sa rozhodol opustiť FA STU Filip Trnkus ako posledný z predstaviteľov Slovenskej urbanistickej školy.
"Prof. Gál, syn profesora Pavla Gála zakladateľa geodézie na SVŠT, bol diplomantom prof. Belluša. S prof. Hruškom a T.Alexym je spoluautorom štúdie na MPR Bratislava." 
"Rozdrobená štruktúra 17-katedier sa v zmenených podmienkach financovania vysokého školstva ukázala veľmi neefektívna. Katedra UAS zrušená nebola, ale všetky tri urbanistické katedry boli diskusii a odsúhlasení v akademickom senáte zlúčené opäť do jednej ako za čias Hrušku, Svetlíka, Šteisa a Alexyho. Podobne boli zlúčené aj ďalšie iné katedry fakulty na počet 8.  "
"      Prof. F. Trnkus (nar.1938) dovŕšil v r.2003 vek 65 rokov a odišiel do dôchodku, podobne ako pred ním J.Kavan a T.Alexy. Žiaľ, vtedajšia legislatíva umožňovala v takom prípade pokračovanie len na dva roky v nedôstojnom zaradení asistent alebo vedecký pracovník (tak bol zaradený T.Alexy na KUAS za vedenia F.Trnkusa) a ešte neumožňovala udeliť titul emeritný profesor, ktorý by si určite všetci zaslúžili."
"       Skončila sa jedna etapa spojená s pôsobením významných osobností, ale urbanistická škola na FAD STU tým určite neskončila."
Tretie oslabenie – 2008.
Kedy vzniká na FA STU samostatný Ústav urbanizmu a územného plánovania. Vedúci ústavu je prof. Ing. arch. Bohumil Kováč, PhD ašpirant prof. R. Šteisa, ktorý sa zasadil o prvé oslabenie. V tomto období sa zámerne pozmenili alebo plne vynechali z učebných osnov predmety, ktoré Slovenská urbanistická škola rozvíjala a prikladala im vo vzdelávaní a formovaní architekta vysoký význam (išlo hlavne o hodnoty vzťahujúce sa ku kvalite prostredia). Týkalo sa to predmetov – Vývoj stavby miest, Urbanistická rekonštrukcia – Tibor Alexy (rekonštrukcie sídel, vývoj a premena urbanistickej štruktúry), Zonálne štruktúry – Ján Kavan (problematika mestských centier a funkčno-prevádzkových koncepcií, miera polyfunkčnosti) a Urbanistická kompozícia – Filip Trnkus (problematika priestorovotvorby s praktickým dosahom na tvorbu, obsahová a výrazová estetická interpretácia, metodika hodnotenia indikátorov kvality obrazových scenérií urbanistických priestorov).
"Pre úplnosť faktov : predsedom habilitačnej komisie B.Kováča bol T.Alexy a predsedom jeho inauguračnej komisie F. Trnkus, oponentom o.i. dekan viedenskej FA prof. K. Semsroth.." 
"Uvedené predmety nezanikli : Vývoj stavby miest prednášal od r. 1987 až do 2023 P. Vodrážka, Urbanistická kompozícia sa pod názvom Kompozícia II vyučuje dodnes, Zonálne štruktúry pod názvom Urbanizmus I prednášal ešte J.Kavan a vyučuje sa dodnes. Problematika rekonštrukcie sídiel ako pôvodne výberového predmetu je súčasťou povinného predmetu Urbanizmus II. Pojmy zonálne, sídelné a regionálne štruktúry zaviedol ešte prof. Šteis, zmeny názvov predmetov vznikli ešte pred vznikom ústavu, ale ukázali sa pre medzinárodnú akreditáciu terminologicky nekompatibilné, preto boli zmenené ale nie vyčiarknuté.  "
Oživenie bádavej kontinuity myslenia – 2014.
Pri príležitosti prípravy výstavy: 3 Profesori Architekti – Urbanisti Prof. Ing. arch. Tibor ALEXY, DrSc., Prof. Ing. arch. Ján KAVAN, PhD., Prof. Ing. arch. Filip TRNKUS, PhD. Vystavujú výber z diela (1965 – 1995) s prof. F. Trnkusom nadviazali spoluprácu architekti – urbanisti Nikola Winková a Igor Hianik. Pri príležitosti 111. výročia narodenia Profesora Emanuela Hrušku z vďaky svojmu učiteľovi načrtli koncepciu výstavu jeho celoživotného diela traja profesori T. Alexy, J. Kavan a F. Trnkus. Výstavu zrealizovali 1/2017 Igor Hianik a Nikola Winková pod IN ARCHITEKTI, s.r.o. v galérii Umelka. Výstava bola jedinečná svojho druhu na Slovensku a to vďaka viac ako dvojgeneračnému tímu, ktorý sa snaží o udržanie kontinuity myšlienok Prof. E. Hrušku. Toto spojenie začalo ďalšiu etapu Slovenskej urbanistickej školy.

</doc>
<doc id="611413" url="https://sk.wikipedia.org/wiki?curid=611413" title="Viera Strážnická">
Viera Strážnická

Prof. JUDr. Viera Strážnická, CSc., rod. Šujanová (* 28. december 1942, Bratislava – † 27. február 2014) bola slovenská právnička, vysokoškolská pedagogička a sudkyňa. Bola sudkyňou Ústavného súdu Českej a Slovenskej Federatívnej Republiky a Európskeho súdu pre ľudské práva. Patrila medzi významných odborníkov na medzinárodné právo súkromné a obchodné. V posledných rokoch sa zaoberala právom Európskej únie a predovšetkým problematikou medzinárodnoprávnej ochrany ľudských práv.
Životopis.
Narodila sa v Bratislave. V roku 1964 úspešne absolvovala Právnickú fakultu Univerzity Komenského v Bratislave, kde získala titul promovaný právnik. Po ukončení štúdia nastúpila na tejto fakulte na Katedru medzinárodného práva a politiky ako asistentka. V roku 1968 získala titul doktor práv (JUDr.). V roku 1974 začala pôsobiť v Slovenskej spoločnosti pre medzinárodné právo pri Slovenskej akadémii vied. V roku 1978 obhájila kandidátsku dizertačnú prácu a získala titul kandidát vied (CSc.). O rok neskôr sa stala členkou Rozhodcovského súdu pri Česko-Slovenskej obchodnej a priemyselnej komore. V roku 1990 sa stala vedúcou Katedry medzinárodného práva a politiky. Následne pôsobila v rokoch 1991 a 1992 aj ako prorektorka Univerzity Komenského pre zahraničné vzťahy a členka Legislatívnej rady vlády Českej a Slovenskej Federatívnej Republiky. V roku 1992 sa stala sudkyňou Ústavného súdu Českej a Slovenskej federatívnej republiky. V rokoch 1993 a 1994 pôsobila ako poradkyňa Ústavného súdu Slovenskej republiky. V roku 1994 sa na štyri roky stala vedúcou Stálej misie Slovenskej republiky veľvyslanectva Slovenska pri Rade Európy. V tomto roku taktiež habilitovala na docentku. V období rokov 1998 až 2004 pôsobila ako sudkyňa Európskeho súdu pre ľudské práva v Štrasburgu . V roku 2005 ju prezident Ivan Gašparovič vymenoval za profesorku v odbore ústavné právo. Pôsobila taktiež na Fakulte medzinárodných vzťahov Ekonomickej univerzity v Bratislave a na Fakulte práva Paneurópskej vysokej školy, pričom na tejto vysokej škole bola taktiež prorektorkou.
Jej manželom bol až do jej smrti režisér Karol Strážnický.

</doc>
<doc id="611416" url="https://sk.wikipedia.org/wiki?curid=611416" title="Peter Kresák">
Peter Kresák

Doc. JUDr. Peter Kresák, CSc. (* 24. apríl 1954, Bratislava) je slovenský právnik, vysokoškolský pedagóg, politik a bývalý sudca Ústavného súdu Českej a Slovenskej Federatívnej Republiky. V rokoch 2000 a 2001 sa podieľal na vypracovaní doteraz najrozsiahlejšej novely Ústavy Slovenskej republiky. Patrí medzi popredných odborníkov na ústavné právo. V rokoch 1998-2002 a opäť od roku 2016 do roku 2020 bol poslancom Národnej rady Slovenskej republiky, zvoleným za stranu SOP, resp. MOST – HÍD.
Životopis.
Narodil sa v Bratislave. V roku 1978 úspešne absolvoval štúdium práva na Právnickej fakulte Univerzity Komenského v Bratislave. Ihneď po ukončení štúdia začal pracovať ako vedecký asistent na Ústave štátu a práva Slovenskej akadémie vied, kde sa zameriaval na štátne právo. V roku 1981 zložil rigoróznu skúšku a získal titul doktor práv (JUDr.). V roku 1984 obhájil kandidátsku dizertačnú prácu a získal titul kandidát vied (CSc.). O rok neskôr začal pôsobiť na Katedre štátneho práva Právnickej fakulty Univerzity Komenského, kde sa zaoberal porovnávacím ústavným právom a ústavným právom všeobecne. Bol členom Komunistickej strany Československa, Socialistického zväzu mládeže. V rokoch 1990 a 1991 bol prodekanom Právnickej fakulty Univerzity Komenského. V roku 1991 habilitoval na docenta v odbore ústavné právo. Následne v období rokov 1991 a 1992 bol zástupcom Slovenska v tzv. Benátskej komisii v rámci Rady Európy. Súčasne sa v roku 1991 stal členom komisie Slovenskej národnej rady (tzv. Plankova komisia) zameranej na prípravu Ústavy Slovenskej republiky, taktiež Ústavy ČSFR a komisie určenej na prípravu Listiny základných práv a slobôd. V roku 1992 bol prezidentom Václavom Havlom vymenovaný na sudcu Ústavného súdu Českej a Slovenskej Federatívnej Republiky. Od roku 1994 bol dva roky poradcom predsedu Ústavného súdu Slovenskej republiky. V roku 1997 sa stal na šesť rokov prorektorom Univerzity Komenského. V roku 1998 bol ako nezávislý zvolený za poslanca Národnej rady Slovenskej republiky za Stranu občianskeho porozumenia (mandát do roku 2002), pričom v tomto období zastupoval Slovensko v Parlamentom zhromaždení Rady Európy. Vo februári 2002 oficiálne vstúpil do poslaneckého klubu Slovenskej demokratickej koalície. V roku 1998 bol vedúcim skupiny odborníkov, ktorí predložili novelu Ústavy, ktorá zaviedla priamu voľbu prezidenta. V rokoch 2000 až 2001 bol vedúcim ďalšej skupiny, ktorá pripravila tzv. Veľkú novelu Ústavy Slovenskej republiky. V auguste 2002 svojim hlasovaním nepodporil vznik Ústavu pamäti národa, ktorý mal byť zriadený zákonom vráteným vtedajším prezidentom Rudolfom Schusterom. V období rokov 2003 až 2005 zastupoval Slovensko v konaniach pred Európskym súdom pre ľudské práva a bol členom Legislatívnej rady Vlády SR. V rokoch 2006 až 2012 pracoval ako vedúci Úradu UNHCR na Slovensku. V roku 2013 začal vyučovať taktiež na Fakulte práva Paneurópskej vysokej školy. V roku 2015 začal opätovne pôsobiť na Katedre ústavného práva Právnickej fakulty Univerzity Komenského. V tomto období pôsobil taktiež ako vedúci Právneho oddelenia v kancelárii Verejnej ochrankyne práv. Je tiež členom redakcii viacerých odborných časopisov zameraných na otázky práva .
Pôsobenie v Národnej rade.
Vo voľbách v roku 2016 kandidoval ako nezávislý z 20. miesta kandidátky strany MOST – HÍD. Získal 9 028 hlasov a z 9. miesta bol zvolený do parlamentu. V Národnej rade bol členom Ústavnoprávneho výboru NRSR, Výboru NR SR pre nezlučiteľnosť funkcií a členom Stálej delegácie NR SR v Parlamentnom zhromaždení Rady Európy..
V marci 2017 začal pripravovať návrh, ktorý mal za cieľ zrušenie tzv. Mečiarových amnestií. Následne predložil návrh ústavného zákona, bol 5. apríla 2017 schválený, čo umožnilo neskôr dané amnestie zrušiť. V novembri 2019 vstúpil do strany DOBRÁ VOĽBA, za ktorú bude aj kandidovať v nadchádzajúcich parlamentných voľbách.
V roku 2023 bol vymenovaný predsedom NR SR Petrom Pellegrínim, za člena Štátnej komisie pre voľby a kontrolu financovania politických strán. 

</doc>
<doc id="611418" url="https://sk.wikipedia.org/wiki?curid=611418" title="Ladislav Kulanga">
Ladislav Kulanga

Ladislav Kulanga (* 20. august 1949 – † 14. september 2020) bol slovenský chatár a nosič, pôsobiaci vo Vysokých Tatrách. 
Životopis.
Vyučil sa v Ostrave za baníka, neskôr pracoval ako vlekár a údržbár. V roku 1968 uskutočnil prvú vynášku na Zamkovského chatu a časom sa stal profesionálnym nosičom a chatárom. Najdlhšie pôsobil na Zamkovského (1982 – 1995) a Skalnatej chate (1993 – 2020), ktorú od roku 1993 rekonštruoval. Do povedomia vošiel aj zásluhou rekordne ťažkých vynášok, vďaka ktorým bol známy ako „kráľ tatranských nosičov“. Na Zamkovského chatu vyniesol 207,5 kg, na Téryho chatu 151 kg a na Zbojnícku chatu 141 kg, rekordných 211 kg zniesol zo Skalnatej chaty na stanicu lanovky Štart.
Zomrel na následky zranenia, ktoré utrpel pri páde počas vynášky na Skalnatú chatu.

</doc>
<doc id="611419" url="https://sk.wikipedia.org/wiki?curid=611419" title="Marian Posluch">
Marian Posluch

Prof. JUDr. Marian Posluch, CSc. (* 25. január 1945, Bratislava) je slovenský právnik, vysokoškolský pedagóg, bývalý politik a bývalý sudca Ústavného súdu Českej a Slovenskej Federatívnej Republiky. V rámci politickej činnosti pôsobil v rokoch 1990 až 1991 ako minister spravodlivosti Slovenskej republiky.
Životopis.
Narodil sa v Bratislave, kde v roku 1963 zmaturoval na gymnáziu. V roku 1968 úspešne absolvoval štúdium práva na Právnickej fakulte Univerzity Komenského v Bratislave.
Ešte počas štúdia nastúpil na Mestskú prokuratúru v Bratislave ako právny čakateľ. V roku 1967 sa stal členom KSČ. V roku 1969 absolvoval rigoróznu skúšku a získal titul doktor práv (JUDr.), v ten istý rok vykonal aj justičnú skúšku a stal sa riadnym prokurátorom Mestskej prokuratúry v Bratislave. Od roku 1970 začal pôsobiť ako asistent na Katedre štátneho práva Právnickej fakulty Univerzity Komenského. V tomto roku mu po pohovore zrušili členstvo v KSČ. V roku 1978 získal titul kandidát vied (CSc.) v odbore štátne právo. V rovnakom odbore habilitoval v roku 1981 na docenta.
V roku 1990 sa stal vedúcim Katedry štátneho práva. V roku 1991 ho prezident Václav Havel menoval za profesora v odbore štátne právo. V roku 1990 sa stal poslancom Snemovne národov Federálneho zhromaždenia. 24. apríla 1991 sa stal ministrom spravodlivosti Slovenskej republiky vo vláde Jána Čarnogurského. V tejto funkcii zotrval do 24. júna 1992, teda do konca fungovania tejto vlády. Bol členom komisií, ktoré mali za úlohu pripraviť Ústavu Slovenskej republiky (tzv. Plankova komisia) a Ústavu ČSFR (kde bol predsedom komisie). V roku 1992 sa stal sudcom Ústavného súdu Českej a Slovenskej Federatívnej Republiky. V rokoch 1996 až 2002 pôsobil ako prodekan Právnickej fakulty Univerzity Komenského. V poslednom období pôsobil na Fakulte práva Janka Jesenského Vysokej školy v Sládkovičove.

</doc>
<doc id="611421" url="https://sk.wikipedia.org/wiki?curid=611421" title="Stanisław Staszic">
Stanisław Staszic

Stanisław Wawrzyniec Staszic ("Stasic", "Staszyc", "Stazis"; * pred 6. november 1755, Piła, Poľsko† 20. január 1826, Varšava) bol poľský osvietenský aktivista, priekopník družstevného hnutia, politik, spisovateľ a novinár, filozof a prekladateľ, slobodomurár, prírodovedec, geograf a geológ, katolícky kňaz, člen Rady pre vzdelávanie ("Izby Edukacyjnej Księstwa Warszawskiegovo") vo Varšave v roku 1808, štátny tajomník Varšavského vojvodstva v roku 1809, radca Varšavského vojvodstva v roku 1810, námestník ministra školstva Poľského kráľovstva v rokoch 18181824, minister Poľského kráľovstva v roku 1824.
Zo života.
Narodil sa v meštianskej rodine (otec Wawrzyniec a starý otec boli starostami Pily, matka Katarzyna z Mędlicki). Po absolvovaní kňazského seminára v Poznani (17781779) bol vysvätený a v roku 1779 sa stal kňazom. O rok skôr (9. júla 1778) sa stal kancelárom "Szamotuły Collegiate". Dňa 2. decembra 1796 z tohto postu odstúpil. V roku 1779 študoval v Lipsku a Göttingene, v štúdiách pokračoval v Paríži na Collège de France, ktoré ukončil v roku 1781. Počas tohto obdobia navštívil Alpy a Apeniny.
Po návrate do Poľska (1781) získal miesto učiteľa synov bývalého kancelára grófa Andrzeja Zamoyského. O rok neskôr (1782) mu bol udelený doktorát práv na Zamoyského akadémii, tiež na katedre francúzskeho jazyka. S rodinou Zamoyských navštívil Viedeň a Taliansko. Podľa kroniky farnosti Svätej Kataríny v Czernięcine v rokoch 17881791 bol farárom v Turobine a rektorom v Czernięcine.
Po smrti Andrzeja Zamoyského (10. februára 1792) sa stal finančným poradcom vdovy. Začiatkom marca 1793 sa na krátky čas objavil vo Varšave. V roku 1797, po smrti Konstancie Zamoyskej, jej syn (Alexander) podal na neho žalobu za falšovanie dlhopisov (spor sa skončil dohodou so Stanisławom Zamoyským a odvolaním žaloby). Začal sa venovať vedeckej činnosti, cestoval po krajine (17981799) a vykonával geologický a geografický prieskum.
V roku 1801 kúpil dom pre novozaloženú Spoločnosť priateľov vedy. V roku 1804 znova odcestoval do zahraničia. Navštívil Vroclav, Drážďany a Paríž. Po návrate v roku 1805 na konci leta zorganizoval geologickú výpravu do Vysokých Tatier. Počas pobytu v horách vystúpil na Kriváň a Lomnický štít (21. augusta 1805). Lomnický štít nazval Krapakom. Pravdepodobne bola to zlá transkripcia Karpát. Bol prvým overeným návštevníkom Čiernej doliny. Zastával mnohé politické a hospodárske štátne funkcie. V roku 1812 sa stal členom Generálnej konfederácie Poľského kráľovstva. Bol jedným z popredných reformátorov a učencov poľského osvietenstva. Filozof, hlásajúci monizmus. Usiloval sa o nápravu zlého položenia roľníkov.
V roku 1812 na statku Jarosławiec (blízko mesta Uchań) založil "Roľnícku spoločnosť Hrubieszowskie", ktorá bola predchodcom družstevného hnutia v Poľsku. Prikláňal sa k panslavizmu (najmä po roku 1815). V rokoch 18071812 bol členom Komory pre vzdelávanie, od roku 1815 Komisie pre náboženské vyznania a verejné vzdelávanie, členom štátnej rady Poľského kráľovstva. Spoluorganizátor Varšavskej univerzity (1816) a Baníckej akadémie (Akademia Górnicza) v Kielciach. Z jeho iniciatívy boli vytvorené mnohé priemyselné a hutnícke továrne, prvé v Poľskom kráľovstve.

</doc>
<doc id="611422" url="https://sk.wikipedia.org/wiki?curid=611422" title="Ivan Trimaj">
Ivan Trimaj

JUDr. Ivan Trimaj (* 2. august 1934, Turčiansky Svätý Martin) je slovenský právnik. Pôsobil ako advokát a sudca Ústavného súdu Českej a Slovenskej Federatívnej Republiky. Neskôr bol súčasťou kancelárie prezidenta Michala Kováča. Patrí medzi odborníkov na ústavné právo a podieľal sa na tvorbe Ústavy Slovenskej republiky.
Životopis.
Narodil sa v Martine (vtedy pod názvom Turčiansky Svätý Martin). V roku 1958 úspešne absolvoval právo na Právnickej fakulte Univerzity Komenského v Bratislave, kde získal titul doktor práv (JUDr.). Po ukončení štúdia začal pracovať ako advokát. Po siedmych rokoch sa presunul na úrad vlády, kde sa začal venovať tvorbe legislatívy. V priebehu Nežnej revolúcie v roku 1989 začal pôsobiť ako právny poradca novovznikajúcej Verejnosti proti násiliu. Na začiatku 90. rokov 20. storočia sa podieľal na tvorbe Ústavy Slovenskej republiky. V roku 1992 bol prezidentom Václavom Havlom vymenovaný za sudcu Ústavného súdu Českej a Slovenskej Federatívnej Republiky. Po zániku Česko-Slovenska začal znova pôsobiť ako advokát. Následne bol oslovený novým slovenským prezidentom Michalom Kováčom, pre ktorého začal pracovať ako riaditeľ legislatívneho odboru prezidentskej kancelárie. Po odchode Michala Kováča z funkcie bol z úradu prepustený a odišiel do dôchodku. 9. januára 2017 ho prezident Andrej Kiska vyznamenal Radom Ľudovíta Štúra I. triedy za dlhoročné mimoriadne zásluhy o rozvoj demokracie, ochranu ľudských práv a slobôd a o rozvoj práva.

</doc>
<doc id="611423" url="https://sk.wikipedia.org/wiki?curid=611423" title="Alžbeta Kubánková">
Alžbeta Kubánková

Alžbeta Kubánková, známa aj pod menom Betka Kubánková (* 14. máj 1930, Levoča† 13. júl 2012, Bratislava) bola slovenská speváčka ľudových piesní a opery (alt).
Jej partnermi boli Juraj Kubánka a Stanislav Mjartan. Mala 3 deti.
Pôsobenie.
Vyrastala v Levoči, kde v domácom prostredí i počas účinkovania v ochotníckych súboroch nadobudla prvé spevácke skúsenosti. Po maturite na levočskom gymnáziu v roku 1949 nastúpila do novozaloženého SĽUK-u a stala sa jeho spoluzakladajúcou členkou. Na konkurze do SĽUK-u bola prijatá spolu s ďalšími spolužiačkami z gymnázia a podľa toho im prischlo v SĽUK-u pomenovanie „Levočanky“. Všetky boli výborné speváčky, no Betka Kubánková sa o krátky čas vypracovala na poprednú a výraznú sólistku súboru. Jej neobyčajný sýty alt znel už na prvom vystúpení tohto súboru pri oslavách 5. výročia SNP vo Zvolene. Počas pätnástich sezón účinkovania v tomto telese absolvovala tisícky vystúpení od najmenších dedín až po hlavné centrá, pred mnohotisícovým obecenstvom. Vystupovala v takmer tridsiatich krajinách sveta, kde okrem našich piesní autentickým naštudovaním a prednesom interpretovala aj piesne z domácej
(indonézskej, irackej, cejlónskej, barmskej, francúzskej, nemeckej) ľudovej tvorby. Jej repertoár obsahoval vyše 150 piesní v rôznych úpravách. Populárnymi sa stali v jej podaní piesne „Ej, zajali, zajali“, „Do
dvorečka, do dvora“, „Povej, vetrík, povej“, „Láska, Bože, láska“, cigánske piesne a iné.
V roku 1963 sa stala členkou operného súboru SND v Bratislave. Prechod k inému hudobnému žánru ju podnietil ku hlbšiemu štúdiu hlasovej techniky. V tomto telese pôsobila do roku 1990. Medzi jej najvýznamnejšie operné postavy v SND i na pôde opery Štátneho divadla v Košiciach patrí postava Školnice v Suchoňovej opere Krútňava. Ani v tomto období sa neprestala venovať ľudovému spevu. Jej prednes sa menil, myšlienky piesní sa snažila vyjadrovať umeleckou formou.
Popri pôsobení v opere SND nahrávala piesne i pre rozhlas a televíziu, príležitostne vystupovala verejne. Spolupracovala s Farkašovcami i s Ľudovou hudbou Jána Berkyho – Mrenicu. Hosťovala v súboroch Skaličan na Festivale v anglickom Sidmouthe a v súbore Lúčnica na festivale v Gorici v Taliansku.
Účinkovala v programoch klasickej hudby, okrem iného aj s Českou filharmóniou v Prahe a v kompozícii „Poéma o človeku“ od Jana Páleníčka so Symfonickým orchestrom FOK.

</doc>
<doc id="611424" url="https://sk.wikipedia.org/wiki?curid=611424" title="Ján Vosček">
Ján Vosček

JUDr. Ján Vosček (* 5. august 1924, Malá Franková – † november 2015) bol slovenský právnik a politik. Pôsobil ako sudca Ústavného súdu Českej a Slovenskej Federatívnej Republiky.
Životopis.
Narodil sa v obci Malá Franková v okrese Kežmarok. Gymnázium už absolvoval v Nitre. V roku 1950 úspešne absolvoval štúdium práva na Právnickej fakulte Univerzity Komenského v Bratislave. Už počas štúdia začal pôsobiť na Povereníctve školstva ako tajomník dekana. V roku 1949 začal pracovať na Vysokej škole veterinárska v Košiciach. Tu pracoval ako vedúci rektorátnej kancelárie a tajomník. Keďže nebol členom KSČ, bol v roku 1959 odvolaný zo všetkých funkcii. Následne začal pracovať ako podnikový právnik v rôznych podnikoch v Košiciach. V roku 1990 sa stal poslancom Slovenskej národnej rady, o niekoľko mesiacov neskôr sa stal taktiež poslancom Snemovne národov Federálneho zhromaždenia za Kresťanskodemokratické hnutie. Tu sa stal členom predsedníctva a taktiež pôsobil v ústavno-právnom výbore. V roku 1992 bol vymenovaný za sudcu Ústavného súdu Českej a Slovenskej Federatívnej Republiky.

</doc>
<doc id="611425" url="https://sk.wikipedia.org/wiki?curid=611425" title="Klearchos z Rhégia">
Klearchos z Rhégia

Klearchos () bol grécky sochár v 6. storočí pred Kr. 
Sochár Klearchos pochádzal z Rhégia, činný bol pravdepodobne v 6. storočí pred Kr. Zo starovekých autorov nám o jeho sochárskom diele zanechal správu jedine grécky cestovateľ Pausanias, ktorý ho videl na akropole mesta Sparty: „"Vzadu za bohyňou umiestnenou (Atény) v kovovom chráme (Chalkioikos) je svätyňa Bojovnej Afrodity (Areia) so starobylými drevenými sochami, aké sa môžu nájsť len medzi Grékmi. Po pravom boku kovového chrámu sa vypína socha Dia Najvyššieho (Hypatos), najstaršia zo všetkých sôch, ktoré sú z kovu. Nebola zhotovená v celku, avšak po častiach, každý diel potom vzájomne spojili klincami, takže sa nemôžu od seba oddeliť. Sochu zhotovil rhégijský Klearchos, podľa niektorých žiak Dipoina a Skyllida, podľa iných samého Daidala."“ Pausanias vo svojej sprievodcovskej príručke po Grécku, ale na inom mieste uvádza, že jeho učiteľom bol Korinťan Eucheiros.
Akropola mesta Sparty (starovekého mesta zloženého zo štvrtí "Limnai, Kynosureis, Mesoé a Pitané") bola len nízka vyvýšenina. Na terase akropoly, severne od divadla, boli objavené zvyšky základov a stien chrámu Atény. Názov chrámu Chalkioikos vznikol pravdepodobne podľa bronzových dosiek s reliéfmi, s ktorými bol vo vnútornej strane ozdobený.
V prípade, že ak je Pausaniovo svedectvo o technike zhotovenia tejto bronzovej sochy správne, musíme veriť, že bola z dávnych čias. Existujú totiž doklady o tom, že v Grécku sa bronz na zhotovovanie sôch používal už od konca 6. storočia pred Kr. Týchto sôch sa však zachovalo len málo, pretože bronz z nich sa počas ďalších stáročí bežne opakovane používal.

</doc>
<doc id="611427" url="https://sk.wikipedia.org/wiki?curid=611427" title="Stanislaw Staszic">
Stanislaw Staszic



</doc>
<doc id="611430" url="https://sk.wikipedia.org/wiki?curid=611430" title="Apoštolský vikariát Južnej Arábie">
Apoštolský vikariát Južnej Arábie

Apoštolský vikariát Južnej Arábie je apoštolský vikariát latinskej (rímskokatolíckej) cirkvi, ktorý sa nachádza v Spojených arabských emirátoch a zahŕňa aj celé územie Jemenu a Ománu. Jeho súčasným apoštolským vikárom je Paul Hinder, OFMCap. 

</doc>
<doc id="611431" url="https://sk.wikipedia.org/wiki?curid=611431" title="Vladimír Husák">
Vladimír Husák

Ing. arch. Vladimír Husák, CSc. (* 23. október 1944, Moskva) je slovenský architekt, ktorý sa dlhodobo venuje téme technických pamiatok a priemyselného dedičstva.
Je synom slovenského komunistického politika Gustáva Husáka a jeho prvej manželky, významnej slovenskej režisérky Magdy Husákovej-Lokvencovej.
Vo svojej práci vyzdvihuje význam formovania priemyselnej epochy na Slovensku pre hospodársky aj technický vývoj Európy, čo však, v radoch verejnosti a najmä vlastníkov, je stále hlboko podceňované z dôvodu neznalosti.

</doc>
<doc id="611435" url="https://sk.wikipedia.org/wiki?curid=611435" title="Alxénor">
Alxénor

Alxénor () môže byť:
 

</doc>
<doc id="611437" url="https://sk.wikipedia.org/wiki?curid=611437" title="Slovenská železná cesta">
Slovenská železná cesta

Slovenská železná cesta (skratka SŽC) je kultúrna trasa spájajúca miesta ťažby železných rúd, výroby a spracovania železa a ďalších kovov. Je súčasťou Stredoeurópskej železnej cesty, jednej z kultúrnych trás registrovaných Európskym inštitútom kultúrnych trás so sídlom v Luxemburgu, čo je technický orgán Rady Európy. Organizačne ju zastrešuje občianske združenie „Slovenská železná cesta“ so sídlom v Slovenskom technickom múzeu v Košiciach, ktoré na projekte participuje. Slovenská železná cesta (SŽC) úzko spolupracuje so Slovenskou banskou cestou (SBC).
Lokality.
Slovenská železná cesta spája miesta súčasnej alebo bývalej ťažby a spracovania železa a ďalších kovov. K takýmto významným miestam sa zaraďujú Košice a okolie (Košické Hámre), Medzev, Jasov, Štós, Smolník, Prakovce, Gelnica, Rožňava, Betliar, Nižná Slaná, Vlachovo, Dobšiná, Stratená, Tisovec, Sirk - Červeňany, Štítnik, Pohorelská Maša, Podbrezová, Brezno, Hronec, Jarabá, Ľubietová, Banská Štiavnica, Kremnica, Banská Bystrica, Špania Dolina, Staré Hory atď.

</doc>
<doc id="611438" url="https://sk.wikipedia.org/wiki?curid=611438" title="European Institute of Cultural Routes">
European Institute of Cultural Routes



</doc>
<doc id="611439" url="https://sk.wikipedia.org/wiki?curid=611439" title="Európsky inštitút kultúrnych trás">
Európsky inštitút kultúrnych trás

Európsky inštitút kultúrnych trás () je neziskové združenie so sídlom v Luxemburgu, ktorého cieľom je ako technický orgán pomáhať Rade Európy v zriaďovaní Európskych kultúrnych trás.
Bol zriadený v roku 1998 a jeho úlohou je:

</doc>
<doc id="611440" url="https://sk.wikipedia.org/wiki?curid=611440" title="Stredoeurópska železná cesta">
Stredoeurópska železná cesta

Stredoeurópska železná cesta () spája miestne železné cesty a jednotlivé inštitúcie a miesta, významné pre kultúrne dedičstvo priemyslu železa a ocele. Deklaruje sa ako medzinárodný veľvyslanec histórie, kultúry a tradície železiarstva v Strednej Európe. Stredoeurópska železná cesta bola v roku 2007 uznaná za Kultúrnu trasu Rady Európy.
Inštitúcie.
Legenda mapy

</doc>
<doc id="611441" url="https://sk.wikipedia.org/wiki?curid=611441" title="Ladislav Košťa">
Ladislav Košťa

Doc. JUDr. Ladislav Košťa, CSc. (* 2. február 1929, Košice – † 19. mája 2017) bol slovenský právnik, advokát a politik. 12. decembra 1989 sa stal prvým ponovembrovým ministrom spravodlivosti Slovenskej republiky a tým bol tak vo vláde Milana Čiča, ako aj v následnej vláde Vladimíra Mečiara.
Životopis.
Narodil sa a vyrastal v Košiciach, kde aj študoval na gymnáziu. Patril medzi zakladateľov umeleckého súboru Lúčnica. V roku 1952 úspešne absolvoval štúdium práva na Právnickej fakulte Univerzity Komenského v Bratislave. V tom istom roku po vykonaní rigoróznej skúšky získal titul doktor práv (JUDr.). Po skončení štúdia začal pôsobiť v Ústave štátu a práva SAV. V období od roku 1952 do 1969 bol riaditeľom tohto ústavu. V roku 1965 habilitoval na docenta v odbore správne právo. Podarilo sa mu taktiež absolvovať postgraduálne štúdium politológie vo Francúzsku. V roku 1968 sa stal hosťujúcim profesorom porovnávacieho práva "Medzinárodnej fakulty pre porovnávacie právo" v Štrasburgu. V tom istom roku sa stal členom "Akadémie pre porovnávacie právo" v talianskej Florencii. Aktívne podporoval zmeny súvisiace s Pražskou jarou. Zaoberal sa otázkami ľudských práv a podieľal sa na prípravách zákona o československej federácii. Po vpáde vojsk Varšavskej zmluvy do Česko-Slovenska naďalej podporoval myšlienky Pražskej jari, vďaka čomu ho podporovatelia týchto myšlienok presadili ako vedúceho tajomníka ÚV Národného frontu Slovenskej socialistickej republiky. So začiatkom normalizácie stratil zamestnanie. To isté sa stalo aj jeho manželke Jarmile, ktorá pracovala ako televízna hlásateľka. Do politického života sa vrátil po revolúcii v novembri 1989. Najprv sa stal ministrom spravodlivosti vo vláde Milana Čiča národného porozumenia. Vo funkcii ministra spravodlivosti zotrval aj v nasledujúcej vláde Vladimíra Mečiara, ktorá svoju činnosť ukončila 22. apríla 1991. V roku 1990 bol zvolený za poslanca Slovenskej národnej rady za Verejnosť proti násiliu. Po odchode z politiky sa stal advokátom so zameraním na medzinárodné obchodné a finančné právo.
Ústav pamäti národa eviduje pod údajmi "Ladislav Košťa, nar. 02.02.1929" dva záznamy. Pod registračným číslom 12581 sa nachádza osoba s krycími menami "Láďa" a "Docent", ktorá je evidovaná ako agent. Pod registračným číslom 37107 sa nachádza osoba s krycím menom "Mirel", ktorá je evidovaná v kategórii preverovaná osoba a signálny zväzok. Pod kategóriou agent sú podľa Ústavu pamäti národa osoby, ktoré je možné považovať za vedomých spolupracovníkov.

</doc>
<doc id="611442" url="https://sk.wikipedia.org/wiki?curid=611442" title="Kel kučeravý (sabellica)">
Kel kučeravý (sabellica)

Kel kučeravý (lat. "Brassica oleracea" var. "sabellica"; ďalšie názvy pozri nižšie) je taxón z druhu kapusta obyčajná.
Brassica oleracea var. sabellica v širšom zmysle zahŕňa aj taxón Brassica oleracea var. selenisia. Nasledujúci text sa vzťahuje len na taxón Brassica oleracea var. sabellica nezahŕňajúci selenisia.
Názvy.
Slovenské názvy sú: kel kučeravý, kučeravý kel, kapusta obyčajná kučeravá, kel kadernatý, kučeravá kapusta, kapusta kučeravá, zimný kel/zimná kapusta a (najmä ak má zelenú farbu aj) zelená kapusta/zelený kel/kel zelený. [[Anton Bernolák] vo svojom Slowári uvádzal dnešný taxón Brassica oleracea var. sabellica rozdelený na tri časti: "svetlý kel" [svetlý znamenalo vtedy modrý]/"načervenastý kel" (nem. Braunkohl) + "zelený kel" (nem. Grünkohl) + "strapačka/strapatá kapusta/čipkovatá kapusta/kučeravá kapusta" (nem. Krauskohl). Bernolákovi však nebolo celkom jasné, o čo presne ide, keďže uvádza tri rôzne latinské názvy pre strapačku (Brassica apiana, Brassica crispa a Brassica sabellica), z ktorých Brassica apiana podľa iných zdrojov označuje asi skôr dnešný taxón Brassica oleracea var. selenisia, kým Brassica crispa naopak označuje výslovne len dnešný taxón Brasica oleracea var. sabellica (porov. nižšie), ktorý má ale Bernolák v hesle kel už pokrytý pojmami svetlý kel a zelený kel. Výraz "strapačka" používal aj [[Ján Babilon]] vo svojej prvej slovenskej kuchárskej knihe z roku 1870; Ivanová-Šalingová vo vysvetlivkách k tejto knihe z roku 1989 preložila výraz strapačka ako “kel kučeravý” (bez uvedenia vedeckého názvu a teda bez upresnenia významu). Výraz "strapačka" uvádzal aj [[Andrej Kralovanský]] (1795) ako slovenský ekvivalent latinského názvu Brassica laciniata , ktorému dnes zhruba zodpovedajú taxóny Brassica oleracea var. sabellica + Brassica oleracea var. selenisia.
Vedecké názvy sú: Brassica oleracea var. sabellica, Brassica oleracea Skupina Sabellica, Brassica oleracea ssp. capitata (convar. acephala) var. sabellica, Brassica oleracea var. acephala subvar. laciniata f. sabellica, Brassica oleracea var. aloides, Brassica oleracea var. acephala crispa, Brassica oleracea var. crispa, Brassica oleracea var. acephala svar. laciniata f. crispa, Brassica oleracea subsp. acephala var. viridis subvar. laciniata f. crispa, Brassica oleracea convar. oleracea var. acephala f. crispa, *Brassica oleracea var. fimbriata, *Brassica fimbriata, *Brassica oleracea fimbriata (*O taxóne fimbriata pozri poznámku pod čiarou v článku [[kapusta obyčajná]].)
Charakteristika Brassica oleracea var. sabellica (bez selenisia).
Je to dvojročná rastlina, kvitne až v druhom roku (vegetačná doba je približne 250 dní). Stonka je nezhrubnutá (pri vyšších formách prípadne mierne zhrubnutá, ale menej zhrubnutá než pri Brassica oleracea var. medullosa) a na konci vegetačného obdobia býva drevnatá; jej dĺžka siaha od silno skrátenej po predĺženú. Listy netvoria hlávku. Okraj listov je silno či slabo kučeravý a vlnitý a často zúbkovaný (na rozdiel od Brassica oleracea var. viridis, kde je hladký alebo mierne vlnitý, nekučeravý). Listová čepeľ je ohnutá od stredu nahor (na rozdiel od Brassica oleracea var. viridis, kde nie je ohnutá). Existujú zelené, fialové (červené), biele a strakaté formy. V dôsledku drevnatenia rastlina dobre znáša nízke teploty (až do -17 °C). V minulosti to bola veľmi dôležitá zelenina, dnes už sa pestuje málo. Používa sa aj ako krmovina a ako okrasná rastlina (ako okrasná rastlina sa však používa najmä príbuzná Brassica oleracea var. selenisia).
Iné projekty.
[[Kategória:Kapustovité]]

</doc>
<doc id="611443" url="https://sk.wikipedia.org/wiki?curid=611443" title="Kel kučeravý">
Kel kučeravý

Kel kučeravý (iné názvy: kučeravý kel, kapusta obyčajná kučeravá, kel kadernatý, kučeravá kapusta, kapusta kučeravá) môže byť slovenský názov pre taxóny:

</doc>
<doc id="611444" url="https://sk.wikipedia.org/wiki?curid=611444" title="Kučeravý kel">
Kučeravý kel



</doc>
<doc id="611445" url="https://sk.wikipedia.org/wiki?curid=611445" title="Kapusta obyčajná kučeravá">
Kapusta obyčajná kučeravá



</doc>
<doc id="611446" url="https://sk.wikipedia.org/wiki?curid=611446" title="Kel kadernatý">
Kel kadernatý



</doc>
<doc id="611448" url="https://sk.wikipedia.org/wiki?curid=611448" title="Kučeravá kapusta">
Kučeravá kapusta



</doc>
<doc id="611449" url="https://sk.wikipedia.org/wiki?curid=611449" title="Kapusta kučeravá">
Kapusta kučeravá



</doc>
<doc id="611450" url="https://sk.wikipedia.org/wiki?curid=611450" title="Svetlý kel">
Svetlý kel



</doc>
<doc id="611451" url="https://sk.wikipedia.org/wiki?curid=611451" title="Načervenastý kel">
Načervenastý kel



</doc>
<doc id="611452" url="https://sk.wikipedia.org/wiki?curid=611452" title="Strapatá kapusta">
Strapatá kapusta



</doc>
<doc id="611453" url="https://sk.wikipedia.org/wiki?curid=611453" title="Čipkovatá kapusta">
Čipkovatá kapusta



</doc>
<doc id="611454" url="https://sk.wikipedia.org/wiki?curid=611454" title="Strapačky">
Strapačky



</doc>
<doc id="611455" url="https://sk.wikipedia.org/wiki?curid=611455" title="Zelená kapusta">
Zelená kapusta

Zelená kapusta alebo zelený kel alebo kel zelený môže byť kel kučeravý, a to:
Zelená kapusta môže byť aj zelená biela hlávková kapusta

</doc>
<doc id="611456" url="https://sk.wikipedia.org/wiki?curid=611456" title="Zelený kel">
Zelený kel



</doc>
<doc id="611457" url="https://sk.wikipedia.org/wiki?curid=611457" title="Kel zelený">
Kel zelený



</doc>
<doc id="611460" url="https://sk.wikipedia.org/wiki?curid=611460" title="Alxénor (sochár)">
Alxénor (sochár)

Alxénor () bol grécky sochár na prelome 6. a 5. storočia pred Kr.
Alxénor, grécky sochár z ostrova Naxos, bol činný pravdepodobne na rozhraní 6. a 5. storočia pred Kr. Svedectvom tvorby tohto umelca je jeho menom signovaná náhrobná stéla s reliéfom muža so psom, objavená v roku 1919 v archeologickej lokalite boiótskeho mesta Orchomenos. Poškodený nápis náhrobnej stély hlása: 
- text v starogréčtine
Túto náhrobnú stélu, datovanú do roku 500 pred Kr., možno obdivovať v Národnom archeologickom múzeu v Aténach. Sochárovi sa tu podarilo veľmi zručne zobraziť siluetu muža v chitóne opretého o palicu, ktorý svojmu psovi ponúka kobylku. Dielo je zhotovené v archaickom štýle, je jemne spracované, ale trochu málo životné. Náhrobný nápis zosnulého sa nezachoval.

</doc>
<doc id="611463" url="https://sk.wikipedia.org/wiki?curid=611463" title="Milan Hanzel">
Milan Hanzel

JUDr. Milan Hanzel, CSc. (* 21. apríl 1947, Košice – † 22. november 2008, Bratislava) bol slovenský právnik, sudca, prokurátor a politik. 15. marca 1994 sa stal ministrom spravodlivosti Slovenskej republiky vo vláde Jozefa Moravčíka. Od 1. februára 1999 do konca januára 2004 pôsobil ako generálny prokurátor Slovenskej republiky.
Životopis.
Narodil sa v Košiciach, kde aj študoval na strednej škole. V roku 1970 úspešne absolvoval štúdium práva na Právnickej fakulte Univerzity Komenského v Bratislave. V roku 1971 sa stal justičným čakateľom. V období od roku 1972 až do 1989 vykonával sudcovskú prax na vojenských obvodných súdoch. Po vykonaní rigoróznej skúšky v roku 1974 získal titul doktor práv (JUDr.). Od roku 1984 začal pôsobiť ako externý pedagóg na Katedre trestného práva, kriminalistiky a kriminológie Právnickej fakulty Univerzity Komenského. Pedagogickej činnosti sa venoval do roku 1988, kedy získal titul Kandidát vied (CSc.). V roku 1989 sa stal predsedom Vyššieho vojenského súdu v Trenčíne. Od roku 1992 začal pôsobiť na Ministerstve spravodlivosti Slovenskej republiky ako štátny tajomník. Súčasne pracoval v poradnej komisii ústavno-právneho výboru Slovenskej národnej rady. 15. marca 1994 bol vymenovaný za ministra spravodlivosti Slovenskej republiky vo vláde Jozefa Moravčíka. Po odchode z funkcie ministra 13. decembra 1994 sa vrátil do funkcie sudcu vojenského súdu, keď pôsobil ako podpredseda Vojenského obvodného súdu v Bratislave. V roku 1996 začal pôsobiť v Legislatívnej komisii Slovenskej advokátskej komory a súčasne v Ústave štátu a práva Slovenskej akadémie vied. V decembri 1998 sa stal prokurátorom Generálnej prokuratúry Slovenskej republiky, kde začal vykonávať funkciu prvého námestníka generálneho prokurátora. 18. januára 1999 ho poslanci parlamentu zvolili za generálneho prokurátora Slovenskej republiky. O deň neskôr ho predseda parlamentu Jozef Migaš vymenoval do tejto funkcie s účinnosťou od 1. februára 1999. Vo funkcii generálneho prokurátora zotrval do konca januára 2004. 22. novembra 2008 zomrel v nemocnici v Bratislave, kde podľahol zraneniam, ktoré utrpel potom, čo ho privalil strom v lese pri obci Bodíky v okrese Dunajská Streda.
Až do svojej smrti bol ženatý za bývalú sudkyňu Najvyššieho súdu SR a bývalú členku Súdnej rady SR Idu Hanzelovú. Na počesť Milana Hanzela sa koná každoročne futsalový turnaj, ktorý organizuje Učená právnická spoločnosť a Generálna prokuratúra Slovenskej republiky pod názvom "Memoriál Milana Hanzela".

</doc>
<doc id="611464" url="https://sk.wikipedia.org/wiki?curid=611464" title="AVOSA">
AVOSA



</doc>
<doc id="611468" url="https://sk.wikipedia.org/wiki?curid=611468" title="Kunka červenobruchá">
Kunka červenobruchá

Kunka červenobruchá (iné názvy: kunka obyčajná, kunka nížínná; zastarano: "kunec ohnivý", "kuňka ohnivá", "kunka ohnivá"; ) je európsky druh žaby z čeľade kunkovité. Podľa Medzinárodnej únie na ochranu prírody a prírodných zdrojov kunka červenobruchá patrí medzi najmenej ohrozené druhy, trend celkovej populácie je klesajúci.
Opis.
Je veľká 4,5 až 5 cm. Má plochý tvar. Vrchná časť tela má tmavosivú až čiernu farbu a je posiata zaoblenými bradavicami s čiernymi škvrnami. Niektoré jedince sa vo vegetácii kamuflujú aj zeleným sfarbením a škvrnami. Bruško je oranžové prípadne červené s veľkými čiernymi škvrnami s početnými malými bielymi bodkami.
Rozšírenie.
Areál rozšírenia je smerom od západného Nemecka po pohorie Ural. Severne od Fínskeho zálivu po Veľký Kaukaz.
Výskyt a stav na Slovensku.
Je to charakteristický nížinný druh žaby. Žije do , výnimočne do (650m Silická planina). Zimuje mimo vodné prostredie pod kameňmi, v koreňoch a pod. Od apríla do mája sa pári. Ekosozologický status od roku 2001 "LR:cd" - menej ohrozený.
Správanie.
Je aktívna najmä počas dňa, keď sa zdržiava vo vode a loví hmyz. Ak je v noci vysoká vlhkosť tak loví aj na súši. Od októbra do apríla hibernuje v blate. Pri ohrození sa ohne a vystaví sfarbené bruško (). Aj napriek tomuto správaniu a toxickej pokožke je potravou pre viacerých predátorov.
Samce vábia samice za súmraku. Rozmnožujú sa od mája do septembra. Kladie cca 300 vajec z ktorých sa do jesene stanú žubrienky. Dospieva po troch rokoch, dožíva sa dvanástich.
Ochrana.
Je zákonom chránená, spoločenská hodnota je 300 € (Vyhláška MŽP č. 170/2021).
Kunka červenobruchá je druh európskeho významu, ktorý sa vyskytuje v 80 územiach európskeho významu. Je zaradená aj do Bernského dohovoru (Príloha II) a smernici o biotopoch (Príloha II a IV).

</doc>
<doc id="611469" url="https://sk.wikipedia.org/wiki?curid=611469" title="Kunka obyčajná">
Kunka obyčajná



</doc>
<doc id="611470" url="https://sk.wikipedia.org/wiki?curid=611470" title="Bombina bombina">
Bombina bombina



</doc>
<doc id="611474" url="https://sk.wikipedia.org/wiki?curid=611474" title="Kultúrna trasa Rady Európy">
Kultúrna trasa Rady Európy

Kultúrna trasa Rady Európy, niekedy označovaná ako Európska kultúrna trasa je titul udeľovaný kultúrnym trasám, ktoré sú podľa Rady Európy uznávané ako významné trasy v rámci celej Európy tým, že podporujú spoločnú kultúru, históriu, pamäť a Európsku integráciu. Tieto trasy musia tiež spĺňať niekoľko základných hodnôt podporovaných Radou Európy, ako sú demokracia, ľudské práva a medzikultúrna výmena v rámci kultúrneho cestovného ruchu.
Kultúrna trasa Rady Európy nie je nevyhnutne fyzickou cestou, ktorá sa dá prejsť a môže sa skladať z aktérov kultúry, ako sú múzeá, obce alebo miestne samosprávy združené pod jedno zastrešujúce združenie. Udelenie titulu Kultúrnej trasy Rady Európy otvára cestu k väčšej viditeľnosti, k sieti aktérov kultúry, či dokonca k finančným prostriedkom. Treba tiež podotknúť, že tento program bol spustený Radou Európy a nie Európskou Úniou, aj keď k nemu prispieva. V dôsledku toho tento program vo všeobecnosti presahuje hranice EÚ, a dokonca aj Európy, keďže niektoré trasy zasahujú až do Severnej Afriky či na Blízky Východ.
Program bol spustený v roku 1987 a od roku 1989 je riadený Európskym inštitútom kultúrnych trás (EICR) so sídlom v Luxemburgu. Od roku 2010 je proces hodnotenia a udeľovania certifikácie na základe Rozšírenej čiastočnej dohody o kultúrnych trasách (EPA).
Začiatkom roka 2017 bolo certifikovaných 32 kultúrnych trás. V evidencii inštitútu EICR, ktorý je zodpovedný za vykonávanie procesu žiadostí, sú projektované aj niektoré ďalšie necertifikované trasy.

</doc>
<doc id="611476" url="https://sk.wikipedia.org/wiki?curid=611476" title="Kunka nížínná">
Kunka nížínná



</doc>
<doc id="611477" url="https://sk.wikipedia.org/wiki?curid=611477" title="Kunec ohnivý">
Kunec ohnivý



</doc>
<doc id="611478" url="https://sk.wikipedia.org/wiki?curid=611478" title="Kuňka ohnivá">
Kuňka ohnivá



</doc>
<doc id="611479" url="https://sk.wikipedia.org/wiki?curid=611479" title="Kunka ohnivá">
Kunka ohnivá



</doc>
<doc id="611480" url="https://sk.wikipedia.org/wiki?curid=611480" title="Kunka vrchovská">
Kunka vrchovská



</doc>
<doc id="611481" url="https://sk.wikipedia.org/wiki?curid=611481" title="Kunec žltobruchý">
Kunec žltobruchý



</doc>
<doc id="611482" url="https://sk.wikipedia.org/wiki?curid=611482" title="Kunec žltkavý">
Kunec žltkavý



</doc>
<doc id="611483" url="https://sk.wikipedia.org/wiki?curid=611483" title="Kunec žltkastý">
Kunec žltkastý



</doc>
<doc id="611490" url="https://sk.wikipedia.org/wiki?curid=611490" title="Volbeat">
Volbeat

Volbeat je dánska hudobná skupina založená v roku 2001 v Kodani. Hrajú kombináciu rokenrolu, heavy metalu a rockabilly, ktorá je často označovaná ako „elvis metal“. Sú inšpirovaní klasicko-rockovými a rokenrolovými umelcami, ako sú Elvis Presley a Johnny Cash, rovnako ako modernými hard rockovými, thrash metalovými, heavy metalovými, alternatívno-rockovými a hardcore punkovými skupinami. Súčasnú zostavu tvoria spevák a gitarista Michael Poulsen, bubeník Jon Larsen a basgitarista Kaspar Boye Larsen. Skupina má zmluvu s holandským vydavateľstvom Mascot Records a vydala šesť štúdiových albumov, dva demo albumy a päť DVD a tri koncertné albumy. Všetky ich štúdiové albumy boli certifikované v Dánsku.
Prvý štúdiový album "The Strength / The Sound / The Songs" vydala v roku 2005 a následne vyšiel štúdiový album "Rock the Rebel / Metal the Devil" 19. februára 2007 v Dánsku a získal platinu. Na začiatku marca 2007 sa vyšplhal v Dánsku na prvú priečku predajnosti ako vôbec prvý metalový album v histórii. V ostatných európskych štátoch vyšiel 26. februára. V roku 2010 získal štúdiový album "Beyond Hell / Above Heaven" medzinárodné uznanie, keď získal dvojitú platinu v Dánsku, platinu vo Fínsku a Nemecku a zlato v USA, Švédsku a Rakúsku. Piaty štúdiový album skupiny "Outlaw Gentlemen &amp; Shady Ladies" vyšiel 5. apríla 2013 a šiesty štúdiový album "Seal the Deal &amp; Let's Boogie" bol celosvetovo vydaný 3. júna 2016. Dňa 2. augusta 2019 vyšiel siedmy štúdiový album skupiny s názvom "Rewind, Replay, Rebound".
História.
Začiatky (2001 – 2004).
Prvá hudobná skupina speváka Michaela Poulsena bola death metalová skupina Dominus. V roku 2000 bol Poulsen presýtený death metalovou scénou, čo spôsobilo, že sa skupina Dominus rozpadla. V októbri 2001 spolu s Jonom Larsenom, Andersom Kjølholmom a Teddym Vangom vytvoril novú hudobnú skupinu.
Názov skupiny „Volbeat“ pochádza z názvu tretieho albumu skupiny Dominus, s názvom "Vol.Beat" [čítaj ako: Volume Beat]. V roku 2002 vydali svoj prvý rovnomenný demo album. Po nahraní druhého demo albumu "Beat the Meat", ktorý bol vydaný v roku 2003, zo skupiny odišiel gitarista Teddy Vang a nahradil ho Franz Gottschalk. Po predaji 1000 kópií albumu "Beat the Meat" podpísala skupina Volbeat rekordnú zmluvu s Rebel Monster Records, subvydavateľstvom Mascot Records.
"The Strength / The Sound / The Songs" (2005 – 2006).
V roku 2005 skupina vydala svoj prvý album s názvom "The Strength / The Sound / The Songs". Zostavu pre album tvorili Michael Poulsen (vokály), Jon Larsen (bicie), Franz Gottschalk (gitara) a Anders Kjølholm (basgitara). Album mal v Dánsku obrovský úspech a dosiahol 18. miesto v rebríčkoch. Kritici boli všeobecne pozitívni voči albumu "The Strength / The Sound / The Songs". Nemecký hard rockový časopis RockHard dal 10/10 v hodnotení. Album "The Strength / The Sound / The Songs" získal tiež niekoľko ocenení vrátane ocenenia v kategórii "Najlepší album" na Danish Metal Music Awards v roku 2005. Skupina Volbeat bola ocenená aj za svoj live koncert. Ich koncert na Roskilde Festivale v roku 2006 získal 6/6 hviezd v dánskom časopise "B.T."
"Rock the Rebel / Metal the Devil" (2007).
V roku 2007 skupina vydala svoj druhý album s názvom "Rock the Rebel / Metal the Devil". Skupina mala rovnakú zostavu ako pri prvom albume. V 8. týždni roku 2007 debutoval ako prvý v dánskom rebričku Top 40 pre predaj CD albumu "Rock the Rebel / Metal the Devil".
V roku 2007 skupina Volbeat otvorila Roskilde Festival. Skupina tiež podporila skupinu Metallica spolu so skupinou Mnemic na ich koncerte v Dánsku 13. júla toho istého roku. Mali podporiť skupinu Megadeth vo Fínsku a vo svojom rodnom meste, v Kodani, a urobiť niekoľko festivalových vystúpení na leto 2008. Skupina Volbeat si počas nahrávania albumu "Rock the Rebel / Metal the Devil", najala Thomasa Bredahla ako náhradu za Gottschalka na gitaru.
"Guitar Gangsters &amp; Cadillac Blood" (2008 – 2009).
V roku 2008 vydala skupina Volbeat svoj tretí album "Guitar Gangsters &amp; Cadillac Blood", v ktorom sa predstavil gitarista Thomas Bredahl. Album "Guitar Gangsters &amp; Cadillac Blood" prekonal Finnish Music Chart ihneď po vyhlásení. V roku 2009 skupina Volbeat podporovala symfonicko-metalovú skupinu Nightwish na ich májovom americkom turné. Dňa 31. mája 2009 boli na hlavnej scéne Pinkpop Festivalu. Tiež podporili skupinu Metallica na severoamerickej časti ich turné World Magnetic Tour od októbra do decembra 2009. V roku 2009 skupina hrala na najväčšom open-air festivale v Európe (400 000500 000 rockových fanúšikov každoročne) s názvom Przystanek Woodstock v Poľsku.
"Beyond Hell / Above Heaven "(2010 – 2012).
Skupina Volbeat oznámila, že pracujú na novom albume s názvom "Beyond Hell / Above Heaven". Pokiaľ ide o album a jeho titul najmä Poulsen povedal: ",Názov albumu odkazuje na celkovú tému albumu a pokračuje v príbehu, kde album "Guitar Gangsters &amp; Cadillac Blood" prestal ...“" Dňa 25. januára 2010 bolo potvrdené, že skupina Volbeat bude v júni 2010 vystupovať na Download Festivale. Bolo tiež potvrdené, že sa skupina Volbeat pripojí k skupinám Metallica, Megadeth, Anthrax, Slayer a ďalším počas šou "Veľkej štvorky" na Sonisphere Festivale vo Švajčiarsku, Česku, Rumunsku, Turecku, Španielsku a Fínsku. Album "Beyond Hell / Above Heaven" vyšiel 10. septembra 2010. Skupina tiež oznámila svoje turné Beyond Hell / Above Heaven Live 2010. V roku 2011 skupina Volbeat oznámila svoje turné Grand Summer Tour naprieč Severnou Amerikou. Turné začalo v Toronte v provincii Ontário dňa 24. júla v Heavy T.O. a skončilo dvomi nocami v dňoch 3. a 4. septembra v House of Blues v Anaheime v štáte Kalifornia. Skupina Volbeat sa zúčastnila turné s rockovou skupinou Cold vo všetkých amerických termínoch, ale nie v Kanade. Dňa 28. novembra 2011 skupina oznámila odchod Bredahla prostredníctvom svojej webovej stránky. Skupina Volbeat sa zaviazala hrať v rokoch 2011 až 2012, ako bolo naplánované buď ako trio, alebo s náhradným gitaristom. Dňa 26. januára 2012 sa skupina Volbeat pripojila ku skupinám Megadeth, Motörhead a Lacuna Coil na Gigantour. Turné začalo v Camden v štáte New Jersey a vyvrcholilo 28. februára 2012 v Denveri v štáte Colorado vo The Fillmore Auditorium. Na turné vyplnil post gitaristu skupiny Volbeat Hank Shermann (Mercyful Fate). Na ich severoamerickom letnom turné, ktoré začalo v júni 2012, boli ich podpornými skupinami Iced Earth a Hellyeah. Turné obsahovalo dátumy v Baltimore, Toronte, Detroite, Billings, Bostone, Tempe, San Franciscu, Weyburne, Lazerfest v Boone v štáte Iowa a v júni Orion Music Festival pod vedením skupiny Metallica v Bader Field v meste Atlantic City v štáte New Jersey.
"Outlaw Gentlemen &amp; Shady Ladies" (2013 – 2016).
V júni 2013 skupina Volbeat potvrdila, že budú hrať na Download Festivale. V decembri skupina Volbeat oznámila, že ich nový album výjde v priebehu roka 2013. Jarné turné so skupinami Danko Jones a Spoken bolo vyhlásené v decembri. V januári 2013 odhalila skupina Volbeat názov nového albumu "Outlaw Gentlemen &amp; Shady Ladies", ktorý vyšiel na jar 2013.
Dňa 4. februára 2013 oznámili, že Rob Caggiano, bývalý člen skupiny Anthrax, oficiálne vstúpil do skupiny ako druhý gitarista. Vytváral a nahrával hosťujúce sóla na nadchádzajúcom albume "Outlaw Gentlemen &amp; Shady Ladies", ktorý skupina tiež oznámila, že výjde 8. apríla 2013 (GSA 5. apríla a USA 9. apríla) predtým ako ho požiadali, aby sa pripojil ako člen na plný úväzok. Spevák a gitarista Michael Poulsen povedal o chémii medzi Caggianom a zvyškom skupiny:" ,Spolupráca s Robom v štúdiu bola tak inšpirujúca a v dobrom duchu, že sme sa rozhodli ho udržať. V podstate sme išli do štúdia ako traja a vyšli ako celá skupina!“"
V roku 2005 potvrdil Michael Poulsen počas turné skupiny so skupinami Anthrax a Crobot, že sa robí na novom albume s náznakom, že výjde v roku 2016 a že počas turné predvedú novú skladbu s názvom „The Devil's Bleeding Crown“.
V novembri 2015 skupina oznámila, že Kjølholm odchádza zo skupiny Volbeat. Zdôraznili, že so skupinou zanechal dobré vzťahy. Poulsen a Larsen uviedli, že" ,Anders bol od roku 2001 lojálnym priateľom a spoluhráčom. [...] Sme veľmi vďační za to a Andersovi želáme všetko najlepšie do budúcna.“ " Kjølholm tiež prial všetko najlepšie zvyšku skupiny.
"Seal the Deal &amp; Let's Boogie "(2016 – 2018).
Dňa 3. apríla 2016 vydala skupina Volbeat ukážku svojho nadchádzajúceho albumu na YouTube a naznačili, že ho čoskoro vydajú. Dňa 7. apríla 2016 odhalili, že ich šiesty celovečerný album sa bude volať "Seal the Deal &amp; Let's Boogie" a výjde 3. júna 2016. Prvým singlom z albumu bol „The Devil's Bleeding Crown“. Druhý singel vyšiel 29. apríla 2016 a bol ním singel „For Evigt“ (dán. "Navždy") s jeho anglickou verziou „The Bliss“.
Kaspar Boye Larsen bol 13. mája 2016 vyhlásený za nového basgitaristu skupiny. V roku 2016 skupina Volbeat cestovala po Spojenom kráľovstve so skupinami Alter Bridge, Gojira a Like a Storm.
Skupina Volbeat bola otváracou skupinou na turné skupiny Metallica s názvom WorldWired Tour 2017, štadiónovom turné v USA, spolu so skupinou Avenged Sevenfold.
Dňa 26. augusta 2017 skupina Volbeat vypredala štadión Telia Parken v Kodani. So 48 250-timi predanými vstupenkami držia odvtedy rekord za najväčšiu šou miestneho umelca. Na oslavu tohto vrcholného bodu svojej kariéry vydali 14. decembra 2018 svoj nový koncertný album a sprievodný koncertný film "Let's Boogie! Live from Telia Parken".
"Rewind, Replay, Rebound "(2018 – 2020).
V novembri 2018 začala skupina nahrávať svoj siedmy štúdiový album, "Rewind, Replay, Rebound", ktorý bol oficiálne ohlásený 15. mája 2019, a ktorý bol vydaný 2. augusta 2019. V apríli a máji 2019 odohrali severoamerické turné so skupinou Godsmack a v lete sa zúčastnili turné Tickets To Rock spolu so skupinami Alice in Chains, Breaking Benjamin, Behemoth, Chevelle, Gojira, Korn, Slipknot, Underoath a ďalšími (vo vybraných mestách sa turné zúčastnili aj skupiny Shinedown a Slayer) a turné Knotfest so skupinami Slipknot, Behemoth a Gojira.
Dňa 10. mája 2019 vyšiel prvý singel pripravovaného albumu s názvom „Parasite“, 15. mája k nemu pribudol aj druhý singel „Leviathan“ a v rovnaký deň, kedy skupina vydala singel „Leviathan“ a oficiálne ohlásila svoj album "Rewind, Replay, Rebound", ohlásila aj svoje jesenné svetové turné Rewind, Replay, Rebound World Tour spolu s podpornými skupinami Baroness a Danko Jones.
Dňa 10. júna skupina zverejnila na svojej oficiálnej stránke na sociálnej sieti Facebook krátke video bez zvuku, čím fanúšikom prvý krát naznačila, že sa chystá nový, už tretí, singel albumu s názvom „Last Day Under the Sun“, ktorého 21-sekundovú ukážku zverejnili 12. júna. Singel vyšiel 13. júna 2019 spolu s hudobným videom, ktoré bolo odpremiérované o 14:00 hodín stredoeurópskeho času a o 8:00 hodín času východného pobrežia USA.
Dňa 28. júna 2019 vystúpila skupina Volbeat ako jeden z headlinerov festivalu Tons of Rock v meste Oslo a 29. júna odohrala svoj koncert s názvom Returns Home (dán. "Vender Tillbage") na štadióne Ceres Park v meste Aarhus spolu s podpornými skupinami Anthrax a Magtens Korridorer, na ktorom sa zúčastnilo 38 000 ľudí.
Dňa 18. júla 2019 vyšiel štvrtý singel albumu s názvom „Cheapside Sloggers“. a 26. júla nasledoval piaty singel „Pelvis on Fire“.
Počas svojho turné dňa 1. novembra 2019 vydali šiesty singel albumu s názvom „Die to Live“.
Na rok 2020 majú naplánované viaceré koncerty na veľkých európskych festivaloch a dva nahradné koncerty turné Rewind, Replay, Rebound World Tour (v mestách Belfast a Bristol). Na začiatku decembra 2019 prvýkrát naznačili aj severoamerickú časť turné, ktorú následne potvrdili 13. januára 2020, a ktorá je naplánovaná na leto 2020. Neskôr v decembri 2019 ešte pribudli dva nové dátumy turné Rewind, Replay, Rebound World Tour v Hannoveri a Berlíne.
Kvôli pandémii nového koronavírusu boli nútení zrušiť severoamerickú a európsku druhú časť turné Rewind, Replay, Rebound World Tour na rok 2020 a koncerty preložili až na október 2021 až jún 2022. Počas karantény začala skupina písať nové skladby pre nadchádzajúci štúdiový album, ktorý má vyjsť buď koncom roka 2021. 
"Servant of the Mind" (2021 – 2023).
Dňa 2. júna 2021 vydali dvojsingel „Wait a Minute My Girl“ / „Dagen Før“.
Neskôr, 23. septembra, skupina Volbeat oficiálne ohlásila ôsmy štúdiový album s názvom "Servant of the Mind", ktorý vyjde 3. decembra 2021, spolu s novým singlom „Shotgun Blues“.
Kapela prispela coverom piesne Metallica „Don't Tread on Me“ k charitatívnemu albumu "The Metallica Blacklist", ktorý vyšiel v septembri 2021. Dňa 23. septembra 2021 skupina vydala novú pieseň „Shotgun Blues“. Spolu s vydaním singla skupina potvrdila vydanie svojho ôsmeho štúdiového albumu "Servant of the Mind" naplánované na 3. decembra 2021. V septembri 2021 skupina oznámila, že v roku 2022 bude spoluheadlinerom turné so skupinou Ghost. Dňa 28. októbra 2021 skupina vydala štvrtý singel z ich nového albumu „Becoming“ a 11. novembra 2021 vydala videoklip k piesni „Shotgun Blues“. 
Dňa 28. januára 2022 bol bubeník Jon Larsen pozitívne testovaný na ochorenie COVID-19. V dôsledku toho skupina musela zrušiť jedno vystúpenie. Skupina tiež oznámila, že bude pokračovať vo svojom turné s bývalým bubeníkom skupiny Slayer a členom skupiny Ghost, Jonom Dettem, ktorý s nimi hral na turné až do Larsenovho návratu.
Dňa 13. apríla 2022 skupina vydala video k piesni „Temple of Ekur“.
Dňa 5. júna 2023 skupina Volbeat prostredníctvom sociálnych sietí oznámila odchod sólového gitaristu Roba Caggiana, ktorý bol nahradený Flemmingom C. Lundom zo skupiny The Arcane Order.
"God of Angels Trust" (2024 – súčasnosť).
Po odohranom severoamerickom turné skupiny v auguste a následnej operácii hlasiviek speváka a gitaristu Michaela Poulsena v októbri 2023 sa Poulsen prednostne venoval koncertovaniu, len ako gitarista, so svojou novou hudobnou skupinou Asinhell. Neskôr, v júli 2024, mal Poulsen napísané takmer všetky texty k už zloženej hudbe pre nový, v poradí deviaty, štúdiový album, ktorý má vyjsť v roku 2025. Následne po dokončení skupina Volbeat začala so skúškami napísaného materiálu, ktoré trvali do 19. septembra 2024. Podľa videa zverejneného skupinou Volbeat na sociálnych sieťach, v týždni od 23. septembra členovia skupiny vstúpia do nahrávacieho štúdia Hansen Studios v Ribe, aby nahrali nový album. Nahrávanie dokončili koncom decembra a Poulsen dokončenie oznámil vo videu zverejnenom 1. januára 2025. Dňa 6. marca skupina predstavila názov a dátum vydania (6. jún 2025) svojho deviateho štúdiového albumu "God of Angels Trust," zverejnila prvý singel „By a Monster’s Hand“ a nadchádzajúce turné po USA a Európe.
Hudobný štýl a vplyvy.
Hudobný štýl skupiny sa dá opísať ako heavy metal, hard rock, psychobilly, rockabilly, groove metal a rokenrol. Chris True z internetovej stránky AllMusic poznamenal, že „"zvuk [skupiny] spája hard rock, klasický metal, glam, punk, a rockabilly"“. Medzi vplyvy skupiny patria okrem iného Elvis Presley, Johnny Cash, Metallica, AC/DC a Social Distortion.
Členovia.
Aktuálni členovia
Bývalí členovia
Hudobníci na turné
Ďalší členovia
Časová os
Diskografia.
Štúdiové albumy
Demo albumy
Koncertné albumy
Kompilácie
EP

</doc>
<doc id="611502" url="https://sk.wikipedia.org/wiki?curid=611502" title="Slovenská banská cesta">
Slovenská banská cesta

Slovenská banská cesta (skratka SBC) je prezentáciou bohatého baníckeho dedičstva na území Slovenska ako dôležitej súčasti našich dejín.
Hlavným cieľom projektu SBC je zvýšiť úroveň poznania kultúrno-historického dedičstva v oblasti baníctva. Snahou organizátorov je nielen záchrana montánnych objektov, ale aj ich sprístupnenie záujemcom o tento druh zážitkovej turistiky. Projekt Slovenská banská cesta podporuje Ministerstvo hospodárstva SR. Realizátorom základnej časti projektu v roku 2007 boli Rudné bane, š.p. Banská Štiavnica. Webová stránka s rozšírenými funkciami a mapovým portálom je vytvorená pracovnou skupinou pre SBC v rámci Združenia baníckych spolkov a cechov Slovenska.

</doc>
<doc id="611503" url="https://sk.wikipedia.org/wiki?curid=611503" title="Združenie baníckych spolkov a cechov Slovenska">
Združenie baníckych spolkov a cechov Slovenska

Združenie baníckych spolkov a cechov Slovenska je dobrovoľným združením baníckych a hutníckych spolkov, cechov a bratstiev na Slovensku.
Ciele.
Medzi hlavné ciele Združenia baníckych spolkov a cechov Slovenska patrí:
Aktivity.
Združenie vydáva Montanrevue, časopis o baníctve a bansko-historickom dedičstve, ktorý v roku 2011 získal 1. miesto v celoslovenskej súťaži Miestne noviny.
Od roku 2008 združenie každoročne organizuje stretnutia banských miest a obcí Slovenska.
Združenie spolupracovalo na projekte Slovenská banská cesta, prezentácii bohatého baníckeho dedičstva na území Slovenska.
Združenie baníckych spolkov a cechov Slovenska spolupracuje s partnerskými združeniami na Slovensku, ako je napríklad Slovenská železná cesta, aj v susedných krajinách, ako je Sdružení hornických a hutnických spolků České republiky, Maďarská banícko-hutnícka spoločnosť (OMBKE), poľské Združenie banských inžinierov a technikov (SITG), rakúsky Zväz hutníckych a baníckych spolkov (DVÖBHKV) a ďalšie.

</doc>
<doc id="611504" url="https://sk.wikipedia.org/wiki?curid=611504" title="Prst (rozlišovacia stránka)">
Prst (rozlišovacia stránka)

Prst môže byť:

</doc>
<doc id="611507" url="https://sk.wikipedia.org/wiki?curid=611507" title="Jozef Liščák">
Jozef Liščák

JUDr. Jozef Liščák (* 18. január 1947, Svrčinovec – † 13. október 2022) bol slovenský právnik a politik. 13. decembra 1994 sa stal ministrom spravodlivosti Slovenskej republiky vo vláde Vladimíra Mečiara.
Životopis.
Narodil sa v obci Svrčinovec v okrese Čadca v robotníckej rodine. Strednú školu študoval v Čadci. V roku 1976 úspešne absolvoval štúdium práva na Právnickej fakulte Univerzity Komenského v Bratislave.
Po ukončení štúdia sa stal notárom v Čadci. Neskôr pôsobil ako sudca Krajského súdu v Banskej Bystrici so zameraním na občianske právo. Po vykonaní rigoróznej skúšky v roku 1983 získal titul doktor práv (JUDr.). 13. decembra 1994 bol vymenovaný za ministra spravodlivosti Slovenskej republiky vo vláde Vladimíra Mečiara. Vo funkcii zotrval počas celého funkčného obdobia tejto vlády, teda do 30. októbra 1998. Po odchode z funkcie pôsobil ako súdny exekútor v Martine. Na konci februára 2009 bol odvolaný z tejto funkcie a nahradený synom.

</doc>
<doc id="611513" url="https://sk.wikipedia.org/wiki?curid=611513" title="Maďarská banícko-hutnícka spoločnosť">
Maďarská banícko-hutnícka spoločnosť

Maďarská banícko-hutnícka spoločnosť () je profesná organizácia baníckych a hutníckych inžinierov, člen Zväzu technických a prírodovedných spoločností (). Vydáva odborné časopisy pod názvami Banícke listy ("Bányászati Lapok"), Hutnícke listy ("Kohászati Lapok") a Ropa a zemný plyn ("Kőolaj és Földgáz"). Združenie vykonáva odbornú prácu v piatich sekciách a na univerzite.
História.
História OMBKE sa začala písať v Banskej Štiavnici. V Banskej Štiavnici bola v roku 1735 založená Banská škola (nem. "Bergschule"), neskôr Banská akadémia (nem. "Bergakademie"), banícko-hutnícka akadémia, pripravujúca odborníkov pre celú Habsburskú ríšu. V roku 1868 vyzvalo niekoľko osobností (Antal Kerpely, Lajos Borbély, Štefan Farbaky) na vytvorenie nezávislého záujmového združenia. V roku 1892, keď bola inaugurovaná nová budova Baníckej a lesníckej akadémie, zrodila sa Maďarská banícko-hutnícka spoločnosť. Jej prvým prezidentom bol gróf Gejza Teleki, výkonným viceprezidentom bol Viliam Scholtz. V čase založenia malo združenie 582 členov.
Spoločnosť v roku 1896 usporiadala svoj prvý veľký kongres (Celoštátny kongres baníctva a geológie), kde sa tiež rozhodlo, že spoločnosť prenesie svoje sídlo do Budapešti. To bolo napokon realizované v roku 1903.
Najdôležitejšou úlohou spoločnosti bolo vytvorenie celonárodnej siete a zvyšovanie odbornej váhy spoločnosti. Ďalej spoločnosť vydávala "Banské a hutnícke listy" a predkladala vláde odborné návrhy. V ťažkých rokoch po druhej svetovej vojne Maďarská banícko-hutnícka spoločnosť v roku 1948 vstúpila do Zväzu technických a prírodovedných spoločností (MTESZ). Odborný časopis sa v roku 1951 rozdelil na "Banícke listy" a "Hutnícke listy". V roku 1968 pribudol nový časopis "Ropa a zemný plyn".

</doc>
<doc id="611518" url="https://sk.wikipedia.org/wiki?curid=611518" title="OMBKE">
OMBKE



</doc>
<doc id="611519" url="https://sk.wikipedia.org/wiki?curid=611519" title="Országos Magyar Bányászati és Kohászati Egyesület">
Országos Magyar Bányászati és Kohászati Egyesület



</doc>
<doc id="611520" url="https://sk.wikipedia.org/wiki?curid=611520" title="Pólos z Epidauru">
Pólos z Epidauru



</doc>
<doc id="611521" url="https://sk.wikipedia.org/wiki?curid=611521" title="Kleón z Epidauru">
Kleón z Epidauru



</doc>
<doc id="611522" url="https://sk.wikipedia.org/wiki?curid=611522" title="Antikrates z Epidauru">
Antikrates z Epidauru



</doc>
<doc id="611523" url="https://sk.wikipedia.org/wiki?curid=611523" title="Aristión z Epidauru">
Aristión z Epidauru



</doc>
<doc id="611524" url="https://sk.wikipedia.org/wiki?curid=611524" title="Apollónios z Epidauru">
Apollónios z Epidauru



</doc>
<doc id="611528" url="https://sk.wikipedia.org/wiki?curid=611528" title="Ján Pješčak">
Ján Pješčak

genmjr. prof. JUDr. Ján Pješčak, DrSc. (* 10. február 1925, Veľký Lipník – † 16. máj 2015, Praha) bol slovenský právnik, vysokoškolský pedagóg a politik. V období rokov 1969 až 1982 pôsobil ako námestník ministra vnútra ČSSR, v období od roku 1982 do 1988 pôsobil ako minister spravodlivosti Slovenskej socialistickej republiky. V roku 1988 sa stal generálnym prokurátorom ČSSR. Bol popredným predstaviteľom vedného odboru kriminalistika. Patril medzi výrazných ideológov KSČ. Mal podiel na justičnej vražde čatára Aloisa Jeřábka z roku 1953.
Životopis.
Narodil sa v obci Veľký Lipník v okrese Stará Ľubovňa. V roku 1949 úspešne absolvoval štúdium práva na Právnickej fakulte Univerzity Komenského v Bratislave. Po skončení štúdia začal pracovať ako vojenský prokurátor.
Na Právnickej fakulte Karlovej univerzity založil Katedru kriminalistiky. Na tejto fakulte pôsobil ako pedagóg. Formuloval zásady kriminalistickej gnozeológie a systematizoval kriminalistickú teóriu. Súčasne sa podieľal na založení Kriminalistického ústavu v rámci Karlovej univerzity (kde bol neskôr riaditeľom) a Vysokej školy Zboru národnej bezpečnosti v Prahe. V roku 1974 až 1975 bol rektorom Vysokej školy Zboru národnej bezpečnosti.
22. septembra 1969 sa stal námestníkom federálneho ministra vnútra ČSSR. V tejto funkcii bol do 30. novembra 1982.. V pozícii námestníka ministra vnútra ČSSR riadil Verejnú bezpečnosť. Kvôli presadzovaniu záujmov Verejnej bezpečnosti mal otvorený konflikt so Štátnou bezpečnosťou. Od 4. januára 1974 mal ako námestník pod dohľadom Pohraničnú stráž. Ústav pamäti národa podal v roku 2008 trestné oznámenie, kde Jána Pješčaka označil za jednu z osôb, ktoré patrili medzi predstaviteľov štátnej moci z čias ČSSR, ktorí niesli rozhodujúcu zodpovednosť za tolerovanie, organizovanie a prikazovanie režimu na hranici ČSSR od roku 1970 do roku 1989. Podľa ÚPN sa Ján Pješčak a ostatné osoby uvedené v trestnom oznamení mohli dopustiť zločinov proti ľudskosti vraždami civilných osôb, ktoré sa pokúsili prekročiť štátnu hranicu ČSSR. 30. novembra 1982 bol vymenovaný za ministra spravodlivosti Slovenskej socialistickej republiky. Tento post mal dostať za svoj.podiel na vyšetrovaní kauzy Cervanová. V roku 1988 sa stal generálnym prokurátorom ČSSR.
V máji 2016 bola v obci Veľký Lipník odhalená pamätná tabuľa venovaná Jánovi Pješčakovi. To vyvolalo protesty Ústavu pamäti národa, aktivistov či politikov, ktorí protestovali proti odhaľovaniu pamätníkov politikom z dôb totality.
Podiel na vyšetrovaniach a súdnych procesoch.
Ján Pješčak sa mal ako prokurátor podieľať na justičnej vražde čatára Aloisa Jeřábka, ktorý sa v roku 1953 pokúsil ujsť z Česko-Slovenska. 26. októbra 2000 bola na Jána Pješčaka podaná obžaloba na Mestský súd v Prahe. Táto sa týkala práve prípadu Aloisa Jeřábka. Ján Pješčak bol v tejto súvislosti obžalovaný z návodu k trestnému činu vraždy. Podľa obžaloby mal 24. apríla 1953 Pješčak ako prokurátor Vyššej vojenskej prokuratúry Praha pre trestné činy príslušníkov národnej bezpečnosti viesť vyšetrovanie čatára Aloisa Jeřábka. Jeřábek sa pokúsil so zbraňou v ruke prinútiť iného vojaka k úteku do zahraničia a sám sa o útek pokúsil, pričom mal strieľať na príslušníkov hliadky. Jeřábek bol za to obvinený z trestného činu vyzvedačstva a následne trestného činu velezrady. Podľa obžaloby na Jána Pješčaka však výsledky vyšetrovania takúto právnu kvalifikáciu voči Aloisovi Jeřábkovi neodôvodňovali. Sám Pješčak si mal byť vedomý, že za ním stanovené trestné činy nie je možné uložiť iný trest ako trest smrti. Napriek tomu podal Pješčak na Aloisa Jeřábka obžalobu pre trestný čin velezrady a na hlavnom pojednávaní navrhol Pješčak uloženie trestu smrti, ktorý bol na Aloisovi Jeřábkovi dňa 5. decembra 1953 vykonaný. Keďže sa však na konanie Jána Pješčaka vzťahovala amnestia prezidenta republiky z mája 1960, zastavil súd vo februári 2003 trestné stíhanie voči Jánovi Pješčakovi. Toto rozhodnutie následne v roku 2003 potvrdil aj Najvyšší súd Českej republiky. Jeřábkov trest mal byť výstrahou. O jeho exemplárnom potrestaní sa malo rozhodnúť ešte pred zasadnutím súdu priamo v rámci ÚV KSČ za účasti vtedajšieho prezidenta Antonína Zápotockého. Ján Pješčak však mal sám vyhotoviť obžalobu, čo mali potvrdiť aj znalecké posudky.
Ján Pješčak sa podieľal aj na kauze Cervanová. Minister vnútra ho ako svojho námestníka v tejto veci poveril, aby zostavil tím kriminalistov z celého Slovenska a Federálneho ministerstva vnútra. Pješčak tak vybral vedúceho tímu a ten s ním následne konzultoval výber zvyšných členov skupiny. Týždenník .týždeň uverejnil v júni 2017 článok, podľa ktorého mal však vyšetrovanie vraždy Ľudmily Cervanovej riadiť samotný Ján Pješčak. Ten mal vedúcemu vyšetrovacieho tímu nariadiť, aby sa prípad skončil exemplárne. Podľa kritikov výsledkov vyšetrovania vraždy Ľudmily Cervanovej mal byť výsledok vyšetrovania signálom pre spoločnosť, že KSČ sa dokáže očisťovať.
V apríli 1981 zavraždil príslušník sovietskej okupačnej armády v ČSSR v obci Břuchotín pri Olomouci ženu a jej 6-ročnú dcéru, 4-ročného syna ťažko zranil. Títo ho pristihli, ako kradol v ich dome zaváraniny. Svoje obete ubil na smrť kladivom. Polícia páchateľa okamžite našla, no už dva dni po vražde zaslal Ján Pješčak na príslušný policajný útvar v Olomouci ďalekopis, v ktorom prikázal identitu a pôvod páchateľa utajiť a rozšíriť dezinformáciu, že páchateľom mal byť zahraničný robotník, ktorý prechádzal oblasťou.
24. júla 1990 vzniesol policajný vyšetrovateľ obvinenie Jánovi Pješčakovi za trestný čin zneužívania právomoci verejného činiteľa, ktorého sa mal dopustiť tým, že ako generálny prokurátor ČSSR potom, čo bolo na Generálnu prokuratúru ČSSR doručené trestné oznámenie na Vasila Biľaka (prvý tajomník ÚV KSS) pre trestný čin vlastizrady, toto síce prevzal, ale nevybavil. Toto trestné oznámenie bolo stratené a tým bolo zmarené trestné stíhanie Vasila Biľaka. Za rovnaký trestný čin bolo Jánovi Pješčakovi vznesené obvinenie aj 11. januára 1991, keďže ako generálny prokurátor ČSSR mal rozhodnúť v štyroch prípadoch podliehajúcich vojenskej súdnej právomoci a v jednom podliehajúcom civilnej súdnej právomoci, nezákonnými pokynmi v prospech podozrivých. Nezákonnosť pokynov bola následne konštatovaná Najvyšším súdom ČSFR. 

</doc>
<doc id="611529" url="https://sk.wikipedia.org/wiki?curid=611529" title="Ján Pješčák">
Ján Pješčák



</doc>
<doc id="611533" url="https://sk.wikipedia.org/wiki?curid=611533" title="Apollónios z Trallu">
Apollónios z Trallu

Apollónios () bol grécky sochár v 1. storočí pred Kr.
Sochár Apollónios bol pravdepodobne synom "Artemidóra" z maloázijskéko mesta Tralles. Pôsobil na ostrove Rodos, kde so svojim bratom Tauriskom zhotovili najväčšie známe súsošie antiky, tzv. Farneského býka. Dielo bolo vytvorené v typickom štýle rodoskej sochárskej školy a znázorňovalo potrestanie Dirky, ktorú bratia Amfión a Zéthos priviazali býkovi na rohy, aby ju uvláčili na smrť.
Podľa rímskeho historika Plínia bolo toto súsošie odvezené z Rodosu do Ríma, kde skončilo v zbierke známeho rímskeho politika a obdivovateľa umenia Asinia Pollia. Jednu zreštaurovanú kópiu tohto diela umiestnili v Caracallových kúpeľoch. V 16. storočí ju preniesli do Farneského paláca (Palazzo Farnese) a v 18. storočí sa dostala do neapolskej kráľovskej zbierky, neskôr do neapolského múzea.

</doc>
<doc id="611534" url="https://sk.wikipedia.org/wiki?curid=611534" title="Pavol Király">
Pavol Király

JUDr. Pavol Király, uvádzaný aj ako "Pavel Király" (* 8. november 1913, Hnúšťa† 19. november 1999, Bratislava) bol slovenský právnik a politik. V roku 1970 pôsobil ako predseda Najvyššieho súdu Slovenskej socialistickej republiky. V období rokov 1970 až 1982 vykonával funkciu ministra spravodlivosti Slovenskej socialistickej republiky.
Životopis.
Narodil sa v meste Hnúšťa. Študoval na Štátnom reálnom gymnáziu v Rimavskej Sobote. V roku 1935 úspešne absolvoval štúdium práva na Právnickej fakulte Karlovej univerzity v Prahe, čím sa stal najmladším právnikom vo vtedajšom Česko-Slovensku. Po ukončení štúdia začal pôsobiť na súdoch ako justičný čakateľ, neskôr sudca. Postupne vystriedali súdy v Levoči, Banskej Bystrici, Žiline a Trenčíne. Od roku 1945 bol členom KSČ. Po druhej svetovej vojne patril medzi prokurátorov, ktorí na tzv. národných súdoch žalovali predstaviteľov bývalého režimu Slovenského štátu. V roku 1948 začal vyučovať na Právnickej fakulte Univerzity Komenského. V rokoch 1968 až 1970 bol vedúcim rehabilitačného odboru námestníka generálneho prokurátora pre Slovensko. 1. apríla 1970 sa stal prvým predsedom Najvyššieho súdu Slovenskej socialistickej republiky, pričom v tejto funkcii zotrval do 2. decembra 1970. 3. decembra 1970 bol vymenovaný za ministra spravodlivosti Slovenskej socialistickej republiky. V tejto pozícii pôsobil do 30. novembra 1982. 16. januára 1973 sa stal terčom bombového útoku, pri ktorom zahynuli atentátnik a riaditeľ kancelárie ministra spravodlivosti. Samotný Király utrpel zranenia, kedy prišiel skoro o sluch, pričom na jedno ucho do konca života nepočul. Po skončení funkcie pôsobil do roka 1990 ako námestník krajského prokurátora v Bratislave.
Ústav pamäti národa eviduje pod údajmi "Pavel Király, nar. 08.11.1913" jeden záznam. Pod registračným číslom 4447 sa nachádza osoba s krycím menom "Dovera", ktorá je evidovaná v kategórii prepožičaný byt. Pod kategóriou prepožičaný byt sú podľa Ústavu pamäti národa osoby, ktoré je možné považovať za vedomých spolupracovníkov ŠtB.

</doc>
<doc id="611551" url="https://sk.wikipedia.org/wiki?curid=611551" title="Barbara Henryová">
Barbara Henryová

Barbara Henryová (; * 1. január 1932) bola učiteľkou vo Frantz Elementary School v New Orleans. Frantz bola jedna z prvých základných škôl amerického Juhu čo boli odsegregované. Prvou afro-americkou študentkou na škole bola šesťročná Ruby Bridgesová. Henryová bola jediná z učiteľov, ktorá ju chcela učiť.
Životopis.
Henryová chodila do Girls Latin School v Bostone kde "„sa naučili… oceniť a mať radosť z vecí čo máme spoločné pomedzi externé rozdiely triedy, komunity alebo farby.“". Vyučovala na školách pre deti vojenského personálu v zámorí. Tieto školy boli integrované. Henryová s manželom boli v New Orleans dva mesiace keď jej zavolal vedúci zo školskej správy, aby jej ponúkol učiteľské miesto. Keď sa opýtala či miesto bude v škole, ktorá má byť desegregovaná, vedúci odpovedal: "„Bol by v tom pre Vás nejaký rozdiel?“" Odpovedala, že nie.
V New Orleans v roku 1960 mladá učiteľka Henryová často chodila do práce cez dav demonštrantov kričiacich rasistické nadávky a heslá ako "„2 4 6 8, we will never integrate“" (2 4 6 8, nikdy sa neintegrujeme). Ruby mala vtedy šesť rokov a bola prvou černošskou žiačkou na William Frantz Elementary School v New Orleans. Barbara Henryová, jej biela učiteľka, prišla do mesta a jeho škôl len nedávno.
Henryová aj Bridgesová odmietli zastrašovanie v prvý školský deň v roku 1960, a tak sa stali dôležitými postavami v americkom boji za občianske práva. Hneď ako sa Bridgesová dostala do školy bieli rodičia vošli dnu a svoje deti odviedli preč. Podobne aj všetci ostatní učitelia školy odmietli vyučovať kým bolo čierne dieťa registrované v škole. Len Barbara Henryová chcela učiť Ruby Bridgesovú a viac než rok ju učila sama "„ako keby vyučovala celú triedu“". Prvý deň Ruby a jej dospelí sprievodcovia zostali celý deň v riaditeľskej kancelárii pretože chaos na škole neumožnil ich presun do triedy do druhého dňa. Keď sa Ruby zoznámila so svojou učiteľkou mala pravdepodobne obavy. "„Nikdy predtým som nevidela bieleho učiteľa“" povedala, "„ale pani Henryová bola najprívetivejšia z učiteľov, ktorých som mala. Veľmi sa snažila odviesť pozornosť od toho, čo sa dialo vonku. Ale nemohla som zabudnúť, že so mnou neboli žiadne iné deti.“"

</doc>
<doc id="611564" url="https://sk.wikipedia.org/wiki?curid=611564" title="Jasná Hora">
Jasná Hora

Jasná Hora () je pavlinský kláštor v poľskom meste Čenstochová a najvýznamnejšie pútnické miesto Poľska. Jej význam ďaleko presahuje poľské hranice. Ročne toto mesto a kláštor navštívi asi 5 miliónov pútnikov z Poľska i zahraničia.
Panna Mária Čenstochovská.
V kláštornej Bazilike nájdenia svätého Kríža a Nanebovzatia Panny Márie sa nachádza slávna ikona Panny Márie Čenstochovskej, ktorej mnohí veriaci pripisujú zázračné vlastnosti.
Autorstvo ikony je podľa tradície pripisované sv. Lukášovi, ktorý ju mal namaľovať za života Panny Márie podľa jej skutočnej podoby na doske stola, ktorý mala Svätá rodina vo svojom domčeku v Nazarete. Pravdepodobne však ide o byzantskú ikonu z raného stredoveku. Podľa historických prameňov bola v 12. storočí privezená z Konštantinopolu na Rus, kde sa o sto rokov neskôr ocitla v majetku haličského kniežaťa Leva Daniloviča. Ten ju dal umiestniť v pravoslávnom kláštore v Belze. Tam sa ikony začiatkom 14. storočia zmocnili Poliaci. Do Čenstochovej bola ikona privezená v roku 1384 za kniežaťa Vladislava Opolčíka. V tom istom čase bolo pôvodné modré rúcho Matky Božej na ikone ozdobené zlatými hviezdami a ľaliami. Symbolika ľalií zrejme bola zvolená preto, že v tejto dobe v Poľsku vládli Anjouovci, ktorí mali ľalie v erbe.
Roku 1430 bol kláštor na Jasnej Hore spustošený v priebehu husitskej spanilej jazdy za účasti volyňského kniežaťa Fjodora Ostrožského a poľského šľachtica Jána Kuropatwyho z Łańcuchowa. Ikona bola vtedy silne poškodená a musela byť starostlivo zreštaurovaná. Pamiatkou na túto udalosť sú šrámy na tvári Matky Božej, vzniknuté po seknutí šabľou. Mnohí jej prisudzujú podiel na záchrane kláštora a celého Poľska koncom roka 1655, keď vojenská posádka v sile takmer 250 mužov (vrátane rehoľníkov) ubránila ťažko opevnený kláštor proti asi 3,5 tisícovej armáde Švédskeho impéria. Tejto bitke, hoci z vojenského hľadiska málo významnej, poľská tradícia pripisuje mimoriadny význam, pretože zákerný útok na národnú svätyňu, ktorej bola predtým prisľúbená nedotknuteľnosť, rozzúril poľské obyvateľstvo. Dôsledkom toho vznikla ozbrojená obrana, vedená vojvodcom Stefanom Czarnieckim, ktorú švédska armáda nedokázala zlomiť. Po vojenskej porážke švédskej armády bola Matka Božia Čenstochovská za účasti poľsko-litovského kráľa Jana II. Kazimíra vo Ľvove korunovaná kráľovnou a ochrankyňou Poľska.

</doc>
<doc id="611566" url="https://sk.wikipedia.org/wiki?curid=611566" title="2018 na Slovensku">
2018 na Slovensku

Tento článok obsahuje výpis významných udalostí v roku 2018 na Slovensku.

</doc>
<doc id="611574" url="https://sk.wikipedia.org/wiki?curid=611574" title="Mário Radačovský">
Mário Radačovský

Mário Radačovský (* 29. september 1971, Partizánske) je slovenský baletný tanečník a choreograf. V súčasnosti umelecký šéf Baletu Národného divadla Brno.
Životopis.
Začiatky kariéry.
Absolvoval Tanečné konzervatórium Evy Jaczovej v Bratislave, po absolvovaní získal angažmá v Balete SND. Nastúpil v roku 1989. V roku 1990 vyhral Československú baletnú súťaž v kategórii A. Onedlho sa v SND stal sólistom. Účinkoval v baletoch ako "Rómeo a Júlia", "Carmen", "Giselle" a "Dáma s kaméliami". V roku 1992 dostal ponuku od Nederlands Dans Theater, ale ešte predtým pol roka pôsobil ako sólista Baletu NdB. V Nederlands Dans Theater tancoval sedem rokov pod vedením Jiřího Kyliána ako prvý Stredoeurópan. Zúčastnil sa aj viacerých turné súboru. V roku 1999 sa stal prvým sólistom Les Grands Ballets v Montréali. Stvárnil tu hlavné postavy baletov "Giselle", "Luskáčik", "Labutie jazero", "Poľná omša", "Concerto Barocco" či "Piková dáma". Začal tu aj prvý krát choreograficky tvoriť, jeho prvým dielom bola miniatúra "The Letter". V ten istý rok vytvoril aj "Inspiration" a v roku 2004 "Train Station".
Opäť v Slovenskom národnom divadle.
V roku 2000 sa vrátil do SND ako hosťujúci sólista. Predstavil sa v úlohe Alberta v balete "Giselle". V roku 2005 bol choreografom baletu "Zmena". Na miesto riaditeľa Baletu SND nastúpil 17. októbra 2006. V sezóne 2006/2007 priniesol balet inšpirovaný príbehom umelca Andyho Warhola. V máji 2008 pripravil v spolupráci s Jiřím Kyliánom a Lukášom Timulákom tretí premiérový večer sezóny kde uviedol svoj balet inšpirovaný udalosťami roku 1968. Po balete "Warhol" premiéroval aj "68". V roku 2009 pripravil druhý celovečerný balet v SND "Everest" s hudbou Pavla Hammela. 21. mája 2010 ho generálny riaditeľ SND Ondrej Šoth odvolal z funkcie riaditeľa Baletu SND.
Ďalšia tvorba a pôsobenie.
V júni roku 2010 založil vlastný súbor, Balet Bratislava, zaoberajúci sa neoklasickým baletom. Súbor viedol až do jeho zániku v roku 2013. V apríli 2012 s jeho účasťou vznikol Tanečný súbor Divadla Nová Scéna. V Balete Bratislava vytvoril diela "Monos" (2o12), "Queen" (2013) a muzikál "Mata Hari" (2013). Pre Národné operetné divadlo v Rumunsku vytvoril balet "María de Buenos Aires" a pre Grand Rapids Ballet Company v Michigane diela "Romeo and Juliet" (2011) a "Black and White" (2012).
V Brne.
1. novembra 2013 sa riaditeľom Národného divadla Brno stal Martin Glaser, ktorý Radačovského uviedol do funkcie umeleckého šéfa baletného súboru NdB. Už v roku 2012 tu však Radačovský uviedol svoj balet "Osudové lásky". "Black and White" je súčasťou reportoáru NdB.
25. novembra 2017 mal na Brnenskom výstavisku premiéru balet "West Side Story". Na hudbu Leonarda Bernsteina novú choreografiu vytvoril Mário Radačovský.
V roku 2015 získal bakalársky titul z choreografie na Hudobnej a tanečnej fakulte Akadémie muzických umení v Prahe. V štúdiu pokračuje.
Osobný život.
Vo veku 27 rokov prekonal onkologické ochorenie a v roku 2008 založil tradíciu baletných gala na podporu liečby tohto ochorenia. V septembri 2015 sa oženil s bývalou sólistkou Baletu SND Klaudiou Bittererovou.

</doc>
<doc id="611588" url="https://sk.wikipedia.org/wiki?curid=611588" title="Barbara Henry">
Barbara Henry



</doc>
<doc id="611593" url="https://sk.wikipedia.org/wiki?curid=611593" title="Konstal N">
Konstal N

Konstal N je model najstaršej poľskej električky koncepcie KSW. Bol vyrábaný od konca 40. rokov do 2. polovice 50. rokov 20. storočia podnikmi Konstal, Stocznia Gdańska a Sanowag. Úzkorozchodná verzia bola označená ako 2N. Celkovo bolo vyrobených 516 vozidiel pre poľský trh. Vo výrobe bol nahradený modernejším typom Konstal 4N.
Konštrukcia.
N je dvojsmerný dvojnápravový motorový električkový vozeň odvodený z nemeckej koncepcie KSW. Vozidlo je vybavené štyrmi dverami, vždy dvoma na jednej strane vozňovej skrine; ďalej je električka štandardne vybavená pantografom. Do tohto typu električky je možné montovať podvozky ako pre normálny rozchod koľají , tak aj pre rozchod .
Dodávky električiek.
V rokoch 1948 až 1956 bolo vyrobených celkom 516 vozňov Konstal N. Boli určené výhradne pre Poľsko (Gdansk, Gorzów Wlkp., Sopot, GOP, Krakov, Poznaň, Štetín, Varšava, Vroclav, Bielsko-Biała, Bydgoszcz, Grudziądz, Elbląg, Inowrocław, Jelenia Góra, Legnica, Lodž, Olsztyn, Słupsk, Toruň a Wałbrzych).

</doc>
<doc id="611597" url="https://sk.wikipedia.org/wiki?curid=611597" title="Viliam Scholtz">
Viliam Scholtz

Viliam Scholtz (Wilhelm, Vilmos; Sóltz, Scholz, Scholcz, Solcz) (* 8. december 1833, Švedlár† 12. október 1901, Budapešť) bol uhorský hutnícky inžinier, vynálezca, pedagóg a odborný publicista.
Vzdelanie.
Narodil sa do rodiny lekára Daniela Scholtza a jeho manželky Karolíny rodenej Polačekovej vo Švedlári. Po štúdiu na Evanjelickom kolégiu v Prešove a lýceu v Kežmarku. V rokoch 18541858 študoval baníctvo a hutníctvo na Banskej akadémii Banská Štiavnica, potom pracoval vo verejných službách. V rokoch 18591860 absolvoval kurz organizovaný Ministerstvom financií v českej Příbrami, kde študoval strojárstvo a mechaniku.
Kariéra.
Pôsobil v hutiach v Marmarošskej župe: Sihoť, Tribušany Biely Potok, Kobylecká Poľana, Turie Remety. Potom pracoval v Diósgyőri, neskôr v Banskej Bystrici, Ponickej Hute a Tisovci. V roku 1881 bol pozvaný na miesto vedúceho katedry hutníctva železa na Banskej akadémii v Banskej Štiavnici. Učil napríklad Náuku o palivách. V rokoch 1892 až 1896 pôsobil vo funkcii zástupcu riaditeľa akadémie. V tomto období sa výrazne zmodernizovalo vzdelávanie a organizácia. Do dôchodku odišiel v roku 1901.
V Banskej Štiavnici bol v rokoch 18911892 predsedom Spoločnosti pre banícku a hutnícku literatúru, z ktorej potom – so Scholtzovým významným prispením – 27. júna 1892 vznikla Maďarská banícko-hutnícka spoločnosť (OMBKE), ktorej výkonným podpredsedom bol až do dôchodku.
Významne prispieval do odbornej literatúry. Mnoho jeho článkov bolo uverejnených v časopise OMBKE "Banícke a hutnícke listy". Počas svojej kariéry vytvoril niekoľko vynálezov, ktoré predovšetkým zlepšovali technológiu zavážania vysokých pecí ako aj zachytávania procesných plynov. Spolu so Štefanom Farbakym vyvinuli zariadenie na kontinuálnu výrobu vodného plynu.
Scholtz bol čestným členom mestskej rady kráľovských miest Banská Štiavnica a Banská Belá.

</doc>
<doc id="611601" url="https://sk.wikipedia.org/wiki?curid=611601" title="Lopud">
Lopud

Lopud je chorvátsky ostrov v Jadranskom mori neďaleko Dubrovníka. Ostrov má rozlohu 4,6 km²
Na ostrove sa nachádza františkánsky kláštor. Dňa 14. mája 1931 tu pri kúpaní v mori zomrel na infarkt myokardu český spisovateľ a politik Viktor Dyk. Na pamiatku tejto udalosti bol postavený pamätník obnovený v 90. rokoch.

</doc>
<doc id="611602" url="https://sk.wikipedia.org/wiki?curid=611602" title="Ignác Filip Semmelweis">
Ignác Filip Semmelweis

Ignác Filip Semmelweis (, ; * 1. júl 1818, Budín, Uhorsko† 13. august 1865, Döbling, Rakúsko) bol nemecký lekár maďarského pôvodu.
Pracoval v pôrodníctve a zaoberal sa skúmaním príčin epidémií horúčky šestonedieľok v nemocniciach. Vyslovil teóriu, že nákazu prenášajú sami lekári pri prechádzaní medzi pitevňou a inými oddeleniami. Formuloval zásady antisepsy, ktorých dodržiavanie šíreniu choroby bránilo, a ktoré sa postupne stali všeobecným nemocničným štandardom. Vyslúžil si prezývku „"záchranca matiek"“.
Výskum.
Vo viedenskej všeobecnej nemocnici, kde od roku 1844 pracoval, si všimol, že chorobnosť rodičiek je oveľa vyššia na oddelení, kde pôsobia študenti medicíny. Zároveň bola zreteľne nižšia úmrtnosť matiek, ktoré porodili ešte pred hospitalizáciou. Jeho podozrenie, že nákaza má pôvod priamo v nemocnici, potvrdila smrť jeho kolegu Jakuba Kolečka, ktorý zomrel na infekciu po zranení skalpelom pri pitve. Semmelweis dospel k záveru, že horúčka šestonedieľok má pôvod v mŕtvych telách na pitevni a šíria ju samotní lekári a medici na svojich rukách a nástrojoch. Vyvodil z toho, že dôkladná hygiena po práci na pitevni a pred vyšetrením matky by mala výskytu choroby zabrániť.
Roku 1847 zaviedol na oddelení povinné umývanie rúk chlórovým vápnom a úmrtnosť rodičiek ihneď rádovo poklesla. Aj napriek evidentnému úspechu sa však jeho teória stretla s prudkým odporom najmä starších kolegov, ktorí odmietali pripustiť, že by za smrťou pacientok mohli stáť oni sami. Niektorí ďalší jeho kolegovia túto pravdu neuniesli - napr. profesor Gustaf Michaelis, ktorý jeho postupom uveril a úspešne ich zaviedol na svojom pracovisku, spáchal samovraždu (medzi ženami, ktoré predtým po pôrode u neho zomreli na horúčku šestonedieľok, bola aj jeho milovaná neter).
K Semmelweisovmu neúspechu pri prijatí inovácie však okrem konzervativizmu a domýšľavosti jeho kolegov prispela aj jeho popudlivá, vzťahovačná povaha a neschopnosť spracovať svoje presné pozorovania a experimenty do vedecky prijateľnej podoby.
Ďalší život.
Potom, čo v roku 1849 stratil miesto vo Viedni, nastúpil v roku 1851 ako pôrodník v Pešti. Ihneď zaviedol svoje hygienické opatrenia, čím okamžite zrazil výskyt horúčky šestonedieľok na minimum - v období rokov 18511855 zaznamenal iba 8 úmrtí. Roku 1855 sa stal profesorom pôrodníctva na Peštianskej univerzite, a aj tu úspešne aplikoval svoje zásady. Ani tieto úspechy však nepresvedčili jeho kolegov o správnosti jeho postupu.
Roku 1857 odmietol miesto profesora v Zürichu. V tej istej dobe sa oženil s Máriou Weidenhofferovou (18371910), s ktorou mal päť detí, z ktorých sa tri dožili dospelosti.
Nekončiaci zúfalý boj o odborné uznanie jeho teórie, spolu s pocitom viny za predošlú smrť mnohých pacientok, sa odrazili na zhoršovaní jeho psychického stavu. Od roku 1861 mal depresie, viditeľne chradol a písal zatrpknuté, agresívne otvorené listy svojim oponentom. Roku 1865 sa jeho správanie stalo pre okolie takým neznesiteľným, že bol napriek svojmu odporu prevezený do psychiatrického ústavu. Tam za dva týždne zomrel, zrejme na následky hrubého zaobchádzania.
Posmrtné uznanie.
Semmelweisove teórie a najmä praktické opatrenia boli všeobecne prijaté až s Pasteurovym objavom mikroskopických pôvodcov infekcie.
Dnes sa Ignác Semmelweis radí medzi najvýznamnejších lekárov 19. storočia a je po ňom pomenovaná lekárska univerzita v Budapešti. V roku 1993 bol po ňom pomenovaný asteroid 4170 Semmelweis.

</doc>
<doc id="611604" url="https://sk.wikipedia.org/wiki?curid=611604" title="Lee Remicková">
Lee Remicková

Lee Ann Remicková (* 14. december 1935, Quincy, Massachusetts, USA† 2. júl 1991, Los Angeles, Kalifornia) bola americká herečka, držiteľka ceny BAFTA a dvojnásobná držiteľka ceny Zlatý glóbus.
Životopis.
Narodila sa v meste Quincy v štáte Massachusetts. V mladosti navštevovala tanečnú školu a neskôr absolvovala prestížne divadelné Actors Studio v New Yorku. V roku 1953 debutovala na Broadwayi v hre "Be Your Age".
Prvú filmovú rolu jej v roku 1957 zveril Elia Kazan vo filme "A Face in the Crowd". Nasledovali ďalšie väčšie role vo filmoch "Dlhé, horúce leto" a "Anatomy of a Murder". V roku 1960 sa objavila v ďalšom filme Eliu Kazana "Wild River".
V roku 1962 bola nominovaná na Oscara pre najlepšiu herečku za rolu Kirsten Clay vo filme "Dni vína a ruží" v ktorom hrala po boku Jacka Lemmona.
Ďalšie významné úlohy stvárnila napríklad v trileri "Prichádza Satan!" z roku 1976, alebo o dva roky neskôr vo filme "Dotyk Medúzy".
Zomrela na rakovinu vo svojom dome v Los Angeles vo veku 55 rokov. Za svoj prínos filmovému priemyslu bola poctená hviezdou na hollywoodskom chodníku slávy.

</doc>
<doc id="611605" url="https://sk.wikipedia.org/wiki?curid=611605" title="Lee Remick">
Lee Remick



</doc>
<doc id="611606" url="https://sk.wikipedia.org/wiki?curid=611606" title="Banícka akadémia">
Banícka akadémia

Banícka akadémia (nemecky "Bergakademie") alebo Banská akadémia (názvy: do roku 1770 "praktická škola", 17701846 "Banícka akadémia", 18461904 "Banícka a lesnícka akadémia", 19041919 "Vysoká škola banícka a lesnícka") bola akadémia založená v Banskej Štiavnici medzi rokmi 1762 a 1770, kedy Mária Terézia vydala štatút školy s názvom Banská akadémia. Vznikla na základe existujúcej "Banskej školy", založenej v roku 1735 a zanikla po vzniku Československa v zime 1918/19 odchodom profesorov do Šopronu v Maďarsku. Je tak najstaršou technickou akadémiou v Európe spolu s Bergschule Jáchymov (St. Joachimsthal)a prvou takouto školou v Nemecku, vo Freibergu, ktorá vznikla 1777.
História.
Priamym predchodcom Baníckej akadémie bola "Banská škola" ("Berg Schola"), založená v roku 1735, ktorá spočiatku stavala na starších formách vzdelávania budúcich banských úradníkov. Jej prvým profesorom od roku 1735 bol Samuel Mikovíni. V reakcii na žiadosť pražského banského úradníka Jana Tadeáša Antonína Peithnera rozhodli viedenské centrálne úrady na konci roku 1762 o zriadení "praktickej baníckej školy" pre celú habsburskú monarchiu. Táto inštitúcia, ktorá bola na začiatku realizovaná v skromnejšej forme, sa do roku 1770 postupne rozrástla na komplexnú banícku akadémiu. Vyučovacím jazykom akadémie bola do roku 1867 nemčina, potom maďarčina.
V roku 1763 bol za prvého profesora (na katedre chémie, mineralógie a metalurgie) vymenovaný Mikuláš Jozef von Jacquin, viedenský botanik a chemik pochádzajúci z Rakúskeho Nizozemska. Prednášať začal však až o rok neskôr. V 1765 viedenská dvorská komora povolala Mikuláša Podu z Neuhausu, jezuitského otca zo Štajerského Hradca na novozriadenú druhú katedru (matematiky, mechaniky a hydrauliky). V roku 1770 vydala Mária Terézia štatút školy s názvom Banská akadémia a bola vytvorená tretia katedra (náuky o banských dielach), vedená Krištof Traugott Deliusom. Dellius pôsobil na Banskej akadémii v Banskej Štiavnici už od roku 1761, najprv ako banský správca, od r. 1764 ako Vrchný banský správca a člen Banského kolégia a od r. 1770 ako profesor baníctva (súčasný názov: banského inžinierstva) a banskokomorskej správy (kameralistiky, súčasný názov: účtovníctva). Po vzniku tejto tretej katedry bola ponuka odbornej prípravy podľa vtedajšieho členenia náuky o baníctve úplná. Lesníctvo sa pôvodne prednášalo v rámci náuky o banských dielach, 1808 bol zriadený samostatný Lesnícky ústav (profesor H. D. Wilckens), ktorý sa 1846 zlúčil s Banskou akadémiou do Banskej a lesníckej akadémie ("Berg- und Forstakademie"). 
Celé štúdium získalo záväzný rámec v podobe študijného plánu a škola bola (pravdepodobne po vzore "Kurfürstlich-Sächsische Bergakademie zu Freiberg" vo Freibergu, ktorá bola takto pomenovaná už od svojho vzniku) premenovaná na "Banícku akadémiu (Bergakademie)". V rovnakom čase ako Banícka akadémia vo Freibergu v Sasku založená v rokoch 1765/66 tak vznikla prvá akademická inštitúcia odbornej prípravy v oblasti montanistiky (náuky o baníctve a hutníctve).
Počet študentov akadémie v tomto čase až do polovice 19. storočia nepretržite rástol. Tento fakt sa však na vzdelávaní na Baníckej akadémii neprejavoval vždy len kladne. Prudký nárast iných možností technického vzdelávania v prvej polovici 19. storočia a veľká kríza v revolučných rokoch 1848/1849, 
Banská akadémia od svojho založenia roku slúžila na výchovu odborníkov v baníctve, v hutníctve a v lesníctve pre celú habsburskú ríšu. Študovali na nej Nemci, Maďari, Česi, Slováci a príslušníci ďalších národov monarchie. Latentné národnostné trenice na škole v revolučných rokoch 1848-1849 prerástli do otvorených konfliktov. V tom období napríklad pri Banskej akadémii v Banskej Štiavnici aktívne pracoval študentský spolok československých akademikov, Čechov a Slovákov. V dôsledku národnostných sporov roku 1849 akadémiu opustilo 133 nemeckých a českých poslucháčov, ako aj viacerí profesori a asistenti, medzi nimi napríklad aj Christian Doppler a Karel Kořistka. Takto došlo k založeniu vyšších banských učilíšť v Leobene v Rakúsku (dnešná Montánna univerzita) a v Příbrame v Čechách, ktoré boli v roku 1865 povýšené na banské akadémie. 
Rakúske úrady vyšetrovali účasť študentov a profesorov akadémie v revolučných udalostiach (najmä Uhorská revolúcia) a rakúske(uhorské) banské vrchnosti sa usilovali zachovať tradičný celoríšsky charakter školy aj s nemčinou ako vyučovacím jazykom, ale vzápätí po rakúsko-uhorskom vyrovnaní v roku 1867, zaviedli v akadémii ako vyučovací jazyk maďarčinu. Maďarizácia vyučovania po roku 1867 potlačil význam akadémiu do pozadia, čo sa spojilo aj s ústupom baníctva v Banskej Štiavnici. 
Presídlenie.
Akadémia stratila svoj nadregionálny charakter a po zavedení maďarčiny začala upadať. Už od roku 1900 existovalo niekoľko neúspešných iniciatív premiestniť túto vysokú školu z Banskej Štiavnice. do Budapešti. V roku 1904 bola premenovaná na Vysokú školu banskú a lesnícku. Béla Barlai, ktorý sa narodil v Mosonszolnoku,  bol členom vysokoškolskej rady od roku 1904. V roku 1904 si tiež zmenil priezvisko z Neuherz na Barlai. Aktívne sa zapájal do riešenia právnych, ekonomických, mzdových a organizačných otázok školy. Niekoľko ráz bol predsedom Oddelenia pre železiarskych inžinierov (dekanom). 23. júla 1912 bol zvolený do funkcie rektora. V období jeho rektorovania bola nastolená otázka preloženia sídla vysokej školy do Košíc, lebo podľa názoru vysokoškolskej rady Banská Štiavnica neposkytovala dostatok podmienok na jej všestranný rozvoj. 2. marca 1918 vyslala vysokoškolská rada do Košíc komisiu pozostávajúcu z rektora a troch profesorov, aby dôkladne preskúmala tamojšie pomery z hľadiska zabezpečenia vysokoškolskej odbornej výučby baníctva, hutníctva a lesníctva. Na základe priaznivých referencií komisie, prijala vysokoškolská rada na zasadnutí 28. marca 1918 rozhodnutie predostrieť vláde návrh na preloženie sídla vysokej školy do Košíc. Na tom istom zasadnutí oboznámil predsedajúci rektor prítomných s prípisom starostu mesta Miškovec, v ktorom žiadal vysokoškolskú radu a preloženie sídla školy do Miškovca. Problém presídlenia vysokej školy napokon rozriešil záver prvej svetovej vojny. 
Vznik Československa v zime 1918/19 nakoniec viedol v nasledujúcom roku k odchodu profesorov do Šopronu v Maďarsku, kde táto škola existuje až dodnes ako Západomaďarská univerzita. V rokoch 19501957 sa Fakulta baníctva presunula do Miškovca, kde vznikla Univerzita ťažkého priemyslu, zatiaľ čo Fakulta lesníctva zostala v Šoprone. 
Vedecký a pedagogický význam.
Najmä v oblasti chemických vied mala Akadémia vysokú medzinárodnú povesť. Pod vedením Jacquinových nasledovníkov Giovanniho Antonia Scopoliho a Antona Leopolda von Rupprechta mal praktický výcvik v laboratóriu aj naďalej zásadný význam. To si získalo uznanie aj u zahraničných návštevníkov.
Akadémia mala centrálne postavenie vo vedeckom živote na Slovensku, a do značnej miery významné aj v rámci celého Uhorska. Bola nielen vysokou školou, ale so systémom katedier, kolektívom profesorov a asistentov, s laboratóriami, s veľkou knižnicou a od konca 19. storočia, aj keď iba s jedným relatívne samostatným výskumným ústavom, bola aj významnou vedeckou inštitúciou, ktorá významne ovplyvňovala vedecko-technický rozvoj práve na Slovensku. Na vnútorné kvalitatívne zmeny v štruktúre a v náplni Banskej akadémie v Banskej Štiavnici podstatne vplývali jednak politické udalosti, jednak doslova tlak priemyselnej revolúcie, ktorá sa v tomto období aj prostredníctvom školstva a vedy presadzovala v celom Uhorsku a prirodzene aj na Slovensku. 
Banská a lesnícka akadémia významne prispela k rozvoju vedných odborov tvoriacich náplň štúdia, v ktorom sa úzko prepájalo teoretické a praktické vzdelávanie s vedeckovýskumnou činnosťou. 
Prednášky z teoretických predmetov sa priamo spájali s praktickými cvičeniami vo výrobných závodoch (organizoval A. Kerpely). V päťdesiatych a šesťdesiatych rokoch 19. storočia sa vyvíjal tlak najmä na opustenie tradičného polytechnického a encyklopedického zamerania výučby a za presadzovanie špecializácie, najmä za dôsledné oddelenie štúdia baníctva a hutníctva. Zavadzali sa mimoriadne doplnkové predmety, väčší dôraz sa kládol na strojníctvo, z matematiky sa a dôsledne vyčlenili fyzikálne časti a prednášali sa v rámci fyziky a chémie, do rozšírili sa prednášky z geológie a paleontológie, deskriptívna geometria sa stala povinným predmetom atď. Aby poslucháčov odbremenili, na vyučovaní sa začali používať názorné nástenné tabule, modely skutočnej veľkosti atď. Roku 1862 vystavovala štiavnická Banská akadémia na svetovej priemyselnej výstave v Londýne 17 takýchto tabúľ, geologickú mapu Banskej Štiavnice a práce poslucháčov. Od začiatku šesťdesiatych rokov vydávala akadémia vedecký a odborný časopis Berg- und Hüttenmännisches Jahrbuch (Banícku a hutnícku ročenku), od roku 1868 časopis Bányaszati és kohászati lapok (Banícke a hutnícke listy).
Po vzniku podobne zameraných odborných vysokých škôl v rakúskych a českých krajinách (1848) stratila svoj nadregionálny charakter a po zavedení maďarčiny ako vyučovacieho jazyka začala upadať, 1904 premenovaná na Vysokú školu banskú a lesnícku, 1919 sa presťahovala do Šopronu. Pod vplyvom priemyselnej revolúcie sa v akadémii uskutočnili niekoľko závažných reforiem, ktorých hlavným výsledkom bol vzájomné osamostatnenie baníctva, hutníctva a lesníctva a špecializácii baníckych, hutníckych a lesníckych disciplín.
Dedičstvo.
Na Slovensku sa k duchovnému dedičstvu Baníckej akadémie hlási Fakulta Baníctva, ekológie a riadenia TU Košice, čo potvrdila Deklarácia pokračovateľov duchovného dedičstva slávnej Baníckej akadémie v roku 2001. V areáli akadémie v Banskej Štiavnici bola po odsunutí Baníckej akadémie do Šopronu založená chemická, banícka a lesnícka odborná škola, ktoré tam čiastočne fungujú až dodnes. Tento súbor budov bol v roku 1961 vyhlásený za národnú kultúrnu pamiatku.
Banícka akadémia v Banskej Štiavnici má v Maďarsku dodnes silnú povesť. V roku 2014 boli tradície štiavnických študentov, zachovávané na univerzitách v Šoprone a Miškovci, zaradené na zoznam maďarského duchovného kultúrneho dedičstva.

</doc>
<doc id="611607" url="https://sk.wikipedia.org/wiki?curid=611607" title="Banská akadémia">
Banská akadémia



</doc>
<doc id="611608" url="https://sk.wikipedia.org/wiki?curid=611608" title="Vitteaux">
Vitteaux

Vitteaux môže byť:

</doc>
<doc id="611609" url="https://sk.wikipedia.org/wiki?curid=611609" title="Banícka a lesnícka akadémia">
Banícka a lesnícka akadémia

Banícka a lesnícka akadémia môže byť:

</doc>
<doc id="611612" url="https://sk.wikipedia.org/wiki?curid=611612" title="Vysoká škola banícka a lesnícka">
Vysoká škola banícka a lesnícka



</doc>
<doc id="611614" url="https://sk.wikipedia.org/wiki?curid=611614" title="Jane Birkinová">
Jane Birkinová

Jane Mallory Birkinová, OBE (* 14. december 1946, Londýn, Spojené kráľovstvo† 16. júl 2023, Paríž, Francúzsko) bola britsko-francúzska herečka, režisérka, skladateľka a speváčka žijúca vo Francúzsku.
Životopis.
Pochádzala z umelecky založenej rodiny, jej matka Judy Campbell bola herečka, otec David Birkin bol britský vojnový vyslúžilec z Britského kráľovského námorníctva, brat Andrew sa stal režisérom a scenáristom, herečkou sa stala aj jej dcéra Charlotte.
Pred filmovou kamerou sa prvýkrát objavila v snímke "The Knack ...and How to Get It" v roku 1965, o rok neskôr si zahrala vo svetoznámom dramatickom filme "Zväčšenina", ktorý režíroval Michelangelo Antonioni. V roku 1968 sa počas nakrúcania filmu "Slogan" zoznámila s hercom, spevákom a textárom Sergeom Gainsbourgom s ktorým neskôr žila 12 rokov (19681980) a mala s ním dcéru Charlotte.
Vďaka svojej útlej postave a dievčenskému výzoru najmä v 70. rokoch patrila medzi sexsymboly svojej doby. S Gainsbourgom tiež v roku 1969 natočila jeho svetoznámy duet "Je t’aime… moi non plus" (po tom, čo ho odmietla Brigitte Bardotová).

</doc>
<doc id="611622" url="https://sk.wikipedia.org/wiki?curid=611622" title="Jane Birkin">
Jane Birkin



</doc>
<doc id="611625" url="https://sk.wikipedia.org/wiki?curid=611625" title="Banícka akadémia v Banskej Štiavnici">
Banícka akadémia v Banskej Štiavnici



</doc>
<doc id="611626" url="https://sk.wikipedia.org/wiki?curid=611626" title="Trnavská ulica (Žilina)">
Trnavská ulica (Žilina)

Trnavská ulica je ulica v Žiline na sídlisku Vlčince.
Ulica vznikla v 70. rokoch 20. storočia a má tvar písmena L, pričom väčšiu časť tvorí pešia zóna (chodník). Na popisných číslach 1, 2, a 3 sa nachádzajú výškové 12 - poschodové budovy, bytový dom s číslami 4, 5, 6 a 7 má 6 poschodí a zvyšok tvoria 8 - poschodové panelové domy.
Je pomenovaná po krajskom meste Trnava.
Občianska vybavenosť.
Na ulici sa nachádza škôlka (dom č. 21).

</doc>
<doc id="611627" url="https://sk.wikipedia.org/wiki?curid=611627" title="Taken – Posadnutý pomstou">
Taken – Posadnutý pomstou

Taken – Posadnutý pomstou je francúzsko-americký dramatický televízny seriál založený na trilógii filmov "96 hodín" (orig. "Taken"). Seriál sa vysielal v USA od 27. februára 2017 do 30. júna 2018 na stanici NBC. 11. mája 2018 bolo oznámené, že seriál po druhej sérii nebude pokračovať. Na Slovensku seriál vysiela JOJ od 2. januára 2018.
Dej.
Popis seriálu podľa TV JOJ:
 "Bývalý vojak Bryan Mills sa vyrovnáva s osobnou tragédiou, ktorá otriasla celým jeho životom. Zo všetkých síl sa snaží preniesť cez incident, pri ktorom zomrela jeho sestra. Stala sa náhodnou obeťou streľby, ktorú vo vlaku rozpútali dvaja muži. Spočiatku ich Mills považoval za teroristov, neskôr pripustil, že mohlo ísť o objednávku zo strany muža, ktorému v roku 2015 zabil syna, aby ochránil agenta protidrogovej jednotky v Kolumbii. Tým mužom je boss drogového kartelu a terorista Carlos Mejia. Mills sa rozhodne pomstiť sestrinu smrť a zabiť drogového magnáta. Tesne pred tým, než sa mu to podarí, osloví ho CIA a naverbuje do svojich služieb. Celý čas ho sledovala a v pravú chvíľu prišla s ponukou na spoluprácu. A práve práca v CIA v Millsovi prebudí mimoriadne nebezpečné nadanie agenta - zabijaka a odhalí jeho jedinečné bojové schopnosti."
Produkcia.
Po skončení prvej série zo seriálu odišiel jeho showrunner Alexander Cary, ktorého úlohu počas druhej série nahradí Greg Plageman (výkonný producent seriálu "Lovec zločincov"). Po prvej sérii odišla aj väčšina hlavných postáv.

</doc>
<doc id="611633" url="https://sk.wikipedia.org/wiki?curid=611633" title="Arkesilaos (sochár)">
Arkesilaos (sochár)

Arkesilaos () bol grécky sochár v 1. storočí pred Kr.
Arkesilaos, grécky sochár z Tarentu (alebo z Atén), pôsobil hlavne v Ríme, zrejme v 1. polovici 1. storočia pred Kr. Podľa rímskeho historika Plínia si ho ako umelca vysoko vážili, obzvlášť bol oslavovaný rímskym vzdelancom Marcusom Varrom. Bol priateľom známeho rímskeho mecenáša Licinia Luculla, ktorý ho okolo 87 pred Kr. vzal do Ríma. 
Medzi jeho diela patrila socha Venuše "Genetrix", ktorá stála na Caesarovom fóre (v chráme Venuše rodičky), mramorová levica s malými okrídlenými cupidmi (s amormi) a Kentauri nesúci nymfy, dielo zhotoveného z jedného kusa mramoru, ktoré vlastnil rímsky obdivovateľ umenia Asinius Pollio. Licinius Lucullus si u neho objednal sochu Fortuny (bohyne Štastia), nanešťastie obaja zomreli a socha nebola nikdy dokončená.

</doc>
<doc id="611635" url="https://sk.wikipedia.org/wiki?curid=611635" title="Fortuna">
Fortuna

Fortuna môže byť:

</doc>
<doc id="611636" url="https://sk.wikipedia.org/wiki?curid=611636" title="Felix Vašečka">
Felix Vašečka

Doc. JUDr. Felix Vašečka, CSc., uvádzaný aj ako "Félix Vašečka", alebo "Felix Pavel Vašečka" (* 13. január 1915, Kátov† 7. september 2001) bol slovenský právnik, politik a publicista. Bol aktívnym účastníkom Slovenského národného povstania. Bol poslancom Slovenskej národnej rady a Federálneho zhromaždenia za Komunistickú stranu. V období od 2. januára 1969 do 3. decembra 1970 pôsobil ako minister spravodlivosti Slovenskej socialistickej republiky. Vo svojej publikačnej činnosti sa venoval predovšetkým otázkam ateizmu.
Životopis.
Narodil sa v obci Kátov v okrese Skalica v rodine roľníka. Študoval na gymnáziu v Skalici. Už v roku 1936 sa stal členom Komunistickej strany. V roku 1940 úspešne absolvoval štúdium práva na Právnickej fakulte Univerzity Komenského v Bratislave. V roku 1941 zložil rigoróznu skúšku a získal titul doktor práv (JUDr.). Už počas štúdia sa začal angažovať v študentských spolkoch ako Zväz slovenského študentstva alebo Spolok socialistických študentov. 
Štúdium ukončil v období existencie vojnovej Slovenskej republiky. Zamestnal sa na Najvyššom úrade pre zásobovanie. Súčasne však pôsobil ako ilegálny komunistický pracovník. 8. apríla 1943 bol za svoju činnosť v prospech Komunistickej strany vzatý do vyšetrovacej väzby v Ilave a následne v Bratislave. Tu bol až do 14. decembra 1943. V októbri 1944 sa stal členom delegácie povstalcov, ktorá bola vyslaná do ZSSR. V období SNP pôsobil taktiež ako vedúci Úradu povereníctva SNR. Od februára 1945 do apríla 1945 pôsobil ako povereník pre sociálnu starostlivosť. Po vojne bol v období od roku 1945 do roku 1949 predsedom Fondu národnej obnovy v Bratislave. V roku 1951 sa stal na dva roky riaditeľom Slovenského úradu pre veci cirkevné. 
V roku 1953 bol uväznený v rámci vnútorných konfliktov v rámci Komunistickej strany. Po prepustení z väzenia sa v roku 1954 stal pracovníkom Ústavu štátu a práva Slovenskej akadémie vied. Tu pôsobil až do roku 1968. Jeho politická kariéra sa obnovila po vpáde vojsk Varšavskej zmluvy do Česko-Slovenska. Najprv sa stal zástupcom povereníka Slovenskej národnej rady pre spravodlivosť. V období od 2. januára 1969 do 3. decembra 1970 pôsobil ako minister spravodlivosti Slovenskej socialistickej republiky. Od roku 1969 pôsobil dva roky ako poslanec Snemovne národov Federálneho zhromaždenia. Po odchode z funkcie ministra sa stal v roku 1971 riaditeľom Ústavu ateizmu Slovenskej akadémie vied. Na tomto poste zotrval až do roku 1985, kedy odišiel do dôchodku. Venoval sa publicistickej činnosti. Viedol časopis Ateizmus, napísal taktiež niekoľko publikácii, ktoré sa venovali predovšetkým otázkam ateizmu a cirkvi.. Zomrel 7. septembra 2001.

</doc>
<doc id="611648" url="https://sk.wikipedia.org/wiki?curid=611648" title="MOL Liga hádzanárok 2017/18">
MOL Liga hádzanárok 2017/18

MOL Liga hádzanárok v sezóne 2017/18 bol 16. ročník spoločnej slovensko-českej hádzanárskej súťaže žien, spravovanej Slovenským zväzom hádzanej a Českým zväzom hádzanej. Oproti minulej sezóne došlo k zmene mediálneho názvu, WHIL nahradil názov MOL Liga. Počet družstiev ostal v porovnaní s minulou sezónou rovnaký, akurát jedno slovenské družstvo bolo nahradené českým. Titul majstra WHIL obhájilo družstvo IUVENTA Michalovce, ktoré vo finálovej sérii play-off o majstra Slovenska zvíťazilo nad HK Slovan Duslo Šaľa.
Systém súťaže.
Systém súťaže bol rovnaký ako po minulé sezóny. Hrala sa iba základná časť, ktorá pozostávala z 26 kôl. Každý s každým sa stretol 2-krát, čo znamená, že každý tím odohral 24 zápasov. Po základnej časti nasledovalo národné play-off. Do slovenského postúpili 4 družstvá, v českej nasledovalo okrem play-off najlepších 4 tímov aj nadstavbová časť v skupine o 5.8. miesto, z ktorej vzišil zostupujúci tím. Zo slovenskej strany nezostúpil nikto. Slovenské play-off sa hralo na 3 víťazné zápasy, okrem duelu o bronz, ktorý sa hral na 2 víťazné zápasy.
Účastníci.
Poznámka: HK Slávia Partizánske a ŠKP Bratislava, ktoré obsadili v minulej sezóne WHIL 10., resp. 13. miesto, prihlásili svoje družstvá iba do 1. ligy. 

</doc>
<doc id="611650" url="https://sk.wikipedia.org/wiki?curid=611650" title="Christiane Desroches Noblecourt">
Christiane Desroches Noblecourt

Christiane Desroches Noblecourt (* 17. november 1913, Paríž, Francúzsko† 23. jún 2011, Sézanne) bola francúzska egyptologička. Ako autorka literatúry faktu bola významnou popularizátorkou egyptológie a starovekého Egypta.
Významným spôsobom prispela k záchrane chrámov Ramessa II. v Abú Simbel a ďalších historicky cenných stavieb, ktorým hrozilo zatopenie v súvislostí s vybudovaním Vysokej Asuánskej priehrady. Sprostredkovala tiež výskum a ošetrenie Ramesseho múmie v parížskom antropologickom múzeu rokoch 1976 a 1977, ktoré zabránilo jej hroziacemu nenávratnému poškodeniu.
V januári 2008 obdržala vyznamenanie Rad čestnej légie.

</doc>
<doc id="611651" url="https://sk.wikipedia.org/wiki?curid=611651" title="Konstal 102N">
Konstal 102N

Konstal 102N je typ dvojčlánkovej električky, ktorá bola vyrábaná v rokoch 1967 až 1969 v podniku Konstal a ktorá bola odvodená od vozidla Konstal 13N. Úzkorozchodná verzia bola označená ako 802N. Celkovo bolo vyrobených 47 vozidiel tejto prvej sériovo vyrábanej poľskej kĺbovej električky, ktorá našla uplatnenie u tamojších dopravných podnikov. Vo výrobe bol vozeň nahradený modernejším typom Konstal 102Na. Medzi dopravnými fanúšikmi sa im prezýva „kanciaki“.
Konštrukcia.
Konstal 102N je jednosmerný šesťnápravový motorový električkový vozeň skladajúci sa z dvoch častí – článkov. Po mechanickej stránke je zhodný so svojím predchodcom, električkou 13NS. Vozňová skriňa električky je usadená na troch dvojnápravových podvozkoch, z ktorých prvý a posledný sú hnacie, prostredný, na ktorom sa nachádza kĺbové spojenie oboch článkov, je bezmotorový. V každom článku sa v pravej bočnici nachádzajú dvoje skladacie dvere ovládané elektricky. Elektrický prúd je z trolejového vedenia odoberaný pantografom umiestneným na streche predného článku. V prednej časti vozidla sa nachádza oddelená kabína vodiča, ktorý ovláda električku jazdným a brzdovým pedálom. Do tohto typu je možné montovať podvozky pre normálny rozchod koľají , tak aj pre rozchod .
Dodávky električiek.
V rokoch 1967 až 1969 bolo vyrobených celkom 42 vozňov 102N a 5 vozňov 802N. Boli určené výhradne pre Poľsko (Krakov, Gdansk, Katovice a priľahlý región GOP, Poznaň, Vroclav, Bydgoszcz a Lodž).

</doc>
<doc id="611655" url="https://sk.wikipedia.org/wiki?curid=611655" title="Karol Točík">
Karol Točík

Karol Točík (* 21. september 1890, Ústie nad Oravou† 9. máj 1960, Žilina) bol slovenský kňaz a regionálny historik.
Pochádzal zo zaniknutej oravskej dediny Ústie nad Oravou, avšak celý svoj produktívny život prežil na Kysuciach ako kňaz. Po štúdiách v Ostrihome a neskôr v Nitre, pôsobil ako kaplán v Rakovej, Kolároviciach, Novej Bystrici a Turzovke, kde bol menovaný farárom a túto funkciu potom zastával viac než 40 rokov. Počas pôsobenia v Turzovke sa intenzívne venoval historickému výskumu so zameraním na dejiny Turzovky a širšieho okolia. Bol prvým historikom Kysúc. Na základe archívneho výskumu zostavil niekoľko, na svoju dobu výnimočných prác, ktoré však zostali iba v rukopise. Bol výraznou autoritou a významnou osobnosťou, ktorá zasahovala do sociálnej, politickej i kultúrnej oblasti vtedajšej hornokysuckej spoločnosti. Pochovaný je v Turzovke.
Mladosť.
Karolovi rodičia boli plátenníkmi a neskôr sa usadili na území dnešného Maďarska, v Pape (Vesprémskej župe), kde mladý Karol žil od svojich štyroch rokov. Ľudové školy a gymnaziálne štúdia absolvoval v Pape. Po ich úspešnom skončení ho prijali do seminára v Ostrihome, kde skončil päť semestrov. V Ostrihomskom seminári sa stal členom slovenského združenia, ktoré pestovalo slovenský jazyk a literatúru a bolo v stálom spojení so slovenskou katolíckou kultúrnou inštitúciou – Spolkom sv. Vojtecha. 
Odkaz.
Cena Karola Točíka.
Na jeho pamiatku sa "Združenie Terra Kisucensis" rozhodlo od roku 2012 udeľovať Cenu Karola Točíka za mimoriadny prínos v oblasti výskumu Kysúc, alebo jeho podpory v spoločensko-vedných disciplínach (archeológia, história, etnografia, filológia, archívnictvo, pomocné vedy historické).
Mestské múzeum Karola Točíka v Turzovke.
Pamiatke tohto významného turzovského kňaza a dekana bolo venované tiež Mestské múzeum Karola Točíka v Turzovke, ktoré vzniklo v roku 2015. Fungovanie múzea začalo od 1. mája 2016. Prvá výstava „Dedičstvo otcov“ prierezovo prezentovala rôzne predmety súvisiace s dejinami bývalej veľkej Turzovky.
Pamätná tabuľa.
V auguste 1998 bola slávnostne odhalená pamätná tabuľa venovaná turzovským kňazom - Fraňovi Tagányivi a Karolovi Točíkovi. Umiestnená je na fare v Turzovke .

</doc>
<doc id="611656" url="https://sk.wikipedia.org/wiki?curid=611656" title="Farneský býk">
Farneský býk

Farneský býk () je rímska kópia mramorového súsošia z helenistického obdobia uložená v Národnom archeologickom múzeu v Neapole.
Je to najväčšie staroveké súsošie, aké bolo kedy objavené.
História.
Toto súsošie bolo nájdené v roku 1545 v rímskych Caracallových kúpeľoch, počas vykopávok, ktorých objednávateľom bol pápež Pavol III., aby tak získal staroveké sochy na výzdobu svojho sídla, Farneského paláca (Palazzo Farnese) v Ríme. Bola to značne poškodená rímska kópia gréckeho originálu, ktorú zreštaurovali. V 18. storočí sa dostala do neapolskej kráľovskej zbierky, neskôr do múzea v Neapole.
Autorstvo.
Autorstvo a datovanie diela je neisté. Podľa mnohých znalcov umenia originál tohto diela zhotovili v 1. storočí pred Kr. grécki sochári, bratia Apollónios a Tauriskos, ktorí pôsobili na ostrove Rodos. Rímsky historik Plínius uvádza, že bolo neskôr odvezené do Ríma, kde sa stalo vlastníctvom rímskeho politika a obdivovateľa umenia Asinia Pollia. 
Opis.
Je to viacfigurálna mramorová "pyramidálna kompozícia" (ktorá umocňuje napätie), vysoká približne 3,70 m. pôvodne zhotovená z jedného bloku mramoru so základňou 2,95 × 3,00 m s hmotnosťou 24 ton. Na súsoší je badať silný vplyv rodoskej sochárskej školy z helenistického obdobia, zo školy umelcov, ktorí sa vedome usilovali zachytiť skutočnosť v jej rozmanitých prejavoch.
Súsošie znázorňuje potrestanie Dirky, ktorú Antiopini synovia Amfión a Zéthos priviazali býkovi na rohy, aby ju uvláčili na smrť. Na scéne kompozície súsošia sa však objavili ďalšie sekundárne postavy, ktoré boli pridané v 16. alebo 18. storočí: pes, dieťa a druhá ženská postava, Antiopa. Jej kompozícia je tak veľmi zložitá, že sa nedá vnímať ako celok, nech sa na ňu dívame z akéhokoľvek uhla.
Detaily súsošia.
Toto monumentálne súsošie poslúžilo za vzor pre malé porcelánové sošky v kráľovskej porcelánke v Capodimonte (Porcellana di Capodimonte) pri Neapole, jej zložitá kompozícia tak zmenšením na "bibelot" (malý umelecký ozdobný predmet) iba získala na sugestívnosti.

</doc>
<doc id="611658" url="https://sk.wikipedia.org/wiki?curid=611658" title="Eugen Bárkány">
Eugen Bárkány

Eugen Bárkány (* 28. august 1885, Prešov – † 3. november 1967, Bratislava) bol stavebný inžinier, reštaurátor, zberateľ, maliar a kultúrny historik.
Život.
Eugen Bárkány sa narodil 28. augusta 1885 v Prešove. Jeho otec bol Leo Bárkány (1853 Šarišské Lúky - 1922 Prešov) a matka Róza rodená Weinman (1861 Pečovská Nová Ves - pred 1922 Prešov). Vyštudoval najprv evanjelické kolégium v Prešove, potom Vysokú školu technickú v Budapešti, kde v roku 1908 získal titul stavebného inžiniera. Po ukončení vysokoškolského štúdia začal pracovať ako železničný staviteľ a projektant mostov v meste Bátaszék - Pécs.
V roku 1911 si zriadil stavebnú kanceláriu v Prešove. Vyprojektoval a postavil množstvo rodinných domov, verejných budov, kín, škôl, kultúrnych domov, synagóg, kostolov, staničných budov v Čelovciach, Michalovciach, Lipanoch, Sečovciach, Spišskej Belej, Bardejove i v Košiciach.
Viac bol známy ako reštaurátor. V rokoch 1913 - 1922 reštauroval barokový kostol v Prešove - Nižnej Šebastovej, evanjelický kostol a radnicu v Prešove, barokovú vežu radnice a nového evanjelického kostola v Kežmarku. Stal sa kronikárom židovských náboženských obcí na Slovensku. Napísal mnoho článkov o ich dejinách a vývoji, o architektúre synagóg a cintorínov. Zaoberal sa aj kúpeľníctvom na Slovensku.
Počas prvej svetovej vojny sa dostal do ruského zajatia a bol deportovaný na Sibír. Tam mnoho písal a maľoval. Jeho kresby, skice, drevoryty, literárne a iné novinové články z tohto obdobia, sú uložené ako „memento“ v Historickom múzeu najnovších dejín v Budapešti. Takmer dva a pol mesiaca trval vojnovému zajatcovi návrat domov bohatý na zážitky z Hongkongu, Singapuru, Colomba, Káhiry a Terstu.
Jeho záujem a obdiv k predmetom, ktoré boli späté so židovstvom neustále narastal. Nakoniec úsilie nadšeného obdivovateľa a zberateľa nevyšlo nazmar, ale bolo korunované úspechom. V roku 1928 založil v Prešove Židovské múzeum ako prvé svojho druhu na Slovensku, v ktorom zhromaždil spolu s Dr. Teodorom Austerlitzom (syn slávneho prešovského rabína) množstvo vzácnych exponátov židovskej kultúry, prevažne z východného Slovenska.
Po mníchovskom diktáte, roku 1938, žiaľ, bola činnosť múzea zastavená. Po vojne o jej obnovenie nebol záujem, pričom zbierky začínali chátrať. Nakoniec „mecenáš židovskej kultúry a histórie“ sprostredkoval ich uloženie v Štátnom židovskom múzeu v Prahe, kde sa nachádzali až do rozpadu Československa. Zbierka sa na Slovensko vrátila v apríli 1993. Už 25. novembra 1993 bola časť zbierky opäť sprístupnená verejnosti ako Stála expozícia judaík v prešovskej ortodoxnej synagóge.
Po odchode na dôchodok sa Bárkány presťahoval do Bratislavy. Tu ho zamestnala Slovenská akadémia vied a poverila ho etnografickým spracovaním viacerých obcí na Slovensku. Súčasne pokračoval spolu so svojou manželkou Oľgou v zbieraní a spracúvaní každého druhu materiálu, ktorý mal vzťah k židovskému obyvateľstvu na Slovensku.
Ešte pred druhou svetovou vojnou sa jeho nadanie a talent výrazne prejavili, a to rovnako umelecky, ako aj vedecky. Ako maliar - portrétista zachoval pre budúcnosť sériu podobizní výrazných východoslovenských židovských typov a ako nadšený zberateľ mal rozhodujúcu úlohu pri zakladaní už spomenutého židovského múzea v Prešove.
Jeho najväčšou zásluhou pre súčasnosť je terajšia zbierka kultových predmetov z celého Slovenska uložená v depozite Historického ústavu Slovenského národného múzea v Bratislave a súpis židovských realít uložených najprv po druhej svetovej vojne v Štátnom židovskom múzeu v Prahe a od roku 1993 opäť v Prešove.

</doc>
<doc id="611660" url="https://sk.wikipedia.org/wiki?curid=611660" title="Torre Agbar">
Torre Agbar



</doc>
<doc id="611663" url="https://sk.wikipedia.org/wiki?curid=611663" title="Amor">
Amor

Amor môže byť:

</doc>
<doc id="611664" url="https://sk.wikipedia.org/wiki?curid=611664" title="Ladislav Gešo">
Ladislav Gešo

Dr. Ladislav Gešo, uvádzaný aj ako "Gescho" (* 27. august 1920, Rákoš† 15. január 1993) bol slovenský robotnícky právnik a politik. Bol pôvodne robotník, po absolvovaní tzv. Právnickej školy pracujúcich, sa stal prokurátorom. Bol hlavným prokurátorom v procese s rozvratnou skupinou buržoáznych nacionalistov na Slovensku, na čele ktorej mal stáť Gustáv Husák. Po skončení procesu sa začal ako člen KSS, resp. KSČ politicky angažovať. V roku 1959 sa stal slovenským povereníkom spravodlivosti.
Životopis.
Narodil sa v obci Rákoš v okrese Revúca, pričom žil v časti tejto obce pod názvom Rákošská Baňa. Absolvoval 8 tried ľudovej školy. Následne v rokoch 1937 až 1941 pracoval ako baník. V rokoch 1941 až 1943 absolvoval prezenčnú vojenskú službu. Od roku 1943 pracoval 5 rokov ako zlievač. V roku 1949 absolvoval jednoročnú tzv. Právnickú školu pracujúcich pri Ministerstve spravodlivosti, ktorá mala za úlohu vychovávať nové a Komunistickej strane verné kádre pre justíciu. Následne začal pracovať ako prokurátor na Okresnej prokuratúre v Banskej Bystrici. Tu sa stal už v roku 1950 vedúcim. V roku 1951 bol preradený na Krajskú prokuratúru v Banskej Bystrici, kde sa stal hneď vedúcim, neskôr dokonca krajským prokurátorom. 16. novembra 1953 bol preradený na Generálnu prokuratúru v Prahe, kde bol zodpovedný za agendu námestníka generálneho prokurátora pre Slovensko. V roku 1954 bol vymenovaný za námestníka generálneho prokurátora pre Slovensko.
13. marca 1959 sa stal povereníkom spravodlivosti. V tejto funkcii zotrval aj po zmenách, keď sa 14. júla 1960 stal povereníkom a predsedom komisie Slovenskej národnej rady pre spravodlivosť. V tejto funkcii zotrval do 27. júna 1963, kedy musel túto pozíciu opustiť v súvislosti so začiatkom rehabilitácii obetí politických procesov z 50. rokov 20. storočia. Po odchode z funkcie povereníka pracoval v Slovenskom výbore spotrebných družstiev v Bratislave.
Bývalý komunistický politik a signatár Charty 77 Zdeněk Mlynář sa o ňom vyjadril nasledovne: "Primitív a osoba bez obrysov a vlastnej chrbtice." Gustáv Husák sa o Ladislavovi Gešovi vyjadril podobne: "Ďalším hlbokým sklamaním bol pre mňa styk s orgánmi súdu a prokuratúry. Od jesene 1953 sa asi desaťkrát u mňa objavil zástupca generálnej prokuratúry - mladý kapitán. Nechcel som veriť, že ide o justičný orgán. Choval sa úplne v ruzynskom štýle." 
Proces s rozvratnou skupinou buržoáznych nacionalistov na Slovensku.
Na prelome augusta a septembra 1953 dostal Gešo príkaz od generálneho prokurátora ČSR Václava Aleša, aby sa dostavil na generálnu prokuratúru na dlhší čas. Po príchode do Prahy mu bolo oznámené, že bude pracovať na prípade Gustáva Husáka a spol. Výber Ladislava Geša mal schváliť samotný ÚV KSČ tak, aby prokurátor aj sudca tohto procesu boli Slováci. Už krátko po svojom príchode do Prahy vopred pripravil už spísané zápisnice o konfrontácii medzi Husákom a zvyšnými obvinenými, ktoré sa museli účastníci týchto úkonov naučiť spamäti. Prokurátor Gešo pri následných konfrontáciách zakázal Husákovi sa akýmkoľvek spôsobom brániť voči obvineniam, či reagovať na tvrdenia druhej strany konfrontácie. Gešo dokonca podpisoval zápisnice namiesto Husáka, ktorý ich podpísať odmietal, vzhľadom na ich nezákonný priebeh. K samotnému výsluchu Husáka pristúpil Gešo až po konfrontáciách, pričom správne sa má osoba najprv vypočuť a až potom môže byť konfrontovaná. Husák Gešovi podrobne opísal spôsob, akým bol počas svojho väznenia mučený a nútený k priznaniam. Gešo však Husákove tvrdenia ignoroval a zľahčoval. Pod dohľadom Geša následne vyšetrovatelia pripravili 80. stranový protokol o výsluchu Husáka, na ktorom sa však samotný Husák žiadnym spôsobom nepodieľal, ani ho nečítal a ani nepodpísal. V polovici decembra 1953 zostavili vyšetrovatelia obžalobu na Husáka. Túto dostal Gešo na prepracovanie. Po spracovaní obžaloby sa Gešo vrátil na Krajskú prokuratúru v Banskej Bystrici. Keďže však ÚV KSČ nebolo s jeho obžalobou spokojný, musel ju Gešo znova prepracovať. Vo februári 1954 sa tak Gešo znova k prípadu vrátil, no už vo funkcii námestníka generálneho prokurátora. Gešo vypracovával obžalobu podľa pokynov ÚV KSČ. Aj novú verziu však musel Gešo prepracovať, no súčasne dostal od ÚV KSČ pokyn, aby sa pripravil na proces.
Aby bolo zabezpečené, že obvinení budú počas súdneho procesu vypovedať podľa želania KSČ, vypočul Gešo spolu s ŠtB všetkých obvinených a svedkov v tejto veci. Na súdnom konaní pomáhal Gešovi s vedením obžaloby druhý prokurátor Viliam Polaĉko. Konanie Geša počas súdu však aktívne ovplyvňovali členovia ÚV KSČ, ktorí boli na súde prítomní. Tlak však Gešo nevydržal a deň pred záverečnými rečami sa nervovo zrútil. Záverečnú reč tak celú pripravovali členovia ÚV KSČ. Aj návrh výšky trestov následne Gešo konzultoval priamo s ÚV KSČ. Niektorí členovia ÚV KSČ nútili Geša, aby navrhol tresty smrti, čo však Gešo odmietol. Ako odmenu za svoju účasť na procese sa Gešo stal námestníkom generálneho prokurátora ČSR pre Slovensko.

</doc>
<doc id="611665" url="https://sk.wikipedia.org/wiki?curid=611665" title="Transfúzia">
Transfúzia

Transfúzia môže byť:

</doc>
<doc id="611666" url="https://sk.wikipedia.org/wiki?curid=611666" title="Prevrátená utópia">
Prevrátená utópia



</doc>
<doc id="611667" url="https://sk.wikipedia.org/wiki?curid=611667" title="Metautópia">
Metautópia



</doc>
<doc id="611668" url="https://sk.wikipedia.org/wiki?curid=611668" title="Dystópia">
Dystópia



</doc>
<doc id="611674" url="https://sk.wikipedia.org/wiki?curid=611674" title="Albin Dunajewski">
Albin Dunajewski

Albin Dunajewski (* 1. marec 1817, Stanislau, Rakúske cisárstvo (dnes Ivano-Frankivsk, Ukrajina) – † 18. jún 1894, Krakov) bol poľský rímskokatolícky biskup a kardinál; v rokoch 18791894 biskup krakovský.
Biografia.
Rané pôsobenie.
Narodil sa ako syn Szymona Dunajewskeho a Antoniny z Blażowskich. Mal bratov Edwarda a Juliana. Od roku 1832 študoval na teologickej fakulte Ľvovskej univerzity, ale štúdium v roku 1835 prerušil a v rokoch 18351839 občianske právo na Krakovskej univerzite. Počas štúdií na Krakovskej univerzite pracoval s univerzitnou mládežou a bol aj spoluzakladateľom tajného študentského spolku „Młoda Sarmacja“. Neskôr tiež študoval teológiu na "Collegio Romano" v Ríme.
8. februára 1841 bol ako člen Poľských demokratov ("Stowarzyszenie Ludu Polskiego") zatknutý a po natiahnutom vyšetrovaní o dva roky odsúdený na smrť. Súd mu však 1. januára 1845 zmenil trest na 8 rokov väznenia a neskôr na policajný dohľad do ukončenia trestu. Bol väznený vo väzení na hrade Spielberg (dnes Špilberk v Brne). Oslobodený bol po amnestii v roku 1848. Po oslobodení z väzenia pracoval v Buczaczi (dnes súčasť Ukrajiny ako "Bučač") ako prekladateľ, neskôr vykonával notársku prax v Krakove. Od roku 1851 pracoval ako riaditeľ tlačiarne krakovského denníka "Czas" (Čas). Jeho dom bol opäť prehľadaný políciou, a preto bol nútený opustiť prácu, až sa v roku 1855 stal sekretárom grófa Adama Potockého v jeho paláci v Krzeszowiciach.
Po smrti svojej snúbenice Felicje Szczepanowskej sa v roku 1859 ovplyvnený resurekcionistom Hieronimom Kajsiejewiczom rozhodol na krakovskom seminári pokračovať vo svojich zanedbaných kňazských štúdiách.
Kňaz.
Po dokončení teologických štúdii bol Albin Dunajewski 28. júla 1861 Ludwikom Łetowským, apoštolským administrátorom v Krakove vysvätený za kňaza. Jeho prvým pôsobiskom bola Bazilika Nanebovzatia Panny Márie, kde bol spovedníkom. V roku 1862 bol vymenovaný za rektora arcidiecézneho seminára vo Varšave. Od 10. januára 1863 do konca februára 1864 na tomto seminári prednášal morálnu teológiu. Tiež bol čestným kanonikom varšavskej kapituly. Neskôr sa vrátil do Krakovskej diecézy, kde bol opäť pod policajným dozorom a pôsobil tu na niekoľkých miestach ako kaplán alebo administrátor farnosti. V roku 1877 bol vymenovaný za pápežského preláta.
Biskup.
21. apríla 1879 bol vymenovaný za krakovského biskupa a 15. mája toho roku jeho vymenovanie potvrdil pápež Lev XIII.. Za biskupa bol vysvätený 18. júna 1879 v Bazilike Nanebovzatia Panny Márie v Krakove Lodovicom Jacobinim, apoštolským nunciom v Rakúsko-Uhorsku; spolusvätiteľmi boli Anton Josef Gruscha, arcibiskup viedenský a Jan Stupnicki, biskup przemyślský. Diecéza tak po 44 rokoch mala prvý raz diecézneho biskupa.
Ako biskup sa pričinil o obnovenie fungovania diecézy. Staral sa o kňazský seminár a pričinil sa o obnovenie fungovania teologickej fakulty Jagelovskej (krakovskej) univerzity. Dal opraviť zničený biskupský palác a započal obnovy Wawelskej katedrály. Staral sa o úroveň duchovenstva, prijímal kňazov prenasledovaných Ruskom a podporoval charitatívnu činnosť.
Kardinál.
Na konzistóriu 23. júna 1890 ho pápež Lev XIII. vymenoval za kardinála-kňaza. 16. augusta 1891 prevzal titulárny stolec, "Ss. Vitale, Gervasio e Protasio" (Baziliku svätých Vitália, Gerváza a Protáza).
Smrť.
Kardinál Dunajewski umrel 18. júna 1894 v Krakove vo veku 77 rokov. Jeho pohreb sa konal 21. júna 1894 vo Wawelskej katedrále, kde je aj pochovaný.

</doc>
<doc id="611676" url="https://sk.wikipedia.org/wiki?curid=611676" title="PGC 97372">
PGC 97372

PGC 97372 je špirálová galaxia v súhvezdí Eridanus vo vzdialenosti asi 900 miliónov svetelných rokov od Zeme.
Je to Seyfertova galaxia s prítomnosťou galaktického jadra, v ktorom je supermasívna čierna diera. Obrázky získané Hubblovým vesmírnym ďalekohľadom zobrazujú aj ďalšiu špirálovú galaxiu, PGC 859698. Z jadra PGC 97372 sú vysielané dva silné prúdy rádiových vĺn, ktoré sú viditeľné na kompozitných obrazoch v rôznych vlnových dĺžkach spektra.

</doc>
<doc id="611677" url="https://sk.wikipedia.org/wiki?curid=611677" title="PGC 859698">
PGC 859698

PGC 859698 je špirálová galaxia v súhvezdí Eridanus vo vzdialenosti viac ako 680 miliónov svetelných rokov od Zeme.

</doc>
<doc id="611678" url="https://sk.wikipedia.org/wiki?curid=611678" title="Psaltérium">
Psaltérium



</doc>
<doc id="611682" url="https://sk.wikipedia.org/wiki?curid=611682" title="Juraj Uhrín">
Juraj Uhrín

Dr. Juraj Uhrín (* 6. október 1920, Békešská Čaba, Maďarské kráľovstvo† ?) bol slovenský robotnícky právnik a politik. Bol pôvodne poľnohospodársky robotník, po absolvovaní tzv. Právnickej školy pracujúcich, sa stal sudcom. Bol sudcom v procese s rozvratnou skupinou buržoáznych nacionalistov na Slovensku, na čele ktorej mal stáť Gustáv Husák. Po skončení procesu sa začal ako člen KSS, resp. KSČ politicky angažovať. V roku 1954 sa stal slovenským povereníkom spravodlivosti.
Životopis.
Narodil sa v maďarskom meste Békešská Čaba, kde žila početná slovenská menšina. Živil sa ako pomocná pracovná a poľnohospodárska sila. V rokoch 1941 až 1943 absolvoval prezenčnú vojenskú službu. Z tejto sa pokúsil dezertovať, bol však zadržaný a umiestnený do zberného tábora. Počas vojny bol ťažko zranený, keď ho zasiahol letecký útok. Prišiel o štyri prsty na pravej ruke. Po skončení druhej svetovej vojny sa presťahoval do Česko-Slovenska a začal bývať v Šali. V rokoch 1945 až 1946 pracoval ako robotník v poľnohospodárstve, následne až do roku 1950 ako školník. V roku 1946 vstúpil do Komunistickej strany. Od roku 1948 predsedal dva roky KSS v Šali. V roku 1949 nastúpil na dvojročný kurz tzv. Právnickej školy pracujúcich pri Ministerstve spravodlivosti, ktorá mala za úlohu vychovávať nové a Komunistickej strane verné kádre pre justíciu. Už v roku 1951 sa stal predsedom kontrolného odboru na Povereníctve spravodlivosti. Následne sa stal predsedom Krajského súdu v Bratislave. 17. decembra 1954 bol vymenovaný za povereníka spravodlivosti, pričom vo funkcii zotrval do 18. decembra 1956. Z funkcie povereníka musel podľa záznamov odísť z dôvodov alkoholizmu, nemorálneho života a zneužívania výhod, za čo bol ako povereník disciplinárne riešený. Bolo mu však umožnené naďalej pracovať v štátnej správe, keď začal pôsobiť na Ústrednom národnom výbore v Bratislave.
Ako vhodný káder bol vybraný za sudcu v procese s rozvratnou skupinou buržoáznych nacionalistov na Slovensku. Stal sa tak predsedom senátu, ktorý bol špeciálne zriadený na Najvyššom súde. Jeho rozhodnutia v tejto kauze boli počas celého priebehu aktívne ovplyvňované prítomnými členmi ÚV KSČ cez lístočky s pokynmi. V jednom z týchto pokynov napísal člen ÚV Rudolf Strechaj Uhrinovi: "Drž nakrátko tú sviňu." Tento pokyn bol mierený k osobe Gustáva Husáka a možnostiam jeho obhajoby. Tento pokyn bol dokonca určitý čas aj súčasťou súdneho spisu, keďže Juraj Uhrín ho nechal z neznámeho dôvodu vo svojom stole v súdnej sieni. Okrem tohto procesu súdil aj iné politické procesy, napríklad proti katolíckemu disentu. Práve za svoju účasť na politických procesoch sa v roku 1954 stal Juraj Uhrín povereníkom spravodlivosti.
Ústav pamäti národa eviduje pod údajmi "Juraj Uhrín, nar. 06.10.1920" jeden záznam. Pod registračným číslom 4622 sa nachádza osoba s krycím menom "Ulman", ktorá je evidovaná v kategórii agent. Pod kategóriou agent sú podľa Ústavu pamäti národa osoby, ktoré je možné považovať za vedomých spolupracovníkov ŠtB.

</doc>
<doc id="611690" url="https://sk.wikipedia.org/wiki?curid=611690" title="Július Viktory">
Július Viktory

JUDr. Július Viktory (* 31. január 1907, Podlužany† 17. marec 1985, Bratislava) bol slovenský právnik, politik a diplomat. Pôvodne pracoval ako sudca a neskôr štátny zástupca (prokurátor). Bol členom KSS, resp. KSČ. Vďaka tomu pôsobil ako povereník pre veci vnútorné a neskôr ako povereník spravodlivosti. Práve ako povereník spravodlivosti bol hlavným politickým predstaviteľom justície na Slovensku na počiatku politických procesov z 50. rokov 20. storočia. Neskôr pôsobil ako veľvyslanec v Maďarsku a námestník predsedu Najvyššieho súdu ČSR.
Životopis.
Narodil sa v obci Podlužany v okrese Bánovce nad Bebravou v rodine mlynára. Študoval na gymnáziách v Trenčíne a Bratislave. V roku 1933 úspešne absolvoval štúdium práva na Právnickej fakulte Univerzity Komenského v Bratislave a získal titul doktor práv (JUDr.). Po ukončení štúdia pracoval ako auskultant a po zložení potrebných skúšok ako sudca. Postupne pôsobil ako sudca na okresných súdoch v Bratislave, Ružomberku, Bánovciach nad Bebravou, Dunajskej Strede a Malackách. V období rokov 1938 až 1945 pracoval ako štátny zástupca (prokurátor) v Bratislave. V novembri 1943 prispel k oslobodeniu Gustáva Husáka z väzenia, keď z pozície štátneho zástupcu viedol svoju činnosť na súde zhovievavo voči obžalovanému Husákovi. Počas druhej svetovej vojny sa stal z pozície štátneho zástupcu súčasťou komunistického odboja. Zapojil sa aj do Slovenského národného povstania. Po potlačení povstania pomohol v roku 1945 Viliamovi Širokému a Júliusovi Ďurišovi utiecť z väzenia. Vo februári 1945 bol sám zatknutý, no podarilo sa mu utiecť.
V roku 1945 sa stal aj formálne členom KSS, kde sa stal okresným tajomníkom. 18. septembra 1945 sa stal povereníkom pre veci vnútorné. Na tejto pozícii však čelil kritike svojich spolustranníkov, že jednal veľmi mierne s členmi Zboru povereníkov za Demokratickú stranu a s dešpektom nazeral na manifestácie KSS v tom období. Povereníkom pre veci vnútorné zotrval do 16. augusta 1946. V tomto roku sa stal poslancom Slovenskej národnej rady. V roku 1948 sa stal členom komisie, ktorá pripravovala novú Ústavu ČSR. 6. marca 1948 bol vymenovaný za povereníka spravodlivosti, ktorým zostal do 20. septembra 1951. V októbri 1949 sa stal súčasne aj predsedom Slovenského úradu pre telesnú výchovu a šport. Keďže povereníkom spravodlivosti sa stal už po komunistickom prevrate, podieľal sa aj na perzekúcii politických a iných oponentov režimu. V procese s rozvratnou skupinou buržoáznych nacionalistov na Slovensku, bol proti Gustávovi Husákovi použitý aj dokument, ktorý vyhotovil a podpísal práve Július Viktory. Zo svojej pozície povereníka spravodlivosti sa podieľal aj na príprave procesu s cirkevnými hodnostármi Jánom Vojtaššákom, Pavlom Petrom Gojdičom a Michalom Buzalkom, ktorí boli vo vykonštuovanom procese odsúdení na doživotie. Pavol Peter Gojdič v roku 1960 zomrel vo Väznici Leopoldov na následky mučenia a zlého zaobchádzania.
Na konci roka 1956 začal pôsobiť na Ministerstve zahraničných vecí ČSR. Vo februári 1957 sa na tri a pol roka stal veľvyslancom v Maďarsku. V roku 1960 sa stal námestníkom predsedu Najvyššieho súdu ČSR. V roku 1969 odišiel do dôchodku.
V mimopolitickej oblasti sa angažoval aj v športe, bol aktívnym podporovateľom Sokolskej obce. Organizoval tiež závody v ľahkej atletike. V roku 1967 sa podieľal na obnovení závodu Národný beh Devín - Bratislava. Aktívne sa venoval vrhu guľou a hodu diskom. V týchto športových disciplínach bol aj reprezentantom Slovenska a držiteľom slovenských rekordov. V rokoch 1949 až 1950 pôsobil ako hlavný redaktor časopisu Právny obzor.
Za svoju účasť na protifašistickom odboji bol vyznamenaný Československým vojnovým krížom 1939 a Radom Slovenského národného povstania 1. triedy.

</doc>
<doc id="611692" url="https://sk.wikipedia.org/wiki?curid=611692" title="Basketbalová extraliga žien 1997/98">
Basketbalová extraliga žien 1997/98

Basketbalová extraliga žien v sezóne 1997/98 bol 6. ročník extraligy basketbalistiek, najvyššej basketbalovej súťaže žien na Slovensku, ktorú kontroluje Slovenská basketbalová asociácia (SBA). Súťaž niesla dobový názov "Tory I. liga žien". V sezóne účinkovalo 12 družstiev. Víťazom sa šiestykrát v rade stalo družstvo SCP Ružomberok, ktoré vo finálovej sérii zvíťazilo nad Slovan JOPA Bratislava.
V sezóne malo pôvodne účinkovať až 16 tímov a mali byť rozdelené do dvoch výkonnostných skupín. Po odhlásení sa viacerých tímov sa rozhodlo o tom, že súťaž bude mať 12 účastníkov.
Systém súťaže.
Po odohraní dvojkolovej základnej časti nasledovala rovnako dvojkolová nadstavbová časť v skupine o 9.12. miesto, ktorá určila vypadávajúce družstvo. Družstvám sa v nadstavbovej časti započítavali výsledky odohraté v základnej časti. Družstvá na 1. až 8. mieste po základnej časti postúpili play-off, ktoré sa hralo na 3 víťazné zápasy.
Účastníci.
Poznámky: 

</doc>
<doc id="611693" url="https://sk.wikipedia.org/wiki?curid=611693" title="Winston Sterzel">
Winston Sterzel

Winston Frederick Sterzel (* 17. august 1980, Kapské Mesto, Južná Afrika), známy pod pseudonymom SerpentZA je juhoafrický Youtuber a producent. Žil viac než 14 rokov v Šen-čene v Číne, než sa na začiatku roka presťahoval do Spojených Štátov.
Známy predovšetkým vďaka svojim vlogom, v ktorých rozoberá rôzne témy života v Číne z pohľadu „západniara“. Winston je úplne prvý anglicky hovoriaci Youtuber z Číny (začal v roku 2007 kedy Youtube nebol v Číne blokovaný).
Životopis.
Winston sa narodil v Kapskom Meste v Južnej Afrike. Jeho rodičia sú pôvodne z Anglicka a starí rodičia sú z Nemecka. Žil v Johannesburgu do februára 2006, kedy predal všetok majetok a presťahoval sa do Šen-čenu v Číne, kde žije dodnes. Sterzel začal točiť videá na YouTube v roku 2008 a zameriaval sa hlavne na opravu motoriek. V roku 2009 začal točiť vlogy o živote v Číne, pričom v prvých videách sa zaoberal hlavne podvodmi v Šanghaji. Sterzel takisto zdieľa kanál "ADVChina" s jeho priateľom Matthewom Tye, ktorý je na Youtube známy ako laowhy86 alebo C-Milk. Spolu vlastnia aj podnik, kde upravujú a predávajú motorky, nazvaný "Churchill Custom Motorcycles".
Filmografia.
Sterzel produkoval a účinkoval v dvoch cestovateľských dokumentoch, z ktorých prvý nazvaný „Dobývanie Južnej Číny“ ("Conquering Southern China") má hodnotenie 9.1/10 na IMDb a je dostupný na rôznych online streamovacích platformách. Druhý dokument nazvaný „Dobývanie Severnej Číny“ ("Conquering Northern China") vyzbieralo 54 953 £ na crowdfundingovom webe Kickstarter v apríli 2017 a natáčanie bolo dokončené v júli 2017. Dokument bol vydaný 6. decembra 2017.
Kontroverzie.
Kritika od obyvateľov Číny.
Od 2017 sa pod videami na kanáloch SerpentZA a ADVChina objavuje mnoho kritiky zo strany Čínskej internetovej komunity, ktorá ho obviňuje z používania zavádzajúcich náhľadov, ktoré negatívne znázorňujú čínske ženy a generalizujú ľudí ako clickbait častejšie, než tomu bolo pred 3/4 roku 2016. Kritici tvrdia, že dôvodom tejto zmeny je snaha zvýšiť sledovanosť.
V roku 2016 dal Sterzel v práci výpoveď a začal sa naplno venovať tvorbe videí na YouTube, čo je aj jeho jediný príjem.
China Global Times.
V máji 2016, Čínske noviny "China Global Times" zverejnili článok o Sterzelovom videu "China, How it is – Are Chinese girls easy" ("Čína, ako to je – sú čínske ženy ľahké"). Článok kritizoval Sterzela za generalizovanie čínskych žien a označil video za krajne rasistické. Video samozrejme hovorí o fakte, že kultúrne zmiešané vzťahy sú neskutočne náročné a aj keď sa dajú ľahko začať, veľmi ťažko sa udržujú.
Sterzel sa oženil s Číňankou v roku 2016.
Po odchode z Číny.
V roku 2019 sa Sterzel presťahoval do Los Angeles, z dôvodu obáv, že by mohol príjsť o život alebo byť uväznený v Číne, po tom ako sa mu vyhrážali ultranacionalisti na internete a vláda, ktorá obvinila jeho ženu zo špionáže a označila ju za hrozbu pre národnú bezpečnosť.
Po odchode z Číny a presťahovaní sa do USA, Sterzel začal kritizovať Komunistickú Stranu Číny (CCP), čo bola zmena oproti jeho starším videám, kde bol zdržanlivejší a rezervovanejší ohľadom sociálnych problémov spojených s vládnutím CCP. Jedno z jeho videí nazvané "How China is slowly KILLING us all" (ako nás Čína pomaly všetkých zabíja), ktoré je zamerané na agresívne a nelegálne praktiky vlády pri lovení rýb, ktoré negatívne ovplyvňujú svetovú populáciu rýb malo vo Februári 2022 približne 1,25 milióna pozretí. V roku 2020 "South China Morning Post" nazvalo Sterzela a Tya "neospravedlnitelnými kritikmi Čínskych autorít".

</doc>
<doc id="611697" url="https://sk.wikipedia.org/wiki?curid=611697" title="Ujung Kulon">
Ujung Kulon



</doc>
<doc id="611704" url="https://sk.wikipedia.org/wiki?curid=611704" title="Jacob Rothschild">
Jacob Rothschild

Nathaniel Charles Jacob Rothschild, 4. barón Rothschild, OM, GBE, CVO, FRCA, FBA (anglicky: "Nathaniel Charles Jacob Rothschild, 4th Baron Rothschild", (* 29. apríl 1936, Londýn – † 26. február 2024) bol britský investičný bankár a člen významnej bankárskej rodiny Rothschildovcov. Bol tiež čestným predsedom Inštitútu pre výskum židovskej politiky ("Institute for Jewish Policy Research"). Jeho majetok bol odhadovaný na 5 miliárd dolárov.
Životopis.
Narodil sa v roku 1936 a bol najstarším synom Viktora Rothschilda, 3. baróna Rothschilda a jeho prvej manželky Barbary Judith Rothschildovej (rodenej Hutchinsonovej). Jeho otec sa narodil v židovskej rodine, zatiaľ čo jeho matka konvertovala po sobáši k ortodoxnému judaizmu. Jacob sa vzdelával najprv na chlapčenskej internátnej škole Eton College a potom na Christ Church Oxfordskej univerzity.
V roku 1961 sa oženil so Serenou Mary Dunnovou, vnučkou kanadského finančníka Sira Jamesa Dunna, s ktorou mal štyri deti:
Od roku 1963 pracoval Lord Jacob Rothschild v rodinnej banke N M Rothschild &amp; Son v Londýne, až do roku 1980 kedy odstúpil kvôli rodinnému sporu. Predsedníctvo v banke získal po svojom otcovi, ktorý sa rozhodol sústrediť sa na vedeckú a politickú kariéru a prišiel o kontrolu väčšiny hlasovacích práv v prospech jeho bratranca Sira Evelyna Roberta de Rothschilda a Jacob cítil, že jeho zámery by boli zmarené. Predal svoj menšinový podiel v banke, ale získal nezávislú kontrolu nad Rothschild Investment Trust – teraz RIT Capital Partners plc.
V roku 1990 nasledoval svojho otca v Snemovni lordov, hornej komory Parlamentu Spojeného kráľovstva ("House of Lords"). Jacob Rothschild bol predsedom Skupiny spoločností J. Rothschilda ("J. Rothschild group of companies") a spoločnosti "RIT Capital Partners plc" (RITCP). RITCP je kótovaná na Londýnskej burze cenných papierov a má trhový limit nad 1,7 miliardy libier. Jacob bol tiež predsedom spoločnosti "Five Arrows Limited" (päť šípov – logo aj názov spoločnosti sú odvodené z erbu Rothschildovcov, ktorý má v dvoch jeho štvrtiach nahé rameno držiace päť strieborných šípov), predsedom rodinnej investičnej spoločnosti a mnohých ďalších spoločností. Od roku 1998 bol čestným členom Britskej akadémie (FBA), štátnej akadémie Spojeného kráľovstva pre humanitné a spoločenské vedy. Jacob žil vo vidieckej usadlosti (kaštieli) v dedinke Eythrope (predtým Ethorp) v anglickom nemetropolitnom grófstve Buckinghamshire. Táto usadlosť bola v roku 1870 zakúpená anglickou vetvou rodiny Rothschildovcov, a patrí im dodnes.
Filantropia.
Zastáva významnú pozíciu vo filantropii umenia vo Veľkej Británii. V rokoch 19851991 bol predsedom správcov Národnej galérie v Londýne a v rokoch 19921998 predsedom Pamätného fondu národného dedičstva ("National Heritage Memorial Fund"). V rokoch 19941998 bol na pozvanie predsedu vlády predsedom Národného loterijného fondu britského národného dedičstva ("British National Heritage Lottery Fund") a zodpovedným za rozdeľovanie grantov vo výške 1,2 miliardy libier. V minulosti bol tiež správcom Ermitáže v Petrohrade (do roku 2008), správcom Katarského múzea (do roku 2010), či predseda Pritzkerovej ceny za architektúru (2002). Jacob Rothschild bol tiež predsedom Rothschildovej nadácie ("Rothschild Foundation"). Nadácia poskytuje granty a spolupracuje s ďalšími charitatívnymi organizáciami, ktoré pracujú v rovnakých oblastiach, ktoré podporuje. Grantové výzvy nadácia poskytuje najmä v oblasti umenia, vzdelávania a životného prostredia. Bol mimoriadne aktívny v projekte obnovy Somerset House v Londýne, pri ktorom pomohol zabezpečiť Gilbert Collection a zabezpečil dlhodobú budúcnosť inšitútu umenia Courtauld Institut. Jeho vlastným projektom bola obnova Spencer House, jedného z najkrajších zachovalých mestských domov z 18. storočia v Londýne, v blízkosti jeho kancelárií.

</doc>
<doc id="611705" url="https://sk.wikipedia.org/wiki?curid=611705" title="Andrej Búza">
Andrej Búza

JUDr. Andrej Búza, uvádzaný aj ako "Andrej Buza", alebo "Ondrej Buza" (* 6. december 1908, Levoča† 10. október 1987, Bratislava) bol slovenský právnik a politik. Pôvodne pracoval ako prokurátor, v novembri 1947 sa stal povereníkom spravodlivosti, ktorým zostal až do februára 1948. Po odvolaní bol ako člen Československej sociálnej demokracie česko-slovenským komunistickým režimom prenasledovaný a niekoľkokrát väznený.
Životopis.
Narodil sa v Levoči, kde aj študoval na gymnáziu. Následne začal študovať na Prírodovedeckej fakulte Karlovej univerzity, ktorú navštevoval v rokoch 1926 a 1927. Už počas tohto štúdia sa však rozhodol pre právo. Prihlásil sa teda na Právnickú fakultu Univerzity Komenského v Bratislave, kde v roku 1931 úspešne ukončil štúdium práva a získal titul doktor práv (JUDr.). Už počas štúdia práva začal inklinovať k Československej sociálnodemokratickej strane robotníckej. Po ukončení štúdia začal pracovať ako tzv. kandidát advokácie. Už za krátko sa však stal notárskym koncipientom. Avšak aj túto prípravu opustil a v roku 1933 sa stal auskultantom na Krajskom súde v Levoči. V roku 1934 bol preradený na Hlavný súd v Košiciach. Od roku 1935 pôsobil desať rokov ako prednosta Okresného súdu v Spišskej Novej Vsi. Počas svojho pôsobenia v Spišskej Novej Vsi sa začal v meste rôzne angažovať. O nejaký čas sa stal členom Hlinkovej gardy. Bol aj jej právnym poradcom. Počas Slovenského národného povstania však na druhej strane obstarával lieky partizánom a bol členom Revolučného národného výboru. Práve za túto pomoc ho v decembri 1944 zadržalo Gestapo. Následne bol uväznený v Kežmarku. Po oslobodení bol poverený organizáciou súdov a prokuratúry na východnom Slovensku. V septembri 1945 pôsobil ako prokurátor pred Okresným ľudovým súdom v Košiciach, kde žaloval kolaborantov, ktorí cez vojnu pôsobili práve v Košiciach a okolí. 
18. novembra 1947 bol po tzv. novembrovej kríze vymenovaný za povereníka spravodlivosti (v tej dobe nazývaný aj povereník pravosúdia). Búza bol oficiálne nestraník, v skutočnosti však bol členom Strany práce. Po zjednotení Strany práce s Československou sociálnou demokraciou v roku 1947, sa stal podpredsedom krajského výkonného výboru tejto strany. Napriek tomu bol do funkcie povereníka vymenovaný ako nestraník. Nezanedbateľný vplyv na jeho osobu však mala aj KSS.
S posilňovaním vplyvu komunistov začal rásť tlak na nekomunistických predstaviteľov Zboru povereníkov. 26. novembra 1947 poslal Ústredný koordinačný výbor odbojových zložiek na Slovensku list Klementovi Gottwaldovi, kde bolo uvedené, že Búza bol do funkcie povereníka prijatý iba podmienečne. Obvinili ho, že bol za Slovenského štátu členom Hlinkovej gardy, jej právnym poradcom, členom Slovensko – nemeckej spoločnosti, jeho brat mal byť ako Maďar zaistený v ZSSR a druhý mal žiť vo Viedni a mať za manželku nemeckú nacistku. V liste sa ďalej písalo, že Búza mal byť za Slovenského štátu disciplinárne potrestaný za falšovanie spisov a mal sa stýkať iba s Maďarmi. Podľa obvinení mal tiež ako prokurátor pred Okresným ľudovým súdom stiahnuť obžaloby voči 170 bohatým Maďarom.
Hneď po komunistickom prevrate, konkrétne 28. februára 1948, bol okamžite odvolaný z funkcie povereníka spravodlivosti. Po odvolaní bol Búza ako sociálny demokrat dvakrát odsúdený na 18 mesiacov väzenia. Najprv v roku 1949, kedy bol umiestnený do Väznice Leopoldov a následne do Bratislavy. Druhýkrát bol odsúdený v roku 1952, pričom z väzenia sa dostal až v priebehu roka 1953. V 50. rokoch Andrej Búza už pracoval ako stavebný robotník. V roku 1958 bol znova zatknutý, keďže bol spolu s ďalšími osobami podozrivý z organizovania ilegálnej sociálnej demokracie. Znova bol odsúdený na jeden a pol roka, takže z väzenia bol prepustený v roku 1960. Po prepustení z väzenia sa prihlásil na štúdium na Strednej
priemyselnej škole stavebnej v Bratislave, keďže vo svojej pôvodnej profesii už nemohol získať uplatenie. Následne začal pracovať ako stavebný technik.
Ústav pamäti národa eviduje pod údajmi "Dr. Ondrej Buza, nar. 06.12.1908" jeden záznam. Pod registračným číslom 7143 sa nachádza osoba bez krycieho mena, ktorá je evidovaná v kategórii osobný zväzok. Pod kategóriou osobný zväzok sú podľa Ústavu pamäti národa osoby, ktoré na základe preverených poznatkov vykonávali nepriateľskú protištátnu činnosť, alebo boli z takej činnosti podozrivé.

</doc>
<doc id="611706" url="https://sk.wikipedia.org/wiki?curid=611706" title="Chlopňová chyba">
Chlopňová chyba

Chlopňová chyba znamená také poškodenie srdcovej chlopne, pri ktorom kladie pretekajúcej krvi nadmerný odpor pre zúženie jej otvoru – stenózu, alebo sa nedokonale uzatvára po ukončení prietoku krvi (insufficiencia) a časť vypudenej krvi sa ňou vracia v opačnom smere – regurgituje. Nie sú zriedkavé ani kombinované chlopňové chyby.
Dôsledkom chlopňových chýb je zvýšenie záťaže srdca a v najzávažnejších prípadoch srdcové zlyhanie. Srdcové oddiely (predsiene alebo komory) sa vplyvom dodatočného objemu regurgitovanej krvi pri insufficiencii alebo následkom stagnácie krvi pred stenózou (zúžením) rozširujú (dilatujú) a/alebo v dôsledku zvýšeného tlaku pred zúženou chlopňou steny srdcových komôr hrubnú (hypertrofujú).
"Patofyziologická poznámka: ľavá aj pravá polovica srdca sú vybavené dvoma chlopňami, z ktorých jedna zabraňuje spätnému toku krvi do predsiene a žíl pri kontrakcii komôr (vpravo trikuspidálna, vľavo mitrálna) a druhá zabraňuje spätnému toku krvi z tepien pri relaxácii (uvoľnení sťahu) komôr (vpravo pulmonálna, vľavo aortálna). Najvyššiemu tlakovému gradientu je vystavená aortálna chlopňa, na ktorej sa aj najčastejšie vo vysokom veku objavujú následky "opotrebovania", najnižšiemu mitrálna a trikuspidálna."
Druhy chlopňových chýb.
Chlopňové chyby môžu byť súčasťou vrodených srdcových chýb, alebo sú získané – vznikajú počas života spravidla ako následok nejakého ochorenia; vzácnejšie ako dôsledok vrodenej anomálie. Môže ísť o stenózu (zúženie chlopne), insufficienciu (nedomykavosť chlopne) alebo kombinovanú chlopňovú chybu. Tiež môže byť postihnutá jedna alebo viacero chlopní (kombinované chlopňové chyby).
Príčiny.
Príčinou poškodenia chlopne môže byť vrodená menejcennosť tkaniva, zápal, ochorenie spojivového tkaniva, úraz, opotrebovanie chlopne, súvisiace s vekom, zmena geometrie srdcových komôr a srdcového skeletu, nedokrvenie (ischémia) papilárnych svalov. Získané chyby srdca postihujú častejšie chlopňový aparát ľavej polovice srdca, ktorý je hemodynamicky viac namáhaný a vystavený mechanickým faktorom (tlak, ťah), ktorý zvyšuje pravdepodobnosť poškodenia endokardu (výstelky povrchu) chlopní.
V minulosti bola vedúcou príčinou postihnutia chlopní reumatická endokarditída, dnes je na prvom mieste degeneratívne poškodenie chlopní v podobne fibrotizácie a kalcifikácie s následnou zníženou pohyblivosťou chlopní. Táto zmena je dôsledkom narastania počtu pacientov vo veku vyše 80 rokov, ktorí prežívajú vďaka rôznym moderným postupom v liečbe. Reumatický zápal sa tiež uplatňuje ako dôležitý faktor, pri ktorom dochádza k zhrubnutiu chlopní a vzniku „mostíkov“ komisúr medzi jednotlivými cípmi chlopne, ktoré následne ovplyvňujú pohyblivosť chlopní. Baktériová endokarditída môže vyvolávať poškodenie chlopní u hlavne u jedincov s poruchou imunity  (následkom zlej životosprávy alebo liečby, potláčajúcej imunitnú odpoveď). Vegetácie (kolónie baktérií) rastúce na chlopni produkujú množstvo enzýmov a ich účinkom dochádza k narušeniu chlopní a vzniku akútnej regurgitácie.
Častým vyvolávajúcim faktorom je aj ischémia papilárnych svalov, ktoré pohybujú cípmi chlopní, pri ich poruchách kontraktility (hypokinéze, akinéze)  následkom  nedokrvenia. Môže dôjsť aj k ruptúre (prasknutiu) ich šlašiniek. Relatívne chlopňové chyby vznikajú pri roztiahnutí (dilatácii) prstenca chlopní (anulus fibrosus), k čomu dochádza pri dilatácii jednotlivých oddielov srdca, spravidla komôr.
Príznaky a diagnostika.
Medzi prvé prejavy ochorenia srdcových chlopní patrí únava a sťažené dýchanie. Časom sa pridajú príznaky srdcového zlyhávania, ktoré závisia od toho, ktorá chlopňa a ako je poškodená. Môžu sa vyskytnúť poruchy srdcového rytmu a synkopy (krátkodobé straty vedomia).
Základným nástrojom diagnostiky bývalo auskultačné (posluchové) vyšetrenie. Pri ňom sa hodnotia srdcové ozvy, teda zvuky, vznikajúce pri zatváraní chlopní a srdcové šelesty, zvuky, vznikajúce pri prúdení krvi cez zúženú chlopňu alebo pri regurgitácii (spätnom toku krvi) cez insufficientnú (nedostatočne uzatvorenú) chlopňu. Intenzita šelestov pochopiteľne závisí od intenzity prietoku a tlakového gradientu (najintenzívnejšie šelesty sprevádzajú zúženie aortálnej chlopne a nedomykavosť aortálnej a mitrálnej chlopne), príslušnosť k určitej chlopni sa dá odvodiť jednak od miesta najväčšej intenzity šelestu, jednak od časovej súvislosti vzhľadom na  kontrakciu predsiení a komôr. V súčasnosti sa posluchové vyšetrenie posúva do pozície prvotného záchytu chlopňových a vôbec srdcových chýb, ktorých podrobná diagnostika vrátane druhu, lokalizácie a závažnosti sa robí echokardiografickým vyšetrením. Podľa echokardiografického nálezu sa stanovuje aj vhodný čas pre prípadnú operáciu chlopne. Špičková echokardiografia, vykonávaná na špecializovaných kardiologických a kardiochirurgických pracoviskách je dovedená do stupňa dokonalosti, kedy dokáže nahradiť aj predtým používané katetrizačné vyšetrenia, spočívajúce v meraní tlakov, prípadne okysličenia krvi v jednotlivých oddieloch srdca a v ich rentgenovom zobrazení po naplnení kontrastnou látkou. Echokardiograficky sa diagnostikujú aj druhotné zmeny na srdci – rozšírenie oddielov srdca (dilatácia) následkom preťaženia zvýšeným objemom krvi alebo hypertrofia – zhrubnutie steny pri zvýšenom tlaku krvi. Tiež je takto možné kontrolovať výsledky operácii – funkčnosť chlopňovej protézy a zistiť prípadné komplikácie.
Liečba.
Ľahké chlopňové chyby, ktoré nespôsobujú závažné zmeny hemodynamiky (prúdenia krvi), nie je potrebné liečiť. V niektorých prípadoch je potrebné venovať pozornosť riziku infekcie (bakteriálnej endokarditídy) poškodených chlopní alebo pridruženým arytmiam.
Závažné chlopňové chyby treba riešiť invazívnym výkonom. Niektoré operačné výkony sa dajú vykonať bez otvorenia hrudníka pomocou nástrojov, zavedených do srdca pod rentgenovou kontrolou katétrom cez veľké cievy, napríklad rozšírenie zúženej chlopne nafúknutím špeciálneho  balónika (balónková valvuloplastika), čo je však možné len v niektorých prípadoch, ak nie sú cípy chlopne príliš zväzivovatené alebo dokonca zvápenatené a u mladých ľudí. Inou takou možnosťou je katétrová implantácia špeciálnej protézy aortálnej chlopne. Väčšina operácii na chlopniach sa však musí vykonať kardiochirurgicky na zastavenom srdci za asistencie mimotelového obehu. Podľa druhu chlopne a jej poškodenia prichádza do úvahy plastika chlopne, teda chirurgická úprava vlastnej pacientovej chlopne, alebo jej náhrada chlopňovou protézou. Protézy sa delia na dve základné skupiny podľa použitého materiálu: Bioprotézy sú vyrobené najčastejšie z prasačej chlopne, hovädzieho perikardu, prípadne z tkaniva mŕtveho darcu. Ich výhodou je, že pacient nemusí doživotne užívať antikoagulačnú (protizrážanlivú) liečbu, nevýhodou kratšia trvanlivosť. Mechanické protézy sú trvanlivejšie, ale vzhľadom na tendenciu k tvorbe krvných zrazenín na povrchu syntetického materiálu musia pacienti doživotne užívať antikoagulačnú liečbu.
V prípade, že bol premeškaný vhodný termín na operáciu chlopne, kedy zmeny na srdci sú už takého rozsahu, že operačné riziko je príliš veľké a adaptácia srdca na náhle zmenené tlakové a prietokové pomery neistá, ostáva len možnosť liečby srdcového zlyhania a prípadných arytmii.
Vrodené chlopňové chyby.
Vyskytujú sa samostatne, ale často aj v rámci vrodených srdcových chýb, ktoré sa vo vyspelých krajinách diagnostikujú vo včasnom detstve alebo ešte u plodu v maternici. Diagnostika a liečba vrodených srdcových chýb je špecifickou oblasťou detskej kardiológie. Najčastejšie vrodené chlopňové chyby sú:
Dvojcípa (bikuspidálna) aortálna chlopňa sa vyskytuje asi u 2% populácie. Nespôsobuje zdravotné ťažkosti, ale častejšie sa na nej vyskytuje bakteriálna endokarditída a v neskoršom veku stenóza (pozri ďalej). Môže byť spojená s ďalšou vrodenou srdcovou chybou, napríklad koarktáciou aorty. Často sa diagnostikuje až v dospelosti, neraz náhodne.
Pulmonálna stenóza  (zúženie chlopne pľúcnice) sa vyskytuje samostatne, ale častejšie v rámci komplexných srdcových chýb, napr. Fallotovej tetralógie spolu s defektom komorovej prepážky, nad ktorý nasadá aorta, sekundárne je zvýšený tlak v pľúcnom obehu a hypertrofia pravej komory.
Primárny prolaps mitrálnej chlopne je prepadávanie cípu do ľavej predsiene, v dôsledku čoho sa chlopňa nedostatočne uzatvára a dochádza k regurgitácii. Vzniká dôsledkom vrodeného ochorenia spojivového tkaniva. Býva bezpríznakový, niekedy sa prejaví po pretrhnutí šlašinky papilárneho svalu náhlou nedomykavosťou chlopne. Častejší je získaný prolaps mitrálnej chlopne.
Ostatné chlopňové chyby sa ako vrodené vyskytujú len zriedkavo.
Získané chlopňové chyby.
Aortálna stenóza (AS).
Zúženie aortálnej chlopne, ktorou je čerpaná krv vypudzovaná z ľavej komory do aorty, je jednou z najčastejších chlopňových chýb, hlavne vo vyššom veku. Príčinou je degeneratívno- kalcifikačný proces, ktorý postihuje cípy aortálnej chlopne a obmedzuje ich pohyblivosť. Kalcifikácia postupuje z bázy cípov smerom k ich voľným okrajom, niekedy je spojená so zrastaním komisúr. U mladších pacientov  je častejšou príčinou vrodená malformácia chlopne (často dvojcípa chlopňa – normálna je trojcípa) alebo pozápalové poškodenie.
Charakteristickým znakom AS je dlhé bezpríznakové obdobie.  Zlomovým momentom vo vývoji ochorenia je rozvoj symptómov – príznaky srdcového zlyhania, slabosť, angína pectoris, synkopy (náhle straty vedomia). Po objavení sa symptómov je priemerné prežívanie bez liečby menej, ako 2 – 3 roky. Diagnózu závažnej AS často možno stanoviť na základe výrazného systolického ejekčného šelestu s propagáciou do karotíd. Elektrokardiografickým vyšetrením sa zisťuje obraz hypertrofie a preťaženia ľavej komory v pokročilom štádiu. Definitívnu diagnózu a stanovenie závažnosti umožní echokardiografické vyšetrenie. Plocha ústia normálnej aortálnej chlopne je 3 – , pri ľahkej AS je plocha nad , stredne závažnej AS 1,0 –  a závažnej pod . Pre rozhodovanie o potrebe náhrady chlopne protézou je dôležitý aj vzhľad chlopne (stupeň zhrubnutia a zvápenatenia cípov). Pre potrebu operácie svedčí aj stredný tlakový gradient na chlopni nad 40 mmHg, tento sa však musí hodnotiť so zohľadnením intenzity prietoku krvi chlopňou (low-flow resp. normal flow), niekedy s použitím záťažového hyšetrenia (dobutaminovej echokardiografie).
Liečba je výhradne kardiochirurgická a pristupuje sa k nej na základe echokardiografického nálezu vtedy, keď sa prejavuje príznakmi alebo pacient podstupuje inú kardiochirurgickú operáciu. Pravidelne ide o náhradu poškodenej chlopne protézou, len u detí a dospievajúcich sa zvažuje balóniková valvulotómia (rozšírenie chlopne nafúknutím špeciálneho balónika, zavedeného cievou). Do úvahy pripadá implantácia mechanickej protézy, ktorá má dlhú životnosť, ale vyžaduje doživotnú antikoagulačnú liečbu, alebo bioprotézy kratšou trvanlivosťou, ale bez nutnosti antikoagulačná liečba, ktorá sa volí u pacientov nad 60 – 65 rokov. Najnovšou alternatívou je transkatétrová náhrada aortálnej chlopne (TAVR), určená pôvodne pre veľmi starých pacientov so závažným srdcovým zlyhaním, ktorí nie sú schopní podstúpiť kardiochirurgickú operáciu. Chlopňová protéza sa zavádza "poskladaná" pomocou hrubého katétra buď aortou, alebo cez hrot srdca a na mieste sa rozvinie a ukotví bez nutnosti operácie.
Aortálna regurgitácia (AR).
Nedomykavosť aortálnej chlopne s regurgitáciou (spätným tokom krvi cez uzatvorenú chlopňu) najčastejšie spôsobujú: dilatácia aortálneho prstenca, vrodené abnormality aortálnej chlopne, kalcifikačné degenerácie, poreumatické ochorenia, infekčná endokarditída, arteriálna hypertenzia, myxomatózna proliferácia aortálnych cípov, disekcia ascendentnej aorty a Marfanov syndróm. Zriedkavejšie je následkom poškodenia chlopne úrazom, sprevádza ankylozujúcu spondylitídu, reumatoidnú artritídu, defekt komorového septa a ďalších ochorení. Väčšinou ide o chronickú, postupne sa rozvíjajúcu AR s dlhým asymptomatickým obdobím, na rozdiel od infekčnej endokarditídy, aortálnej disekcie a traumy, ktoré väčšinou spôsobujú závažnú akútnu AR s mimoriadne dramatickým klinickým priebehom, pretože veľký, náhle vzniknutý regurgitačný objem krvi vedie k náhlemu nárastu koncovodiastolického tlaku v ľavej komore a v ľavej predsieni a nasledovne vznikne pľúcny edém až kardiogénny šok.
Chronická AR sa môže dlho rozvíjať bezpríznakovo aj u niektorých pacientov, u ktorých dochádza k dilatácii (rozšíreniu) ľavej srdcovej komory a poruche jej funkcie. Pri auskultačnom vyšetrení počuť diastolický šelest, pri meraní krvného tlaku sa zisťuje veľký rozdiel medzi systolickým a diastolickým tlakom a na EKG sa môžu objaviť známky hypertrofie alebo preťaženia ľavej komory. Kľúčovú úlohu v diagnostike zohráva echokardiografia, ktorá umožňuje diagnostikovať prítomnosť a závažnosť AR, určiť príčinu a posúdiť stupeň prípadnej pľúcnej hypertenzie. Podstatným parametrom je aj šírka vzostupnej aorty, ktorá sa posudzuje aj pomocou CT (počítačová tomografia) alebo MRI (magnetická rezonancia) vyšetrenia.
Liečba je kardiochirurgická. K operácii sa pristupuje u pacientov s príznakmi srdcového zlyhávania a tiež u pacientov síce bezpríznakových, ale s echokardiografickými známkami poruchy funkcie ľavej komory alebo jej postupnou dilatáciou.a u pacientov s rozšírením vzostupnej aorty. Operácia pri veľmi dilatovanej ľavej komore už neprináša nijaký dlhodobý prínos, preto je echokardiografické sledovanie týchto pacientov pre správne načasovanie operácie veľmi dôležité. V prípade akútnej aortálnej regurgitácie je operácia neodkladná a býva spojená aj s riešením prípadnej samostatnej príčiny regurgitácie, napríklad disekcie ascendentnej aorty.
Mitrálna stenóza (MS).
Zúženie mitrálnej chlopne (dvojcípej chlopne) medzi ľavou predsieňou a ľavou komorou znamená nedostatočné otvorenie listov chlopne počas plnenia ľavej komory krvou z ľavej predsiene. Redukcia plochy mitrálneho ústia (MVA) nad hodnotu u pacienta v pokoji nevyvoláva príznaky, ale zvýšenie prietoku počas záťaže zvýši aj tlak v ľavej predsieni a príznaky sa objavia. Ale aj pacienti s ťažkou stenózou môžu mať veľa rokov minimálne príznaky; takíto majú aj dobré prežívanie. Zo symptomatických pacientov prežíva 10 rokov len asi 15% a ak sa u nich už rozvinula aj pľúcna hypertenzia, bez operácie sotva prežijú nasledujúce 3 roky. Najčastejšou príčinou MS je reumatická karditída, ktorá sa stáva na rozdiel od minulosti zriedkavým ochorením (a tým pádom aj MS). Dvakrát častejšie postihuje ženy. 
Auskultačný nález slabého systolického šelestu môže uniknúť pozornosti, elektrokardiografický obraz P mitrale sa objavuje neskoro. Stanovenie závažnosti MS sa odvíja od symptomatológie a hlavne echokardiografickej diagnostiky, ktorá poskytuje údaje nevyhnutné na stanovenie závažnosti MS: morfológiu chlopne, plochu mitrálneho ústia (MVA), tlakový gradient, tlak v pľúcnom riečisku a zistí prípadnú mitrálnu regurgitáciu a postihnutie iných chlopní. Je rozhodujúca pri rozhodovaní o čase a spôsobe liečby, ktorou môže byť perkutánna transluminálna valvuloplastika (PTMV) pomocou Inoue balóna, ktorá je v súčasnosti akceptovanou alternatívou kardiochirurgickej liečby. Podmienkou je vhodnosť chlopňovej morfológie (stručne povedané, nezhrubnuté a pohyblivé okraje chlopní), klasifikovaná podľa Wilkinsonovho skóre. Operácia je vo všeobecnosti potrebná u pacientov s príznakmi srdcového zlyhávania, pri ploche ústia chlopne pod , so stúpajúcim stredným tlakovým gradientom a pľúcnej hypertenzii (nad 50 mmHg).
Pacienti s MS sú výrazne náchylní k vzniku fibrilácie a flutteru predsiení. Výskyt stúpa so zvyšujúcim sa vekom a významne zhoršuje prognózu; okrem toho hrozí trombózou v rozšírenej ľavej srdcovej predsiení s rizikom embolizácie, napríklad do mozgu s následkom cievnej mozgovej príhody.
Mitrálna regurgitácia (MR).
Mitrálna regurgitácia (MR), nedostatočné uzatváranie mitrálnej chlopne s únikom krvi z ľavej komory späť do ľavej predsiene, je po aortálnej stenóze druhou najčastejšou chlopňovou chybou.  Z príčin je najčastejšia myxomatózna degenerácia cípov mitrálnej chlopne, nasleduje poreumatické poškodenie, ischemická choroba srdca a infekčná endokarditída. valvulitíde. Akútna MR môže byť výsledkom roztrhnutia šlašiniek papilárnych svalov alebo perforácie chlopne v priebehu infekčnej endokarditídy. MR môže byť aj občasná pri poruchách kontrakcie papilárnych svalov v priebehu ischemickej choroby srdca.
Podľa príčiny a spôsobu postihnutia chlopne sa rozpoznáva primárna a sekundárna mitrálna regurgitácia. Primárna je spôsobená chorobnými zmenami chlopňového aparátu (prolapsom, degeneráciou, po zápale), sekundárna je spôsobená zmenami geometrie ľavej komory, pričom cípy chlopní nie sú chorobne zmenené (napríklad pri ischemickej chorobe srdca). Toto rozdelenie má vplyv na rozhodovanie o operácii.
Príznakom akútnej MR môže byť náhle srdcové zlyhanie, pri chronickej sa príznaky rozvíjajú postupne. Auskultáciou sa zisťuje systolický šelest, spravidla klesajúcej intenzity (s klesajúcim tlakovým gradientom počas systoly). Zmeny na EKG nie sú špecifické. Najdôležitejšou diagnostickou metódou je echokardiografia. Umožňuje posúdiť nielen vzhľad a pohyblivosť cípov mitrálnej chlopne, ale aj zistiť závažnosť regurgitácie a určiť jej príčinu.
Lieky slúžia len na zlepšenie stavu pacienta v období pred operáciou; liečba sa zameriava na predchádzanie srdcovému zlyhaniu a prípadne fibriláciu predsiení, ktorá je častou arytmiou pri tejto chlopňovej chybe. Načasovanie kardiochirurgického výkonu je rozhodujúce pre ďalší osud pacienta. Predčasná operácia vystavuje pacienta predčasne riziku operačných komplikácii, ale neskorá operácia je tiež riziková a nemusí sa po nej upraviť porucha funkcie ľavej komory. Rozhodujúcu úlohu pri rozhodovaní majú subjektívne ťažkosti pacienta, kvantifikácia MR echokardiograficky, prípadne invazívnym ventrikulografickým vyšetrením. Aj pacienti bez príznakov sa majú operovať, ak sa zistí rozšírenie ľavej komory, porucha jej funkcie, pulmonálna hypertenzia alebo fibrilácia predsiení. Operácia sekundárnej mitrálnej regurgitácie nemusí byť až tak výrazne prínosná pre pacienta a zvažuje sa prakticky len pri operácii koronárneho bypassu. Do úvahy prichádza plastika cípov chlopne, alebo náhrada chlopne protézou. Zavádzajú sa tiež miniinvazívne postupy s použitím postupov miniinvazívnej a robotickej chirurgie (plastiky aj náhrada chlopne).
Prolaps mitrálnej chlopne (PMCH) je v rozvinutých krajinách najčastejšou chlopňovou anomáliou. Je to vykleňovanie jedného alebo oboch cípov mitrálnej chlopne do dutiny ľavej predsiene počas systoly komôr následkom poškodenia štruktúr (prstenca, cípov chlopne, šľašiniek, papilárnych svalov a priľahlých stien ľavej komory...), ktoré plnia podpornú funkciu. Dôsledkom môže byť mitrálna regurgitácia od nepatrnej až po ťažkú, ktorá vyžaduje chirurgické riešenie. Diagnostika PMCH je založená na auskultácii a echokardiografickom vyšetrení. Pri auskultáci je typickým nálezom tzv. midsystolický klik, nasledovaný šelestom. Na EKG sa PMCH môže prejaviť viacerými nešpecifickými zmenami. Pacienti s nálezom ľahších foriem PMCH majú dobrú prognózu a bývajú bez príznakov. Ak sú prítomné ľahké formy arytmií, pomáha liečba betablokátormi. U pacientov s prolapsom mitrálnej chlopne so závažnou MR je potrebná kardiochirurgická operácia, ktorá sa zvažuje podobne, ako pri MR z inej príčiny.
Trikuspidálna stenóza.
Zúženie trikuspidálnej chlopne (trojcípej chlopne) medzi pravou predsieňou a pravou komorou je zriedkavé. Býva väčšinou zrdužené s poškodením inej chlopne, ktorým sa riadi prípadná operácia.
Trikuspidálna regurgitácia.
je pomerne častá chlopňová chyba. Môže vzniknúť pri reumatickej valvulitíde, infekčnej endokarditíde (pomerne často u narkomanov po nesterilnej vnútrožilovej aplikácii), ďalej pri karcinoide, reumatoidnej artritíde, prolapse trikuspidálnej chlopne (aj následkom úrazu), po užívaní anorektík atď. Často sprevádza zvýšenie tlaku v pľúcnych tepnách (pulmonálnu hypertenziu) pri pľúcnnych chorobách. Ľahká, bezpríznaková  trikuspidálna regurgitácia sa echokardiograficky zisťuje aj u zdravých ľudí s normálnou trojcípou chlopňou.
Príznaky väčšinou zodpovedajú vyvolávajúcemu ochoreniu, v pokročilom štádiu zlyhávaniu pravej srdcovej komory (napríklad preplnené povrchové žily na krku). Býva počuť systolický šelest, v pokročilom štádiu sa objaví aj elektrokardiografický nález preťaženia pravej komory. V diagnostike je kľúčové echokardiografické vyšetrenie, zvlášť Dopplerovská echokardiografia, ktorá okrem hodnotenia závažnosti regurgitácie umožňuje merať tlakový gradient medzi pravou komorou a predsieňou a pomerne presne vypočítať tlak v pľúcnej tepne, čo má význam pre diagnostiku mnohých ochorení (napríklad aj embolizácie do pľúcnice).
Závažná trikuspidálna regurgitácia sa lieči chirurgicky, plastikou alebo náhradou chlopne, prednostne bioprotézou.
Pulmonálna stenóza.
Stenóza – zúženie pulmonálnej chlopne medzi pravou komorou a pľúcnou tepnou je väčšinou vrodená. Väčšinou sa lieči balónkovou valvuloplastikou.
Pulmonálna regurgitácia.
Získaná pulmonálna regurgitácia býva najčastejšie u pacientov s pľúcnou hypertenziou, pri infekčnej endokarditíde, karcinoide atď. Nevýznamná pulmonálna regurgitácia sa dosť často vyskytuje aj u zdravých jedincov s normálnou chlopňou. Pulmonálna regurgitácia hemodynamicky závažná, ktorá vedie k pravostrannému srdcovému zlyhaniu je zriedkavá a vyžaduje náhradu pulmonálnej chlopne protézou.
Kombinované chlopňové chyby.
Často sú súčasne prítomné viaceré chlopňové chyby. Môže sa jednať o kombinované postihnutie jednej chlopne (stenóza aj regurgitácia), alebo o postihnutie viacerých chlopní. Zhodnotenie a liečba pacienta s kombináciou významných chlopňových chýb je zložitá. Pri diagnostike (hlavne echokardiografickej) treba brať do úvahy, že postihnutie jednej chlopne modifikuje nález na ďalších chlopniach (napríklad pri sekundárnej pľúcnej hypertenzii). V zásade je snaha postupovať podľa odporúčania pre tú chlopňovú chybu, ktorá v klinickom obraze dominuje. Nezriedka však ide o koincidenciu zhruba rovnako alebo takmer rovnako závažných chýb a terapeutický postup treba individuálne stanoviť pre daného pacienta.
Pacienti s chlopňovými protézami.
Náhrada chlopní je spojená s rizikom degenerácie pri bioprotézach a dysfunkcie pri umelých náhradach. Môžu byť spôsobené trombózou, panusom alebo endokarditídou. Takíto pacienti musia byť opakovane kontrolovaní. Okrem klinického vyšetrenia, pri ktorom sa hľadajú prípadné nové šelesty na srdci, poruchy srdcového rytmu alebo príznaky srdcového zlyhávania, kontroluje sa účinnosť či nežiaduce účinky antikoagulačnej liečby, ak ju pacienti užívajú. Súčasťou kontroly je echokardiografické vyšetrenie, pri ktorom sa najmä hľadá prípadná porucha funkcie protézy, prienik krvi okolo protézy (leak) a príznaky endokarditídy.
Chlopňové chyby počas tehotenstva.
Zvláštnym problémom je starostlivosť o tehotné ženy s chlopňovou chybou. Počas gravidity sa zvyšuje objem cirkulujúcej krvi so zodpovedajúcimi nárokmi na výkon srdca. Ľahké chyby nepredstavujú zvláštny problém, ohrozujúce sú tie závažné, najmä ťažká aortálna stenóza, závažná mitrálna stenóza, ďalej aortálna aj mitrálna regurgitácia, ako aj uvedené chyby v spojení s pľúcnou hypertenziou alebo závažnou poruchou funkcie ľavej komory (s echokardiograficky stanovenou ejekčnou frakciou pod 40%). Rizikom pre plod je tiež antikoagulačná liečba pri mechanickej protéze alebo fibrilácii predsiení. Chlopňová chirurgia predstavuje aj za ideálnych podmienok vysoké riziko poškodenia plodu, respektíve retardácie jeho rastu. Chirurgické riešenie sa uskutočňuje len v prípade pretrvávania závažnych príznakov zlyhávania srdca, najmä, ak hrozí syndróm nízkeho vývrhového objemu. V prípade nevyhnutnosti tohto výkonu sa preferuje plastika chlopne pred jej nahradením protézou, rozhodovanie však nie je jednoduché.

</doc>
<doc id="611708" url="https://sk.wikipedia.org/wiki?curid=611708" title="Biely kameň (prírodná rezervácia)">
Biely kameň (prírodná rezervácia)

Biely kameň je prírodná rezervácia v správe štátnej ochrany prírody Ponitrie.
Nachádza sa v katastrálnom území obcí Cigeľ a Handlová v okrese Prievidza v Trenčianskom kraji. Územie bolo vyhlásené v roku 1973 a novelizované v roku 1975 na rozlohe 115,9 ha. Ochranné pásmo nebolo určené.
Predmetom ochrany je: "Územie predstavujúce dominantný bralnatý vrchol v SSV ukončení hlavného hrebeňa pohoria Vtáčnik. Jeho význam spočíva v dominantnosti objektu aj v ukážke rozpadu lávových prúdov a zriedkavého výskytu ryolitových telies vo vulkanických komplexoch pohoria Vtáčnik"

</doc>
<doc id="611710" url="https://sk.wikipedia.org/wiki?curid=611710" title="2. armádny zbor">
2. armádny zbor

2. armádny zbor Armády Slovenskej republiky bol vojenský operačne taktický zväzok pozemných útvarov a jednotiek Armády Slovenskej republiky, ktorého veliteľstvo sídlilo v meste Prešov. Do funkcie prvého veliteľa zboru bol dňom 1. novembra 1994 ustanovený plukovník Ing. Ján Čmilanský.
2. armádny zbor vznikol na základoch 14. mechanizovanej divízie, ktorej veliteľstvo bolo v meste Prešov.
Podriadené útvary.
Pri vzniku armádneho zboru
Po reorganizácii
2. armádny zbor bol zrušený 31. marca 2000. Jeho nástupníckym útvarom sa 1. apríla 2000 stala 1. mechanizovaná brigádas veliteľstvom v meste Prešov.

</doc>
<doc id="611711" url="https://sk.wikipedia.org/wiki?curid=611711" title="Tomáš Hudák">
Tomáš Hudák

Tomáš Hudák (* 7. október 1980, Košice) je slovenský stand-up komik, scenárista, moderátor, textár a bývalý novinár. 
Hudák začínal najprv ako novinár, už počas pôsobenia v denníku SME sa však snažil presadiť ako humorista a politicko-satirický komentátor. Jeho webová videorelácia "Svet Tomáša Hudáka" (2007 – 2010) bola prvým internetovým satirickým programom na Slovensku.
V roku 2009 sa prvýkrát postavil pred publikum ako komik v bratislavskom "Nu Spirit klube" na stand-up comedy večeri "Silné reči". Odvtedy vystupuje pod touto značkou pravidelne.
Je známy svojou občasnou hudobnou spoluprácou s raperom Benem, s ktorým nahrali skladby ako „Vlastenecká“ či „Fajn deň“. S raperom Vecom zase účinkoval v ich spoločnom hudobno-komediálnom projekte na festivaloch Kremnické Gagy, Letavy, Piešťanské zábaly či Európska noc výskumníkov. Na albume "Námestie slobody" (2024), ktorý vydali Vec a Supa, hosťuje Hudák v skladbe „Sobota ráno“ pod pseudonymom MC Kadush.
S Matejom Adámym, Samom Trnkom a Jurajom „Šokom“ Tabačekom založil prvú roast comedy šou na Slovensku pod názvom "Na facku".
V Rádiu FM štyri roky moderoval spolu s Ludvíkom Baginom zábavnú reláciu "Od veci", ktorej súčasťou bolo aj improvizačné trio 3T a ktorá sa dočkala aj svojej televíznej podoby v RTVS. Niektoré skeče z relácie vyšli pod rovnakým názvom v roku 2016 aj knižne vo vydavateľstve Ikar.
Scenáristicky sa podieľal na televíznych programoch "Zlaté časy" (RTVS, 2017 – od druhej série), "Heslo" (TV JOJ, 2017), "Topaplikácie" (TV Markíza, 2016 – ako jeden zo štyroch scenáristov), "Čau, Lujza!" (TV JOJ, 2019 - ako jeden z troch scenáristov), "Boli sme pri tom" (RTVS, 2021), "Boris a Brambor" (RTVS, 2020) a "Hit roka" (RTVS, 2023).
V televízii účinkuje ako jeden zo stálych glosátorov v zábavnom programe Sedem (TV JOJ, 2020).
Spolu so Samom Trnkom je autorom silvestrovského rozhlasového zábavníka "Od ucha k bruchu" (2017), v ktorom obaja spolu aj účinkovali. Na jeho základe vznikol rozhlasový program "Skúška sirén", ktorý od septembra 2018 do augusta 2025 pravidelne vysielal Slovenský rozhlas. Reláciu zrušilo nové vedenie STVR v lete 2025. 
Pravidelne prispieva svojimi stĺpčekmi do Denníka N. V marci 2023 na neho a komentátorov Mariána Leška a Michala Havrana podala strana Smer-SD za vyjadrenia v článkoch trestné oznámenie. Smeru prekážalo označenie strany za „organizovanú zločineckú skupinu“. Prokuratúra neskôr trestné oznámenie na Tomáša Hudáka za krivé obvinenie zamietla.
Od októbra 2022 pripravuje Tomáš Hudák spolu s Palom Tehlárom podcast "Off The Ice" o dianí v kanadsko-americkej hokejovej lige NHL, ktorý vychádza na týždennej báze a je okrem podcastových platforiem dostupný aj v aplikácii Denníka N.
V roku 2023 si zahral vo filme "Invalid".
V novembri 2025 vo vydavateľstve Marenčin PT knižne debutoval románom "Amerikáni" z prostredia slovenských vysťahovalcov v Pittsburghu, ktorí na začiatku 20. storočia bojovali o svoje práva v oceliarskom srdci Spojených štátov.
Životopis.
Tomáš Hudák vyrastal v obci Čaňa pri Košiciach, odkiaľ pochádza jeho mama Mária. Má šiestich mladších súrodencov, dvoch bratov a štyri sestry. Meno Tomáš dostal po svojom otcovi, rovnako sa volal aj jeho starý otec, rodák z Kokšov-Bakše.
Od ôsmich rokov sa začal zajakávať, a aj keď sa mu túto rečovú chybu podarilo výrazne potlačiť, s koktaním bojuje dodnes a je aj častou témou jeho standupových vystúpení.
Po skončení Základnej školy v Čani pokračoval v štúdiu na Gymnáziu sv. Tomáša Akvinského v Košiciach, kde maturoval v roku 1999.
Už počas štúdia na gymnáziu sa venoval písaniu, básnicky publikoval v časopise Dotyky, prispieval do študentskej prílohy denníka Korzár a v roku 1998 vyhral so svojou esejou "Eurojazyk" súťaž vyhlásenú "Nadáciou otvorenej spoločnosti OSF".
Dva roky študoval žurnalistiku na Filozofickej fakulte Univerzity Komenského v Bratislave (1999 – 2001) a tri roky (2001 – 2004) divadelnú dramaturgiu na bratislavskej VŠMU v ročníku Juraja Nvotu. Po prerušení štúdia žil dva roky v Londýne. Po návrate na Slovensko už v štúdiu nepokračoval.
Začínal ako novinár v novovzniknutom spravodajskom portáli Aktuálne.sk (september 2006 – február 2007), odkiaľ v roku 2007 prestúpil do denníka SME, kde pôsobil ako zahraničnopolitický redaktor. V roku 2010 odišiel do televízie Markíza. Z editora "Nočných správ" sa neskôr stal jedným z vedúcich vydania hlavnej spravodajskej relácie "Televízne noviny".
O dva roky neskôr, v novembri 2012, po zvolení Václava Miku za riaditeľa RTVS, prijal ponuku pracovať ako vedúci vydania večerných "Správ RTVS". Vo verejnoprávnej televízii strávil štyri roky. V auguste 2016 definitívne odišiel zo spravodajstva a začal sa venovať výlučne stand-up comedy a scenáristike.
V roku 2016 sa oženil s výtvarníčkou a hudobníčkou Broňou Schragge. Majú jedno dieťa. Žijú v Bratislave.
Internet.
Hudák na seba prvýkrát výraznejšie upozornil v internetovej relácii "Svet Tomáša Hudáka" na portáli TV SME. Politicko-satirický týždenník pripravoval od októbra 2007 s režisérom a bývalým spolužiakom z VŠMU Lukášom Kodoňom a študentom filmovej scenáristiky a vtedajším webovým editorom sme.sk Mirom Šifrom.
Relácia si rýchlo našla svojho diváka a tešila sa pomerne veľkej sledovanosti. Medzi najsledovanejšie diely patrili najmä špeciály ako "Odpočet vlády z Kráľovej hole" či paródia na kampaňové video "Oklamte Čecha", v ktorom si zahral aj spoluscenárista Miro Šifra. 
V roku 2010 si jeho satirickú kritiku nacionalistických tendencií na Slovensku všimol aj denník New York Times v obsiahlom materiáli o tzv. vlasteneckom zákone, ktorý nariaďoval hranie hymny na školách pred vyučovaním.
Za necelé tri roky vyprodukovali Hudák-Kodoň-Šifra niekoľko pesničkových špeciálov, v ktorých sa Hudák prvýkrát predstavil ako textár a spevák. Či už ide o skladby ako "„Song pre Roberta“" alebo "„Vlasteneckú“", ktorá vznikla v spolupráci s raperom Benem z Modrých hôr.
Relácia skončila na jeseň 2010 pred avizovaným prestupom Tomáša Hudáka do Markízy. Hudák sa tento formát pokúsil oživiť aj na markizáckom portáli tvnoviny.sk, ale bez Kodoňa a Šifru to už nedosahovalo úroveň predošlých dielov a po niekoľkých častiach reláciu zrušil.
V októbri 2020 sa objavil v novom internetovom projekte "Navážno", ktorý vznikol primárne pre televízny portál silnereci.sk. S komikmi Matejom Adámym, Jakubom Gulíkom a Matejom Makovickým parodovali formáty politických debát. Pre zánik televízneho projektu Silných rečí bolo nakrútených len 8 dielov. 
V decembri 2023 sa ako autor a moderátor objavil po boku Michaela Szatmaryho v internetovej minisérii "Platí ešte Desatoro?", ktorú pre Tachles TV zastrešil aj ako scenárista. Nebola to jeho prvá spolupráca s portálom pre židovskú komunitu na Slovensku a v Česku. Autorsky sa podieľal aj na televíznej sérii "Nehádž flintu do Žida" o koreňoch antisemitizmu.
Stand-up comedy.
Tomáš Hudák vystúpil prvýkrát na stand-up comedy šou 23. novembra 2009 v dnes už neexistujúcom bratislavskom Nu Spirit Clube na Šafárikovom námestí v rámci šou "Silné reči" Jána Gorduliča. V klube bol s Benem a počas večera sa rozhodol prihlásiť na open mic, teda vystúpenie mimo ohlásených účinkujúcich.
Jeho materiál o koktaní mal u publika úspech a Jano Gordulič ho pozval aj na ďalšiu šou. Silné reči sa tak stali Hudákovou domovskou scénou, aj keď neskôr začal účinkovať aj v šou Sama Trnku "Pančlajn", ktorá vznikla v klube "KC Dunaj".
Bol aj pri dnes už legendárnom comedy vystúpení "Expanzia" v bratislavskom pivovare na Námestí SNP, ktorú moderoval Martin „Pyco“ Rausch a ktorá bola prvým veľkým predstavením vtedajších komikov.
Hudák sa stal stálou súčasťou zoskupenia "Silné reči", ako jeden z prvých Slovákov vystúpil aj v českej comedy šou "Na stojáka", ktorá hosťovala v bratislavskom Divadle West.
Viackrát vystúpil v pražskom klube "Phenomen", kde sa zoznámil s českými komikmi Petrom Vydrom, Danielom Čechom a Lukášom Pavláskom. 
Je častým hosťom v českej televíznej šou "Comedy Club" na stanici Paramount Network, ktorú moderuje Tomáš Jeřábek. 
Dnes je pravidelným účinkujúcim na výjazdoch "Silných rečí" po Slovensku, predstavil sa však aj publiku v Dubline, Bruseli, švajčiarskom Interlakene či na londýnskom festivale stand-up comedy "Borsch".
V roku 2021 predstavil publiku svoj prvý stand-upový hodinový špeciál pod názvom Koniec srandy, s ktorým vystúpil v Bratislave, Žiline, Prešove a Banskej Bystrici. V roku 2024 mal premiéru spoločný stand-up comedy špeciál s Michaelom Szatmarym s názvom "Konečne spolu", ktorý dvojica komikov predstavila na tour aj v Česku.
Ako stand-up komik účinkoval na viacerých festivaloch, vrátane Pohody, Grape, festivalu Lumen v Trnave či divadelného festivalu Scénická žatva v Martine. V roku 2022 získal spolu so Simonou Salátovou, Gabom Žifčákom a Joeom Trendym na festivale Kremnické Gagy ocenenie Zlatý gunár v kategórii divadelné umenie.
Na jeseň 2012 sa Tomáš Hudák po vzore amerických roast shows Deana Martina pokúsil o niečo podobné aj na Slovensku. Na spoluprácu oslovil Mateja Adámyho a bývalého kolegu zo SME TV Sama Trnku. Ku trojici pribudol Juraj Šoko Tabaček a v novembri 2012 mala v KC Dunaji premiéru prvá slovenská roast comedy šou s názvom "Na facku". Jej prvým hosťom bol spisovateľ Michal Hvorecký.
V priestoroch Dunaja stihla štvorica roastovať ešte Adelu Banášovú, Toma Nicholsona, Ivetu Radičovú, Štefana Hríba, Petra Lipu, Rada Procházku, Michala Havrana a Milana Lasicu. Po presune šou do mestského divalda DPOH na Laurinskej ulici sa do horúceho kresla posadili aj Matej Sajfa Cifra, Marcel Merčiak, Petra Polnišová, Štefan Skrúcaný, raper Vec, Martin Nikodým, Kristína Farkašová, Milan Kňažko, Oliver Andrásy, Milan Junior Zimnýkoval, Andy Kraus, Zuzana Kovačič-Hanzelová a Boris Valábik.
Rozhlas a televízia.
V roku 2013 začalo Rádio_FM vysielať humoristickú reláciu "Od veci_FM" založenú na improvizačných skečoch trojice Juraj Šoko Tabaček, Stano Staško a Lukáš Púchovský. Moderátorskej úlohy sa zhostili Ludvík Bagin a Tomáš Hudák. O zábavný formát na vlnách Rádia_FM prejavil záujem jeho vtedajší riaditeľ a filmár Maroš Hečko.
Relácia si veľmi rýchlo získala ohlas u poslucháčov a patrila dlhodobo k najsťahovanejším podcastom rádia. O dva roky neskôr na popud Maroša Hečka vznikla aj jej televízna verzia, ktorá sa dočkala v RTVS aj druhej série. Za necelých päť rokov vzniklo v rozhlase cez sto dielov, v ktorých sa vystriedali desiatky hudobných aj iných hostí. Posledný diel sa vysielal 28. decembra 2017.
Na túto spoluprácu nadviazala štvorica Hudák, Tabaček, Staško a Púchovský v auguste 2018, kedy sa na obrazovky televízie JOJ dostal zábavný formát Päťka. Štvorica komikov v ňom vtipne spovedá a griluje známe slovenské celebrity. 
Po svojom odchode zo spravodajstva RTVS sa popri stand-up comedy začal Hudák venovať aj televíznej scenáristike. Na jeseň 2016 dostal ponuku spolupracovať na znovuobnovenej relácii "Zlaté časy", ktorú moderovala Eňa Vacvalová. V novom šate k nej pribudol aj stály hosť Milan Lasica.
Hudák sa už predtým scenáristicky spolupodieľal na relácii "Topaplikácie", ktorú pre TV Markíza moderoval Ján Gordulič.
V roku 2017 bol pri rozbehu novej súťažno-zábavnej relácie "Heslo", ktorú vysielala televízia JOJ. Spolu s Denisom Schvarczom pripravoval počas majstrovstiev sveta v hokeji 2017 aj dennú zábavnú reláciu "Mixzóna", ktorú na preskačku moderovali Marcel Merčiak a Slavo Jurko. Nebola to prvá spolupráca s Denisom Schvarczom z portálu "Takurciteee.sk". Už v máji 2015 sa objavili v trojdielnom projekte RTVS "Predĺženie", ktorý Tomáš Hudák autorsky pripravoval.
V roku 2020 sa stal scenáristom zábavnej šou Mariána Gáboríka a Borisa Valábika s názvom "Boris a Brambor", ktorá mala premiéru na obrazovkách RTVS 6. októbra 2020. Hudák sa autorsky podieľal na všetkých dieloch oboch sérií televíznej verzie obľúbeného podcastu. 
V roku 2023 sa ako scenárista podpísal aj pod hudobno-zábavný program "Hit roka", ktorý RTVS vysielala pri príležitosti 30. výročia vzniku Slovenskej republiky. Relácia sa dočkala aj svojej druhej série, v ktorej sa Hudák objavil už aj ako jeden z glosátorov. 
Na jeseň 2020 sa tiež premiérovo objavil v glosátorskom programe Sedem, ktorý vysiela televízia JOJ. Po boku Eni Vacvalovej, Oľgy Feldekovej, Milana Lasicu a Milana Kňažka patril k najmladším glosátorom relácie. Vo svojej úvodnej sezóne sa obtýždenne striedal s Jánom Snopkom a Borisom Farkašom. Od jesene 2021 patrí k stálym hosťom. 
V novembri 2017 spolu so Samom Trnkom napísali a nahrali rozhlasový silvestrovský zábavník pre Rádio Slovensko pod názvom "Od ucha k bruchu". V dvojhodinovej šou im sekundoval hudobník Kamil Mikulčík a vystúpili v nej hostia ako Lujza Garajová Schrameková, Lucia Hurajová, Ady Hajdu, Jozef Ľupták a Marcel Merčiak, ktorí si s autormi a moderátormi zároveň aj zahrali v jednotlivých skečoch. Program mal premiéru 31. decembra 2017 na Rádiu Slovensko. 
Na jeho základe vznikol humoristický zábavník Skúška sirén, ktorý Slovenský rozhlas vysielal pravidelne od septembra 2018. Autorskú dvojicu Trnka-Hudák dopĺňal herecky a od klavíra Kamil Mikulčík. Po siedmich rokoch reláciu v auguste 2025 zrušila nová riaditeľka STVR Martina Flašíková, údajne so zámerom zvyšovania kvality, atraktivity a počúvanosti. Autori relácie tvrdili, že išlo o politicky motivované rozhodnutie. Hudák v rozhovore pre denník SME ako dôvod zrušenia naznačil tlaky zo strany ministerky kultúry Martiny Šimkovičovej. 
Film.
V roku 2022 sa Tomáš Hudák objavil prvýkrát na filmovom plátne v debute režiséra Juraja Bohuša s názvom "Stand up". Road movie o začínajúcom stand-up komikovi Mišovi, ktorého hral Ondrej Kovaľ, vychádza z reálneho prostredia slovenskej stand-upovej scény a tak sa vo filme mihli viacerí reálni stand-up komici ako Michael Szatmary, Matej Adámy, Ján Gordulič, Jakub Gulík či Simona Salátová. V jednej z mikroúloh si zahral aj Hudák.
O rok neskôr obsadil režisér Jonáš Karásek Tomáša Hudáka do epizódnej úlohy čašníka v záverečnej scéne svojej čiernej komédie "Invalid", ktorá sa stala jedným z najúspešnejších slovenských filmov roku 2023. Hudák si tak zahral po boku Zdeňka Godlu, Gregora Hološku či Michala Kubovčíka v epickej scéne záverečnej hromadnej bitky. Postavu čašníka mal pôvodne stvárniť Michal Hudák, ktorý však v tom čase nemohol nakrúcať. Voľba tak padla na iného Hudáka. 
Literatúra.
Hudák básnicky publikoval v časopise "Dotyky", venuje sa aj piesňovým textom. Jeho text "„Len ty“" sa objavil na druhom albume Katky Koščovej "Naboso". Na albume Kamila Mikulčíka "40 zím"[1] (2020) sa podieľal tromi textami. 
V roku 2010 napísal piesňové texty pre divadelnú hru "Oko za oko" od Williama Shakespeara, ktorú pre Letné shakespearovské slávnosti režíroval Michal Vajdička. Hudbu k textom zložil Marián Čekovský.[2]
V novembri 2025 mu vo vydavateľstve Marenčin PT vyšiel román Amerikáni, ktorý je príbehom mladého emigranta Andyho, ktorý krátko pred prvou svetovou vojnou prichádza do amerického Pittsburghu. V cudzom prostredí, kde Slováci neboli vítaní, sa musí tak ako väčšina prisťahovalcov vysporiadať s vykorisťovaním, útlakom a ťažkou prácou v oceliarňach. Rozhodne sa vzoprieť írskej oceliarskej mafii a zrodí mýtus o robotníckom hrdinovi, ktorý sa stal legendou. 
Príbeh o priateľstve, odvahe a hľadaní svojej identity historicky verne zachytáva osudy slovenských imigrantov v Pittsburghu, ktorí sa v čase epidémie španielskej chrípky a veľkého oceliarskeho štrajku dokázali postaviť za svoju komunitu a jej práva. Hudák sa voľne inšpiroval príbehom svojho prastarého otca, ktorý strávil v Amerike takmer osem rokov.

</doc>
<doc id="611712" url="https://sk.wikipedia.org/wiki?curid=611712" title="SmartMedia">
SmartMedia

SmartMedia je flash pamäťová karta štandardne vo vlastníctve spoločnosti Toshiba s kapacitou od 2 MB do 128 MB. Pamäťové karty SmartMedia sa už nevyrábajú.
História.
Formát SmartMedia bol spustený v lete roku 1995, aby konkuroval formám MiniCard, CompactFlash a PC Card. Napriek tomu, že pamäťové karty sú v súčasnosti spojené s digitálnymi fotoaparátmi, digitálnymi audio prehrávačmi, PDA a podobnými zariadeniami. SmartMedia bola vyrobená ako nástupca počítačovej diskety. Formát bol pôvodne nazvaný Solid State Floppy Disk Card (SSFDC). Fórum SSFDC, konzorcium zamerané na podporu SSFDC ako priemyselného štandardu, bolo založené v apríli 1996, pozostávajúce z 37 počiatočných členov.
Karta SmartMedia sa skladá z jediného NAND flash čipu vloženého do tenkej plastovej karty, hoci niektoré karty s vyššou kapacitou obsahujú viaceré prepojené čipy. Bola to jedna z najmenších a najtenších skorých pamäťových kariet s hrúbkou iba 0,76 mm a podarilo sa udržať priaznivý pomer nákladov v porovnaní s ostatnými. Kartám SmartMedia chýba vstavaný čip ovládača, ktorý udržiaval náklady nižšie. Táto funkcia neskôr spôsobila problémy, pretože niektoré staršie zariadenia by vyžadovali aktualizácie firmvéru na spracovanie väčších kariet. Nedostatok zabudovaného ovládača taktiež znemožnil automatickú úpravu opotrebenia karty, proces, ktorý zabraňuje predčasnému opotrebovaniu sektora mapovaním zápisov do rôznych iných sektorov karty.
Karty SmartMedia sa môžu používať na štandardnej 3,5 "disketovej jednotke pomocou adaptéra FlashPath. To je možno jediný spôsob, ako získať funkciu flash pamäte so starým hardvérom a zostáva jedným z najvýraznejších prvkov SmartMedia. Jeho vlastné nevýhody, pretože vyžadovali špeciálne ovládače, ktoré ponúkajú len veľmi jednoduchú schopnosť čítať a zapisovať súbory (alebo len na čítanie na systémoch Macintosh) a boli obmedzené na rýchlosti prenosu diskiet. Keď boli veľkosti kariet obmedzené (vo všeobecnosti 8 až 16 MB) a rozhrania USB boli nezvyčajné a nízke rýchlosti, digitálne fotoaparáty pripojené cez "vysokorýchlostné" sériové linky, ktoré samy vyžadovali ovládače a špeciálne programy prenosu. – úplná 16MB karta – priamo na pevný disk – pomocou Flashpathu pomocou najpomalšieho (128 kbit/s) PC floppy controller bol ešte jednoduchší a trochu rýchlejší ako najrýchlejší spoľahlivý (115,2 kbit/s) serial l bez potreby pripojenia, synchronizácie a náhľadov miniatúr a iba bití drahými čítačmi externých kariet založených na paralelnom portu, ktoré by mohli vykonávať rovnakú prácu za dve minúty alebo menej (1000 kbit/s plus, porovnateľné s USB 1.0) na kompatibilný vysokorýchlostný port ECP alebo EPP (a ~ 5 minút s použitím základného PPT v režime bezpečné).
Karty SmartMedia sa zvyčajne používali ako úložný priestor pre prenosné zariadenia vo forme, ktorú je možné ľahko odstrániť z počítača. Napríklad obrázky nasnímané digitálnym fotoaparátom budú uložené ako obrazové súbory na SmartMedia karte. Používateľ by mohol skopírovať obrázky do počítača pomocou čítačky SmartMedia. Čítačka bola zvyčajne malá krabica pripojená cez USB alebo iné sériové pripojenie. Moderné počítače, ako notebooky, tak aj stolné počítače, majú príležitostné postavenie slotov SmartMedia. Zatiaľ čo dostupnosť špecializovaných čítačiek SmartMedia klesla, čitatelia, ktorí čítajú viaceré typy kariet (napríklad 4 v 1 a 10 v 1) formátu, ale dokonca aj tieto sa znížili v množstve, s mnohými kvapkami SmartMedia v prospech MicroSD a / alebo Memory Stick Micro.
SmartMedia bola populárna v digitálnych fotoaparátoch a dosiahla svoj vrchol približne v roku 2001, keď získala takmer polovicu trhu digitálnych fotoaparátov. Bolo podporené najmä Fujifilm a Olympus, aj keď formát začal vykazovať problémy s rozlíšením fotoaparátu. Karty s veľkosťou väčšou ako 128 MB neboli k dispozícii a kompaktné digitálne fotoaparáty dosahovali veľkosť, kde boli aj karty SmartMedia príliš veľké na to, aby boli pohodlné. Spoločnosť Toshiba nakoniec prešla na menšie, vyššie kapacity kariet Secure Digital a spoločnosť SmartMedia prestala mať veľkú podporu po tom, čo Olympus a Fujifilm prešli na xD. V PDA, MP3 prehrávači alebo Pagers nenašla toľko podpory ako niektoré iných formátov, najmä v Severnej Amerike a Európe, aj keď tam bolo ešte významné použitie.
SmartMedia karty väčšie ako 128 MB neboli nikdy vyrobené, aj keď sa hovorilo o 256 MB karte. Technické špecifikácie pre veľkosť pamäte boli spravené a na niektorých miestach boli dokonca inzerované aj 256 MB karty (Niektoré staršie zariadenia nemôžu podporovať karty väčšie ako 16 alebo niekedy aj 32 MB bez aktualizácie firmvéru, ak vôbec).
Karty SmartMedia sa dodávali v dvoch formátoch, 5 V a modernejších 3,3 V (niekedy označených 3 V), pomenované pre ich hlavné napájacie napätie. Obal bol takmer identický, s výnimkou obráteného umiestnenia vrubovaného rohu. Mnohé staršie zariadenia SmartMedia podporujú iba 5V karty SmartMedia, zatiaľ čo mnohé novšie zariadenia podporujú len karty typu 3.3V. S cieľom chrániť karty 3.3V pred poškodením v zariadeniach iba s 5V by čítačka kariet mala mať nejaké mechanické zabezpečenie (napríklad detekciu typu zárezu), aby zakázala vloženie nepodporovaného typu karty. Niektoré nízkonákladové čítačky kariet s kapacitou 5 V nepôsobia týmto spôsobom a vkladanie karty s veľkosťou 3,3 V do takejto čítačky iba s 5 V spôsobí trvalé poškodenie karty. Dvoj napäťové čítačky kariet sú vysoko odporúčané.
Existuje nadradený adaptér xD-to-SmartMedia, ktorý umožňuje xD kartám používať port SmartMedia, ale nezapadá úplne do slotu SmartMedia. Existuje obmedzenie kapacity karty xD, ak sa používa v takýchto adaptéroch (niekedy 128 MB alebo 256 MB) a zariadenie podlieha obmedzeniam čítačky SmartMedia.
Pamäťové karty SmartMedia nie sú vyrábané už od roku 2006. Už dlhú dobu neexistujú žiadne nové zariadenia určené pre SmartMedia. Karty smartmedia sú stále stále dostupné na eBay väčšinou v používanom stave, keď sa z času na čas objavujú nové karty.
Ochrana proti kopírovaniu.
Veľa kariet SmartMedia obsahuje málo známu ochrannú funkciu ochrany proti kopírovaniu známu ako "ID". To je dôvod, prečo sú mnohé karty označené "ID" vedľa kapacity. To poskytlo každej karte jedinečné identifikačné číslo pre použitie s ochrannými systémami proti kopírovaniu. Jednou z mála implementácií tohto primitívneho DRM systému bola kórejská spoločnosť Game Park, ktorá ju používala na ochranu komerčných titulov pre vreckový herný systém GP32. Prehrávač MP3 Yepp Hip-Hop spoločnosti Samsung v roku 1999 tiež použil túto funkciu na implementáciu technológie Secure Digital Music Initiative DRM.
Formátovacie chyby a straty dát.
Karty SmartMedia sa často poškodzujú a sú nepoužiteľné, keď sú karty čítané / zapisované v zariadení na čítanie kariet. Ovplyvnené karty SmartMedia budú nepoužiteľné a fotoaparát alebo zariadenie nebudú schopné formátovať, čítať ani zapisovať na kartu. Strata dát a zmena kapacity, ktorú zariadenie zobrazuje, sú tiež príznakmi nízkej úrovne poškodenia formátu alebo poškodeného CIS (Card Information System). Väčšinu týchto chýb formátu kariet je možné opraviť a dáta alebo fotografie je možné obnoviť. Formát s nízkou úrovňou so správnym softvérom a zariadením môže vrátiť pamäťovú kartu SmartMedia do správneho pracovného poriadku. S určitým prieskumom na internete nájdete niekoľko zdrojov informácií a spoločnosti, ktoré poskytujú službu opravy kariet SmartMedia. Vzhľadom na klesajúcu dodávku formátu pamäte SmartMedia sa tieto poškodené karty a zariadenia, ktoré podporujú, zbytočne odhodia. Väčšina poškodených alebo nepoužiteľných kariet SmartMedia môže byť opravená.
V súčasnosti.
Karta SmartMedia a adaptér FlashPath sa použili ako grafické zariadenie vo filme Colombiana (2011), počas úvodných scén, ktoré boli nastavené v polovici 90. rokov. Karta je prehltnutá 9 ročnou osirelou obeťou, aby ju skryla, a potom sa vrátila.

</doc>
<doc id="611713" url="https://sk.wikipedia.org/wiki?curid=611713" title="Vrania šestka">
Vrania šestka

Vrania šestka (angl. Six of Crows, niekedy skracované ako SoC) je fantasy román od spisovateľky Leigh Bardugo. Dej knihy sa odohráva vo fiktívnom meste Ketterdam, inšpirovanom Amsterdamom. Táto séria sa odohráva v rovnakom svete ako autorkina predchádzajúca trilógia Griša, no v inom časovom rámci a na inej časti tohto sveta. Svet Vranej šestky je inšpirovaný cárskym Ruskom a existuje v ňom mágia. Ľudia obdarení magickými schopnosťami sa v tomto svete nazývajú griše. Dej je rozprávaný prostredníctvom personálneho rozprávača z pohľadu šiestich hlavných postáv, s výnimkou prvej a poslednej kapitoly, ktoré sú rozprávané z pohľadu dvoch vedľajších postáv.
Kniha je prvým dielom dilógie Vrania šestka. Druhým je Kráľovstvo podvodníkov (angl. Crooked Kingdom).
Dej.
Kaz Brekker, jeden z najobávanejších zločincov v celom Ketterdame, dostane prísľub veľkej peňažnej odmeny, ak sa mu podarí oslobodiť vedca menom Bo-Yul Bayur, ktorý je väznený v nedobytnej fjerdskej pevnosti Ľadový dvor. Kaz si na pomoc prizve päť nebezpečných kriminálnikov: Inej Ghafovú, akrobatku a talentovanú špiónku; Jespera Faheyho, ostrostrelca so záľubou v hazardných hrách; Ninu Zenikovú, grišu a bývalú vojačku ravkanskej Druhej armády; Matthiasa Helvara, niekdajšieho člena fjerdanského rádu drüskelle, ktorý sa kvôli Nine ocitol v kerchskom väzení; a Wylana van Ecka, syna bohatého kupca s nadaním na výrobu výbušnín.

</doc>
<doc id="611714" url="https://sk.wikipedia.org/wiki?curid=611714" title="František, vojvoda bavorský">
František, vojvoda bavorský

Jeho kráľovská výsosť František Bonaventura Adalbert Maria, vojvoda bavorský (narodený 14. júla 1933 v Mníchove ako "Franz Bonaventura Maria Adalbert", "Prinz von Bayern"), s plným šľachtickým titulom Jeho kráľovská výsosť, vojvoda bavorský. František je hlavou rodu Wittelsbachovcov, bývalej vládnucej rodiny v bavorskom kráľovstve. Jeho meno pri narodení bolo "Prinz von Bayern". V roku 1997 po otcovej smrti sa jeho priezvisko zmenilo na "Herzog von Bayern" (vojvoda bavorský)"." František je pravnukom posledného bavorského kráľa Ľudovíta III., ktorý bol zosadený v roku 1918. Je tiež potomkom anglického kráľa Karola I. a tým pádom je medzi jakobitmi pokladaný za dediča rodu Stuartovcov a právoplatným vládcom Anglicka, Škótska a Írska, hoci on sám sa tohto práva nedomáha. Jakobiti boli priaznivci britského stuartovského panovníka Jakuba II., ktorému chceli po zosadení znovu pomôcť na tróny v Anglicku, Škótsku a Írsku. Neskôr pomáhali aj jeho synovi princovi Jakubovi Františkovi Stuartovi a vnukovi Karolovi Eduardovi Stuartovi. Slovo jakobita je odvodené z latinského "Jacobus" – Jakub.
Život.
František sa narodil v Mníchove ako najstarší syn vojvodu Albrechta (*1905 – †1996) a jeho prvej ženy, grófky Márie Draškovičovej z Trakoštjanu, ktorá pochádzala z chorvátskej šľachtickej rodiny. Keďže Wittelsbachovci boli odporcami nacistického režimu v Nemecku, v roku 1939 vzal Františkov otec svoju rodinu do Maďarska. Štyri roky žili v Budapešti a potom sa koncom roka 1943 presťahovali na hrad Sárvár. V marci 1944 okupovalo nacistické Nemecko Maďarsko a 6. októbra 1944 bola celá rodina vrátane Františka uväznená. Boli poslaní do niekoľkých nacistických koncentračných táborov vrátane Oranienburgu a Dachau. Na konci apríla 1945 boli oslobodení americkou armádou. Po vojne získal František vysokoškolské vzdelanie v Benediktínskom opátstve v Ettalu. Potom študoval biznis manažment na univerzite v Mníchove a v Zürichu. František si v sebe rozvinul vášeň zbierať súčasné moderné umenie. Obrazy a grafiky z jeho súkromnej zbierky má natrvalo vypožičané mníchovská Pinakotéka a takto sú sprístupnené verejnosti. Svoju rozsiahlu súkromnú knižnicu venovanú umeniu 20. a 21. storočia venoval v roku 2009 mníchovskému Centrálnemu inštitútu pre dejiny umenia ("Zentralinstitut für Kunstgeschichte"). Vojvoda František je členom Medzinárodnej rady Múzea moderného umenia v New Yorku. Podľa nemeckého práva nie je v súčasnosti možné v Nemecku oficiálne používať kráľovské tituly, môžu sa však používať ako súčasť priezviska. František žije v apartmáne v Nymphenburskom paláci v Mníchove, bývalej letnej rezidencii bavorských kráľov. Vojvoda František je členom senátu mníchovskej univerzity a čestným členom Bavorskej akadémie vied a humanitných štúdií. Zastáva veľa čestných funkcií v občianskych i náboženských organizáciách v Bavorsku. Vojvoda František sa nikdy neoženil. Po jeho smrti sa jeho funkcie hlavy rodu Wittelsbachovcov presunú na jeho brata, princa Maxa, bavorského vojvodu. 
Titul.
Vojvodov plný titul znie: "„Jeho kráľovská výsosť František, vojvoda bavorský, franský a švábsky, gróf rýnsky.“" Podľa tradície František však neprevzal vyšší titul kráľa.

</doc>
<doc id="611715" url="https://sk.wikipedia.org/wiki?curid=611715" title="Skladanie funkcií">
Skladanie funkcií

Majme funkcie a (t.j. obor hodnôt prvej funkcie je rovnaký ako definičný obor druhej funkcie). Potom zložením funkcií a je nová funkcia , definovaná predpisom . Teda výsledok prvej funkcie použijeme ako vstup pre druhú funkciu.
Skladanie funkcií je špeciálnym prípadom skladania relácií.
 , a
Vlastnosti.
Zloženie funkcií je vždy asociatívne — túto vlastnosť má skladanie relácií vo všeobecnosti. To znamená, že ak , a sú tri funkcie (s vhodne zvolenými definičnými obormi a obormi hodnôt), tak nezáleží na tom, či naskôr zložíme a a potom zložíme s výsledkom, alebo najskôr zložíme a , a výsledok s — v oboch prípadoch bude výsledok rovnaký. Symbolicky to môžeme napísať: . Podobne to platí aj vtedy, keď skladáme viac ako 3 funkcie: na poradí (na uzátvorkovaní) nezáleží. Preto môžeme zátvorky vynechať.
Zloženie dvoch injektívnych (prostých) zobrazení je opäť injektívne. Podobne zloženie dvoch surjektívnych zobrazení je vždy surjektívne. Z toho vyplýva, že zložením dvoch bijekcií je tiež bijekcia. Inverzná funkcia ku zloženiu dvoch funkcií (ak sa dá invertovať) má vlastnosť, že .
Zložením dvoch diferencovateľných funkcií dostaneme opäť diferencovateľnú funkciu, ktorá sa dá zderivovať pomocou reťazového pravidla.
V programovacích jazykoch.
Skladanie funkcií sa v rôznych formách vyskytuje v mnohých programovacích jazykoch.
Typografia.
Symbol zloženia ∘ má v Unicode kód U+2218 (v HTML &amp;#8728; ). V systéme TeX, sa dá zapísať pomocou codice_1.

</doc>
<doc id="611719" url="https://sk.wikipedia.org/wiki?curid=611719" title="Martin Vantruba">
Martin Vantruba

Martin Vantruba (* 7. február 1998, Trnava) je profesionálny slovenský futbalista hrajúci za slovenský klub FC Spartak Trnava. Jeho pozícia je brankár.
Klubová kariéra.
Spartak Trnava.
Futbalovú kariéru začínal v Lokomotíve Trnava. Do prvoligového tímu Spartak Trnava sa dostal v lete roku 2016 a debutoval proti Podbrezovej. S Trnavou vyhral vytúžený majstrovský titul.
Slavia Praha.
V januári 2018 podpísal zmluvu so Slaviou Praha, na obdobie do konca júna 2022. Sezónu ale dohral v Trnave.
Podbrezová.
V januári 2019 odišiel zo Slavie na hosťovanie do Podbrezovej. Na jar u Železiarov odchytal 13 zápasov a štyrikrát si udržal čisté konto. Po sezóne ale Podbrezovčania zostúpili do druhej ligy a Vantruba sa vrátil naspäť do pražskej Slavie.
Pohronie.
V júli 2019 odišiel hosťovať do tímu FK Pohronie. Na jeseň odchytal v lige 11 zápasov a dvakrát si udržal čisté konto. Po poslednom jesennom kole sa vrátil naspäť do Slavie.
Příbram.
17. januára oznámila Slavia Praha, že Vantruba bude do konca sezóny hosťovať v českom prvoligovom klube 1. FK Příbram.

</doc>
<doc id="611720" url="https://sk.wikipedia.org/wiki?curid=611720" title="Vtáčnik (národná prírodná rezervácia)">
Vtáčnik (národná prírodná rezervácia)

Vtáčnik je národná prírodná rezervácia v správe štátnej ochrany prírody Ponitrie.
Nachádza sa v katastrálnom území obcí Lehota pod Vtáčnikom, Kľak a Kamenec pod Vtáčnikom v okrese Prievidza a okese Žarnovica v Trenčianskom a Banskobystrickom kraji. Územie bolo vyhlásené v roku 1950 a novelizované v roku 1993 na rozlohe 245,62 ha. Ochranné pásmo nebolo určené. Na území rezervácie platí 5. stupeň ochrany. Nachádza sa v Chránenej krajinnej oblasti Ponitrie.
Predmetom ochrany je: "Typické vrcholové spoločenstvá buka vystavené extrémnym klimatickým pomerom. Podobné spoločenstvá sú aj v iných pohoriach, kde však vznikli prevažne odstránením vyššie položených spoločenstiev smrečín a kosodreviny."

</doc>
<doc id="611721" url="https://sk.wikipedia.org/wiki?curid=611721" title="Chránené vtáčie územie Lehnice">
Chránené vtáčie územie Lehnice

Chránené vtáčie územie Lehnice vzniklo s cieľom zachovať biotopy pre európsky významné druhy vtákov a biotopy sťahovavých druhov vtáctva, aby boli zabezpečené podmienky ich prežitia a reprodukcie. Je to jeden z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 1. septembra 2005 nadobudla účinnosť vyhláška Ministerstva životného prostredia Slovenskej republiky č. 377/2005 Z.z. Výmera chráneného územia predstavuje a nachádza sa na území okresu Dunajská Streda a katastrálnych území Bellova Ves, Horná Potôň, Malý Lég, Maslovce, Masníkovo, Oľdza, Sása, Veľká Paka a Veľký Lég.
Dôvod ochrany.
Predmetom ochrany sú dva druhy vtákov:
Nasledujúce druhy sú považované za významné pre toto vtáčie územie: drop fúzatý ("Otis tarda"), sokol rároh ("Falco cherrug"), bocian biely ("Ciconia ciconia"), ďateľ hnedkavý ("Dendrocopos syriacus"), strakoš červenochrbtý ("Lanius collurio"), penica jarabá ("Sylvia nisoria"), škovránok poľný ("Alauda arvensis"), pŕhľaviar čiernohlavý ("Saxicola torquata"), pipíška chochlatá ("Galerida cristata"), muchár sivý ("Muscicapa striata"), hrdlička poľná ("Streptopelia turtur") a lastovička domová ("Hirundo rustica").
Územný systém ekologickej stability a chránené časti prírody a krajiny.
Na území CHVU Lehnice sa nenachádzajú žiadne biocentrá ani biokoridory nadregionálneho ani regionálneho významu (GNÚSES,RÚSES okresu Dunajská Streda) územného systému ekologickej stability. Na základe miestnej územnoplánovacej dokumentácie (MÚSES) sú definované dve biocentrá miestneho významu v záujmovom území CHVU Lehnice:
Súčasťou CHVU Lehnice je prírodná rezervácia (PR) Hetméň.

</doc>
<doc id="611723" url="https://sk.wikipedia.org/wiki?curid=611723" title="Goldbachova domnienka">
Goldbachova domnienka

Goldbachova domnienka je jedným z najstarších a najznámejších nevyriešených problémov teórie čísel a celej matematiky. Domnienka tvrdí, že:
 Každé párne celé číslo väčšie ako 2 sa dá vyjadriť ako súčet dvoch prvočísel.
Táto hypotéza bola overená pre všetky párne čísla menšie ako 4 × 1018. Napriek značnému úsiliu však ešte nikto nedokázal tvrdenie pre všetky párne čísla.
Goldbachove číslo.
Goldbachove číslo je prirodzené číslo, ktoré sa dá vyjadriť ako súčet dvoch "nepárnych" prvočísiel. Keďže 4 je jediné párne číslo väčšie ako 2, ktoré potrebuje 2, ak ju chceme zapísať ako súčet dvoch prvočísiel, Goldbachovu domnienku môžeme formulovať aj nasledovne: Každé párne číslo väčšie ako 4 je Goldbachove číslo.
Vyjadrenie daného párneho čísla ako súčet dvoch prvočísiel sa nazýva Goldbachov rozklad tohto čísla. Nižšie sú uvedené príklady Goldbachových rozkladov pre niektoré párne čísla:
 6 = 3 + 3
 8 = 3 + 5
 10 = 3 + 7 = 5 + 5
 12 = 7 + 5 
 100 = 3 + 97 = 11 + 89 = 17 + 83 = 29 + 71 = 41 + 59 = 47 + 53
Počet spôsobov, ktorými sa 2"n" dá zapísať ako súčet dvoch prvočísiel (pre "n" začínajúce od 1) je:
 0, 1, 1, 1, 2, 1, 2, 2, 2, 2, 3, 3, 3, 2, 3, 2, 4, 4, 2, 3, 4, 3, 4, 5, 4, 3, 5, 3, 4, 6, 3, 5, 6, 2, 5, 6, 5, 5, 7, 4, 5, 8, 5, 4, 9, 4, 5, 7, 3, 6, 8, 5, 6, 8, 6, 7, 10, 6, 6, 12, 4, 5, 10, 3, ... .
Pôvod.
7. júna 1742, nemecký matematik Christian Goldbach napísal list Leonhardovi Eulerovi (list č. XLIII), v ktorom navrhol takúto domnienku:
 Každé celé číslo, ktoré sa dá zapísať ako súčet dvoch prvočísel, sa potom dá rozpísať ako súčet ľubovoľne veľa prvočísiel, až kým sa všetky výrazy nerozložia na jednotky.
Na okraj listu potom ešte dopísal túto domnienku:
 Každé prirodzené číslo väčšie ako 2 možno zapísať ako súčet troch prvočísiel.
Je nutné podotknúť, že Goldbach považoval aj 1 za prvočíslo - táto konvencia sa v súčasnej matematike nepoužíva. Nie je známe, či sú dve spomínané domnienky ekvivalentné, ale zdá sa, že to v tom čase nebol hlavný problém.
Moderná verzia Goldbachovej domnienky na okraji znie:
 Každé celé číslo väčšie než 5 sa dá zapísať ako súčet troch prvočísiel.
Euler odpovedal v liste z 30. júna 1742, a pripomenul Goldbachovi ich staršiu diskusiu (), v ktorej Goldbach poznamenal, že jeho prvá domnienka (nie tá na okraji) vyplýva z nasledujúceho tvrdenia
 Každé párne celé číslo väčšie ako 2 možno zapísať ako súčet dvoch prvočísiel.
čo je tým pádom tiež Goldbachova domnienka.
V liste z 30. júna 1742, Euler napísal: ("To ... že každé párne číslo je súčet dvoch prvočísel považujem za úplne zaručene pravdivé, hoci to neviem dokázať.") Práve táto tretia verzia má tvar, v ktorom sa domnienka formuluje dnes. Je tiež známa ako „silná“, „párna“, alebo „binárna“ Goldbachova domnienka, keď ju chceme odlíšiť od slabšieho tvrdenia, dnes známeho ako „slabá“ Goldbachova domnienka, „nepárna“, alebo „ternárna“ Goldbachova domnienka. Táto slabá domnienka tvrdí, že "všetky nepárne čísla väčšie ako 7 sa dajú vyjadriť ako súčet troch nepárnych prvočísiel", a zdá sa, že bola dokázaná v roku 2013. Slabá domnienka vyplýva zo silnej, pretože ak "n" – 3 je súčet dvoch nepárnych prvočísiel, potom pridaním trojky dokážeme "n" vyjadriť ako súčet troch nepárnych prvočísiel. Nie je známe, či platí aj opačná implikácia, teda či zo slabej domnienky vyplýva silná.
Overovanie pre malé n.
Pre malé hodnoty "n", môžeme skúsiť overiť Goldbachovu domnienku priamo. Napríklad, Nils Pipping v roku 1938 prácne overil, že domnienka je pravdivá pre "n" ≤ 105. S príchodom počítačov sa domnienku podarilo overiť pre mnoho ďalších hodnôt "n"; T. Oliveira e Silva bežal distribuovaný výpočet, ktorý overil domnienku pre "n" ≤ 4 × 1018 (a dvakrát overil pre n ≤ 4 × 1017) v roku 2013. Jeden rekord z tohto vyhľadávania je, že 3,325,581,707,333,960,528 je najmenšie číslo, ktoré nemá Goldbachov rozklad s prvočíslami menšími ako 9781.
Rigorózne výsledky.
Pomocou Vinogradovej metódy, Chudakov, Van der Corput, a Estermann ukázali, že takmer všetky párne čísla sa dajú zapísať ako súčet dvoch prvočísiel (v tom zmysle, že podiel čísel, ktoré sa dajú zapísať sa pre "n" idúce do nekonečna blíži k 1). V roku 1930, Lev Schnirelmann ukázal, že všetky prirodzené čísla väčšie než 1 sa dajú zapísať ako súčet najviac C prvočísiel, kde C je efektívne vypočítateľná konštanta (pozri Schnirelmannova hustota). Schnirelmannova konštanta je najmenšie číslo C s touto vlastnosťou. Schnirelmann sám dokázal, že C &lt; 800,000. Tento výsledok postupne zlepšilo mnoho autorov, až Olivier Ramaré, ktorý v roku 1995 ukázal, že každé párne číslo "n" ≥ 4 je v skutočnosti súčet najviac šesť prvočísiel. Najlepší známy výsledok v súčasnosti vyplýva z dôkazu slabej Goldbachovej domnienky Haralda Helfgotta, z ktorej priamo vyplýva, že každé párne číslo "n" ≥ 4 je súčet najviac štyroch prvočísiel.
Chen Jingrun ukázal v roku 1973 pomocou metódy preosievania, že každé dostatočne veľké párne číslo sa dá zapísať ako súčet dvoch prvočísiel alebo ako súčet prvočísla a poloprvočísla (čísla, ktoré je súčinom dvoch prvočísiel).
V roku 1975, Hugh Montgomery a Robert Charles Vaughan ukázali, že "väčšina" párnych čísel sa dá vyjadriť ako súčet dvoch prvočísel. Presnejšie: ukázali, že existujú kladné konštanty "c" a "C" také, že pre všetky dostatočne veľké čísla "N", je skoro každé párne číslo menšie ako "N" súčtom dvoch prvočísiel, pričom počet výnimiek je nanajvýš. Teda množina čísiel, ktoré nie sú súčtom dvoch prvočísiel má hustotu nula.
Linnik ukázal v roku 1951 existenciu konštanty "K" takej, že každé dostatočne veľké párne číslo je súčtom dvoch prvočísiel a najviac "K" mocnín 2. Roger Heath-Hnedé a Jan-Christoph Schlage-Puchta v roku 2002 dokázali, že tvrdenie platí pre "K" = 13 a Pintz a Ruzsa v roku 2003 dokázali, že tvrdenie platí už pre "K" = 8.
Tak ako pri mnohých ďalších slávnych domnienkach v matematike, existuje množstvo údajných dôkazov Goldbachovej domnienky. Žiadny však nebol overený a prijatý matematickou komunitou.

</doc>
<doc id="611727" url="https://sk.wikipedia.org/wiki?curid=611727" title="Karolína Oranžsko-nasavská">
Karolína Oranžsko-nasavská

Karolína Oranžsko-nasavská (* 28. február 1743, Leeuwarden, Holandsko† 6. máj 1787, Kirchheimbolanden, Nemecko) bola rodom oranžská princezná a sobášom tiež nasavsko-weilburská kňažná. Bola dcérou Viliama IV., oranžského kniežaťa, a jeho manželky Anny Hannoverskej, Princess Royal.
Životopis.
Narodila sa v Leeuwardene v holandskej provincii Frízsko. Do doby než sa narodil jej mladší brat Viliam V. Oranžský (* 1748† 1806) sa predpokladalo, že sa ako jediná živá dedička Viliama IV. stane oranžskou kňažnou. Zvyšní súrodenci sa väčšinou nedožili ani roka, to ale nebol prípad Viliama, ktorý dokonca svoju sestru prežil o viac ako desať rokov a titul získal už pri svojom narodení.
Otec Karolíny zomrel v roku 1751 a jej matka Anna sa stala regentkou. O osem rokov neskôr zomrela aj Anna a regentkou sa stala jej svokra z otcovej strany Mária Lujza Hesensko-kasselská. Pozíciu regentka si udržala až do roku 1765, kedy prirodzenou smrťou zomrela. Viliam mal len sedemnásť rokov a preto sa stala regentkou Karolína. Tá ale vládla iba jeden rok, než jej brat dosiahol osemnásť rokov.
Dňa 5. marca 1760 sa v Haagu stal jej manželom knieža Karol Kristián Nasavsko-weilburský.
Zomrela 6. mája 1787 v Kirchheimbolandene vo veku 44 rokov, príčina smrti nie je známa.
Potomstvo.
Karolína a Karol Kristián mali 15 detí:

</doc>
<doc id="611728" url="https://sk.wikipedia.org/wiki?curid=611728" title="Ján Viliam Friso">
Ján Viliam Friso

Ján Viliam Friso (holandsky "Johan Willem Friso"; * 4. august 1687, Dessau, Nemecko† 14. jún 1711, Moerdijk, Holandsko) bol (titulárny) knieža oranžský a panujúci knieža nasavsko-dietzský, generálny kapitán ("Capitain-General") a miestodržiteľ provincií Frízsko a Groningen. Nestal sa miestodržiteľom ("stadhouderom") celej Republiky Zjednotených provincií holandských kvôli protestom opozície, predovšetkým Simona van Slingelandta, vtedajšieho najvyššieho duchovného Holandska, hlavy republikánskej frakcie.
Životopis.
Jeho otcom bol Henrich Kazimír II. Nasavsko-dietzský a matkou Henrietta Amália Anhaltsko-desavská. Keď v roku 1702 zomrel po nehode Viliam III. Oranžský bez dediča, zdedil po ňom Friso titul kniežaťa oranžského. Nároky na Oranžsko však vzniesli po smrti Viliama III. tiež prvý pruský kráľ Fridrich I. a knieža Viliam Hyacint nasavsko-siegenský. Až utrechtský mier z roku 1713 rozhodol, že Oranžské kniežatstvo pripadne Francúzsku a Prusku a Ján Viliam dostane formálny titul kniežaťa oranžského.
V apríli 1709 sa oženil s Máriou Lujzou Hesensko-kasselskou. V októbri 1710 sa páru narodila dcéra Amália.
V čase vojny o španielske dedičstvo (17011714) Friso slúžil ako armádny generál. Bitka pri Malplaquete v roku 1709 stála životy mnohých holandských žoldnierov, lebo Friso sa jej zúčastnil s vodcom spojencov, britským vojvodom Johnom Churchillom.
Pri návrate z boja sa dvadsaťtriročný princ utopil 14. júna 1711 v rieke neďaleko Moerdijku. Krátko po jeho tragickej smrti sa narodil jeho syn - pohrobok Viliam (* 1711† 1751), prvý dedičný miestodržiteľ Republiky zjednotených provincií.
Aj keď mali s manželku iba dve deti - dcéru Amáliu a syna Viliama - sú od konca druhej svetovej vojny poslednými spoločnými predkami všetkých európskych vládnucich panovníkov.

</doc>
<doc id="611731" url="https://sk.wikipedia.org/wiki?curid=611731" title="MultiMediaCard">
MultiMediaCard

MultiMediaCard (MMC) je štandardná pamäťová karta používaná na ukladanie do pevného stavu. Spoločnosť MMC bola vytvorená v roku 1997 spoločnosťami SanDisk a Siemens AG a je založená na sériovom rozhraní s nízkym počtom pinových konektorov s povrchovou konštrukciou, ktorá používa zostavu substrátu s jednou pamäťou a je teda oveľa menšia ako predchádzajúce systémy založené na vysokom počte pinových paralelných rozhraní, napríklad CompactFlash. Oba produkty boli pôvodne zavedené pomocou technológie Flash od spoločnosti SanDisk NOR. MMC má veľkosť poštovej známky: 24 mm × 32 mm × 1,4 mm. MMC pôvodne používa 1-bitové sériové rozhranie, ale novšie verzie špecifikácie umožňujú prenosy 4 alebo 8 bitov naraz. MMC je možné použiť v mnohých zariadeniach, ktoré môžu používať karty Secure Digital (SD).
MMC sa zvyčajne používa ako pamäťové médium pre prenosné zariadenie vo forme, ktorú možno ľahko odstrániť z počítača. Napríklad digitálny fotoaparát by použil MMC na ukladanie obrazových súborov. S čítačkou MMC (zvyčajne malou schránkou, ktorá sa pripája cez USB alebo niektoré iné sériové pripojenie, hoci niektoré môžu byť nájdené integrované do samotného počítača), používateľ by mohol skopírovať snímky nasnímané digitálnym fotoaparátom do svojho počítača. Moderné počítače, ako notebooky, tak aj stolné počítače, majú často zásuvky SD, ktoré môžu navyše čítať konzoly MMC, ak to môžu ovládače operačného systému.
MMC sú dostupné v kapacitách do 512 GB. Používajú sa takmer v každom zariadení, v ktorom sa používajú pamäťové karty, ako sú mobilné telefóny, digitálne audio prehrávače, digitálne fotoaparáty a PDA. Od zavedenia SD kariet vytvára niekoľko spoločností MMC do svojich zariadení (výnimkou sú niektoré mobilné zariadenia, ako je komunikátor Nokia 9300 v roku 2004, kde je menšia veľkosť MMC), ale o niečo tenšie, kompatibilné s pinom MMC môžu byť použité v takmer ľubovoľnom zariadení, ktoré môže používať karty SD, ak je schopný softvér alebo firmvér v zariadení.
Zatiaľ čo len málo spoločností vytvára MMC sloty do zariadení dnes (SD karty sú bežnejšie), embedded karta (eMMC) je stále široko používaný formát v priemysle ako primárny prostriedok integrovaného ukladania do prenosných zariadení. Poskytuje lacný flash pamäťový systém so vstavaným ovládačom, ktorý sa môže nachádzať v telefóne so systémom Android alebo Windows alebo na nízkorozpočtových počítačoch, a zdá sa, že je hostiteľom ako zavádzacie zariadenie, namiesto drahšieho formátu pevného stavu ako je tradičný pevný disk.
Otvorený zdroj.
Táto technológia je štandardom pre každú spoločnosť, ktorá chce vyvíjať produkty na jej základe. Neexistujú poplatky za zariadenia, ktoré sú hostiteľmi MMC. Členstvo v asociácii MMC musí byť zakúpené za účelom výroby samotných kariet. Od júla 2009 je možné od MMCA vyžiadať najnovšie špecifikácie verzie 4.4 (z marca 2009) a po registrácii na MMCA je možné ich bezplatne stiahnuť. 
Staršie verzie tohto štandardu, ako aj niektoré voliteľné doplnky k štandardom, ako MiCard a SecureMMC, sa musia zakúpiť samostatne. Veľmi detailná verzia je dostupná on-line, ktorá obsahuje dôležité informácie pre písanie ovládača MMC.
Veľmi detailná verzia je dostupná on-line, ktorá obsahuje dôležité informácie pre písanie ovládača MMC.
Od 23. septembra 2008 skupina MMCA previedla všetky špecifikácie na organizáciu JEDEC vrátane zabudovaných MMC (e-MMC) a miCARD. JEDEC je organizácia venovaná normám pre odvetvie pevných látok.
Od februára 2015 je možné od JEDECu požadovať najnovšie špecifikácie verzie 5.1 a po registrácii v spoločnosti JEDEC je možné ich stiahnuť bezplatne. Staršie verzie tohto štandardu, ako aj niektoré voliteľné doplnky k štandardom, ako MiCard a SecureMMC, sa musia zakúpiť samostatne.
Varianty.
RS-MMC.
V roku 2004 bola zmenšená veľkosť multimediálnej karty (RS-MMC) predstavená ako menšia forma MMC, približne polovica veľkosti: 24 mm × 18 mm × 1,4 mm. Modul RS-MMC používa jednoduchý mechanický adaptér na predĺženie karty, aby mohol byť použitý v každom slote MMC (alebo SD). Moduly RS-MMC sú v súčasnosti k dispozícii v kapacitách do 2 GB vrátane.
Moderné pokračovanie RS-MMC je všeobecne známe ako MiniDrive (MD-MMC). MiniDrive je všeobecne adaptér microSD karty vo formáte RS-MMC. To umožňuje používateľovi využiť širšiu škálu dostupných moderných MMC, aby prekročila historické obmedzenia technológie starších čipov o 2 GB.
Medzi implementácie RS-MMC patrí Nokia a Siemens, ktorí používali RS-MMC v smartgénoch Symbian Series 60, Internet Tablet Nokia 770 a generáciách 65 a 75 (Siemens). Od roku 2006 však všetky nové zariadenia spoločnosti Nokia s kartami používajú karty miniSD alebo microSD, pričom spoločnosť vo svojich produktoch znižuje podporu štandardov MMC. Spoločnosť Siemens v roku 2006 úplne ukončila svoju činnosť v oblasti mobilných telefónov. Siemens pokračuje v používaní MMC pre niektoré PLC úložné zariadenia využívajúce výhody MD-MMC.
DV-MMC.
Dual-Voltage MultimediaCard (DV-MMC) je jedným z prvých prijateľných zmien v MMC bolo zavedenie kariet s dvojitým napätím, ktoré môžu pracovať pri 1,8 V okrem 3,3 V. Prevádzkovanie pri nižších napätiach znižuje spotrebu energie karty, čo je dôležité v mobilných zariadeniach. Avšak jednoduché súčiastky s dvojitým napätím rýchlo vyjdú z výroby v prospech MMCplus a MMCmobile, ktoré ponúkajú okrem schopností dvojitého napätia aj schopnosti.
MMCplus a MMCmobile.
Verzia 4.x normy MMC predstavená v roku 2005 priniesla dve veľmi významné zmeny v porovnaní s kartami SD: schopnosť pracovať pri vyšších rýchlostiach (26 MHz a 52 MHz) ako pôvodná MMC (20 MHz) alebo SD ( 25 MHz, 50 MHz) a dátovú zbernicu so štyrmi alebo ôsmimi bitmi.
Karty s plnou veľkosťou verzie 4.x a karty so zmenšenou veľkosťou sa môžu predávať ako MMCplus a MMCmobile.
Karty verzie 4.x sú plne spätne kompatibilné s existujúcimi čítačmi, ale vyžadujú aktualizovaný hardvér / softvér na využitie svojich nových možností; aj keď sú štyribitové zbernice a vysokorýchlostné režimy prevádzky zámerne elektricky kompatibilné s SD, inicializačný protokol je iný, takže aktualizácie firmvéru / softvéru sú potrebné na použitie týchto funkcií v čítačke SD.
MMCmicro.
MMCmicro je najmenšia verzia MMC karty. Pri rozmeroch 14 mm × 12 mm × 1,1 mm je ešte menšia a tenšia ako RS-MMC. Rovnako ako MMCmobile, MMCmicro umožňuje dvojité napätie, spätne kompatibilné s MMC a môže byť použitý v MMC a SD slotoch v plnej veľkosti s mechanickým adaptérom. Karty MMCmicro majú vysokorýchlostné a štyribitové funkcie zbernice 4.x spec, ale nie 8-bitová zbernica, kvôli absencii extra kolíkov.
Bolo to predtým známe ako S-karta, keď ho zaviedla spoločnosť Samsung dňa 13. decembra 2004. Neskôr bola adaptovaná a zavedená v roku 2005 MultiMediaCard Association (MMCA) ako tretia form factorová pamäťová karta v rodine MultiMediaCard.
MMCmicro sa veľmi podobá microSD, ale dva formáty nie sú fyzicky kompatibilné a majú nekompatibilné konektory.
MICARD.
MiCard je spätne kompatibilné rozšírenie normy MMC s teoretickou maximálnou veľkosťou 2048 GB (2 TB) oznámené 2. júna 2007. Karta sa skladá z dvoch odpojiteľných častí, podobne ako karta microSD s adaptérom SD. Malá pamäťová karta sa hodí priamo do portu USB, zatiaľ čo má tiež elektrické kontakty kompatibilné s MMC, ktoré s dodávaným elektromechanickým adaptérom zapadajú do tradičných čítačiek kariet MMC a SD. Doteraz iba jeden výrobca (Pretec) vyrobil karty v tomto formáte.
Vyvinutý taiwanským inštitútom pre výskum priemyselných technológií v čase oznámenia dvanásť taiwanských spoločností (vrátane technológií ADATA, Asustek, BenQ, Carry Computer Eng., C-One technológie, DBTel, Power Digital Card Co, a RiCHIP) sa podpísali na výrobu novej pamäťovej karty. Avšak od júna 2011 žiadna z kótovaných spoločností neuvoľnila žiadne takéto karty a ani žiadne ďalšie oznámenia o plánoch pre formát.
Karta bola vyhlásená za k dispozícii od tretieho štvrťroka 2007. Očakávalo sa, že ušetrí 12 taiwanských spoločností, ktoré plánovali výrobu produktov a súvisiaceho hardvéru až do výšky 40 miliónov USD v licenčných poplatkoch, ktoré by inak platili vlastníkom konkurenčných formátov flash pamäte. Prvá karta mala mať kapacitu 8 GB, zatiaľ čo štandard by umožnil veľkosti až 2048 GB. Bolo uvedené, že má rýchlosti prenosu dát 480 Mbit / s (60 Mbyte / s), s plánmi na zvýšenie prenosu dát v priebehu času.
SecureMMC.
Ďalšou nepovinnou súčasťou špecifikácie MMC 4.x je mechanizmus DRM, ktorý má MMC umožniť konkurovať SD alebo Memory Stick v tejto oblasti. Je známe veľmi málo informácií o tom, ako spoločnosť SecureMMC funguje alebo ako porovnávajú jej vlastnosti DRM so svojimi konkurentmi.
eMMC.
V architektúre eMMC (zabudovaná MMC) sú komponenty MMC (pamäť flash plus riadiaca jednotka) umiestnené do balíkového balíka s malou súpravou guličkového poľa (BGA) pre použitie v obvodových doskách ako zabudovaný systém energeticky nezávislej pamäte. To je výrazne odlišné od ostatných verzií MMC, pretože to nie je užívateľsky vyberateľná karta, ale skôr permanentná príloha k doske plošných spojov. eMMC tiež nepodporuje protokol SPI-bus.
Takmer všetky mobilné telefóny a tablety používali túto formu pamäte pre hlavné ukladanie až do roku 2016. V roku 2016 začala spoločnosť UFS prevziať kontrolu nad trhom. Najnovšia verzia štandardu eMMC (JESD84-B51) od spoločnosti JEDEC je verzia 5.1 vydaná vo februári 2015 s rýchlosťami súperiacimi s diskami SSD (400 MB / s).
Iné formáty.
Seagate, Hitachi a iní sú v procese uvoľňovania pevných diskov SFF s rozhraním nazývaným CE-ATA. Toto rozhranie je elektricky a fyzicky kompatibilné so špecifikáciou MMC. Štruktúra príkazov však bola rozšírená, aby umožnila hostiteľskému radiču vydávať príkazy ATA na ovládanie jednotky pevného disku.

</doc>
<doc id="611733" url="https://sk.wikipedia.org/wiki?curid=611733" title="Stanislav Mjartan">
Stanislav Mjartan

Stanislav Mjartan (* 29. október 1931, Michelstetten, Rakúsko† 26. jún 1997, Bratislava) bol slovenský operný spevák (tenor) a pedagóg. Väčšinu života prežil v Bratislave s partnerkou Alžbetou Kubánkovou, s ktorou mal 1 dcéru.
Pôsobenie.
Začiatky kariéry, štúdium.
Vyrastal v baníckej obci Cigeľ (okres Prievidza) ako najstarší zo štyroch synov. Ako 18-ročný odišiel do Bratislavy s úmyslom študovať. Svoju záľubu – spev, chcel pretaviť do profesie. V rokoch 19571958 pôsobil vo Vojenskom umeleckom súbore. Následne úspešne urobil konkurz do SĽUK-u, kde účinkoval v období 19591961. Pracovať v umení bez vzdelania ho však neuspokojovalo, a tak ho vedenie SĽUK-u odporučilo na štúdiá do Prahy, neskôr prešiel na VŠMU v Bratislave. Štúdium operného a koncertného spevu (pedagógovia J. Strelec, J. Blaho, I. Godin) úspešne ukončil v roku 1966 absolventským predstavením v barytónovej úlohe Figara v Rossiniho Barbierovi zo Sevilly. V tom období spieval iba talentom, mladosťou hlasu. Neskôr sa zoznámil s ukrajinským emigrantom Ivanom Fiňkom, ktorý výborne ovládal pravú taliansku školu spevu, bel canto, vedecký základ umenia spevu. Fiňko našiel v Mjartanovi pravého oddaného žiaka, ktorý s vďakou a oduševnením túto školu prijal a stal sa jej absolútnym stúpencom.
Divadelné angažmán, pôsobenie na škole.
V divadelnom angažmán vytváral hlavné postavy tenorového odboru. V období rokov 1961 až 1966 bol sólistom spevohry Novej scény v Bratislave. Tu stvárnil operetné postavy Gabriel von Eisenstein (Netopier, 1963), Vojvoda z Urbina (Noc v Benátkach, inscenácia z roku 1960), Barón Mirko Zeta (Veselá vdova, 1964). Neskôr v rokoch 1966 až 1969 účinkoval ako sólista opery Štátneho divadla v Košiciach, kde vystupoval v úlohách: Don José (Carmen, inscenácia z roku 1961), Don Carlos (Don Carlos, 1967), Lenský (Eugen Onegin, 1966), Edgard (Lucia z Lammermooru, 1968) a ďalšie. Hoci už počas svojho pôsobenia v profesionálnych divadlách spev aj vyučoval, neskôr sa rozhodol preniesť celé ťažisko svojej práce do pedagogickej oblasti a v období rokov 1969 až 1972 vyučoval na UPJŠ Košice, na Pedagogickej fakulte so sídlom v Prešove.
Výuka spevu a iné aktivity.
Od roku 1972 až do svojho úmrtia v roku 1997 pôsobil v slobodnom povolaní, predovšetkým ako hlasový pedagóg. Venoval sa praktickej i teoretickej výuke spevu. Metódou bel canta sa snažil presadiť štýl a zvukový ideál klasického spevu. Pre Československý rozhlas vydavateľstvo Opus nahrával operné árie a piesne. Príležitostne pohostinsky vystupoval na operných scénach v Česku a na Slovensku. Hosťoval tiež v zahraničí. Najmä v Nemecku (vtedajšia Nemecká demokratická republika), Rumunsku a Rakúsku. Pedagogicky viedol popredných sólistov opery Slovenského národného divadla, Štátnej opery v Banskej Bystrici a DJGT. Bol autorom mnohých teoretických úvah v odborných časopisoch. Jeho cieľom bolo priblížiť hlasovú kultúru a spevácke umenie bel canta širokému spektru čitateľov a poslucháčov. Vo svojich článkoch v spoločenských a populárnych periodikách, ako aj v reláciách ktoré zostavil pre Československý rozhlas ("O umeleckom speve, Modlitba v opere, K výročiu založenia SND, Liečivá sila spevu" a iné) objasňoval princípy fungovania ľudského hlasu ako nástroja, ktorého skutočné kvality a krása sa prejavia až po správnom vyškolení. Poukazoval na rozdiely v kvalite a trvácnosti medzi hlasom prírodným a školeným.
Medzi jeho žiakov patrili Marta Nitranová, Mária Murgašová, Boris Šimanovský, Pavol Mauréry, Anna Starostová, Michal Lehotský.

</doc>
<doc id="611735" url="https://sk.wikipedia.org/wiki?curid=611735" title="Konodontové telieska">
Konodontové telieska



</doc>
<doc id="611742" url="https://sk.wikipedia.org/wiki?curid=611742" title="Samohybný delostrelecký oddiel">
Samohybný delostrelecký oddiel

21. samohybný delostrelecký oddiel je delostrelecká jednotka, súčasť 5.delostreleckého plukuPozemných síl Slovenskej republiky. Sídli v Michalovciach. Veliteľom oddielu je od 1. januára 2024 pplk. Ing. Michal NÉMETH, ako deviaty veliteľ v poradí.
Dejiny oddielu.
Predchodkyňou oddielu bola delostrelecká brigáda, ktorá vznikla 1. decembra 1950 v posádke Jičín ako 21. ťažká delostrelecká brigáda, ktorá bola súčasťou 5. delostreleckej divízie. K 29. aprílu 1955 bola brigáda premenovaná na 21. prešovskú ťažkú delostreleckú brigádu, v roku 1958 bola premenovaná na 25. prešovskú húfnicovú delostreleckú brigádu, ale už počas reorganizácie v rokoch 1960 až 1962 jej bolo vrátené predošlé meno. Od 1. septembra 1963 prešla do podriadenosti 4. vševojskovej armády a jej názov bol zmenený na 332. kanónovú delostreleckú brigádu. Počas rokov 1990 až 1991 prešla ďalšími zmenami a ako 3. delostrelecká brigáda bola presunutá z posádky Jičín do posádky Jelšava. K 1. októbru 1995 bola prečíslovaná na 5. delostreleckú brigádu. Tá bola zrušená dňom 31. marca 2005 a k 1. januáru 2005 vznikol Zmiešaný delostrelecký oddiel ako súčasť 2. mechanizovanej brigády. Do konca marca 2005 pôsobil v Jelšave, ale k 1. aprílu 2005 bol dislokovaný do Duklianskych kasární v Michalovciach. Od 1. júla 2009 oddiel nesie názov Samohybný delostrelecký oddiel. Tradičným novoročným salvám pri príležitosti vzniku Slovenskej republiky v roku 2018 prvý krát velila žena.
25. februára 2011 prezident Ivan Gašparovič oddielu prepožičal historický názov Dukliansky samohybný delostrelecký oddiel a rozkazom z 31. mája 2013 čestný názov Samohybný delostrelecký oddiel generálmajora Alexandra Kordu.
Oddiel vypálil slávnostné salvy počas inaugurácie hlavnej veliteľky Ozbrojených síl, prezidentky Zuzany Čaputovej. Prezidentka Zuzana Čaputová 25. mája 2021 oddielu zapožičala bojovú zástavu. Zapožičaná bola za „dosiahnutie výborných výsledkov v bojovej príprave, za kvalitné splnenie úloh na spojeneckých cvičeniach s jednotkami NATO, za príkladnú pomoc orgánom štátnej správy a samosprávy pri odstraňovaní živelných pohrôm a katastrof“.
Velitelia.
Predchádzajúcim veliteľom oddielu bol pplk. Ing. Marek Ucháľ a pred ním pplk. Ing. Roman Bobaľ. Predtým oddielu dočasne velil mjr. Stanislav Šrag.
Zloženie.
Oddiel sa skladá z:
Batéria sa skladá z 3 čiat:
Veliteľská čata má výpočtové a muničné družstvo. Majú za úlohu zabezpečovať rekognoskáciu priestoru bojového rozmiestnenia batérie, vytvárať miesto riadenia paľby, monitorovať meteorologickú situáciu a doplňovať muníciou palebné čaty.
Palebnú čatu tvoria štyri družstvá každé vyzbrojené 155 mm ShKH, kde jedno družstvo tvorí štvorčlenná obsluha v zložení
Technika.
Medzi techniku, ktorú má oddiel k dispozícii patria kanónové húfnice ShKH vz. 2000 Zuzana, Zuzana MV, DELOSYS - Delostrelecký systém riadenia paľby a vozidlá Aligator 4x4 v úprave Delostrelecký prieskumný prostriedok. 
V rokoch 2020 - 2022 bude delostrelecky oddiel prezbrojený na 155mm samohybná kanónová húfnica Zuzana 2 v počte 24 kusov. Vzniknú tak 3 palebné batérie, každá s 8 kusmi húfnic Zuzana 2.

</doc>
<doc id="611746" url="https://sk.wikipedia.org/wiki?curid=611746" title="Vasilios N. Tatakis">
Vasilios N. Tatakis

Vasilios N. Tatakis alebo (iný prepis) Vasílios N. Tatakis (; * 1896† 1986) bol grécky filozof a historik filozofie, jeden zo štyroch najväčších gréckych filozofov 20. storočia.
Stručný životopis.
Tatakis sa narodil v roku 1896 v Synetí na gréckom ostrove Andros. Vyštudoval literatúru na univerzite v Aténach (1919-1922) a filozofiu na Sorbonne (1928-1930). V roku 1939 získal doktorát z filozofie v Solúni. Z tohto obdobia pochádzajú viaceré štúdie a preklady niektorých Platónových dialógov. V rokoch 1947-1956 posobil ako prednášajúci gréckej, byzantskej a novšej anglickej filozofie a logiky. V roku 1958 sa stal profesorom na univerzite v Solúni. Venoval sa mysleniu troch kapadóckych otcov (Bazil Veľký, Gregor Naziánsky, Gregor Nysský) a vo všeobecnosti kresťanskej filozofii. Počas pobytu v Benátkach spracoval život a dielo Gerasimosa Vlachosa (gr. Γεράσιμος Βλάχος).
V roku 1982 dostal cenu Αριοστεἰο ιστορικων και Κοινωνικων Επιστημων (dosl. Cena za historické a spoločenské vedy). Zomrel v roku 1986.
"La philosophie byzantine".
Kniha "La philosophie byzantine" (Paríž, 1949) bol prvý všeobecný úvod do byzantskej filozofie vôbec. Vyšla ako príloha k "Histoire de la philosophie" od Émila Bréhiera, ktorému chýbali dve časti ktomu, aby jeho dejiny boli úplné: myslenie Ázie a Byzancie. Prvé spracoval Paul Masson-Oursel a o spracovanie filozofie v Byzancii požiadal V. Tatakisa. Jeho spracovanie siaha od 6. do 15. storočia. Pred touto monografiu sa v západnej historiografii existencia filozofického myslenia v Byzancii vo všeobecnosti popierala.
Napriek tomu, že v dobe keď práca vznikla, existovalo len veľmi málo kritických vydaní byzantských filozofických autorov „pre štúdium byzantskej filozofie je to veľmi dôležitá práca, pretože Tatakis v nej prvýkrát synteticky predstavil byzantskú filozofiu a systematicky analyzoval kontinuálne pokračovanie gréckej filozofie v období trvania Byzantskej ríše.“ Platí, že „hoci sa odvtedy na tomto poli vykonalo mnoho práce, myslím, že stále nie sme pripravení nahradiť Tatakisov úvod novým, vyčerpávajúcim spracovaním dejín byzantskej filozofie“.
Kniha vyšla vo francúžštine, španielčine (1952), gréčtine (1977, s bibliografiou súvisiacich prác z rokov 1949-1976 od Linosa Benakisa), slovinčine (2001), srbčine (2002), angličtine (2003), rumunčine (2010), poľštine (2012).

</doc>
<doc id="611747" url="https://sk.wikipedia.org/wiki?curid=611747" title="Vasílios N. Tatakis">
Vasílios N. Tatakis



</doc>
<doc id="611748" url="https://sk.wikipedia.org/wiki?curid=611748" title="Vasilios Tatakis">
Vasilios Tatakis



</doc>
<doc id="611749" url="https://sk.wikipedia.org/wiki?curid=611749" title="Vasílios Tatakis">
Vasílios Tatakis



</doc>
<doc id="611751" url="https://sk.wikipedia.org/wiki?curid=611751" title="Meltdown (zraniteľnosť)">
Meltdown (zraniteľnosť)

Meltdown je hardvérová zraniteľnosť, postihujúca procesory Intel x86 a niektoré procesory založené na ARM. Umožňuje podvodnému procesu čítať akúkoľvek fyzickú pamäť, kernel pamäť, alebo mapovanú pamäť iného procesu, bez ohľadu na to, či má proces na to oprávnenie, alebo nie.
Meltdown postihuje širokú škálu systémov. V čase zverejnenia to zahŕňalo všetky zariadenia iOS a Mac, ďalej stroje s postihnutým hardvérom, na ktorých sa spúšťa akákoľvek ešte neaktualizovaná verzia systému Microsoft Windows, alebo akákoľvek nedávna verzia systému Linux. V dôsledku toho sú postihnuté taktiež mnohé servery a cloudové služby, ako aj potenciálne väčšina smart a embedded zariadení, ktoré používajú ARM procesory (mobilné zariadenia, smart TV a iné), vrátane širokého spektra sieťových zariadení. Čisto softvérové riešenie zraniteľnosti Meltdown bolo hodnotené ako spomalenie počítačov pri určitých pracovných zaťaženiach v rozsahu 5 až 30 %. Spoločnosti zodpovedné za softvérovú korekciu zraniteľnosti uvádzajú na základe výkonnostných testov len minimálny dopad.
Zraniteľnosti Meltdown bolo v januári 2018 pridelené Common Vulnerabilities and Exposures ID CVE-2017-5754, tiež známe ako "Podvodné načítanie z dátovej cache". Zraniteľnosť bola odhalená v súvislosti s inou zraniteľnosťou (Spectre), ktorá má podobné niektoré avšak nie všetky charakteristiky.
Mechanizmus.
Meltdown sa spolieha na situáciu súbehu v CPU, ktorý môže vzniknúť medzi vykonávaním inštrukcie a overovaním privilégií, na neoprávnené nedetegovateľné prečítanie dát v pamäti predtým, než sa vykoná kontrola privilégií, ktorá by zabránila prečítaniu týchto údajov.
Pozadie.
Moderné počítačové procesory používajú rôzne techniky na dosiahnutie vysokej úrovne efektívnosti. Pre Meltdown sú obzvlášť dôležité tieto štyri široko využívané mechanizmy:
*Virtuálna (stránková) pamäť, tiež nazývaná ako mapovaná pamäť
*Úrovne privilégií, alebo chránené úrovne
*Zreťazené spracovanie inštrukcií a špekulatívne vykonávanie inštrukcií
*CPU cache
Zraniteľnosť Meltdown.
Mechanizmy uvedené vyššie sú zvyčajne považované za bezpečné. Poskytujú základ pre väčšinu moderných operačných systémov a procesorov. Meltdown však zneužíva spôsob interakcie týchto funkcií na obídenie základnej riadiacej funkcie CPU, ktorej úlohou je vyhodnocovať oprávnenia prístupu k privilegovaným a citlivým údajom operačného systému a iných procesov. Pochopenie tohto mechanizmu je možné ilustrovať na dátach, ktoré sú mapované vo virtuálnej pamäti (ku väčšine týchto dát by proces nemal mať prístup) a spôsobe reakcie CPU na požiadavky procesu na prístup k neoprávnenej pamäti. Proces beží na zraniteľnej verzii systému Windows alebo Linux, na 64 bitovom procesore zraniteľného typu. Táto kombinácia je bežná pre takmer všetky stolné počítače, notebooky, servery a mobilné zariadenia.

</doc>
<doc id="611753" url="https://sk.wikipedia.org/wiki?curid=611753" title="Železničná stanica Brezno">
Železničná stanica Brezno

Železničná stanica Brezno je hlavná železničná stanica v Brezne. Nachádza sa na trati Banská Bystrica – Červená Skala a odbočke (v bode Brezno-Halny) trati Brezno – Jesenské. Južne od stanice prechádza obchvat Brezna (cesta I/66).
Stanica patrí pod sekciu riadenia dopravy Oblastného riaditeľstva Zvolen Železníc Slovenskej republiky..
Dejiny.
Trať po Brezno bola 15. decembra 1895 predĺžená z Podbrezovej a 28. novembra 1903 bol dokončený úsek z Brezna po Červenú Skalu.
Služby a doprava.
Stanica obsahuje 10 dopravných, 4 manipulačné, 3 odstavné a 6 ostatných koľají. Stanica má 3 vyvýšené nástupištia: pri koľaji 1, 4 a 6. Zo stanice vedie niekoľko vlečiek. Na stanici je osobná pokladňa ZSSK vybavená systémom KVC.

</doc>
<doc id="611756" url="https://sk.wikipedia.org/wiki?curid=611756" title="Karol Galek">
Karol Galek

RNDr. Karol Galek MSc. (* 14. júl 1979) je slovenský energetik, geológ a politik, súčasný poslanec Národnej rady Slovenskej republiky. V rokoch 2020 až 2022 bol štátnym tajomníkom Ministerstva hospodárstva Slovenskej republiky . Vo volebnom období 20162020 bol poslancom Národnej rady Slovenskej republiky za stranu SaS.
Vzdelanie a kariéra.
Po absolvovaní Strednej priemyselnej školy stavebnej v Bratislave študoval na Prírodovedeckej fakulte Univerzity Komenského. V rokoch 1999 až 2002 študoval bakalára z geológie, v roku 2004 získal magisterský titul v odbore Hydrogeológia a inžinierska geológia a v rokoch 2004 – 2006 absolvoval rigorózne konanie (RNDr.) z rovnakého odboru. Od augusta 2004 do marca 2005 bol hlavným radcom Správy povolení na využívanie prírodných liečivých zdrojov a zdrojov prírodných minerálnych vôd Inšpektorátu kúpeľov a žriediel Ministerstva zdravotníctva SR. Potom pracoval ako projektový manažér pri príprave projektov využívajúcich solárnu energiu. V roku 2008 pracoval od mája do októbra ako analytik vývoja projektov pre Enel North Amerika v Massachusetts. V roku 2009 spolu s manželkou založil firmu so zámerom venovať sa slnečným elektrárňam pre rodinné domy. Spolu s ďalšími dvomi firmami založil Slovenskú asociáciu fotovoltického priemyslu. Od októbra 2010 je tiež koordinátorom Energy Park v rakúskom Bruck an der Leitha. V rokoch 2006 až 2009 študoval odbor Obnoviteľné zdroje v strednej a východnej Európe a na Technische Universität Wien získal titul MSc.
Politické pôsobenie.
V strane Sloboda a Solidarita je členom od jej založenia a na poste tímlídra pre energetiku pôsobí od roku 2013, po pozvánke Ľubomíra Galka.
V parlamentných voľbách v roku 2016 kandidoval na 9. mieste kandidátky SaS. Vo voľbách získal 3 344 preferenčných hlasov a získal tak 13. miesto a bol zvolený do Národnej rady Slovenskej republiky. V Národnej rade je členom poslaneckého klubu SaS a Výboru pre hospodárske záležitosti.
V parlamentných voľbách v roku 2020 kandidoval na 7. mieste kandidátky SaS, do parlamentu sa nedostal. 21. marca 2020 vláda Igora Matoviča na svojom prvom zasadnutí ho vymenovala do funkcie štátneho tajomníka Ministerstva hospodárstva SR spolu s Jánom Oravcom.
V predčasných voľbách v roku 2023 kandidoval na 9. mieste kandidátky SaS a získal 6 557 hlasov, čo mu nestačilo na zvolenie. Do parlamentu sa dostal až ako náhradník potom čo sa Richard Sulík vzdal svojho mandátu v septembri 2024.

</doc>
<doc id="611761" url="https://sk.wikipedia.org/wiki?curid=611761" title="Univerzita Komenského v Bratislave, Prírodovedecká fakulta">
Univerzita Komenského v Bratislave, Prírodovedecká fakulta



</doc>
<doc id="611764" url="https://sk.wikipedia.org/wiki?curid=611764" title="Norka európska">
Norka európska



</doc>
<doc id="611765" url="https://sk.wikipedia.org/wiki?curid=611765" title="Tchor norok">
Tchor norok



</doc>
<doc id="611766" url="https://sk.wikipedia.org/wiki?curid=611766" title="Norka americká">
Norka americká



</doc>
<doc id="611767" url="https://sk.wikipedia.org/wiki?curid=611767" title="Tchor norok severoamerický">
Tchor norok severoamerický



</doc>
<doc id="611768" url="https://sk.wikipedia.org/wiki?curid=611768" title="Mamut (rozlišovacia stránka)">
Mamut (rozlišovacia stránka)

Mamut môže byť:

</doc>
<doc id="611769" url="https://sk.wikipedia.org/wiki?curid=611769" title="Mink">
Mink



</doc>
<doc id="611770" url="https://sk.wikipedia.org/wiki?curid=611770" title="Norka">
Norka



</doc>
<doc id="611771" url="https://sk.wikipedia.org/wiki?curid=611771" title="Norok severoamerický">
Norok severoamerický



</doc>
<doc id="611772" url="https://sk.wikipedia.org/wiki?curid=611772" title="Tchor mink">
Tchor mink



</doc>
<doc id="611773" url="https://sk.wikipedia.org/wiki?curid=611773" title="Nerz">
Nerz

Nerz môže byť:

</doc>
<doc id="611775" url="https://sk.wikipedia.org/wiki?curid=611775" title="Konstal 102Na">
Konstal 102Na

Konstal 102Na je typ dvojčlánkovej električky, ktorá bola vyrábaná na začiatku 70. rokov 20. storočia podnikom Konstal a ktorá bola odvodená od vozidla Konstal 102N. Úzkorozchodná verzia bola označená ako 803N. Celkovo bolo vyrobených 432 vozidiel tejto kĺbovej električky, ktorá našla uplatnenie u poľských dopravných podnikov.
Konštrukcia.
Konštrukčné riešenie električky 102Na vychádzalo z jednosmerného dvojčlánkového vozidla 102N. 102Na je jednosmerný šesťnápravový motorový električkový vozeň. Vozňová skriňa električky sa skladá z dvoch článkov, každý z nich je usadený na vlastnom krajnom podvozku a spoločnom podvozku strednom, kde sa nachádza aj kĺbový mechanizmus spájajúci obe časti karosérie. Krajné podvozky sú vybavené dvoma trakčnými motormi, z ktorých každý poháňa jednu nápravu (celkom teda štyri hnacie nápravy), stredný podvozok je bežný (bezmotorový). V každom článku sa v pravej bočnici nachádzajú dvoje skladacie dvere ovládané elektricky. Elektrický prúd je z trolejového vedenia odoberaný pantografom umiestneným na streche predného článku. Sedačky pre cestujúcich sú po celom vozidle rozmiestnené systémom 1+1. V prednej časti vozidla sa nachádza oddelená kabína vodiča, ktorý ovláda električku jazdným a brzdovým pedálom. Do tohto typu električky je možné montovať podvozky ako pre normálny rozchod koľají , tak aj pre rozchod .
Dodávky električiek.
V rokoch 19701973 bolo vyrobených celkom 435 vozňov 102N, 20 vozňov 102NaW, 23 vozňov 102Nd a 171 vozňov 803N. Boli určené výhradne pre Poľsko (Čenstochová, Krakov, Gdansk, Katovice a priľahlý región GOP, Poznaň, Vroclav, Bydgoszcz, Toruň, Štetín a Lodž).

</doc>
<doc id="611776" url="https://sk.wikipedia.org/wiki?curid=611776" title="Tino Insana">
Tino Insana

Silvio Peter „Tino“ Insana (* 15. február 1948, Chicago, Illinois, USA 31. máj 2017, Los Angeles, Kalifornia) bol americký herec, producent, scenárista, dabingový herec a komik.
Bol známy ako hlas strýka Teda v animovanom seriály "Bobby's World", Bushroot v "Darkwing Duck" a postava prasaťa v 
"Medzi nami zvieratami" a "Back at the Barnyard".

</doc>
<doc id="611777" url="https://sk.wikipedia.org/wiki?curid=611777" title="Kim Song-džu">
Kim Song-džu



</doc>
<doc id="611778" url="https://sk.wikipedia.org/wiki?curid=611778" title="Flegón z Trallu">
Flegón z Trallu

Flegón (, ) bol grécky spisovateľ a historik v 2. storočí.
Biografia.
Z antických prameňov vieme o ňom len veľmi málo, len to, že pochádzal z maloázijského Trallu, niekoľko rokov prežil na Sicílii a že bol prepustencom rímskeho cisára Hadriána.
Diela.
Z písomných prác Flegóna čerpali informácie okrem iných aj kresťanskí historici Iulius Africanus, Órigenes alebo Hieronymus.
Flegón a zatmenie Slnka počas Pašije.
Apoštol Matúš vo svojom evanjeliu zaznamenal, že sa počas umierania Ježiša na kríži udialo zemetrasenie. V evanjeliu od Lukáša je zase uvedené: „"Bolo už asi šesť hodín; tu nastala tma po celej zemi až do deviatej hodiny, lebo sa Slnko zatmelo. Opona v chráme sa roztrhla napoly. V tom zvolal Ježiš mocným hlasom: Otče, do tvojich rúk porúčam svojho ducha! A keď to dopovedal, skonal."“ Tieto informácie sa snažil potvrdiť aj z mimo evanjelických zdrojov (medzi inými) kresťanský historik Eusebios z Kaisareie, ktorý sa oprel o Flegónov zázmam z 13. knihy "víťazov olympijských hier", kde sa uvádza: „"V 4. roku 202. olympiády bolo zatmenie Slnka omnoho väčšie než všetky skôr pozoro­vané a o 6. hodine dennej nastala noc taká, že i hviezdy na nebi sa ukázali; a veľké zemetrasenie, ktoré v Bitýnii vzniklo, zničilo väčšinu Nikaie."“

</doc>
<doc id="611779" url="https://sk.wikipedia.org/wiki?curid=611779" title="Marián Čaučík">
Marián Čaučík

Ing. Marián Čaučík (* 22. september 1965, Bratislava) je slovenský politik, podpredseda KDH, slovenský dobrovoľník a aktivista tzv. „podzemnej cirkvi” počas komunizmu. Spoluzakladateľ Hnutia kresťanských spoločenstiev detí eRko a dlhoročný riaditeľ programu rozvojovej spolupráce Dobrá novina. Od roku 2023 je poslancom Národnej rady SR za KDH.
Maturoval na gymnáziu Ladislava Novomeského v Bratislave, titul inžiniera získal na FEI STU, odbor telekomunikácie. Po založení hnutia eRko bol jeho výkonný tajomník a neskôr predseda. Pôsobil aj v organizácii Rada mládeže Slovenska, v roku 1996 ako podpredseda. Kandidoval za Kresťanskodemokratické hnutie vo 
vo voľbách do Európskeho parlamentu v roku 2019, a v parlamentných voľbách v rokoch 2016 a 2020.
Dôležitou činnosťou od začiatku Hnutia eRko bolo vydávanie časopisu pre mládež Rebrík.
1. januára 2018 prezident SR Andrej Kiska udelil Mariánovi Čaučíkovi vyznamenanie Pribinov kríž II. stupňa za mimoriadne zásluhy o sociálny rozvoj Slovenskej republiky.

</doc>
<doc id="611782" url="https://sk.wikipedia.org/wiki?curid=611782" title="Zosimos z Panopoly">
Zosimos z Panopoly



</doc>
<doc id="611784" url="https://sk.wikipedia.org/wiki?curid=611784" title="Norok (rozlišovacia stránka)">
Norok (rozlišovacia stránka)

Norok alebo norka (pozri jazykovú poznámku v článku norok; zastarano: "nork", "norica", "nurek", "núrek", "norc") môže byť:
Norka môže byť nárečovo aj: morka (v zmysle: druh vtáka alebo nadávka žene)

</doc>
<doc id="611785" url="https://sk.wikipedia.org/wiki?curid=611785" title="Zósimos">
Zósimos

Zósimos (, ) môže byť:
 

</doc>
<doc id="611787" url="https://sk.wikipedia.org/wiki?curid=611787" title="SerpentZA">
SerpentZA



</doc>
<doc id="611788" url="https://sk.wikipedia.org/wiki?curid=611788" title="Serpentza">
Serpentza



</doc>
<doc id="611792" url="https://sk.wikipedia.org/wiki?curid=611792" title="Tchor stepný">
Tchor stepný



</doc>
<doc id="611793" url="https://sk.wikipedia.org/wiki?curid=611793" title="Jozef Šoltész">
Jozef Šoltész

JUDr. Jozef Šoltész, CSc. (* 1. máj 1909, Vranov nad Topľou† 19. marec 1977, Bratislava) bol slovenský právnik a politik. Aktívne sa zúčastnil Slovenského národného povstania. Bol členom KSS, resp. KSČ. Postupne bol povereníkom pre súdnictvo (spravodlivosti), sociálnej starostlivosti, priemyslu a obchodu, výživy a obchodu. Pôsobil ako poslanec Slovenskej národnej rady, Národného zhromaždenia a Ústavodarného Národného zhromaždenia. V česko-slovenských vládach Zdeňka Fierlingera v rokoch 1945 a 1946 bol ministrom ochrany práce a sociálnej starostlivosti.
Životopis.
Narodil sa vo Vranove nad Topľou. Vyštudoval právo na Právnickej fakulte Univerzity Komenského v Bratislave. Po ukončení štúdia pôsobil ako úradník v bankovníctve a poisťovníctve. Už počas štúdia sa začal politicky angažovať, keď predsedal Združeniu sociálnodemokratických akademikov. Následne sa stal členom Československej sociálnodemokratickej strany robotníckej. Počas existencie Slovenského štátu sa podieľal na odbojových aktivitách. Ešte pred vypuknutím Slovenského národného povstania sa stal členom odbojovej Slovenskej národnej rady. V septembri 1944 sa zúčastnil na zjazde sociálnej demokracie, pri ktorom sa sociálni demokrati spojili s komunistami. Vstúpil vtedy do KSS. Stal sa členom už prvého Zboru povereníkov, kde pôsobil ako povereník pre súdnictvo (spravodlivosti). V prvom Zbore povereníkov sa o funkciu delil s Ivanom Pietorom. Následne už v Druhom zbore povereníkov vykonával túto funkciu samostatne. Postupne vystriedal v rámci Zborov povereníkov viacero postov. Bol ešte povereníkom sociálnej starostlivosti, priemyslu a obchodu, výživy a nakoniec obchodu v roku 1951. V roku 1945 bol vymenovaný taktiež za ministra ochrany práce a sociálnej starostlivosti, ktorým bol v prvej a druhej vláde Zdeňka Fierlingera.
Po vojne pôsobil v ÚV KSS a v dočasnom ÚV KSČ. V roku 1945 patril do užšieho predsedníctva ÚV KSČ. Bol postupne poslancom dočasného Národného zhromaždenia, Ústavodarného Národného zhromaždenia a nakoniec Národného zhromaždenia. Poslancom bol do roku 1954. Podporoval všetky centralistické zmeny, ktoré znižovali význam a vplyv slovenských orgánov. V roku 1948 sa stal členom komisie, ktorá riešila otázky spojené s prípravou novej Ústavy Česko-Slovenska. V roku 1966 získal na Právnickej fakulte Univerzity Komenského titul kandidát vied (CSc.). V období rokov 1951 až 1955 pôsobil ako riaditeľ Cukrovaru Štefana Majora v Sládkovičove. Potom pôsobil v Ústrednej správe Štátnych majetkov v Bratislave a následne v Ústave štátu a práva Slovenskej akadémie vied. V rokoch 1969 až 1972 pôsobil ako veľvyslanec ČSSR v Maroku. 

</doc>
<doc id="611803" url="https://sk.wikipedia.org/wiki?curid=611803" title="Phil Taylor (hráč šípok)">
Phil Taylor (hráč šípok)

Phil Taylor, celým menom Philip Douglas Taylor (* 13. august 1960, Stoke-on-Trent) je bývalý anglický reprezentant v šípkovom športe. So šestnástimi titulmi majstra sveta je historicky najúspešnejším pretekárom v tomto odvetví a má aktívnu bilanciu so všetkými svetovými šípkarmi, vo svetovom rebríčku PDC Order of Merit je na začiatku roka 2018 na štvrtom mieste. Je pravák, je známy pod prezývkami "Crafty Potter" (Prešibaný hrnčiar) alebo "The Power" (Sila).
Životopis.
Nedokončil strednú školu a pracoval ako robotník v továrni na keramické držiaky toaletného papiera. K šípkarskému športu sa dostal až v roku 1986, keď dostal od manželky k narodeninám oceľové šípky a terč a začal hrať v krčme, ktorú vlastnil majster sveta Eric Bristow. Ten si všimol Taylorov talent a finančne ho podporoval v začiatkoch profesionálnej kariéry. V roku 1988 Taylor vyhral prvý veľký turnaj Canadian Open a v roku 1990 sa stal majstrom sveta organizácie British Darts Organisation, keď vo finále porazil práve Bristowa. Titul obhájil v roku 1992, o rok neskôr bol medzi pretekármi, ktorí založili novú organizáciu Professional Darts Corporation. Stal sa štrnásťkrát jej majstrom sveta (1995, 1996, 1997, 1998, 1999, 2000, 2001, 2002, 2004, 2005, 2006, 2009, 2010, 2013) a päťkrát skončil na druhom mieste (1994, 2003, 2007, 2015 a 2018). Celkovo vyhral počas kariéry viac ako dve stovky turnajov, z toho 83 v kategórii „major“.
So svojou o tri roky mladšou exmanželkou Yvonne má štyroch potomkov, z toho 3 dcéry - Lisu (nar. 1983) Kelly (1989) a Natalie (1992) a syna Chrisa (1984). V roku 2014 sa tento pár rozviedol a Taylor musel svojej dnes už bývalej žene vyplatiť 830 tisíc libier a k tomu jej odovzdať päť domov. Celkový majetok Phila Taylora sa odhaduje na cca 3,5 milióna libier, vlastní tiež viac ako 8% podiel v PDC a má svoju firmu Phil The Power Taylor Ltd., ktorá má hodnotu cez 750 000 libier.

</doc>
<doc id="611806" url="https://sk.wikipedia.org/wiki?curid=611806" title="Ivan Pietor">
Ivan Pietor

JUDr. Ivan Pietor (* 29. júl 1904, Turčiansky Svätý Martin† 6. jún 1977, Trenčín) bol slovenský právnik a politik. Pôvodným povolaním bol advokát. Aktívne sa zúčastnil Slovenského národného povstania. Pôsobil ako povereník pravosúdia (spravodlivosti), neskôr bol taktiež česko-slovenským ministrom vnútorného obchodu a následne dopravy. Bol poslancom Slovenskej národnej rady, dočasného Národného zhromaždenia a Ústavodarného Národného zhromaždenia.
Životopis.
Narodil sa v Turčianskom Svätom Martine (v súčasnosti už Martin). Pochádzal z významnej rodiny. Jeho starý otec Ambro Pietor bol novinár, politik, národnokuktúrny pracovník a spoluzakladateľ Národných novin. Jeho otec Miloš Pietor st. bol divadelníkom a redaktorom novín Národný hlásnik. Jeho sestrou bola známa herečka Naďa Hejná. Jeho syn bol známy slovenský režisér Miloš Pietor ml., vnuk Miloš Pietor najml. je scénograf a architekt a pravnučka je moderátorka Mária Pietrová. 
V roku 1926 absolvoval štúdium práva na Právnickej fakulte Karlovej univerzity. Už počas štúdii sa začal angažovať. Bol členom akademického spolku Detvan a Ústredného zväzu česko-slovenského študentstva. V roku 1927 získal titul doktor práv (JUDr.). Po skočení štúdia sa stal kandidátom advokácie. Od roku 1930 začal pôsobiť ako advokát v Bratislave. Advokátom bol do roku 1945. Počas existencie Slovenského štátu sa podieľal na odbojových aktivitách a pomáhal Židom. Stal sa blízkym spolupracovníkom Vavra Šrobára. Ako člen ilegálneho odboja sa podieľal na prípravách Slovenského národného povstania. Tu aktívne organizoval rozdeľovanie vojakov a zaraďovanie zahraničných odbojárov do povstania. Následne sa stal poslancom povstaleckej Slovenskej národnej rady. Od 1. septembra 1944 bol členom úplne prvého Zboru povereníkov. Tu sa stal povereníkom pravosúdia, teda spravodlivosti, pričom túto funkciu vykonával spoločne s komunistom Jozefom Šoltészom. Na tomto poste však bol iba 5 dní, následne pôsobil do 23. októbra 1944 ako zástupca povereníka spravodlivosti, ktorým zostal už iba Jozef Šoltész. Po potlačení povstania sa musel skrývať, pôsobil tiež ako člen partizánskej skupiny. Od 21. februára 1945 začal pôsobiť ako zástupca povereníka pre veci vnútorné Gustáva Husáka. Bol poslancom dočasného Národného zhromaždenia a Ústavodarného Národného zhromaždenia. Pôvodne bol členom Demokratickej strany. Bol súčasťou jej vedenia a patril ku katolíckemu krídlu strany. Napriek svojmu negatívnemu postoju ku komunizmu presadzoval miernejší prístup ku KSS (KSČ). Z tohto dôvodu bol z Demokratickej strany vo februári 1948 vylúčený. Neskôr sa stal členom Strany slovenskej obrody. 
4. apríla 1945 sa stal súčasťou prvej slobodnej česko-slovenskej vlády Zdeňka Fierlingera, kde pôsobil ako minister vnútorného obchodu. Na tomto poste pokračoval bez prerušenia od 6. novembra 1945 aj v druhej vláde Zdeňka Fierlingera. 2. júla 1946 bol vymenovaný za ministra dopravy v prvej vláde Klementa Gottwalda. V roku 1947 patril medzi ministrov, ktorí hlasovali za udelenie milosti bývalému prezidentovi Slovenského štátu Jozefovi Tisovi. Patril medzi ministrov, ktorí podali 20. februára 1948 demisiu. Po komunistickom prevrate odišiel z politického života. Začal pracovať vo výrobe v bratislavských Kovorobných a strojárenských závodov. Potom začal pracovať ako podnikový právnik. Napriek tomu sa stal terčom nového komunistického režimu. V roku 1952 mu bol v rámci Akcie B znárodnený všetok majetok. Bol prinútený sa vysťahovať do obce Žikava pri Zlatých Moravciach. Od tejto doby pracoval ako robotník v tehelni v Zlatých Moravciach. Neskôr v roku 1955 mu bolo umožnené žiť v Trenčíne. V Trenčíne pracoval ako podnikový právnik v podniku Odevné závody. 
Bol nositeľom viacerých domácich, ako aj zahraničných ocenení. Okrem iného Radu Slovenského národného povstania I. triedy, poľského vyznamenania Polonia restituta, či francúzskeho Vojenského kríža. Bol taktiež Rytierom radu Čestnej légie.
Ústav pamäti národa eviduje pod údajmi "Ivan Pietor, nar. 29.7.1904" dva záznamy. Pod registračným číslom 2021 sa nachádza osoba bez krycieho mena, ktorá je evidovaná v kategórii osobný zväzok. Pod kategóriou osobný zväzok sú podľa Ústavu pamäti národa osoby, ktoré na základe preverených poznatkov vykonávali nepriateľskú protištátnu činnosť, alebo boli z takej činnosti podozrivé. Pod registračným číslom 6923 sa nachádza osoba bez krycieho mena, ktorá je evidovaná v kategórii vecný operatívny zväzok. Vecný operatívny zväzok podľa Ústavu pamäti národa bol zavedený na spáchaný trestný čin, ak nebol zistený páchateľ. Slúžil k zhromažďovaniu dôkazov získaných neoficiálnou cestou jednotlivými zložkami ŠtB.

</doc>
<doc id="611807" url="https://sk.wikipedia.org/wiki?curid=611807" title="Extraliga hádzanárok 1993/94">
Extraliga hádzanárok 1993/94

Extraliga hádzanárok v sezóne 1993/94 bol 1. ročník najvyššej hádzanárskej súťaže žien, spravovanej Slovenským zväzom hádzanej. Po rozdelení Česko-Slovenska nahradil česko-slovenskú ligu. Súťaž niesla dobový názov "I. liga" a zúčastnilo sa jej 10 družstiev, teda o 2 družstvá menej ako v minulej sezóne česko-slovenskej ligy. Prvým majstrom slovenskej ligy sa stalo družstvo HCT JASPOL Partizánske.
Systém súťaže.
Systém súťaže pozostával z dvoch častí. Najprv sa hrala sa základná časť, ktorá pozostávala z 18 kôl. Každý s každým sa stretol raz doma a raz vonku. Po základnej časti nasledovala nadstavbová časť, v ktorej sa družstvá rozdelili do dvoch skupín, do skupiny o 1. až 6. miesto a do skupiny o 7. až 10. miesto. V nich odohrali zápasy s každým družstvom raz doma a raz vonku. Víťaz skupiny o prvú šestku sa stal majstrom Slovenska. Posledné družstvo v skupine o 7. až 10. miesto zostúpilo do nižšej súťaže. 
Účastníci.
Poznámka: Slovenská národná liga (SNL) bola najvyššia celoslovenská hádzanárska liga v Česko-Slovensku a spolu s Českou národnou ligou (ČNL) druhá najvyššia česko-slovenská hádzanárska liga.

</doc>
<doc id="611808" url="https://sk.wikipedia.org/wiki?curid=611808" title="Lasica">
Lasica

Lasica môže byť:

</doc>
<doc id="611809" url="https://sk.wikipedia.org/wiki?curid=611809" title="Aristandros Starší">
Aristandros Starší

Aristandros () bol grécky sochár v 5. storočí pred Kr.
Aristandros, grécky sochár (bronziar) z ostrova Paros, tvoril pravdepodobne v Aténach na konci 5. storočia pred Kr. Od antických autorov sa s výnimkou Pausania o jeho dielach nezachovali správy. Pausanias do svojej sprievodcovskej príručky po Grécku zaznamenal, že bol autorom sochy "ženy s lýrou" (symbol Sparty), ktorú Sparťania venovali ako votívny dar do Apolónovho posvätného okrsku v Amyklách na pamiatku svojho víťazstva pri "Aigospotamoi" (Kozích riečkach), kde v roku 405 pred Kr. porazili aténske loďstvo. Amykly sa nachádzali asi 4. km južne od Sparty. Apolónov okrsok ležal juhozápadne od obce, na tomto mieste boli odkryté základy veľkého oltára a trónu s početnými mramorovými úlomkami z výzdoby.
Zaujímavosťou ale je, že Aristandros bol s veľkou pravdepodobnosťou otec Skopa, jedného z najvýznamnejších sochárov starovekého Grécka. Niektoré objavené podstavce zo sôch z ostrova Délos, datované do prvej polovice 1. storočia pred Kr., sú signované sochárom Aristandrom z Parosu, synom Skopa, čo svedčí o existencii rodiny umelcov z tohto ostrova, ktorej bol zrejme jej najstarším členom. 

</doc>
<doc id="611810" url="https://sk.wikipedia.org/wiki?curid=611810" title="Hygge">
Hygge

Hygge je slovo škandinávskeho pôvodu označujúce pohodu a spokojnosť. Ide o maličkosti, ktoré spôsobujú, že sa cítite dobre a v pohode. Či je to už čítanie knižky zabalený v deke, šálka obľúbenej kávy alebo obed s najbližšími priateľmi. Za posledných pár rokov sa zo životného štýlu „hygge“ stal fenomén, ktorý pomáha zútulniť nielen škandinávske domovy. Hygge sa stalo definíciou dánskej kultúry a životného štýlu. Zjednodušene ide o spôsob, ako žiť dobre, vyrovnane a spokojne. 
Etymológia.
Slovo hygge je pôvodom dánske slovo, ktoré v preklade znamená „cítiť sa dobre“. Existujú však domnienky, že originál slova hygge pochádza z anglického slova hug – objatie. Slovo hug pochádza z obdobia okolo roku 1560 a bolo prevzaté zo slova hugge, čo v preklade znamená objať. Slovo hugge je spájané s výrazom zo starej nórčiny – hygga – čo znamená pohodlie, toto slovo zase pochádzalo zo slova hugr, v preklade „nálada“.

</doc>
<doc id="611812" url="https://sk.wikipedia.org/wiki?curid=611812" title="Dušan Medzihradský">
Dušan Medzihradský

Dušan Medzihradský (* 13. marec 1938, Liptovská Ondrašová† 12. december 2025, Banská Bystrica) bol slovenský scenárista, kameraman a režisér dokumentárnych filmov. Venoval sa širokej tematike a vytvoril niekoľko dokumentárnych cyklov. Najznámejšie sú "Encyklopédia slovenských obcí" a "História jedného dokumentu".
Životopis.
Dušan Medzihradský sa narodil 13. marca 1938 v Liptovskej Ondrašovej (dnes mestská časť Liptovského Mikuláša). Nadviazal na rodinné viacgeneračné učiteľské tradície, ale po krátkej pedagogickej praxi sa začal venovať fotografii a dokumentárnemu filmu. Stál pri zrode banskobystrického štúdia Slovenskej televízie a tvoril základy jeho dokumentárnej tvorby. Pracoval ako kameraman, režisér, scenárista i redaktor. Vytvoril množstvo úspešných dokumentárnych filmov a niekoľko dokumentárnych cyklov. V niektorých pokračujú aj iní autori.

</doc>
<doc id="611814" url="https://sk.wikipedia.org/wiki?curid=611814" title="Mustela">
Mustela

Mustela (po latinsky; po slovensky niekedy lasica) je rod z čeľade lasicovité. V slovenčine tento rod pozostáva z viacerých rodových mien, konkrétne lasica, hranostaj, tchor a norok (podrobnosti pozri nižšie).
Mustela (lasica) je aj názov jedného z podrodov rodu Mustela (podrobnosti pozri nižšie).
Iné vymedzenia rodu Mustela.
V staršom, užšom zmysle rod "Mustela" nezahŕňa tchory, norky a juhoamerické lasice (podrobnosti pozri nižšie). 
Ešte staršie, v 19. storočí (a sčasti ešte na začiatku 20. storočia), sa názvom "Mustela" u niektorých autorov označoval(i):
Systematika.
Nižšie je uvedený systém, ktorý je v súčasnosti v literatúre najčastejšie uvádzaný (znak “/” oddeľuje úplné synonymá). Zdroje systému (pokiaľ nie je nižšie uvedené inak) sú. Systém vyzerá takto:
Rod lasica (Mustela):
Delenie rodu Mustela na podrody je sporné. Vyššie je uvedené tradičné delenie na 5 podrodov (Youngman 1982; Anderson 1989), existujú však aj delenia na 2 (Ellerman a Morrison-Scott 1951; Heptner et al. 1967), 4 (Pavlinov et al. 1995) či 9 podrodov (Abramov 2000), a viaceré systémy od delenia na podrody úplne upustili. Napríklad spomínané delenie na 9 podrodov pozostáva z nasledujúcich podrodov (M. vison a macrodon v tomto systéme tvoria samostatný rod Neovison):
Staršie sa podrody rodu Mustela (okrem podrodov podľa delenia na 9 podrodov, ktoré je novšieho dáta) niekedy uvádzali ako samostatné rody. Napríklad na Slovensku žijúce druhy sa bežne (ale nie vždy) uvádzali ako patriace do samostatných rodov lasica (Mustela [v užšom zmysle]; vrátane hranostaja), tchor (Putorius) a norok (Lutreola; vrátane Mustela vison a macrodon).

</doc>
<doc id="611815" url="https://sk.wikipedia.org/wiki?curid=611815" title="Aristandros Mladší">
Aristandros Mladší

Aristandros () bol grécky sochár v 1. storočí pred Kr.
Sochár Aristandros, syn "Skopa" z ostrova Paros, tvoril v 1. polovici 1. storočia pred Kr., a to hlavne na ostrove Délos, kde obnovil niekoľko poškodených sôch, zrejme z vojen pontského kráľa Mithridata VI. s Rímom. Dôkazom tejto jeho činnosti sú tri objavené nápisy na mramorových podstavcoch, všetky s odkazom na reštaurovanie diel sochára Agasia z Efezu, syn Menofila, činného na začiatku 1. storočia pred Kr.
Dva tieto nápisy majú vyryté mená oboch umelcov. Tretí podstavec, umiestnený v leidenskom Národnom múzeu starožitností, má vyryté len jeho meno:
- text v starogréčtine 
Aristandros bol nepochybne vzdialený príbuzný Skopa, jedného z veľkých majstrov gréckej sochárstva. 

</doc>
<doc id="611816" url="https://sk.wikipedia.org/wiki?curid=611816" title="Willem-Alexander Holandský">
Willem-Alexander Holandský



</doc>
<doc id="611818" url="https://sk.wikipedia.org/wiki?curid=611818" title="Tchor domáci">
Tchor domáci



</doc>
<doc id="611820" url="https://sk.wikipedia.org/wiki?curid=611820" title="Tchor plavý">
Tchor plavý



</doc>
<doc id="611821" url="https://sk.wikipedia.org/wiki?curid=611821" title="Kolčava">
Kolčava

Kolčava môže byť:

</doc>
<doc id="611834" url="https://sk.wikipedia.org/wiki?curid=611834" title="Jiří Drahoš">
Jiří Drahoš

Jiří Drahoš (* 20. február 1949, Český Těšín) je český vedec, fyzikálny chemik, univerzitný profesor a kandidát na úrad prezidenta Českej republiky v roku 2018.
Životopis.
Detstvo prežil v Jablunkove v Sliezsku, kde v roku 1967 maturoval na strednej všeobecnovzdelávacej škole. O päť rokov neskôr vyštudoval fyzikálnu chémiu na Vysokej škole chemicko-technologickej v Prahe a následne nastúpil do Ústavu chemických procesov Česko-slovenskej akadémie vied. V odbore chemické inžinierstvo sa habilitoval v roku 1994 a deväť rokov potom bol menovaný profesorom. V období 2009 až 2017 zastával funkciu predsedu Akadémie vied Českej republiky.
V októbri 2012 mu prezident Českej republiky Václav Klaus udelil Medailu za zásluhy o štát v oblasti vedy. Čestné doktoráty obdržal od Slovenskej technickej univerzity a Univerzity v Kóbe.
Kandidatúra na prezidenta Českej republiky.
Dňa 28. marca 2017 verejne oznámil svoj záujem kandidovať v prezidentských voľbách 2018. V novembri 2017 sa vďaka 141 234 podpisom od občanov stal jedným z deviatich prezidentských kandidátov.
Prezentuje sa hlavne ako osobnosť s ambíciou spájať spoločnosť, konať v duchu ústavy a pozdvihovať českú vedu a vzdelávanie. Medzi Drahošove hlavné vízie patrí aktívna úloha Česka v rámci Európskej únie, jej ukotvenie na Západe, zodpovedný prístup ku krajine a životnému prostrediu, podpora ľudskej vynaliezavosti a tvorivosti ako jediného „obnoviteľného zdroja“ českého bohatstva.
V prvom kole volieb sa umiestnil na druhom mieste so ziskom 1 369 601 hlasov (26,6 %). Spolu s Milošom Zemanom, od ktorého ho delil rozdiel 615 946 hlasov, postúpil do druhého kola. V druhom kole získal 48,63% hlasov, za prezidenta bol zvolený Miloš Zeman.
Osobný život.
Je ženatý, s manželkou Evou (* 1951), s ktorou sa zoznámil počas štúdia v Prahe, majú dve dcéry – Radku (* 1979) a Lenku (* 1981). Eva Drahošová pracovala ako knihovníčka, naposledy v knižnici Výzkumného ústavu vodohospodářského T.G. Masaryka. V čase vyhlásenia prezidentskej kandidatúry svojho manžela bola už sedem rokov na dôchodku.
Ocenenia.
V roku 2006 získal čestný doktorát Slovenskej technickej univerzity.

</doc>
<doc id="611837" url="https://sk.wikipedia.org/wiki?curid=611837" title="Brajgel">
Brajgel

Brajgel je slovenská indie rocková hudobná skupina.
„Poézia je, keď emócia našla svoju myšlienku a myšlienka našla slová.“ V tejto definícii poézie od básnika Roberta Frosta nachádza Brajgel analógiu k charakteristike svojej hudobnej tvorby. Označujú sa ako kapela s poéziou v mozgu.
V apríli 2017 vydali debutový eponymný album "Brajgel", ktorého súčasťou je aj poviedka Petra Pavlaca "Nočný spev rúk" a videoklip k piesni „Rieky a jazerá“.
Singel "Geometria samoty" vydali v novembri 2019 ako digital download a obsahuje piesne „Cintorín posledných nádejí“ a „Geometria samoty“. Cover singla bol inšpirovaný obrazom Caspara Davida Friedricha s názvom "Mních na brehu mora".
Druhý štúdiový album s názvom "Paradise" vyšiel v decembri 2022. Názov albumu je odvodený z piesne „Sal Paradise“. Osud ústrednej postavy kultovej knihy Jacka Kerouaca "Na ceste" sa stal inšpiráciou pre ich osobnú výpoveď.
Pieseň „Štátny sviatok“ z prvého albumu je použitá ako ústredný song v oceňovanom filme režisérky Miry Fornay "Mimi | She – Hero". Film získal na medzinárodnom filmovom festivale Berlinale cenu Grand Prix v kategórii Generation Kplus za najlepší film.
Ich tvorba bola prezentovaná v relácii Umenie (RTVS) a v relácii Ars Litera (Rádio Devín).
Kapela Brajgel vznikla v decembri 2013 v Pezinku a aktuálne funguje v zložení: Veronika Němcová (spev), Patrik Lančarič (texty, gitara, syntetizátor), Erik Kern (klávesové nástroje), Marian Lučenič (bicie), Adam Jánoš (basová gitara).

</doc>
<doc id="611839" url="https://sk.wikipedia.org/wiki?curid=611839" title="Guaraníovia">
Guaraníovia

Guaraníovia (iné názvy: Guaraní, Guarani, Guaraníjovia, Guaraníjčania, Guaránovia, Guaranovia, Guaraníjci) je etnická skupina juhoamerických indiánov v oblasti Gran Chaco na rozhraní Argentíny, Paraguaja, Brazílie a Uruguaja. Jazykovo i kultúrne sú blízki kmeňom Tupí a Tupinamba, žijúcim severnejšie v oblasti Amazónie. Hovoria jazykom guaraníjčina, ktorý je napriek silnej konkurencii španielčiny stále druhým úradným jazykom Paraguaja, kde ním okrem Guaraníov hovorí aj veľa mesticov.
Dejiny a spôsob života.
Guaraníovia sa živili predovšetkým poľnohospodárstvom, pestovali tradične maniok, kukuricu, bavlník, tabak a ďalšie rastliny, významný bol aj lov, rybolov a zber. Ich obľúbeným nápojom je doteraz čaj z yerba maté. Ich spoločnosť bola patrilineárna a žili v osadách, tvorených veľkými spoločnými domami "maloka". Od 16. storočia sa dostali do kontaktu s jezuitskými misionármi, ktorí na ich území postupne založili asi 30 misií zvaných redukcia. Jezuiti medzi Guaraními šírili kresťanstvo, ale aj znalosť chovu koní a dobytka, okrem toho organizovali ich obranu pred brazílskymi otrokármi, čo sa stalo námetom slávneho filmu "Misia". Po zrušení jezuitského rádu a zániku misií roku 1768 boli Guaraníovia zahnaní späť do saván a pralesov, kde sa vrátili k tradičnému spôsobu života aj starým zvykom, udržali si však niektoré výdobytky, najmä chov koní a strelné zbrane. V 60. rokoch 19. storočia boli takmer vyhubený v priebehu paraguajskej vojny. V súčasnej dobe žije asi 95 000 Guaraníov, predovšetkým v Paraguaji, malá časť aj v Argentíne, Bolívii a Brazílii.
Mytológia a náboženstvo.
Pôvodné náboženstvo Guaraníov bolo animistické, od 16. storočia však boli vystavení intenzívnej katolíckej misii zo strany jezuitov. Pôvodné predstavy si však čiastočne udržali. Najvyšším božstvom bol stvoriteľ "Ňamandú", ktorý na začiatku oživil sám seba. Jeho prvým dielom bola reč, ktorej tvorivá moc mu umožnila vytvoriť ďalšie božstvá, a prvotne dokonalý svet. S pomocou reči vytvoril ducha Slnka a ohňa "Karaí", ducha mrakov, tieňa a dymu "Jakairá", ducha vody a dažďa "Tupá" a ženského ducha noci a Mesiaca "Arasy". Nakoniec stvoril zo zmesi hliny, vtáčej krvi, rastlinných štiav a rozdrvenej stonožky prvý ľudský pár. Keď boli ľudia stvorení, objavil sa na svete duch dobra "Angatupyry" a duch zla "Taú". Ľudia si vybrali ducha zla, previnili sa incestom a ďalšími zločinmi, preto ich stvoriteľ "Ňamandú" potrestal potopou a sám odišiel do vzdialenej krajiny bez zla. Od tej doby sa už neprejavuje a jeho božskú úlohu prevzal vládca dažďa "Tupá".
Ďalší mýtus rozpráva o ľudskej žene "Kerane", ktorá bola unesená duchom zla "Taú" a porodila mu sedem detí, z ktorých sa však kliatbou mesačnej bohyne "Arasy" stali monštrá, ale zároveň mocní duchovia:

</doc>
<doc id="611840" url="https://sk.wikipedia.org/wiki?curid=611840" title="Tordesillaská zmluva">
Tordesillaská zmluva

Tordesillaská zmluva alebo aj zmluva z Tordesillas ("Tratado de Tordesilhas", "Tratado de Tordesillas") bola zmluva o rozdelení sveta medzi Španielsko a Portugalsko. Bola podpísaná na nátlak pápeža Alexandra VI. dňa 7. júna 1494 v španielskom meste Tordesillas.
História.
Pápež tým chcel zabrániť ozbrojenému stretu medzi vtedy vedúcimi katolíckymi námornými mocnosťami. Už Kalixt III. rozdelil v roku 1456 svet medzi Kastíliu a Portugalsko rovnobežkou vedúcou cez mys Bojador. Na toto delenie nadviazala pápežská bula "Aeterni regis" z roku 1481, ktorá prisúdila oblasť južne od Kanárskych ostrovov Portugalsku. Pápež Alexander VI. (Rodrigo Borgia) v bule "Inter caetera" (máj 1493) stanovil deliacu líniu vo vzdialenosti 100 leguas (asi 480 km) západne od Kapverd. Línia prebiehala severojužným smerom Atlantikom. Všetky územia západne od nej (Amerika) mali byť vlastníctvom Španielska, všetky územia na východ (Afrika, Ázia) mali pripadnúť Portugalsku. Proti tomu sa postavil portugalský kráľ Ján II. V nasledujúcich tvrdých rokovaniach, ktoré viedol astronóm, kartograf a námorník Duarte Pacheco Pereira, sa Portugalcom podarilo posunúť líniu na 370 španielskych leguas (asi 1770 km) západne od Kapverd. Nová hraničná línia umožnila Portugalcom kolonizovať časť Brazílie ležiacej na východ od nej. Existuje domnienka, že Portugalci už pri týchto rokovaniach o existencii Brazílie vedeli.
Zmluva bola podpísaná v Tordesillas 7. júna 1494 a už 2. júla ju ratifikovalo Španielsko, 5. septembra potom Portugalsko. Text zmluvy si strany vykladali podľa svojho. Sporným miestom bolo, kde leží referenčný bod, od ktorého je poloha línie určovaná. Či je na západe, alebo na východe Kapverdských ostrovov. Rozdiel robil 60 leguas (asi 290 km). Okrem toho španielska legua sa líšila od portugalskej a tá existovala ako stará a nová legua. Došlo tak napríklad k sporu o Molucké ostrovy.
Ostatné námorné mocnosti (Anglicko, Francúzsko, Holandsko) zmluvu z Tordesillas neuznali. Zmluva bola zrušená v roku 1750 dojednaním z Madridu.

</doc>
<doc id="611843" url="https://sk.wikipedia.org/wiki?curid=611843" title="Karl Habsburg">
Karl Habsburg

Karl Habsburg alebo Karol Habsburský (nemecký krátky tvar: "Karl Habsburg-Lothringen" alebo "Karl Habsburg" alebo [tvar zákonom zakázaný v Rakúsku:] "Karl von Habsburg", dlhý tvar: "Karl Thomas Robert Maria Franziskus Georg Bahnam Habsburg-Lothringen"; panovníckym menom známy ako arcivojvoda Karol Rakúsky, * 11. január 1961, Starnberg, Nemecko) je príslušník bývalej vládnucej habsbursko-lotrinskej dynastie, bývalý rakúsky politik za Ľudovú stranu Rakúska ("Österreichische Volkspartei / ÖVP") a od roku 1984 tiež agronóm a lesník.
Biografia.
Narodil sa ako prvorodený syn bývalého rakúskeho, českého a uhorského korunného princa Otta a Reginy Sasko-Meiningenskej a ako vnuk posledného rakúskeho cisára, uhorského a českého kráľa Karola I. Bol pokrstený ako arcivojvoda Karol Rakúsky. Karl dokončil základnú školu v Pöckingu a potom jazykovú strednú školu v Tutzingu oboch verejných školách. V roku 1982 začal študovať právo na Salzburskej univerzite. V akademickom roku 1984/85 ukončil rok zahraničného štúdia na Michiganskej štátnej univerzite, kde študoval právnu filozofiu. Od roku 1986 je predsedom Paneurópskeho hnutia Rakúska. Okrem toho je zakladateľom a predsedom Paneurópskeho spolku Alpen-Adria. Je tiež najvyšším predstaviteľom Akademického krajinského spolku rakúskych katolíkov ("KÖL") a ďalších organizácii. Popri svojej činnosti ako blízky spolupracovník salzburského krajského predsedu Haslauera bol v rokoch 1996 až 1999, po veľmi úspešnej predvolebnej kampani, poslancom Európskeho parlamentu za Rakúskou ľudovou stranu ("ÖVP"), kde sa zasadil najmä za práva menšín. Jeho politická kariéra skončila v súvislosti s tzv. „Darcovským World Vision škandálom“. Jednalo sa o prevod darovaných prostriedkov z World Vision na Paneurópske hnutie, vtedajším generálnym tajomníkom rakúskej pobočky Paneurópskej únie, Wolfgangom Kronesom. Ten bol následne odsúdený. Karl bol v tejto súvislosti obvinený niektorými novinármi z nedostatočného dohľadu nad svojím generálnym tajomníkom. Príjmy má ako mediálny podnikateľ v Holandsku, na Ukrajine, v Bulharsku a Rakúsku. Od roku 2002 je generálnym riaditeľom Organizácie nezastúpených štátov a národov (UNPO). Karl von Habsburg je od 1. januára 2007 súčasná Hlava Habsbursko-lotrinského rodu (pretendent trónu).
Súkromný život.
Od roku 1981 žil v Salzburgu a v 90. rokoch 20. storočia sa presťahoval do mestečka Anif v Rakúsku v spolkovej krajine Salzbursko, v okrese Salzburg-okolie, kde žije 4 013 obyvateľov (31. 3. 2009). Býva vo vile „"Casa Austria"“ (predtým "Villa Swoboda"). Dňa 31. januára 1993 sa v Mariazelli oženil s Francescou Thyssen-Bornemiszovou (* 7. júna 1958 Lausanne), dcérou Hansa Heinricha Thyssen-Bornemisza de Kászon, s ktorou majú tri deti:
V roku 2013 bol Karol so svojimi dcérami hosťom pravidelnej akcie s názvom „Audiencia u cisára Karola I.“ ktorá sa každoročne organizuje na zámku v Brandýse nad Labem.
Na Slovensku.
V máji 2012 odovzdal v Bratislave ocenenia dvom novinárom z periodík, vychádzajúcich v jazykoch národnostných menšín.
V októbri 2013 sa v Bratislave zúčastnil otvorenia výstavy "Od Jastrabieho hradu po zjednotenú Európu (Habsburských 1000 rokov v hlavnom prúde)" na Paneurópskej vysokej škole.
V septembri 2022 sa v bratislavskom Starom Meste zúčastnil slávnostného otvorenia Aleje Márie Terézie pred budovou Základnej školy Matky Alexie na Palackého ulici. Zástupcovia zriaďovateľa ZŠ Matky Alexie iniciovali petíciu za premenovanie Palackého ulice 1 na Námestie Márie Terézie, čomu však mestské zastupiteľstvo nevyhovelo. Starostka Starého Mesta Zuzana Aufrichtová sa následne rozhodla petícii čiastočne vyhovieť pomenovaním časti verejného priestoru po Márii Terézii. Namiesto Námestia Márie Terézie tak v lokalite vznikla Alej Márie Terézie.
Tituly.
Vo svojej vlasti nemá uznaný žiadny platný šľachtický či panovnícky titul, pretože tie boli v Rakúsku zrušené tzv. Habsburským zákonom, a tak tu môže užívať iba svoje občianske meno Karl Habsburg, alebo Karl Habsburg-Lothringen. Z titulu Hlavy Habsbursko-lotrinskej dynastie je Karl veľmajstrom viacerých, pôvodne Rakúsko-Uhorských radov, ktoré sa po zrušení monarchie (1918) stali dynastickými. V roku 2011 ho pápež Benedikt XVI. Vo verejných vyhláseniach opakovane oslovil ako "„Vaša Kráľovská Výsosť, arcivojvoda Karol Rakúsky“". Takisto viedenským arcibiskupom, kardinálom Christophom Schönbornom a pápežským nunciom v Rakúsku je tiež nazývaný arcivojvodom. Zo strany monarchistov je označovaný ako "„Karl II. Rakúsky“", "„Károly V. Uhorský“", alebo "„Karel IV. Český“".
Oslovenie.
Karl má nárok na oslovenie a titul: "„Jeho Cisárska a Kráľovská Výsosť, arcivojvoda Karl Rakúsky"“.

</doc>
<doc id="611844" url="https://sk.wikipedia.org/wiki?curid=611844" title="Étienne Tassin">
Étienne Tassin

Étienne Tassin (* 4. apríl 1955† 6. január 2018) bol francúzsky filozof.
Životopis.
Étienne Tassin bol profesorom na Univerzite Paris VII - Diderot. Vyučoval politickú filozofiu, opierajúc sa predovšetkým o myslenie Hannah Arendtovej.
Doktorát z filozofie získal roku 1996 na Univerzite Paris-XIII pod vedením Jacquesa Poulaina, témou jeho dizertačnej práce bola práve Arendtovej filozofia.

</doc>
<doc id="611845" url="https://sk.wikipedia.org/wiki?curid=611845" title="Mária Anna Portugalská">
Mária Anna Portugalská

Mária Anna Portugalská (* 13. júl 1861, Bronnbach an der Tauber, Nemecký spolok† 31. júl 1942, New York, New York, USA) bola portugalská infantka z rodu Braganza a luxemburská veľkovojvodkyňa.
Životopis.
Narodila sa ako piata dcéra zvrhnutého portugalského kráľa Michala I. (žijúceho v rakúskom exile) a jeho manželky Adelaidy Löwensteinskej.
21. júna 1893 sa na zámku Fischhorn vydala za Viliama, následníka luxemburského trónu. Hoci Viliam bol na rozdiel od nej protestant, snúbenci sa dohodli, že ich deti budú vychovávané v katolíckej viere.
Dňa 17. novembra 1905 zomrel Viliamov otec Adolf a Viliam sa stal vládnucim veľkovojvodom. Od 19. novembra 1908 ho kvôli ťažkej chorobe zastupovala ako regentka a po jeho smrti 15. februára aj ich maloletú dcéru Máriu Adelu, a to až do 18. júna 1912.
Po nemeckej okupácii Luxemburska 10. mája 1940 odišla rodina do exilu.
Zomrela 31. júla 1942 v New Yorku; dnes je pochovaná vo vojvodskej krypte luxemburskej katedrály Notre-Dame.
Deti.
Mária Anna a Viliam mali šesť dcér

</doc>
<doc id="611847" url="https://sk.wikipedia.org/wiki?curid=611847" title="Cuyo">
Cuyo

Cuyo je hornatý región v západnej časti Argentíny, tvorený provinciami Mendoza, San Juan a San Luis. Má rozlohu okolo 300 000 km² a žije v ňom dva a pol milióna obyvateľov. Najväčším mestom je Mendoza, kde sídli vysoká škola Universidad Nacional de Cuyo a regionálne múzeum. Cuyo patrilo k Inkskej ríši, pre Španielov ho získal v roku 1551 Francisco de Villagra a od roku 1564 bolo provinciou generálneho kapitanátu Čile. Oblasť sa vyznačuje svojráznym dialektom, v ktorom sa používa hláska ř.
Názov oblasti pochádza z výrazu "Cuyùm puùlli", ktorý v jazyku domorodého kmeňa Huarpe znamená „krajina piesku“. Klíma je subtropická, charakteristickým miestnym javom je teplý vietor Zonda, časté sú zemetrasenia. Zrážky sú veľmi nízke, poľnohospodárstvo je závislé na sieti zavlažovacích kanálov, napájaných topiacim sa snehom z hôr. Cuyo patrí k najvýznamnejším vinárskym regiónom sveta, pestuje sa aj olivovník, zemiaky a ovocie. Značný ekonomický význam má tiež ťažba ropy, medi a uránu. Hlavnou riekou je Desaguadero. V Cuyu sa nachádza najvyšší vrch amerického kontinentu Aconcagua a stredisko zimných športov Las Leñas. Turistickou atrakciou sú tiež chránené územia Ischigualasto a Ñacuñan. Cez územie Cuya vedie trasa Rely Dakar.
V roku 1988 bola uzavretá dohoda o vytvorení ekonomického regiónu "Nové Cuyo", zahŕňajúceho historické územia Cuya a provincii La Rioja.

</doc>
<doc id="611848" url="https://sk.wikipedia.org/wiki?curid=611848" title="Dameas z Krotónu">
Dameas z Krotónu

Dameas () bol grécky sochár v 6. storočí pred Kr.
Dameas, sochár z Krotónu, tvoril v 2. polovici 6. storočia pred Kr. Antický cestovateľ Pausanias vo svojej sprievodcovskej príručke po Grécku uvádza, že bol autorom sochy svojho rodáka Milóna, šesťnásobného olympijského víťaza v zápasení, umiestnenej v Olympii.
Milón, syn Diotimov, víťazil v Olympii medzi rokmi 532 až 516 pred Kr. Počas archeologických vykopávok v Olympii sa východne od ruín buleutérionu (radnice) našiel okrúhly podstavec z tmavého vápenca, ktorý bol pravdepodobne podstavcom sochy Milóna. Jeho poškodený archaický nápis je iba fragmentálne čitateľný. 

</doc>
<doc id="611849" url="https://sk.wikipedia.org/wiki?curid=611849" title="Zátoň">
Zátoň

Zátoň je územie európskeho významu v správe štátnej ochrany prírody Správa CHKO Dunajské luhy. Väčšina územia je súčasťou chráneného vtáčieho územia SKCHVU005 Dolné Považie.
Nachádza sa v katastrálnom území obce Bánov v okrese Nové Zámky v Nitrianskom kraji. Územie bolo vyhlásené výnosom MŽP SR č.3/2004-5.1 v roku 2004 na rozlohe 681,549ha, ktorým sa vydáva národný zoznam území európskeho významu.
Predmetom ochrany sú biotopy:
Predmetom ochrany sú tieto druhy:

</doc>
<doc id="611850" url="https://sk.wikipedia.org/wiki?curid=611850" title="Španielske impérium">
Španielske impérium

Španielske koloniálne impérium bolo jednou z najstarších a najrozsiahlejších koloniálnych ríš v histórii. Španielsko sa v priebehu 15. a 16. storočia stalo priekopníkom v zámorských objavoch, na novo objavených územiach potom veľmi často zakladalo vlastné kolónie. Rozsiahle územia v Južnej Amerike boli však získané na úkor tamojších kultúr: španielski conquistadori zničili okrem iného rozvinutú aztécku a inkskú civilizáciu. Španielsko ďalej vybudovalo rozsiahlu obchodnú sieť, najčulejší obchodný ruch prebiehal medzi Európou a americkými kolóniami, obchod s Áziou zabezpečovali španielske prístavy na Filipínach.
V priebehu 16. storočia sa Španielsko stalo poprednou globálnou superveľmocou. Vďaka prílivu zlata a striebra zo svojich amerických kolónií si mohlo dovoliť vydržiavať silnú armádu a námorníctvo, vďaka ktorým dominovalo svetovým moriam ale aj európskym a americkým bojiskám. V tejto dobe zažíva nebývalý rozkvet aj španielska kultúra, 16. a 17. storočie sa preto označuje za španielsky zlatý vek (špan. "Siglo de Oro", doslovný preklad "storočia zlata").
Od polovice 17. storočia však španielske impérium začalo strácať na sile. V Stredomorí bolo Španielsko konfrontované s Osmanskou ríšou, na európskom kontinente mu rástol významný súper – Francúzsko, v zámorí muselo Španielsko čeliť konkurencii Portugalcov a neskôr aj Britov a Holanďanov. Taktiež pirátstvu sponzorovanému britskou, francúzskou a holandskou vládou, príliš veľkej rozlohe španielskych kolónií, zvyšujúcej sa miere korupcie a ekonomickej stagnácie, ktoré mali za následok úpadok španielskeho impéria.
Španielsko definitívne stratilo štatút superveľmoci po vojne o španielske dedičstvo, kedy prišlo o Holandsko, Sicíliu a zostávajúce územia na Apeninskom polostrove. Dokázalo si však uchovať väčšinu zo svojho obrovského koloniálneho územia, a to až do začiatku 19. storočia, kedy juhoamerické štáty využili napoleonských vojen v Európe pre vyhlásenie nezávislosti. Španielsku sa podarilo uchovať si významné územia v Karibiku (Kuba, Portoriko), v Ázii (Filipíny) a v Oceánii až do španielsko-americkej vojny v roku 1898, po ktorej bolo Španielsko nútené postúpiť Spojeným štátom väčšinu týchto území. Zo španielskej koloniálnej ríše ostávajú v súčasnosti pod španielskou korunou len Kanárske ostrovy, Ceuta, Melilla a ďalšie malé územia na marockom pobreží.
Odkazom španielskej koloniálnej ríše je najmä rozšírenie španielčiny ako materinského jazyka väčšiny obyvateľov Strednej a Južnej Ameriky a rozšírenie rímskokatolíckej viery do územia pod španielskou nadvládou. Dlhá história španielskej kolonizácie Južnej a Strednej Ameriky ďalej spôsobila, že väčšina tamojších obyvateľov má európskych predkov; vďaka prílivu európskych imigrantov a otrokov z Afriky sa v Latinskej Amerike výnimočným spôsobom prelína pôvodná indiánska kultúra s európskou a africkou. Z Ameriky boli do Európy tiež privezené mnohé dnes bežné potraviny, okrem iného zemiaky, kukurica, paprika, paradajky, arašidy alebo tabak.
Počiatky impéria (1402 – 1521).
Počiatky španielskej koloniálnej expanzie siahajú hlboko do 15. storočia, v tejto dobe Castilla konkurovala v severnej Afrike Portugalsku, Henrich III. Kastílsky v roku 1402 spustil kolonizáciu Kanárskych ostrovov, po krvavých vojnách s domorodými Guančmi ich Španielsko ku koncu 15. storočia plne ovládlo. Sobášom Katolíckych Veličenstiev Ferdinanda II. Aragónskeho a Izabely I. Kastílskej bolo vytvorené mocné súštátie, ktoré dalo základ neskoršej zámorskej expanzii.
V roku 1492 bola dobytím Granady zavŕšená niekoľko storočí trvajúca reconquista Španielska od moslimských Maurov, čo umožnilo Španielom sústrediť sa podľa vzoru Portugalcov na dobývanie zámoria. V tomto roku španielski monarchovia vyslali janovského námorníka Krištofa Kolumba, aby sa pokúsil nájsť západnú cestu do východnej Ázie. Španielske nároky na novo objavené územia v Amerike boli potvrdené pápežskou bulou "Inter caetera" z roku 1493 a Zmluvou z Tordesillas z roku 1494, v ktorej si Španieli a Portugalci rozdelili sféry vplyvu vo svete: Španielsku mala pripadnúť väčšina Ameriky, Portugalsku naopak Afrika a väčšina Ázie.
Prvé trvalé osady boli úspešne zakladané okolo roku 1500 na ostrove Hispaniola (nachádza sa na ňom dnešné Haiti a Dominikánska republika), ktorý sa stal základňou pre ďalšiu expanziu: odtiaľ dobyl Juan Ponce de León Portoriko a Diego Velázquez Kubu. Prvou osadou na americkom kontinente bola Santa María la Antigua del Darien v dnešnej Paname (založil ju v roku 1510 Vasco Núñez de Balboa). Tri roky potom tento objaviteľ ako prvý Európan prekonal po súši Panamskú šiju a zbadal Tichý oceán.
Súčasne s expanziou v zámorí sa Španielsko zúčastnilo vojnových stretov na európskej pôde: v talianskych vojnách podporovalo neapolský rod proti Karlovi VIII. Francúzskemu a angažovalo sa v bojoch Francúzov s Benátčanmi. Práve v tejto dobe sa konštituovala dlhú dobu prakticky neporaziteľná španielska armáda, veľkú zásluhu na tom mal generál Gonzalo Fernández de Córdoba.
Španielsky zlatý vek (1521 – 1643).
V 16. a 17. storočí Španielsko zažívalo nielen rýchly teritoriálny rozmach, ale aj nebývalý kultúrny a politický rozkvet, toto obdobie sa označuje ako španielsky zlatý vek (špan. "Siglo de Oro"). Karol V., cisár vnuk Ferdinanda Aragonského a Izabely Kastílskej, po otcovi z habsburského rodu, bol zároveň španielskym kráľom, cisárom rímskym, vojvodom burgundským a arcivojvodom rakúskym; panoval nad rozsiahlymi územiami v Európe i v zámorí a ako sa vtedy začalo hovoriť: nad "ríšou, nad ktorou slnko nezapadá".
Z počiatku neboli zámorské kolónie príliš profitabilné, hoci sa podarilo vybudovať rozsiahlu obchodnú sieť s prístavmi na európskom kontinente. K rastu bohatstva výrazne prispelo až otvorenie strieborných baní: v prvej polovici 16. storočia v mexickom Guanajuate a Zacatecase a od roku 1546 v Potosí v dnešnej Bolívii. Extrémne bohatstvo prinieslo Španielsku dobytie ríše Inkov, do Španielska z novo dobytých území začalo prúdiť ohromné množstvo zlata. Príliv drahých kovov v Španielsku spôsobil útlm investícií a prispel k veľkému zvýšeniu inflácie. Ekonomická situácia bola už skôr sťažená vyhnaním Židov v roku 1492 a neskôr vyhnaním maurských konvertitov (moriskov) v roku 1609, čím bolo Španielsko ochudobnené o veľa obchodníkov a remeselníkov. Tiež kvôli týmto skutočnostiam sa Španielsko okrem iného stalo závislé na dovoze tovaru zo zahraničia.
Dobytie indiánskych ríš.
Po Kolumbových dobách bola kolonizácia Ameriky v rukách objaviteľov-bojovníkov: conquistadorov. Ich hlavnou taktikou bolo využívanie sporov medzi domorodými indiánskymi štátmi k ich úplnému ovládnutiu. Španielske víťazstva boli uľahčené tiež zavlečením európskych infekčných chorôb do týchto krajín (napr. ovčích kiahní), proti ktorým neboli domorodí obyvatelia imúnni a ktoré ich populáciu takmer zdecimovali. Pre rozvoj kolónií však začali chýbať pracovne sily, začali sa teda dovážať otroci z afrických krajín.
Jedným z najúspešnejších conquistadorov bol Hernando Cortés, ktorému sa podarilo medzi rokmi 1519 – 1521 s relatívne malou vojenskou jednotkou podmaniť si s pomocou domorodých kmeňov Aztécku ríšu a založiť na jej území Miestokráľovstvo Nové Španielsko. Rovnako dôležité pre neskorší vývoj bolo dobytie ríše Inkov Franciscom Pizarrom v polovici 16. storočia a následné založenie Miestokráľovstva Peru.
Kolonizácia severnej Ameriky a Ázie.
Prvou trvalou kolóniou na severoamerickom kontinente, mimo územia Mexika, bol dnešný St. Augustine na Floride a čoskoro sa stal dôležitým oporným bodom v oblasti. Od polovice 16. storočia boli zakladané prvé španielske osady na Filipínach, čo umožnilo vytvorenie obchodných ciest spájajúcich Východnú Áziu s juhoamerickými kolóniami. Pôvodne moslimská Manila bola dobytá v roku 1570. Filipíny spolu s okolitými ostrovmi (Guam, Mariány a Karolíny) zostali pod španielskou nadvládou až do roku 1898 ako Španielska východná India.
Konflikty v Európe.
Španielsko bolo po celú dobu prakticky v neustálom konflikte s ostatnými európskymi mocnosťami, najmä s Francúzskom a Osmanskou ríšou a tiež s protestantskými krajinami, neskôr združenými v Šmalkaldskom spolku. Španielske a benátske lode vybojovali v roku 1571 historické víťazstvo nad Osmanmi v bitke pri Lepante, ktorou sa zastavilo rozširovanie osmanskej moci v Stredomorí.
Od roku 1568 prebiehali boje Holanďanov za nezávislosť proti nadvláde Španielska (tzv. Nizozemská revolúcia), v roku 1581 vznikla Republika spojených holandských provincií, ktorú si už Španieli nedokázali podmaniť späť. Španielsko tiež začalo byť konfrontované s rodiacou sa superveľmocou, Anglickom, ktoré sa spočiatku spoliehalo aj na štátom podporovanom pirátstve zamerané najmä na španielske lode privážajúce zlato z Nového sveta.
Španielsko prekonalo v priebehu 16. storočia z mnohých príčin niekoľko štátnych bankrotov (príliš vysoké vojnové výdavky Rakúska či pirátstvo znepriatelených mocností), čo sa odrazilo na jeho schopnosti udržiavať silnú armádu.
Poslední španielski Habsburgovci (1643 – 1713).
Hoci tridsaťročná vojna skončila v roku 1648 (jedným z jej dôsledkov bolo, že Španielsko muselo akceptovať nezávislosť Holandskej republiky), Španielsko-francúzska vojna pokračovala až do roku 1659. Skončila sa víťazstvom Francúzska (Španielsko utrpelo významnú porážku v bitke pri Rocroi v roku 1643) a okrem menších územných ziskov na úkor Španielska znamenala definitívnu stratu jeho veľmocenského postavenia v Európe.
Keď v roku 1700 zomrel ako bezdetný posledný zo španielskych Habsburgovcov, Karol II. Španielsky, začala sa vojna o španielske dedičstvo, ktorá nakoniec skončila kompromisom: na trón nastúpil Filip V. Španielsky z francúzskeho rodu Bourbonovcov, ale Španielsko podstúpilo mnohé európske územia Rakúsku (Španielske Nizozemsko, Neapol a Miláno), Anglicku (Gibraltár a Menorca) a Savojsku (časť milánska).
Nástup Bourbonovcov: reformy a obnova (1713 – 1808).
Bourbonovci po svojom príchode začali presadzovať svoju ideu centralizovaného štátu, snažili sa teda obmedziť vplyv miestnej aristokracie v španielskych kolóniách, ktorú tvorili tamojší potomkovia európskych kolonistov. Zamerali sa tiež proti Jezuitom, ktorý mal vo španielskej Amerike veľmi veľký vplyv, z Ameriky bol tento rád vyhnaný v roku 1767. Boli tiež zakladané nové obchodné spoločnosti, najúspešnejšou z nich bola Havana Company.
Vďaka reformám sa podarilo španielskemu impérium v priebehu 18. storočia stabilizovať; v druhej polovici storočia navyše k rastu obchodu výraznou mierou prispelo uvoľnenie obchodných kontrol. Cez isté hospodárske úspechy však efektivita poľnohospodárstva v celom impériu zaostávala za ostatnými krajinami a priemyselná revolúcia sa presadzovala len veľmi pomaly. Za vlády Bourbonovcov sa Španielsko síce opäť stalo relatívne silným štátom, pozíciu svetovej superveľmoci však už definitívne stratilo.
Amazónia.
Väčšina územia Amazónie mala na základe zmluvy z Tordesillas z roku 1494 pripadnúť Španielsku, túto oblasť navyše ako jeden z prvých Európanov preskúmal španielsky conquistador Francisco de Orellana. Oblasť bola však okupovaná portugalskými kolonistami (bandeirantes), ktorí ju v priebehu 17. a 18. storočia začali ekonomicky využívať, najmä na získavanie domorodých otrokov. Pre Portugalcov bola oblasť ďaleko prístupnejšia než pre Španielov: mohli postupovať od ústia Amazonky proti jej prúdu. Stav faktickej portugalskej kolonizácie bol legalizovaný v roku 1750 Madridskou zmluvou.
Úpadok impéria (1808 – 1898).
Pre Španielsko bolo prvou stratou veľkého územia postúpenie Louisiany späť Francúzsku pod vládou Napoleona Bonaparte v roku 1800 (Španielsko ju od Francúzska dostalo v roku 1763, Napoleon ju neskôr v roku 1803 predal Spojeným štátom americkým).
Zničenie španielskej flotily Britmi v bitke pri Trafalgare (v rámci Napoleonských vojen) znamenalo výrazné oslabenie možnosti kontrolovať rozsiahle koloniálne územia. Vpád napoleonských vojsk do Španielska v roku 1808 a následná Španielska vojna za nezávislosť znamenala zánik španielskeho impéria v Amerike: rozpútali sa vojny za nezávislosť španielskych kolónií v Amerike, ako prvú nezávislosť získal Paraguaj (1811) a Uruguaj (de facto 1811, definitívnu nezávislosť získal v roku 1825). José de San Martín bol hlavným strojcom nezávislosti Argentíny (1816), Čile (1818) a Peru (1821), Simón Bolívar do roku 1825 oslobodil územie zahŕňajúce dnešnú Venezuelu, Kolumbiu, Panamu, Ekvádor a Bolíviu.
Katolícky kňaz Miguel Hidalgo y Costilla vyhlásil v roku 1810 nezávislosť Mexika, ktorá bola uznaná v roku 1821. V roku 1819 Španielsko odpredalo Floridu Spojeným štátom americkým. V tomto období sa osamostatnili aj ďalšie stredoamerické štáty, Španielsku z amerických kolónií ostali iba Kuba a Portoriko; ďalej potom Filipíny, Guam s priľahlými ostrovmi, Španielska Sahara, časti Maroka a Španielska Guinea.
Španielsko zdevastované napoleonskými vojnami sa len veľmi ťažko spamätávalo a bolo politicky aj regionálne fragmentované. Táto nestabilita zabrzdila sľubne naštartovaný rozvoj Španielska v 18. storočí. Isté krátkodobé zlepšenie celkovej situácie priniesla len vláda schopného kráľa Alfonza XII. V 70. rokoch 19. storočia.
O zvyšky kolónií prišlo Španielsko po prehratej španielsko-americkej vojne, v ktorej sa síce obe krajiny stretli najmä o kontrolu nad Kubou, v roku 1898 však Španielsko muselo Spojeným štátom podstúpiť nielen Kubu, ale aj Portoriko a časť Španielskej Východnej Indie (Filipíny a Guam, zvyšok španielskej pacifickej kolónie bol predaný Nemecku, ktoré novo kúpené územie začlenilo do svojich kolónii Nemecká Nová Guinea).
Územie v Afrike (1898 – 1975).
Španielsko vlastnilo drobné územia na africkom kontinente už od 16. storočia, Oran (1509 – 1708), Tripolis (1510 – 1551) a Ceutu (1668 – súčasnosť). V roku 1778 získalo od Portugalska ostrov Bioko v Guinejskom zálive, Río Muni (kontinentálna časť dnešnej Rovníkovej Guiney) a práva na komerčné využívanie krajiny medzi riekami Niger a Ogooué, výmenou za niektoré územia v južnej Amerike. Po španielsko-marockej vojne v roku 1860 uznalo Maroko existenciu španielskych enkláv na marockom území na pobreží Stredozemného mora a ďalej mu postúpilo menšiu oblasť Sidi Ifni na pobreží Atlantiku (približne na rovnakej rovnobežke ako Kanárske ostrovy).
Po Berlínskej konferencii v roku 1884 Španielsko ďalej získalo Západnú Saharu. V roku 1912 vzniklo v severnej časti Maroka tzv. Španielske Maroko, Španielsko ale tlaku miestnych obyvateľov čelilo len s veľkými ťažkosťami, úspechy Maročanov v bojoch proti nadvláde naplno odhalili zlý stav španielskej armády i celej štátnej správy. V roku 1926 sa Bioko a Río Muni spojili do jednej kolónie Španielska Guinea (od roku 1963 s názvom Rovníková Guinea).
Potom, čo Francúzske Maroko získalo v roku 1956 nezávislosť, privolilo Španielsko na postúpenie svojej časti k novo vytvorenému štátu, oblasť Sidi Ifni a Západnú Saharu si však ponechalo (Maroko na ne v roku 1957 oficiálne vznieslo nárok). Po nátlaku OSN a miestnych obyvateľov získala Rovníková Guinea v roku 1968 nezávislosť. Roku 1969 vrátilo Španielsko Maroku späť Sidi Ifni, Západnú Saharu kontrolovalo do roku 1975, kedy marocká vláda zorganizovala masový protest, tzv. zelený pochod. Právne postavenie tejto oblasti zostáva do dnešnej doby nevyriešené.
Dnes spadajú pod Španielsko iba malé územia mimo európskeho kontinentu: Kanárske ostrovy, autonómne mestá Ceuta a Melilla a španielske severoafrické dŕžavy, na ktoré si robí nárok Maroko.

</doc>
<doc id="611858" url="https://sk.wikipedia.org/wiki?curid=611858" title="Beánia (stredovek)">
Beánia (stredovek)

Beánia (iné názvy: depozícia, beánie [čiže pomnožné podst. m.]) bol v 14. (15.) až 18. storočí v Európe (často krutý alebo posmešný) obrad, obyčajne na nádvorí internátu alebo univerzity, za účasti najmä starších študentov a niektorých predstaviteľov školy, ktorým sa prvoročiaci prijímali medzi študentov a prestali byť považovaní za „zvieratá“, a po ktorom obyčajne nasledovala oficiálna imatrikulácia a hostina.
Etymológia.
Slovo beánia pochádza z stredovekého latinského slova "beania", ktoré je odvodené od slova "beanus" (=študent nováčik [v stredoveku]; po slovensky: beán). Slovo "beanus" vzniklo asi latinizáciou francúzskeho slova bec-jaune/béjaune (=[akýkoľvek] zelenáč, nováčik; doslova: žltý zobák). Podľa iného názoru je slovo "beanus" latinizovaný tvar onomatopoického slova "bé" ironizujúceho znalosti novoprijatého študenta. V stredoveku sa ako "výklad" uvádzalo, že slovo "beanus" vraj pochádza z prvých písmen vety " Beanus est animal nesciens vitam studiosorum" (doslova: Beanus je zviera nepoznajúce život študentov).
Charakteristika.
Latinské názvy obradu boli: "depositio cornuum" (doslova: odkladanie rohov), "depositio", "depositio beanorum", "beania" a v Prahe aj "examen patientiae". Nový študent univerzity sa (do 16. storočia) volal "beanus" (beán - pozri vyššie), ale existovalo preňho ešte veľa iných názvov (ktoré obyčajne mali niečo do činenia so zvieratami alebo divokosťou). Depozícia pochádza zrejme pôvodne z Parížskej univerzity, od 15. storočia je doložená ako oficiálny akt aj v strednej Európe (v Nemecku). V strednej Európe spočiatku išlo najmä o rituál prijímania študenta do internátu (lat. "bursa"); zasväcovacie rituály na internátoch sú v Nemecku doložené od 14. storočia. Čoskoro sa však zmenil na rituál prijímania priamo medzi študentov univerzity, zúčastňovali sa ňom aj predstavitelia univerzity, často bezprostredne predchádzal imatrikulácii a často nadobudol aj úplne oficiálny charakter (dotyčný dostal aj osvedčenie o depozícii, ktoré bolo neskôr pri rôznych príležitostiach potrebné predložiť). Po depozícii (a imatrikulácii) nasledovala hostina (lat. "convivium"), ktorú musel zaplatiť beán. V 17.-18. storočí sa depozícia zmenila na frašku a zahŕňala rôzne excesy (napr. beán musel požiť pilulky zo zvieracích exkrementov a špiny), preto bola postupne zrušená a zakázaná (v Prahe už v 16. storočí).
Depozícia bola iniciačný a zasväcovací rituál a symbolický akt očisty, ktorým sa nováčikovia prijímali na internáty resp. neskôr na samotné univerzity a súčasne sa v prenesenom význame prijímali aj medzi ľudí, ktorí už nie sú zvieratami (a sú teda vzdelaní a pod.). Konala sa obyčajne na nádvorí internátu alebo univerzity. Nováčik sa pred depozíciou považoval za nevzdelané a nevychované zviera z poľa ( ). Počas depozície musel preto nosiť masku so zvieracími rohmi, klami (prípadne dlhými ušami), ktoré mu obradne, posmešne a často krutým spôsobom, pomocou rôznych obrovských nástrojov, odstránili a spravili tak z neho človeka. Toto odkladanie robil tzv. "depositor" ("odkladač"), ktorým býval najčastejšie spočiatku rektor internátu, neskôr dekan artistickej fakulty a ešte neskôr pedel školy. Okrem toho sa počas depozície vykonávala symbolická očista (napr. bola z beána zmazaná brada, ktorú mu predtým namaľovali). Na konci rituálu "depositor" beánov vyskúšal, predniesol reč a potom beánom nasypal do úst soľ a na hlavu im nalial víno, čím ich vyhlásil za študentov. 
Po depozícii boli študenti ešte asi rok až rok a pol v postavení podradných študentov (latinské názvy: "innocentes, imperfecti, neovisti, iuniores, quasimodogeniti, clientes"; nemecký názov: "Pennäle"), ktorých mohli starší študenti tyranizovať.
Zdroje kapitoly:

</doc>
<doc id="611864" url="https://sk.wikipedia.org/wiki?curid=611864" title="Dameas z Kleitoru">
Dameas z Kleitoru

Dameas alebo Démeas () bol grécky sochár v 5. storočí pred Kr.
Sochár Dameas, pôvodom z arkádskeho z Kleitoru, pôsobil hlavne v Argose na konci 5. storočia pred Kr. Podľa rímskeho historika Plínia bol žiakom sochárskeho majstra Polykleita (uvádza ho ako Demea z Kleitoru). Grécky cestovateľ Pausanias, po návšteve Delf, zaradil jeho bronzové sochy Artemidy, Poseidóna a spartského stratéga Lysandra medzi najpamätnejšie votívne diela v Delfách. (bol to dar Sparťanov po víťazstve nad Aténami pri "Aigospotamoi" ("Kozích riečkach") v roku 405 pred Kr.) Sochu Lysandra spomína aj rímsky rečník Cicero vo svojom filozofickom spise "De divinatione" (O veštení). 
Počas archeologických vykopávok v Delfách sa na terase Apolónovho chrámu našiel podstavec, ktorý bol základňou sochy Lysandra. Nemá signatúru zhotoviteľa sochy, je ale pravdepodobné, že ním bol Dameas. 

</doc>
<doc id="611865" url="https://sk.wikipedia.org/wiki?curid=611865" title="Depozícia">
Depozícia

Depozícia môže byť:

</doc>
<doc id="611866" url="https://sk.wikipedia.org/wiki?curid=611866" title="1. liga hádzanárok 1993/94">
1. liga hádzanárok 1993/94

1. liga hádzanárok v sezóne 1993/94 bol 1. ročník druhej najvyššej hádzanárskej súťaže žien, spravovanej Slovenským zväzom hádzanej. Po rozdelení Česko-Slovenska nahradil slovenskú národnú ligu. Súťaž niesla dobový názov "II. liga" a zúčastnilo sa jej 12 družstiev, teda o 2 družstvá menej ako v minulej sezóne SNL. Víťazom ligy sa stalo družstvo Dunaj Zlatná na Ostrove.
Systém súťaže.
Systém súťaže pozostával iba z jednej časti, ktorá sa skladala z 22 kôl. Každý s každým sa stretol raz doma a raz vonku. Víťaz súťaže mal právo postúpiť do najvyššej ligy. Naopak, posledné družstvo zostúpilo do 2. ligy. 
Účastníci.
Poznámky: 

</doc>
<doc id="611868" url="https://sk.wikipedia.org/wiki?curid=611868" title="Beánie">
Beánie



</doc>
<doc id="611871" url="https://sk.wikipedia.org/wiki?curid=611871" title="Zbojnícky zámok">
Zbojnícky zámok

Zbojnícky zámok môže byť:

</doc>
<doc id="611872" url="https://sk.wikipedia.org/wiki?curid=611872" title="Gejza Fritz">
Gejza Fritz

JUDr. Gejza Fritz (* 19. september 1880, Solivar† 20. február 1957, Solivar) bol slovenský právnik a politik. Pôvodne pôsobil ako sudca, v čase existencie Slovenského štátu sa stal predsedom Najvyššieho správneho súdu. Patril k dlhoročným a popredným členom HSĽS-SSNJ, za ktorú pôsobil spočiatku ako poslanec. V roku 1939 sa stal ministrom pravosúdia (spravodlivosti), pričom na tomto poste pôsobil do začiatku septembra 1944. Po druhej svetovej vojne bol za svoju účasť na vláde Slovenského štátu odsúdený na 2 roky odňatia slobody.
Životopis.
Narodil sa v Solivare, ktorý je v súčasnosti už časťou Prešova. Pochádzal z veľkostatkárskej rodiny Jakuba Fritza a jeho manželky Alžbety rodenej Focht. Gymnázium navštevoval v Levoči. V štúdiu pokračoval na Právnickej akadémii v Prešove. Následne študoval v meste Kluž na Právnickej fakulte Klužskej kráľovskej maďarskej univerzity Františka Jozefa (). Po skončení štúdia sa stal kandidátom advokácie v Prešove. Avšak na tomto poste nezotrval dlhšiu dobu a prešiel do súdnictva. Následne sa skutočne stal sudcom a postupne pôsobil na súdoch v Prešove, Levoči, Turčianskom Svätom Martine a Turčianskych Tepliciach. V kariére sudcu pokračoval aj po vzniku Česko-Slovenska v roku 1918. Najprv pôsobil ako sudca na tzv. Štatariálnom súde v Trenčíne, potom pracoval ako súdny radca, najprv v Nitre, nakoniec v Prešove. Od počiatku patril medzi sympatizantov Slovenskej ľudovej strany. Už v roku 1925 sa stal za túto stranu poslancom Národného zhromaždenia. V roku 1931 získal na Právnickej fakulte Univerzity Komenského v Bratislave titul doktor práv (JUDr.). V roku 1935 vystriedal Národné zhromaždenie za Senát Národného zhromaždenia ČSR. Postupne sa prepracoval medzi významných členov HSĽS, od roku 1930 bol členom predsedníctva tejto strany. V roku 1938 po vyhlásení autonómie Slovenska bol zvolený do Snemu Slovenskej krajiny. V roku 1939 sa na krátky čas stal predsedom Najvyššieho správneho súdu.
Už 11. marca 1939 sa stal ministrom pravosúdia (spravodlivosti) autonómneho Slovenska. Avšak už 14. marca 1939 súčasne so vznikom Slovenského štátu pokračoval vo svojej funkcii a zostal tak ministrom pravosúdia. Od roku 1940 pôsobil súčasne aj na druhej pozícii, keď sa stal členom Štátnej rady, čo bol okrem iného poradný orgán prezidenta republiky. Aj vďaka straníckej príslušnosti získal postupne obchodné podiely vo viacerých podnikoch. Je zložité hodnotiť jeho pôsobenie v pozícii ministra pravosúdia, keďže hodnotenie sa odlišuje od historického obdobia. Počas socializmu čelil kritike a obviňovaniu z podielu na fašizácii justície, no po páde komunizmu v roku 1989 bol niektorými historikmi hodnotený pozitívnejšie, keď poukazovali naopak na jeho podiel na zachovaní čiastočnej nezávislosti justície na režime Slovenského štátu, na miernejšom trestaní odporcov, za čo mal byť v roku 1944 zo svojej funkcie odvolaný. Gejza Fritz udelil ministerskú výnimku svojmu bývalému kolegovi z čias pôsobenia v pozícii súdneho radcu v Nitre, ktorý bol židovského pôvodu, vďaka čomu mohol tento opustiť pracovný tábor (otec partizána Otta Šimka). K jeho odvolaniu z funkciu došlo 5. septembra 1944, keď po vypuknutí Slovenského národného povstania fakticky skončila celá vláda Vojtecha Tuku. Novým predsedom vlády sa stal Štefan Tiso, ktorý však súčasne prevzal aj vedenie Ministerstva pravosúdia Slovenskej republiky, čo znamenalo nepokračovanie Gejzu Fritza vo vláde. Táto okolnosť sa neskôr ukázala pre Fritza ako výhoda, keďže nebol členom vlády, ktorá sa podieľala na potlačení povstania. Po skončení druhej svetovej vojny sa musel ako bývalý člen vlády Slovenského štátu zodpovedať pred Národným súdom v Bratislave. Práve počas procesu sa jeho koniec vo vláde už na začiatku povstania ukázal ako výhoda, keď bol Fritz odsúdený iba na 2 roky odňatia slobody. Život dožil v Solivare, kde 20. februára 1957 zomrel.

</doc>
<doc id="611876" url="https://sk.wikipedia.org/wiki?curid=611876" title="₿">
₿



</doc>
<doc id="611877" url="https://sk.wikipedia.org/wiki?curid=611877" title="Fisograf">
Fisograf

Fisograf bolo jedno z prvých stálych kín v Bratislave, otvorené dňa 25. decembra 1906 na ulici Dezidera Szilágyiho 6, Pressburg (neskôr Langegasse, teraz Panská 6, Bratislava).
Zakladateľom a majiteľom kina bol Raimund Riba a jeho manželka Anna Riba, rodená Pokorny. V čase vzniku kina existovalo v rámci Uhorska asi 150 stálych kín. V roku 1906 podáva majiteľ kina požiadavku na mesto, aby mu bola účtovaná elektrická energia vo výhodnejšej sadzbe. Kinu bola priznaná táto sadzba, ale len na pohon premietacieho stroja.
25. mája 1909 bolo založené v kaviarni New York v Budapešti „Krajinské združenie uhorských kinematografistov“. Združenie v tom čase zoskupovalo 67 členov. Medzi členov patril aj Raimund Riba. V roku 1911 sa stal Raimund Riba členom tzv. vidieckeho výboru Krajinského združenia uhorských kinematografistov. V období prvej svetovej vojny bolo v rámci Bratislavy prevádzkovaných 6 kín. Kino Fisograf bolo prevádzkované až do začiatku 30. rokov 20. storočia. Majitelia kina sú pochovaní na Ondrejskom cintoríne v Bratislave.
Poradie vzniku 4 najstarších kín v Bratislave: Electro Bioscop, Fisograf, Fidelio, Apollo-Bio.

</doc>
<doc id="611880" url="https://sk.wikipedia.org/wiki?curid=611880" title="Chrčky">
Chrčky



</doc>
<doc id="611882" url="https://sk.wikipedia.org/wiki?curid=611882" title="1. liga hádzanárok 1994/95">
1. liga hádzanárok 1994/95

1. liga hádzanárok v sezóne 1994/95 bol v poradí 2. ročník druhej najvyššej hádzanárskej súťaže žien, spravovanej Slovenským zväzom hádzanej. Súťaž niesla dobový názov "II. liga" a zúčastnilo sa jej 12 družstiev, rovnako ako v minulej sezóne. Víťazom ligy sa stalo družstvo Štart Bratislava.
Systém súťaže.
Systém súťaže pozostával iba z jednej časti, ktorá sa skladala z 22 kôl. Každý s každým sa stretol raz doma a raz vonku. Víťaz súťaže mal právo postúpiť do najvyššej ligy. Naopak, posledné družstvo zostúpilo do 2. ligy.

</doc>
<doc id="611883" url="https://sk.wikipedia.org/wiki?curid=611883" title="Beánia (súčasnosť)">
Beánia (súčasnosť)

Beánia (zriedkavo beánie, teda ako pomnožné podst. meno) je slávnosť (primárne spoločenská zábava), ktorou starší študenti vysokej školy či fakulty (v širšom zmysle aj strednej školy) symbolicky prijímajú študentov zapísaných do prvého ročníka medzi seba.
Na Slovensku vznikli beánie na vysokých školách v 60. rokoch 20. storočia ako akási obnova tradície historických beánií (pozri beánia (stredovek)). V Nitre, Košiciach, Zvolene beánie zahŕňali aj sprievody s alegorickými vozmi. Miestami sa oživili aj viaceré cechové či stavovské obyčaje daného odboru pri prijímaní učňov, tovarišov a pod. (napr. skok cez kožu, oblievanie, vykonávanie rôznych fyzických a mentálnych skúšok, výber krstných rodičov z radov starších študentov vo funkcii tútorov). Najčastejšie máva dnes beánia charakter spoločenského večera spojeného s dobrou hudbou, kultúrnym programom a neformálnou zábavou. Niekedy beánia zahŕňa aj imatrikuláciu, teda slávnostné potvrdenie zápisu študentov zo strany školy.
Na stredných školách sa pre beániu (resp. jej obdobu) spojenú s imatrikuláciou často používa označenie imatrikulácie či imatrikulácia (ktoré má potom teda sčasti odlišný význam než na vysokej škole) a toto označenie mimochodom pre podobné akcie používajú aj niektoré základné školy.
Beánie existujú aj v Česku.

</doc>
<doc id="611884" url="https://sk.wikipedia.org/wiki?curid=611884" title="Mária Lujza Hesensko-kasselská">
Mária Lujza Hesensko-kasselská

Mária Lujza Hesensko-kasselská (* 7. február 1688, Kassel, Nemecko† 9. apríl 1765, Leeuwarden, Holandsko) bola rodená landgrófka hesensko-kasselská a ako manželka Jána Viliama Frisa, miestodržiteľa Frízska, princezná oranžská.
Bola dvakrát regentkou. Najprv za syna Viliama IV. a druhýkrát, až do svojej smrti, za vnuka Viliama V.
Životopis.
Rodina.
Jej otcom bol landgróf Karol I. Hesensko-kasselský a matkou Mária Amália Kurónska, mala šestnásť súrodencov. Jej bratom bol aj švédsky kráľ Frederik I.. Jej prarodičmi z otcovej strany boli Viliam IV. Hesensko-kasselský a Hedviga Žofia Brandenburská. Z matkinej strany to boli Jacob Kettler, vojvoda kuronský, a Lujza Šarlota Brandenburská.
Manželstvo.
Dňa 26. apríla 1709 si vzala Jána Viliama Frisa, princa oranžského. Bol najstarším žijúcim synom Henricha Kazimíra II., nasavsko-dietzského princa a Henriety Amálie Anhaltsko-desavskej. Jeho titul zdedil v roku 1702 Viliam III., princ Oranžský, vďaka jeho príbuznosti s Frederikom Henrikom a Viliamom I. zvaným Tichým.
Za ich zasnúbenie pravdepodobne mohla skutočnosť, že Jána Viliama sa viackrát pokúsili zabiť jeho nepriatelia usilujúci o titul princa oranžského. Jeho matka Henrieta Amália preto rýchlo začala hľadať vhodnú nevestu pre svojho syna, ktorá by bola s kráľovským rodom spriaznená bližšie než on. Na uváženie tu bolo niekoľko dievčat, týždeň po ceste do kniežatstva Hesensko-Kasselského sa ale Ján Viliam zasnúbil práve s Máriou Lujzou. Vtedy mala Mária dvadsať rokov a všeobecne sa o nej nehovorilo ako o krásnej dáme. Mala vraj príliš tvrdé črty a nepekne vystupujúci nos.
Napriek tomu sa Mária Lujza a Ján Viliam vzali a krátku dobu spolu boli šťastní až kým sa Ján náhodou utopil v roku 1711, krátko pred narodením ich druhého dieťaťa.
Vdova.
Vzhľadom k tomu, jej manžel zomrel zatiaľ čo ona bola tehotná, jej syn Viliam zdedil titul princ oranžský už šesť týždňov po narodení. Ako regentka úspešne vládla až do roku 1731, hoci bola v týchto veciach neskúsená. Za svojej vlády zažila niekoľko prírodných katastrof, ako bolo niekoľko zlých zberov za sebou alebo tuhé zimy. Rýchlo si získala aj obľubu obyvateľstva. Bola známa svojou inteligenciou a láskavosťou. Veľkým problémom doby boli aj parazity z Ďalekého Východu ničiace hrádze. Na ich opravy bolo treba veľa peňazí a zvýšenie daní v Haagu nebolo možné, preto prišla osobne za americkým generálom, ktorý bol práve v Holandsku. Pri odchode už vlastnila veľkú sumu peňazí a išlo s ňou aj niekoľko dobrovoľníkov na opravy hrádzí.
Po návšteve Francúzska v roku 1736 udržiavala korešpondenciu s náboženským a sociálnym reformátorom Mikulášom Ľudovítom Zinzendorfom. Sama bola veriaca a poskytovala útočisko prenasledovaným protestantom, ktorí utekali pred Habsburgovcami. Dokonca, aj napriek odporu svojho syna Viliama, dovolila veľkej skupine Moravanov usadiť sa v kniežatstve.
Svojmu synovi dohovorila sobáš s Annou Hannoverskou. Sama sa s ňou stretla ale iba niekoľkokrát za život, pretože žila vo svojom vlastnom dome v ústraní od zvyšku rodiny.
Od roku 1759 až do svojej smrti v roku 1765 bola regentkou za mladého vnuka Viliama V. Ešte pred ňou túto funkciu vykonávala jej nevesta, Anna Hannoverská a po Márii jej vnučka Karolína.
Bola vdovou 54 rokov a zomrela 9. apríla 1765 v Leeuwardene. Prežila aj svojho vlastného syna o štrnásť rokov.
Deti.
S manželom sú od konca druhej svetovej vojny poslednými spoločnými predkami všetkých európskych vládnucich panovníkov.

</doc>
<doc id="611885" url="https://sk.wikipedia.org/wiki?curid=611885" title="Glaukias">
Glaukias

Glaukias () môže byť:
 

</doc>
<doc id="611888" url="https://sk.wikipedia.org/wiki?curid=611888" title="Lenka Ilavská">
Lenka Ilavská



</doc>
<doc id="611889" url="https://sk.wikipedia.org/wiki?curid=611889" title="Lenka Ilavská-Litvinová">
Lenka Ilavská-Litvinová

Lenka Ilavská-Litvinová (* 5. máj 1972, Liptovský Mikuláš) je bývalá slovenská cyklistka.
Zúčastnila sa olympiády v Atlante v roku 1996. Jej najväčším úspechom bolo víťazstvo v roku 1993 na "Giro d'Italia Femminile".

</doc>
<doc id="611891" url="https://sk.wikipedia.org/wiki?curid=611891" title="Kinekus">
Kinekus

Kinekus je Slovenská veľkoobchodná a maloobchodná spoločnosť, podnikajúca najmä so sortimentom pre domácnosť, záhradu a dielňu. V súčasnosti má na Slovensku 15 predajní a dodáva svoj sortiment ďalším viac ako 1500 obchodným partnerom po celom Slovensku.
História.
Kinekus založil Štefan Súkeník v roku 1991 ako výrobnú firmu. Táto činnosť nebola rentabilná, preto svoju podnikateľskú snahu po roku preorientoval na obchod. Prvú predaju otvoril Kinekus v roku 2001 v Žiline. Spoločnosť zakladá svoju filozofiu na kvalite a uprednostňuje kontinuitný rast pred skokovým. Za 35 rokov existencie vykázala rast počas 35 rokov.
V roku 2025 otvorili na Slovensku 3 nové predajne. Predajňu v Považskej Bystrici po niekoľkorčnej prestávke predajňu v Martine a druhú predajňu v Petržalke .
Hlavná oblasť činnosti.
V súčasnosti je Kinekus jedinou slovenskou firmou, ktorá svojím sortimentom, počtom predajní a celkovým konceptom dokáže konkurovať zahraničným reťazcom. Činnosť spoločnosti sa skladá z veľkoobchodu ale aj maloobchodu. Veľkoobchodným sortimentom o objeme 12 000 položiek zásobuje v súčasnosti 1 500 obchodov. Zároveň Kinekus prevádzkuje vlastné supermarkety v Žiline, Ružomberku, Trenčíne, Prešove, Poprade, Košiciach a dve predajne v Bratislave (Petržalka).
Franšízing.
Od roku 2008 Kinekus úspešne rozvíja aj vlastnú franšízingovú schému. Predajne vlastnené franšízistami fungujú v Prievidzi, Púchove, Martine, Považskej Bystrici, Bratislave (Vajnory), Prievidzi, 
Trnave,
a v Nitre.
Ďalšie služby.
Pri obchodoch v Žiline a Ružomberku prevádzkuje Kinekus aj čerpacie stanice, kde predáva pohonné hmoty od spoločnosti Slovnaft a poskytuje ďalšie základné služby motoristom.
Nadácia Kinekus.
Od roku 2021 založila spoločnosť Kinekus aj nadáciu, ktorá pomáha v oblastiach zachovanie zdravia, pomoc pri resocializácii drogovo závislých osôb, podporu talentovaných detí či mladých ľudí v oblasti športu, umenia, vedy a výskumu a ochrane životného prostredia. 

</doc>
<doc id="611895" url="https://sk.wikipedia.org/wiki?curid=611895" title="Medzinárodný deň byrokracie">
Medzinárodný deň byrokracie



</doc>
<doc id="611902" url="https://sk.wikipedia.org/wiki?curid=611902" title="Španielska vojna za nezávislosť">
Španielska vojna za nezávislosť

Španielska vojna za nezávislosť, známa v iných jazykoch tiež ako "Polostrovná vojna" alebo "Vojna na Pyrenejskom polostrove", bola jedna z napoleonských vojen. Trvala medzi rokmi 1808-1814.
Josef Bonaparte, Napoleonov brat a neapolský kráľ, bol za prítomnosti španielskych a amerických predstaviteľov vyhlásený v Bayonne za kráľa Španielska a v júli 1808 vstúpil do Madridu.
Španielsky národ sa ale touto novou, z cudziny dosiahnutou vládou cítil byť ponížený a odmietol ju preto akceptovať. Už pred Jozefovým príchodom do krajiny vypukli proti Francúzom celonárodne povstania. Velenie vzbúrencov (ústredná junta) sa síce dopustilo niektorých chýb, keď často zasahovalo nanajvýš nezmyselným spôsobom do vojenských operácií alebo odvolávala schopných generálov, avšak jeho výzvou ku guerillovej vojne v decembri 1808 nastal v bojoch zásadný zvrat. Nepretržité útoky "guerrilleros" vyčerpávali francúzskych okupantov a znemožňovali im tak využiť ich víťazstvo na otvorenom poli.
K podpore povstalcov prispeli tiež občasné ťaženie Britov do Španielska vedených Arthurom Wellesleyem, neskorším vojvodom z Wellingtonu, hoci Briti boli vždy po niekoľkých menších úspechoch prinútení postupujúcimi Francúzi k ústupu späť do Portugalska. V januári 1810 vstúpili francúzske vojská do Andalúzie a po dobytí Almeidy vpadlo v auguste 80 000 Francúzov do Portugalska s cieľom vyhnať odtiaľto Britov. Porážka povstalcov sa zdala byť neodvratnou, zvlášť keď sa predovšetkým vyššie a majetnejšie vrstvy obyvateľstva začali pridávať na stranu bonapartistického kráľa. Do Cádizu, kam sa junta uchýlila, boli zvolané CORTESY, ktoré v roku 1812 vypracovali prvú modernú, liberálnu ústavu Španielska, neformálne nazývanú "La Pepa". Ústava počítala so vznikom konštitučnej monarchie, v ktorej by zákonodarná právomoc patrila cortesom a okrem iného tiež požadovala zrušenie inštitúcie inkvizície. Tento dokument bol vo svojej dobe nadmieru pokrokový a stal sa základom neskoršieho španielskeho ústavného vývoja.
V Portugalsku sa zatiaľ Wellesley úspešne ubránil francúzskym útokom, ktorých dlhé zásobovacie línie boli súčasne napádané španielskymi povstalcami. Wellesley bol následne Cortes poverený velením všetkých španielskych vojenských síl. V januári 1812 Wellesley začal nové ťaženie do Španielska a potom, čo porazil Francúza u Salamanky, vtiahol v auguste 1812 do Madridu. Pod tlakom posilnených francúzskych vojsk bol síce znovu prinútený k ústupu za portugalskej hranice a Madrid tak bol naposledy obsadený Francúzmi, avšak katastrofa Napoleonovho vojska v Rusku mala zásadný vplyv aj na vývoj vojny na Pyrenejskom polostrove. V júni 1813 boli Francúzi definitívne porazení v bitke pri Vitorii a následne sa pred vytrvalo postupujúcim Wellesleyom stiahli späť za Pyreneje. Španielsko tak znovu nadobudlo svoju nezávislosť.

</doc>
<doc id="611904" url="https://sk.wikipedia.org/wiki?curid=611904" title="José de San Martín">
José de San Martín

José Francisco de San Martín y Matorras (* 25. február 1778, Yapeyú, Miestokráľovstvo Río de la Plata† 17. august 1850, Boulogne-sur-Mer, Francúzsko) bol jedným z najvýznamnejších latinsko-amerických vodcov boja za nezávislosť kontinentu od Španielska. V Argentíne je považovaný za národného hrdinu a v Čile a Peru za osloboditeľa krajiny a radí sa tak do skupiny tzv. Libertadores, teda osloboditeľov.
Životopis.
Detstvo a mladosť.
Narodil sa v osade Yapeyú (súčasná argentínska provincia Corrientes), ktorá sa nachádzala medzi tzv. jezuitskými redukciami v španielskej juhoamerickej kolónii Miestokráľovstvo Río de la Plata. Bol synom španielskeho vojaka a guvernéra Juana de San Martín. Jeho matka Gregoria Matorras del Ser sa narodila v Španielsku a jej strýko bol guvernérom v provincii Tucumán. Už v roku 1781 sa celá rodina odsťahovala do do Buenos Aires. O tri roky neskôr sa všetci presťahovali do španielskeho mesta Cádiz. San Martín potom študoval na vojenskej škole v Madride a Malage, kde sa učil kastílčinu, latinčinu, francúzštinu, nemčinu, matematiku, históriu, tanec aj šerm, kreslenie, poéziu a rétoriku ale aj zemepis. Svoju vojenskú kariéru začal v jedenástich rokoch, keď vstúpil k murcijskému regimentu. Bojoval proti Maurom pri Orane a Melille v severnej Afrike. Už vo veku 31 rokov dosiahol hodnosť podplukovníka, keď sa vyznamenal počas bitky o Bailén v roku 1808, kde Španieli bojovali proti vojsku Napoleona Bonaparte. V roku 1811 odcestoval do Londýna, kde sa stretol s viacerými krajanmi, ktorí presadzovali nezávislosť na Španielsku. Jednalo sa o Carlosa María de Alveara, Josého Matíasa Zapiolu, Andresa Bella, či Tomása Guida.
Návrat do Južnej Ameriky a boj za nezávislosť Argentíny a Čile.
V septembri 1812 sa oženil za Maríu de los Remedios de Escalada. V ten istý rok sa rozhodol vrátiť do Buenos Aires potom, čo počul o možnom odboji miestnych proti španielskej nadvláde. Pôvod jeho manželky mu umožnil vstúpiť medzi miestnu elitu, vďaka čomu sa zapojil do politického života. Zameral sa predovšetkým na budovanie armády, ktorá by obstála v prípadnom boji proti Španielom. Po neúspechoch vojska Buenos Aires v bojoch so stúpencami monarchie (rojalistom) v Hornom Peru (súčasná Bolívia) bol v roku 1814 vymenovaný za veliteľa severnej armády Buenos Aires. Práve on navrhol novú stratégiu boja za nezávislosť, kedy sa sily a prostriedky mali zamerať na inváziu smerom na západ do Čile a z tadiaľ na sever do centra rojalistov v Peru. Vláda ho tak v auguste 1814 vymenovala na intendanta provincie Cuyo, kde začal pripravovať inváziu. Tu sa mu poradilo presadiť reformu armády, kedy milicionárov z Buenos Aires nahradil dobrovoľníkmi, ktorí vytvorili základ novej armády. K San Martínovi sa pripojilo množstvo exulantov z Čile, ktorí chceli taktiež vyhnať Španielov. Neponáhľal sa však s inváziou a do Čile vyslal najprv predvoj armády, ktorá tam začala viesť gerilovú vojnu, ktorá sa ukázala ako veľmi účinná a Španielom robila značné komplikácie.
Na začiatku roka 1817 usúdil San Martín, že jeho vojsko je pripravené a tak prekročil aj s armádou pohorie Andy. Vstúpil do Čile, kde hneď porazil silné rojalistické vojsko. Väčšina rojalistov v panike ušla z Čile preč, následne San Martín už v polovici februára vstúpil priamo do Santiaga, kde bola vláda odovzdaná Bernardovi O'Higginsovi, čilskému revolucionárovi, ktorý bojoval na strane San Martína Čile vďaka San Martínovi vyhlásilo nezávislosť 12. februára 1818. K definitívnej porážke rojalistov v Čile došlo 5. apríla 1818, keď armáda pod velením San Martína porazila rojalistov v bitke na pláňach Maipú, ktoré sa nachádzajú pri rieke Maipo. Následne sa San Martínovi podarilo presvedčiť škótskeho admirála Thomasa Cochraneho, aby velil povstaleckej flotile pri invázii do samotného Peru. Jeho velenie sa ukázalo ako veľmi dôležité pre ďalšie ambície patriotov, keďže Španieli nedokázali čeliť jeho flotile. 
Oslobodenie Peru.
Invázia do Peru začala 20. augusta 1820. San Martín sa vylodil 17. novembra v meste Huaura. Vzďaľoval sa tak od Limy, ktorú nechcel dobývať s armádou, ale obsadiť bez boja. V Peru však nebola nálada medzi obyvateľstvom až tak naklonená v prospech invázneho vojska. Napriek tomu sa situácia menila hlavne na severe v prospech San Martína, kde niekoľko miest dokonca vyhlásilo nezávislosť bez toho, aby do nich vstúpilo invázne vojsko. Nasledovalo ďalšie vyjednávanie medzi oboma stranami, kde San Martín navrhoval zriadenie konštitučnej monarchie v Peru, kde by vládol niekto zo španielskej kráľovskej rodiny. Miestokráľ Peru José de la Serna e Hinojosa síce osobne súhlasil, no nebol splnomocnený na schválenie podobného návrhu a preto k dohode znova neprišlo. Na stranu inváznej armády sa postavilo aj množstvo indiánov, ktorí vytvorili povstalecké skupiny. Tieto veľmi obmedzili zásobovanie Limy po súši, po mori zas zásobovanie blokovala invázna flotila. Situácia v hlavnom meste sa tak za krátku chvíľu stala kritickou. Miestokráľ preto rozhodol, že hlavné mesto opustí, čo sa 6. júla 1821 aj stalo. Po odchode miestokráľa a vojska nastala v Lime anarchia. Mestská rada Limy preto požiadala o pomoc San Martína, ktorý tak 12. júla 1821 vstúpil bez boja do Limy. San Martín vyzval zástupcov mesta, aby sa vyjadrili k otázke nezávislosti. 28. júla 1821 bola na námestí v Lime podľa očakávania vyhlásená nezávislosť Peru. San Martín sa následne nechal vymenovať za protektora Peru, čím získal najvyššiu moc v krajine. Pri tejto príležitosti navrhol San Martín aj červeno-bielu vlajku pre nový štát.
Komplikácie nastali aj na severe Peru, kde mal ďalší nový štát patriotov Veľká Kolumbia záujem o pričlenenie územia súčasného Ekvádora. Prezident Veľkej Kolumbie Simón Bolívar o tom osobne informoval San Martína. Tamojšie obyvateľstvo však nechcelo byť súčasťou Veľkej Kolumbie, ale ani Peru. Bolívar napriek tomu vyslal do oblasti svoju armádu. Invázne vojsko bolo dlhú dobu nečinné, čo začalo spôsobovať znižovanie jeho morálky. Odhalená bola dokonca príprava na zvrhnutie San Martína z jeho pozície. San Martín preto rozkázal zahájiť nové ťaženie s cieľom oddeliť rojalistov v Peru a Hornom Peru. V apríli 1822 však rojalisti porazili vyslané vojsko patriotov, čo skomplikovalo San Martínovu situáciu. V máji 1822 porazili spojené vojská Bolívara a San Martína rojalistov z Quita, do ktorého Bolívar vstúpil o necelý mesiac neskôr. Aby San Martín a Bolívar vyriešili rozpory, stretli sa v dňoch 26. a 27. júla 1822 v prístave Santiago de Guayaquil a dva dni rokovali bez prítomnosti iných osôb. Výsledkom rokovania bolo uznanie pričlenenia prístavu Santiago de Guayaquil k Veľkej Kolumbií a súhlas so vstupom Bolívarovho vojska do Peru. Bolívar si taktiež presadil, že v Peru bude on najvyšším veliteľom. V tom istom čase v Lime miestne obyvateľstvo presadilo odvolanie San Martínovho zástupcu. To San Martína znechutilo a tak sa definitívne rozhodol opustiť Peru, na 20. septembra 1822 zvolal tzv. konštitučné zhromaždenie, kde ohlásil svoju rezignáciu. Zhromaždenie mu síce ponúklo možnosť vládnuť Peru, no San Martín to odmietol prijal iba titul generalissimus armády Peru a v rovnaký deň odplával späť do Čile.
Neskorší život a rodina.
Pri odchode z Peru si so sebou zobral iba malé množstvo zlata, štandardu Francisca Pizarra, ktorú mu darovali mešťania v Lime a malý zlatý zvon. Peruánska vláda ešte stihla rozhodnúť, že San Martín bude poberať každoročnú rentu 2 000 pesos. Po príchode do Čile sa proti nemu postavil jeho bývalý spojenec admirál Cochrane, ktorý začal presadzovať, aby bol San Martín súdený. Znechutený tak odišiel späť do argentínskeho mesta Mendoza. Aj tu však bol terčom politických konkurentov, ktorí sa obávali, že by sa mohol chcieť zapojiť do politiky a tak sa San Martín rozhodol odísť do dobrovoľného exilu do Európy, kde postupne prešiel viacero krajín, až kým sa neusadil vo Francúzsku, kde v roku 1850 v chudobe zomrel. Pred smrťou si prial, aby boli jeho ostatky pochované v Buenos Aires, no kvôli zložitej situácii v Argentíne tej doby sa jeho želanie podarilo realizovať až v máji 1880. Vláda chcela jeho pozostatky uložiť v Metropolitnej katedrále, čo je hlavný katolícky chrám v Buenos Aires, čo však spôsobilo problém. San Martín bol totiž aktívnym členom slobodomurárskej lóže, čo neumožňovalo jeho pochovanie v kostole a tak vláda pristúpila na kompromis a pristavala ku katedrále novú časť, kde San Martínove pozostatky pochovali.
S manželkou Maríou de los Remedios de Escalada mal dcéru Mariu de las Mercedes Tomasa de San Martín y Escalada.

</doc>
<doc id="611905" url="https://sk.wikipedia.org/wiki?curid=611905" title="José Francisco de San Martín">
José Francisco de San Martín



</doc>
<doc id="611906" url="https://sk.wikipedia.org/wiki?curid=611906" title="Škrečok džungársky">
Škrečok džungársky



</doc>
<doc id="611907" url="https://sk.wikipedia.org/wiki?curid=611907" title="Chrček džungarský">
Chrček džungarský



</doc>
<doc id="611908" url="https://sk.wikipedia.org/wiki?curid=611908" title="Chrček džungársky">
Chrček džungársky



</doc>
<doc id="611910" url="https://sk.wikipedia.org/wiki?curid=611910" title="Nexus 9">
Nexus 9

Nexus 9 (kódové označenie "Volantis" alebo "Flounder") je tablet, ktorá vyrábala spoločnosť Google s HTC, na ktorom beží operačný systém Android. Je to štvrtý tablet v sérii Nexus. Je dostupný v dvoch verziách úložiska, 16 GB a 32 GB. Bol uvedený s operačným systémom Android 5.0 Lollipop. 
Uvedený bol 15. októbra 2014. Obsahuje 8,9 palcový IPS LCD displej s rozlíšením 1536x2048 s Gorilla Glass 3. Poháňa ho procesor NVIDIA Tegra K1 a má 2 GB RAM.

</doc>
<doc id="611912" url="https://sk.wikipedia.org/wiki?curid=611912" title="Tetraploid">
Tetraploid



</doc>
<doc id="611914" url="https://sk.wikipedia.org/wiki?curid=611914" title="Neofyt">
Neofyt

Neofyt alebo neofyta môže byť:
Neofyt môže byť v botanike aj:

</doc>
<doc id="611920" url="https://sk.wikipedia.org/wiki?curid=611920" title="Zlatý škrečok">
Zlatý škrečok



</doc>
<doc id="611921" url="https://sk.wikipedia.org/wiki?curid=611921" title="Chrček sýrsky">
Chrček sýrsky



</doc>
<doc id="611933" url="https://sk.wikipedia.org/wiki?curid=611933" title="Eutelidas z Argosu">
Eutelidas z Argosu

Eutelidas () bol grécky sochár z rozhrania 6. a 5. storočia pred Kr.
Sochár Eutelidas, pôvodom z Argosu, pôsobil zrejme na konci 6. a na začiatku 5. storočia pred Kr. Podľa gréckeho cestovateľa Pausania bol so svojim rodákom Chrysothemidom autorom sôch olympijských víťazov Damareta a Theopompa, umiestnených na posvätnej pôde Olympie. Pausanias o tom zaznamenal: „"Hérajský Damaretos, jeho syn a vnuk získali v Olympii každý po dvoch víťazstvách, Damaretos počas šesťdesiatej piatej olympiády (520 pred Kr.), keď bol na hrách beh ťažkoodencov zavedený, a tak isto na nasledujúcej (516 pred Kr.). Zhotovili mu sochu so štítom dnešnej podoby, na hlave má prilbu a na nohách holenice. Časom ich pri behu Éliďania a ostatní Gréci odstránili. Theopompos, syn Damaretov, zvíťazil v päťboji a jeho syn, druhý Theopompos, v zápasení. Tvorcu sochy zápasiaceho sa Theopompa nepoznáme, sochy jeho otca a deda označuje nápis za diela Argoských umelcov, menom Eutelidas a Chrysothemis. Nie je jasné, u koho sa vyučili, nápis totiž hlása toto:
 
Argoská sochárska škola sa pri tvorbe atlétov vyznačovala elegantnou triezvosťou a čistým opracovaním ich tvarov.

</doc>
<doc id="611934" url="https://sk.wikipedia.org/wiki?curid=611934" title="Neofyta">
Neofyta



</doc>
<doc id="611937" url="https://sk.wikipedia.org/wiki?curid=611937" title="Zdomácnenie">
Zdomácnenie

Zdomácnenie (zdomácňovanie) alebo udomácnenie (udomácňovanie) môže byť:
Udomácnenie (udomácňovanie) môže byť aj: 

</doc>
<doc id="611938" url="https://sk.wikipedia.org/wiki?curid=611938" title="Zdomácňovanie">
Zdomácňovanie



</doc>
<doc id="611939" url="https://sk.wikipedia.org/wiki?curid=611939" title="Udomácnenie">
Udomácnenie



</doc>
<doc id="611940" url="https://sk.wikipedia.org/wiki?curid=611940" title="Udomácňovanie">
Udomácňovanie



</doc>
<doc id="611941" url="https://sk.wikipedia.org/wiki?curid=611941" title="Domestifikácia">
Domestifikácia



</doc>
<doc id="611942" url="https://sk.wikipedia.org/wiki?curid=611942" title="Skrotenie">
Skrotenie

Skrotenie (nedokonavý vid: krotenie) môže byť:

</doc>
<doc id="611943" url="https://sk.wikipedia.org/wiki?curid=611943" title="Krotenie">
Krotenie



</doc>
<doc id="611944" url="https://sk.wikipedia.org/wiki?curid=611944" title="Tevere">
Tevere



</doc>
<doc id="611945" url="https://sk.wikipedia.org/wiki?curid=611945" title="Amália Nasavsko-dietzská">
Amália Nasavsko-dietzská

Amália Nasavsko-dietzská (* 23. október 1710, Leeuwarden, Holandsko† 18. september 1777, Durlach, Nemecko) bola dedičná bádensko-durlašská princezná ako manželka princa Fridricha, a matka Karola Fridricha, prvého bádenského veľkovojvodu.
Životopis.
Narodila sa ako jediná dcéra Jána Viliama Frisa a Márie Lujzy Hesensko-kasselskej. Vyrastala vo Frízsku a sama hovorila západofríštinou.
Po svadbe s Fridrichom Bádensko-durlašským v roku 1727 sa odsťahovala do Durlachu. Počas svojich tehotenstiev tyranizovala svoje služobníctvo a kvôli jej mnohým záchvatom hnevu sa na durlašskom dvore šírili zvesti, že je duševne chorá. Manžel Fridrich zomrel 26. marca 1732, krátko po narodení ich druhého dieťaťa. Ďalším dôkazom jej údajnej duševnej choroby bola skutočnosť, že pri pohľade na manželovu mŕtvolu neplakala.
Jej svokor, markgróf Karol Viliam Bádensko-durlašský, nechcel, aby mala vplyv na nového korunného princa Karola Friedricha. Matka a syn žili v na zámku Karlsburg, avšak oddelene. Po zvyšok života žila v samostatnom byte na zámku, chránená pred okolitým svetom. Jej dvaja synovia boli zverení do starostlivosti jej svokry, Magdalény Vilhelmíny Württemberskej.
Manželstvo a potomkovia.
S manželom mala dvoch synov:

</doc>
<doc id="611946" url="https://sk.wikipedia.org/wiki?curid=611946" title="Viliam IV. Oranžský">
Viliam IV. Oranžský

Viliam IV. Oranžský (), * 1. september 1711, Leeuwarden, Holandsko† 22. október 1751, Haag) bol oranžský princ a prvý dedičný miestodržiteľ republiky Spojených provincií holandských.
Živitopis.
Bol druhým dieťaťom a jediným synom Jána Viliama Frisa, princa oranžsko-nasavského (hlavy frízskej línie dynastie Oranžsko-nasavskej) a jeho manželky Márie Lujzy Hessensko-kasselskej. Narodil sa ako pohrobok šesť týždňov po smrti svojho otca, po ktorom zdedil úrad miestodržiteľa Frízska a miestodržiteľa Groningenu (obe pod regentsvom svojej matky do roku 1731) a v roku 1722 bol zvolený takisto miestodržiteľom provincie Geldern.
V roku 1733 sa stal rytierom Podväzkového rádu. V roku 1739 zdedil územia patriace formálne línii Nassau-Dillenburg, v roku 1743 zdedil aj územie línie Nassau-Siegen.
V apríli 1747 vpadla do Flámska francúzska armáda. S cieľom potlačiť vnútorné konflikty medzi rôznymi frakciami bol Viliam menovaný dedičným generálnym miestodržiteľom všetkých siedmich Zjednotených provincií (ako v mužskej, tak v ženskej línii). Viliam spolu s rodinou presídlil z Leeuwardenu do Haagu. Hoci mal dovtedy len málo skúseností so záležitosťami správy a vlády, získal vzápätí u Holanďanov značnú popularitu. Zrušil dodatkové dane, ktoré dávali príležitosť k nelegálnemu obohacovaniu. Stal sa generálnym riaditeľom Východoindickej spoločnosti a podporoval najbohatšiu vrstvu, čo ešte viac prehĺbilo rozdiely medzi bohatými a chudobnými.
Úrad generálneho miestodržiteľa celého Holandska zastával až do svojej smrti v roku 1751 v Haagu.
Manželstvo a potomkovia.
25. marca 1734 sa oženil s Annou Hannoverskou, "Princess Royal", najstaršou dcérou britského kráľa Juraja II. a jeho manželky Karolíny z Ansbachu. Z manželstva vzišlo päť potomkov, štyri dievčatá a najmladší chlapec, z nich iba tretia dcéra a syn sa dožili dospelosti:

</doc>
<doc id="611952" url="https://sk.wikipedia.org/wiki?curid=611952" title="Mithridates">
Mithridates

Mithridates () môže byť:

</doc>
<doc id="611957" url="https://sk.wikipedia.org/wiki?curid=611957" title="Chrysothemis z Argosu">
Chrysothemis z Argosu

Chrysothemis () bol grécky sochár na prelome 6. a 5. storočia pred Kr.
Sochár Chrysothemis pochádzal z Argosu. Činný bol zrejme na konci 6. a na začiatku 5. storočia pred Kr. Podľa gréckeho cestovateľa Pausania so svojim rodákom Eutelidom zhotovil sochy olympijských víťazov Damareta a Theopompa, ktoré stáli na posvätnej pôde v Olympii. Pausanias o tom zaznamenal: „"Hérajský Damaretos, jeho syn a vnuk získali v Olympii každý po dvoch víťazstvách, Damaretos počas šesťdesiatej piatej olympiády (520 pred Kr.), keď bol na hrách beh ťažkoodencov zavedený, a tak isto na nasledujúcej (516 pred Kr.). Zhotovili mu sochu so štítom dnešnej podoby, na hlave má prilbu a na nohách holenice. Časom ich pri behu Éliďania a ostatní Gréci odstránili. Theopompos, syn Damaretov, zvíťazil v päťboji a jeho syn, druhý Theopompos, v zápasení. Tvorcu sochy zápasiaceho sa Theopompa nepoznáme, sochy jeho otca a deda označuje nápis za diela Argoských umelcov, menom Eutelidas a Chrysothemis. Nie je jasné, u koho sa vyučili, nápis totiž hlása toto:
 
Argoská sochárska škola sa pri tvorbe atlétov vyznačovala elegantnou triezvosťou a čistým opracovaním ich tvarov.

</doc>
<doc id="611958" url="https://sk.wikipedia.org/wiki?curid=611958" title="Dolina Gąsienicowa">
Dolina Gąsienicowa

Dolina Gąsienicowa nazývaná aj Dolina Gąsienicowych Stawów (doslova "Gasienicova dolina", , ) je hornou časťou Doliny Suchej Wody Gąsienicowej v poľských Vysokých Tatrách. Oddeľuje Západné Tatry od Vysokých Tatier.
Poloha.
Dolinu delí na dve časti Grań Kościelców (Hrebeň Kościelców), ktorý sa od Zawratowej Turnie tiahne na sever cez Kościelec a Mały Kościelec. Na východnej strane je Dolina Czarna Gąsienicowa a na západnej strane Dolina Zielona Gąsienicowa. Dolina Zielona Gąsienicowa má jedno odvetvie Dolinu Suchu Stawiańsku, nazývanú tiež Kotłom Kasprowým alebo Kotłom Gąsienicowým.
Nad dolinou sa vypínajú štíty:
Približne pri dotyku dvoch častí doliny, na jej západnom úpätí a nad hranicou lesa, vo výške asi leží Hala Gąsienicowa. Okrem iných chát je v Doline Czarnej Gąsienicowej Schronisko PTTK Murowaniec.
V juhozápadnom odvetví doliny, nazývanej tiež Dolina Zielona Gąsienicowa, sú takmer všetky plesá Doliny Suchej Wody (tzv. Gąsienicowe Stawy).
V juhovýchodnom odvetví doliny nazvanom Doliną Czarną Gąsienicową, sa nachádzajú dve plesá: Czarny Staw Gąsienicowy, (najväčší v celej doline ) a Zmarzły Staw Gąsienicowy ().
Názov.
Meno dostala po bývalom majiteľovi doliny Gąsienicovi. V dávnejších dobách ju intenzívne vypásali stáda oviec. Bola súčasťou Hali Gąsienicowej. V zachovaných dokumentoch sa spomína v roku 1653 ako hala Stawów (Hala plies). Na mapách z 19. storočia je uvedená ako Dolina Siedmych plies (Dolina Siedmiu Stawów). Navštevovali ju nielen pastieri, ale bola aj útočiskom zbojníkov, ktorých do povstania verboval Aleksander Kostka-Napierski. V roku 1964 sa skončilo vykupovanie pozemkov od súkromných vlastníkov a salaše boli zlikvidované. Odvtedy pomaly začala zarastať lesným porastom a kosodrevinou.
Turistika.
Turisti, lyžiari a horolezci ju objavili na začiatku 19. storočia. V doline bola v rokoch 19211925 vybudovaná chata Schronisko PTTK Murowaniec. Počas rokov 19211923 postavili k chate cestu, ktorú nesmeli používať autá. V doline sú budovy slúžiace horským záchranárom, meteorologickej službe, strážcom národného parku. Dolina je z pohľadu cestovného ruchu najintenzívnejšie využívanou dolinou.
Turistické chodníky.
Chata Schronisko Murowaniec v Dolinie Gąsienicowej je centrom mnohých turistických trás:
 po modrej značke z Kuźnic v Zakopanom cez Boczań, Skupniów Upłaz a Przełęcz między Kopami ku chate potom ponad Czarny Staw Gąsienicowy a na Zawrat.
 po žltej značke – na Przełęcz między Kopami. Žltá značka vedie tiež do Doliny Jaworzynka. Čas túry z Kuźnic ku chate Schronisko Murowańec 2h (↓1:35h)
 – po zelenej značke do Wierchporońca potom cez Rówień Waksmundzku, Gęsiu Szyju a Rusinowu Polanu. Čas túry: 3:50h, s návratom 4:15h
 – po žltej značke z Kasprovho vrchu cez Roztoku Stawiańsku ku chate Murowańiec, odtiaľ Dolinou Pańszczyca na sedlo Krzyżne.

</doc>
<doc id="611959" url="https://sk.wikipedia.org/wiki?curid=611959" title="Poliklinika Ružinov">
Poliklinika Ružinov



</doc>
<doc id="611963" url="https://sk.wikipedia.org/wiki?curid=611963" title="Terynka">
Terynka



</doc>
<doc id="611964" url="https://sk.wikipedia.org/wiki?curid=611964" title="Térynka">
Térynka



</doc>
<doc id="611965" url="https://sk.wikipedia.org/wiki?curid=611965" title="Terinka">
Terinka

Terinka môže byť:

</doc>
<doc id="611976" url="https://sk.wikipedia.org/wiki?curid=611976" title="Dolina Gąsienicowych Stawów">
Dolina Gąsienicowych Stawów



</doc>
<doc id="611977" url="https://sk.wikipedia.org/wiki?curid=611977" title="Gąsienicova dolina">
Gąsienicova dolina



</doc>
<doc id="611980" url="https://sk.wikipedia.org/wiki?curid=611980" title="Slovenský amatérsky film do roku 1989">
Slovenský amatérsky film do roku 1989

Téma slovenského amatérskeho filmu je zaujímavá nielen z pohľadu absencie sumarizujúcich materiálov tohto napredujúceho odvetvia, ale aj z pohľadu prakticky neexistujúcej profesionálnej tuzemskej hranej tvorby. V minulosti sa na Slovensku objavilo mnoho významných tvorivých osobností, ktoré svojou tvorbou a jednotlivými dielami, mnohokrát ocenenými aj na zahraničných súťažiach, tvorili dejiny amatérskeho filmu.
Čo je to amatérsky film.
Podľa definície samotných filmových amatérov takýto autor nerobí svoje filmy na objednávku pre iného za účelom zisku. Je to tvorba, ktorú autor nakrúca pre vlastné potešenie či pre potešenie iných. Filmový amatér je tvorca, ktorý nemá špeciálne filmové vzdelanie, tvorí vo svojom voľnom čase a film nie je jediným spôsobom jeho obživy. Pri tvorbe filmového diela používa vlastnú techniku a investuje vlastné finančné prostriedky. Amatér tvorí z vlastného záujmu a pre vlastné potešenie, nie pre komerciu a distribúciu. Témy amatérskych filmov sa neustále vyvíjajú a svojim spôsobom sú vždy prioritne odrazom stavu spoločnosti, kultúrneho zázemia a hlavného kinematografického prúdu. Neprofesionálna tvorba autorov v 40-60 rokoch bola tematicky a kvalitatívne úplne iná, ako tvorba dnešných amatérskych autorov. Jedným z dôvodov bola dostupnosť a finančná náročnosť výroby a postprodukcie filmového materiálu s ktorým sa pracovalo.
História amatérskeho filmu na Slovensku.
Amatérsky film má na Slovensku dlhú a bohatú históriu. Jeho počiatky siahajú až do tridsiatych a štyridsiatych rokov 20. storočia. Niekoho k filmu priviedol záujem o techniku, hľadanie a skúmanie jej možností, iného zasa záujem zaznamenať najprv udalosti v rodine, neskôr aj zo širšieho okolia a pre niekoho je to snaha vysloviť svoj názor a postrehy práve filmom, lebo vyjadrovacie prostriedky iných druhov umenia mu na to nestačia alebo mu nevyhovujú. Preto amatéri, podobne ako profesionáli, tvoria rôzne žánre filmu – dokumenty, reportáže, animované a hrané filmy, experimenty, videoklipy, každý podľa svojich technických a finančných možností, ako aj podľa tvorivých schopností a umeleckých ambícií.
Počiatky organizovaného amatérskeho hnutia boli prakticky už v rokoch 1942 - 1946, aj keď išlo o viac-menej súkromné združenie niekoľkých jednotlivcov (z tých najvýznamnejších sú to Jurkovič, Lizschuer, Kukubmerg a iní). Nakoľko takýchto činnosť nebola oficiálne povolená, schádzali sa v súkromných bytoch, kde voľne holdovali svojmu filmovému hobby. Popri rodinných filmoch, ktoré stáli a stoja na začiatku amatérskej tvorby a nielen jej, vznikol aj jeden z prvých hraných amatérskych filmov "Valachov sen", nakrútený na farebný materiál v exteriéroch na Horehroní. Tento film bol definitívne dokončený po vojne a zúčastnil sa vôbec ako prvý slovenský film na prvej celoštátnej prehliadke v Prahe. A práve vďaka tejto prehliadke, o ktorej neexistujú žiadne oficiálne doklady, nadviazali naši tvorcovia prvé dôležité a inšpirujúce kontakty s českými filmovými amatérmi.
Inštitucionálna podoba amatérskeho filmu.
Inštitucionálna podoba amatérskeho filmu sa datuje vznikom celoštátnej inštitúcie pre amatérsku tvorbu - Osvetového ústavu v roku 1953. Tejto v porovnaní s okolitými krajinami ojedinelej systematicky organizovanej celoplošnej štátnej starostlivosti predchádzala tvorba a činnosť jednotlivcov a filmových klubov, združujúcich amatérskych filmových tvorcov. Do roku 1989 podstatná časť amatérskej filmovej tvorby vznikala predovšetkým vo filmových kluboch pri domoch kultúry, ktorých zriaďovateľmi boli prosperujúce továrne a závody, poskytujúce priestorové, technické zázemie a mnohokrát aj finančné prostriedky. Zánikom viacerých veľkých klubov, technickými a inými zmenami sa tvorba z pôvodnej kolektívnej a klubovej podoby tvorby čiastočne individualizovala. Niektoré filmové kluby vyvíjali činnosť pri jednotlivých regionálnych osvetových strediskách.
UNICA.
V roku 1931 sa v Bruseli uskutočnila medzinárodná súťaž amatérskych filmov, ktorá dala podnet na vznik medzinárodnej spolupráce filmových amatérov a na usporiadanie každoročných súťaží. Prvý medzinárodný kongres sa uskutočnil v máji 1935 v Barcelone. V septembri 1937 sa na 3. medzinárodnom kongrese delegáti z 18 národných zväzov dohodli na založení Union Internacionale du Cinema d'Amateur - UNICA, ktorej členmi môžu byť len štáty, respektíve ich celoštátne organizácie filmových amatérov. Odvtedy UNICA každoročne usporadúva kongres a medzinárodnú súťaž amatérskych filmov.
UNICA a Slovensko.
Slovensko je samostatným členom UNICA viac ako desať rokov. Všetky administratívne a organizačné práce zabezpečuje Národné osvetové centrum a Asociácia filmových amatérov a videoamatérov. Kolekciu slovenských filmov na svetovú súťaž UNICA zostavuje porota a členovia poradného zboru NOC a ocenených filmov na celoštátnej súťaži CINEMA.
Súťaže a prehliadky.
Podujatia vo sfére amatérskeho filmu nie sú len súťažami, vždy obsahujú aj vzdelávaciu časť, predovšetkým rozborové semináre. Slovenskí autori môžu svoje filmy prezentovať aj na zahraničných súťažiach v rôznych európskych aj mimoeurópskych krajinách. Vôbec prvou registrovanou celoslovenskou prehliadkou bola prehliadka amatérskych filmov v roku 1960 v Bratislave, aj keď to bola vlastne súťaž obidvoch bratislavských krúžkov (Slovenský klub kinoamatérov SKK Bratislava a Filmový krúžok pri Fakultnej nemocnici v Bratislave). 
Oravská osmička.
Oravská osmička vznikla v roku 1965 ako prvá celoslovenská súťaž filmov formátu 8 mm. Má dvojročnú periodicitu. Hlavným poslaním súťaže je vytvoriť podmienky na zhodnotenie a prezentáciu slovenskej filmovej tvorby a videotvorby; poskytnúť možnosť na porovnávanie produkcie amatérskych filmov a videí v jednotlivých krajoch Slovenska a oboznámenie sa s tvorbou autorov rôzneho tematického, žánrového zamerania a technického spracovania. Účastníci môžu zhodnotiť slovenskú produkciu za predchádzajúce dva roky a porovnať ju v rámci nesúťažnej projekcie s tvorbou amatérov v Česku a iných krajinách sveta. Má tiež popularizovať a propagovať amatérsku filmovú tvorbu najmä medzi mladou generáciou. Podujatie plní nielen prezentačnú funkciu, ale neoddeliteľnou súčasťou podujatia je aj vzdelávacia časť, ktorá sa skladá z  rozborového seminára a tvorivej dielne.
Tatranský kamzík.
Táto súťaž je najstaršou svojho druhu na Slovensku a je neoddeliteľne spätá s Liptovským Hrádkom, kde už v roku 1973 vznikla myšlienka na jej usporiadanie. Druhá najstaršia súťaž amatérskych tvorcov zameraná predovšetkým na dokumentárnu tvorbu z oblasti ekológie, etnografie, prírody, kultúry a súčasného spôsobu života ľudí v rôznych regiónoch a aglomeráciách. Podujatie má dvojročnú periodicitu a koná sa vždy v párnych rokoch. Posledné štyri ročníky boli aj s medzinárodnou účasťou a minuloročná súťaž bola v plnom zmysle slova medzinárodná. Po prvýkrát sa uskutočnila pod patronátom medzinárodnej mimovládnej organizácie pre amatérsky film UNICA.
Filmové kluby.
Gemerfilm.
Amatérsky filmový klub Gemerfilm vznikol 16. 9. 1976 pri Okresnom osvetovom stredisku v Rožňave. Založili ho miestni filmoví nadšenci Mikuláš Kováč, Ladislav Bazin a Arpád Berente, ktorý je vedúcim klubu až do súčasnosti. Pre verejnosť sa premietajú úspešné snímky ocenené ne celoštátnej a medzinárodnej úrovni, ale tiež dokumentárne a reportážne ukážky zo života regiónu z minulých rokov.
Urtica.
Od svojho vzniku v roku 1975 klub vytvoril desiatky filmov, s ktorými sa pravidelne zúčastňuje a získava ocenenia na súťažných filmových prehliadkach doma i v Česku. Klub sa zameriava predovšetkým na tvorbu hraných filmov (komédie, paródie, westerny), ale venuje sa aj reportážam z kultúrnych a spoločenských udalostí regiónu. Od roku 1991 významne prispieva k organizovaniu letného filmového festivalu HAH (Hraný amatérsky humor) v Dolnej Strehovej. Zakladateľom a vedúcim Filmového klubu Urtica je Ing. Ivan Vredík.
Nicolaus.
Vznikol v roku 1983 pri Vysokej vojenskej technicke škole v Liptovskom Mikuláši, zakladajúci členovia však klubovú činnosť organizovali dávno predtým počas vysokoškolských štúdii v Bratislave od roku 1979. Počas štúdií vytvorili filmy ako "Žobrák", "U zubára" a "Slovenská story". V ich tvorbe prevládajú hrané, satirické a humorné diela, ale natočili aj niekoľko hodnotných dokumentov.

</doc>
<doc id="611981" url="https://sk.wikipedia.org/wiki?curid=611981" title="Potápač veľký">
Potápač veľký

Potápač veľký alebo potápač husovitý (lat. "Mergus merganser") je druh z čeľade kačicovité. Obýva Holarktídu, kde hniezdi v dutinách stromov na brehoch stojacich i tečúcich vôd. Hniezdi aj vo vyšších horách. Na Slovensku je zimný hosť a migrant, od roku 2007 aj hniezdič.
Podľa Medzinárodnej únie na ochranu prírody a prírodných zdrojov potápač veľký patrí medzi najmenej ohrozené druhy, trend celkovej populácie je neznámy, Európska populácia je stabilná, v severnej Amerike stavy potápača veľkého za posledných 40 rokov mierne (štatisticky nevýznamne) narástli.
Opis.
Potápač veľký meria asi 58 - , s rozpätím krídel 82 - , váži 1050 - 2060 g. Samček má čiernu hlavu so zeleným leskom. Krk, spodnú časť tela a časť hornej strany krídla má bielu s ružovým nádychom. Chrbát je v strednej časti čierny, na kostrči sivý. Biele polia na krídlach sú väčšie ako u samice. Samica má červenohnedú hlavu s chochlíkom vzadu. Spodnú časť tela má bielu s ružovým nádychom a hornú časť tela má sivú. 
Hlas.
Potápač veľký je prevažne tichý druh. Počas toku samec vydáva dvojité hlasy znejúce asi ako "küorr küorr". 
Výskyt a stav na Slovensku.
Odhadovaný počet zimujúcich jedincov 100 – 500. Ekosozologický status v roku 1995 "Im" – nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 NA - (regionálne) nepríslušný. Potápač veľký je jeden z 15. nehodnotených druhov, z niektorého z nasledujúcich dôvodov: o ktorých pravidelnom hniezdení u nás existujú údaje z menej ako 10 posledných rokov, sú v štádiu rozširovania areálu, hniezdia alebo hniezdili u nás len sporadicky alebo ojedinele. Pribúdajú pozorovania samíc s nelietavými mláďatami ako výborné doklady o hniezdení (sútok Kysuce a Čierňanky v júni 2016, Ondava a Torysa v júni 2017). 
Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.

</doc>
<doc id="611982" url="https://sk.wikipedia.org/wiki?curid=611982" title="Mergus merganser">
Mergus merganser



</doc>
<doc id="611983" url="https://sk.wikipedia.org/wiki?curid=611983" title="Potápač husovitý">
Potápač husovitý



</doc>
<doc id="611984" url="https://sk.wikipedia.org/wiki?curid=611984" title="Slovenskí rebeli">
Slovenskí rebeli

Slovenskí rebeli sú "folklórom motivovaný súbor" z Komárna, ktorý vznikol v marci roku 2012. Jeho zložky - ľudová hudba a tanečný súbor - sú prevažne tvorené bývalými a terajšími členmi Dramatického krúžku Gymnázia Ľudovíta Jaroslava Šuleka v Komárne.
Tvorba folklórom motivovaného súboru chce vzdať hold rebelom, vďaka ktorým je náš svet iný a snáď aj lepší a mal by pripomínať, že každý z nás môže zmeniť svet k lepšiemu. Nebol to len Jánošík, kto sa postavil panstvu pre svoj ľud a národ. Aj Janko Kráľ alebo Andrej Hlinka a mnohí ďalší, sa vo svojej rebélii pričinili o to, že dnes sme hrdým a samostatným národom v srdci Európy so svojimi strasťami i radosťami.
Vznik súboru.
Pri svojom vzniku súbor staval na základoch, ktoré jeho zakladajúci členovia dostali v dvoch rovinách. Prvým bol Dramaťák (od roku 2004) – Dramatický krúžok Gymnázia Ľ. J. Šuleka. Tu získali vzťah k dramatickému umeniu. Druhým bol folklórny súbor Dunaj (od roku 1959). Jeho vedúci pán Ľudovít Gallovich spravil obrovský kus práce práve na poli rozmanitosti. Pôvodne vojenský súbor mal totiž tanečníkov z rôznych oblastí Slovenska, bolo teda úplne prirodzené, že programová štruktúra predstavení obsahovala Myjavu, Šariš, Detvu a mnohé iné regióny. Do sŕdc mladých ľudí úžasným spôsobom súbor vlieval lásku k tradíciám nášho národa a vďaka piesňam a tancom otvoril brány k rozmanitosti. Práve v rozmanitosti je slovenský folklór vo svete jedinečným.
Z týchto základov Slovenskí rebeli ťažia a tvoria aj dnes. Dramatické umenie spájajú s tancami a piesňami slovenského národa. Tak tance ako aj námety, jednotlivé obrady, príslovia, obyčaje a zvyky, si vyberajú  z celého Slovenska a spájajú do jedného celku.
Programová štruktúra.
Súbor má vo svojom programe tance inšpirované tancami z rôznych regiónov Slovenska. Komárno je miestom, kde sa stretávajú dve veľké rieky Váh a Dunaj a stali sa prirodzenými obchodnými cestami, po ktorých putovali nielen Slováci z rôznych častí krajiny, ale aj z iných krajín. Napríklad sa sem spúšťalo drevo po Váhu z Liptova.
Nie je to však čisto tradičný folklórny súbor, aj keď má k nemu rozhodne veľmi blízko. Koncepcia dramatického krúžku bola vždy tvorená tak, aby sa do celej prípravy od kulís po choreografiu a texty zapájali aj samotní študenti a u Slovenských rebelov to nie je inak. Nie je teda žiadnym prekvapením, že samotní tanečníci či hudobníci, sa podieľajú aj na tvorbe choreografií. Súbor nemá jedného choreografa, ale využíva talent viacerých. Šikovnejší tanečníci často aj už hotovú choreografiu dotvoria, aby bola zaujímavejšia, či náročnejšia. Tvorbe predchádza zbieranie a študovanie materiálov, ich pochopenie a následné spracovanie.
Všetko vzniká s veľkým ohľadom na zachovanie autenticity, či už prostredníctvom výukových hodín a materiálov zo Slovenskej akadémie vied alebo Národného osvetového centra, prostredníctvom Univerzity Konštantína Filozofa v Nitre a Katedre etnológie a folkloristiky, folklórnych seminárov a školení a výskumu.

</doc>
<doc id="611985" url="https://sk.wikipedia.org/wiki?curid=611985" title="Zavlečenie">
Zavlečenie

Zavlečenie (zavliekanie) alebo odvlečenie (odvliekanie) môže byť:
Zavlečenie (zavliekanie) môže byť aj:

</doc>
<doc id="611986" url="https://sk.wikipedia.org/wiki?curid=611986" title="Zavliekanie">
Zavliekanie



</doc>
<doc id="611987" url="https://sk.wikipedia.org/wiki?curid=611987" title="Odvlečenie">
Odvlečenie



</doc>
<doc id="611988" url="https://sk.wikipedia.org/wiki?curid=611988" title="Odvliekanie">
Odvliekanie



</doc>
<doc id="611989" url="https://sk.wikipedia.org/wiki?curid=611989" title="Zavlečený druh">
Zavlečený druh



</doc>
<doc id="611990" url="https://sk.wikipedia.org/wiki?curid=611990" title="Introdukovaná rastlina">
Introdukovaná rastlina



</doc>
<doc id="611991" url="https://sk.wikipedia.org/wiki?curid=611991" title="Introdukovaný živočích">
Introdukovaný živočích



</doc>
<doc id="611992" url="https://sk.wikipedia.org/wiki?curid=611992" title="Zavlečený živočích">
Zavlečený živočích



</doc>
<doc id="611993" url="https://sk.wikipedia.org/wiki?curid=611993" title="Zavlečená rastlina">
Zavlečená rastlina



</doc>
<doc id="611994" url="https://sk.wikipedia.org/wiki?curid=611994" title="Cudzokrajný druh">
Cudzokrajný druh



</doc>
<doc id="611995" url="https://sk.wikipedia.org/wiki?curid=611995" title="Cudzí druh">
Cudzí druh



</doc>
<doc id="611996" url="https://sk.wikipedia.org/wiki?curid=611996" title="Exotický druh">
Exotický druh



</doc>
<doc id="611997" url="https://sk.wikipedia.org/wiki?curid=611997" title="Neobiota">
Neobiota



</doc>
<doc id="611998" url="https://sk.wikipedia.org/wiki?curid=611998" title="Archaeobiota">
Archaeobiota

Archaeobiota môžu byť:

</doc>
<doc id="611999" url="https://sk.wikipedia.org/wiki?curid=611999" title="Po horách, po dolách">
Po horách, po dolách

Po horách, po dolách je česko-slovenský dokumentárny film režiséra Karola Plicku z roku 1929. Názov filmu vznikol podľa názvu básne slovenského básnika Štefana Krčméryho.
Premietanie.
Film sa premietal asi v 50 kinách na Slovensku čo v tom období predstavovalo len 25 % vtedajšej kinofikácie. Premiéra filmu sa uskutočnila v Prahe 7. decembra 1929 (v Bratislave až v roku 1931) a neskôr sa premietala v Kyjove a Vysokom Mýte. Z filmu bola v roku 1931 vyrobená druhá zrevidovaná verzia s metrážou 1 811 metrov (pôvodná metráž filmu bola cca 1 8002 000 metrov). Snímku si natočil Plicka sám, kamerou značky Šlechta, ktorú získal od Matice slovenskej. V roku 1933 bol film odoslaný matičnému odboru do Petrovca v Juhoslávii na distribúciu medzi tamojších Slovákov a tam natrvalo zostal. Snímku financovala Matica slovenská. 
O filme.
Približne hodinový dokument zaznamenáva ľudovú architektúru, kroje, detské hry, obrady, zvyky (vynášanie moreny, dožinky) a iné národopisné a folklórne osobitosti slovenského ľudu. Snímka obsahuje aj poetické medzititulky. Karol Plicka chápal film nielen ako prostriedok na zachovanie záznamu detských hier, tradičných obradov, sviatočných zvykov, osobitnej ľudovej architektúry, ktoré boli neodmysliteľnou súčasťou života roľníka či remeselníka v slovenskej dedine, ale tiež ako prostriedok umeleckého výrazu. Nasnímaný materiál Plicka sústredil do viacerých etnografických filmov. Prvým bol "Za slovenským ľudom", kde kládol veľký dôraz na estetickú stránku. Film "Po horách, po dolách" obsiahol teritoriálne veľkú časť Slovenska a tiež Podkarpatskú Rus, ktorá bola súčasťou vtedajšieho Československa. Konkrétne sa natáčalo v obciach Važec, Čičmany, Zliechov, Hrochoť, Heľpa, Ždiar. Ani druhý Plickov celovečerný film "Po horách, po dolách" (1929) však nezapadá do rámca dokumentárnej tvorby v užšom zmysle slova. Všetky určujúce aspekty diela – strih, skladba, réžia – sa podriaďujú odborne dokumentačným cieľom. Iba výrazná kameramanská štylizácia sa vymyká z tohto prístupu. Plickov film opäť považovali za príklad "v odbore vedeckého filmu". Autorsky výrazne štylizované a monumentalizujúce zábery nesprevádza rovnako zodpovedné esteticky premyslené komponovanie celku. Film sa rozpadá na rad samostatných, veľmi voľne súvisiacich častí. Aj vnútri jednotlivých sekvencií prevláda opis akcie, nie výpoveď o jej podstate, súvislostiach či esteticko-emocionálnych hodnotách. Parciálnym prínosom diela je využívanie polodetailov a detailov ako funkčných prvkov filmovej vyjadrovacej štruktúry. Úsilie o vznik slovenského dokumentárneho filmu úspešne zavŕšila snímka Zem spieva (1933).
Ocenenia.
Pri zvážení podmienok, za akých Plickove filmy vznikali, ich medzinárodné ocenenia sú viac než úspechom. Filmová kamera v čase pôsobenia Karola Plicku bola totiž v slovenských dedinách niečím nepoznaným. Nebolo jednoduché získať si najmä starších ľudí. Avšak Plicka si touto snímkou získal nie len ocenenie od verejnosti, ale aj ďalšiu podporu Matice slovenskej pri príprave na svoje vrcholné dielo Zem spieva. 

</doc>
<doc id="612000" url="https://sk.wikipedia.org/wiki?curid=612000" title="Chorobopis">
Chorobopis

Chorobopis je záznam o diagnóze, priebehu a liečbe choroby a s tým súvisiacim zdravotným stavom konkrétneho pacienta vyhotovený nemocnicou. Obsahuje osobné údaje pacienta, anamnézu, výsledok objektívneho vyšetrenia pri prijatí (objektívny nález), diagnózu a počas pobytu v nemocnici (hospitalizácie) je doplnený dekurzmi (dennými záznamami o zdravotnom stave pacienta) a výsledkami ďalších prípadných vyšetrení (napr. laboratórnymi nálezmi). Na základe chorobopisu sa pri prepustení pacienta z nemocničnej starostlivosti vyhotovuje prepúšťacia správa a chorobopis sa následne archivuje, resp. vyjme z príručnej registratúry a uloží v registratúrnom stredisku nemocnice.

</doc>
<doc id="612002" url="https://sk.wikipedia.org/wiki?curid=612002" title="Viliam I. (Holandsko)">
Viliam I. (Holandsko)

Viliam I. ("Willem Frederik Prins van Oranje-Nassau", * 24. august 1772, Haag, Holandsko† 12. december 1843, Berlín, Nemecko) bol v rokoch 18151840 kráľ Holandska, luxemburský veľkovojvoda a Limburský vojvoda, v rokoch 18061815 bol holandský miestodržiteľ v exile z dynastie Oranžsko-nasavskej.
Životopis.
Bol synom holandského miestodržiteľa Viliama V. Oranžského a Vilhelmíny Pruskej. Ako princ oranžský a holandský miestodržiteľ sa volal Viliam VI. Oranžský.
Keď sa v roku 1795 holandských provincií zmocnili francúzske vojská postavil sa spolu so svojím otcom miestodržiteľom Viliamom V. Oranžským na stranu protinapoleonskej koalície. Francúzi na tomto území vyhlásili Batávsku republiku a neskôr kráľovstvo, ktoré bolo v rokoch 1810 až 1814 priamo pripojené k Francúzsku. Na Viedenskom kongrese v roku 1815 bolo vyhlásené Spojené kráľovstvo Holandské, ku ktorému patrilo do roku 1830 tiež Belgicko (resp. do 1839, kedy Holandsko jeho nezávislosť definitívne uznalo) a Luxembursko. Po odtrhnutí Belgicka vzniklo Holandské kráľovstvo spojené až do roku 1890 personálnou úniou s Luxemburským veľkovojvodstvom.
Viliam sa pokúšal Belgicko znovu získať, ale bez úspechu a tak v roku 1839 Holandsko jeho nezávislosť definitívne uznalo. V roku 1840 abdikoval v prospech svojho syna Viliama II. a zvyšok života strávil v Berlíne, kde aj v roku 1843 zomrel.
Manželstvo a deti.
1. októbra 1791 sa v Berlíne oženil so svojou sesternicou Vilhelmínou (* 1774† 1837), dcérou pruského kráľa Fridricha Viliama II. a jeho manželky Frederiky Lujzy Hesensko-darmstadtskej. Mladí manželia sa usadili v paláci Noordeinde v Haagu. V šťastnom manželstve sa narodilo šesť detí, ale len tri sa dožili dospelosti:

</doc>
<doc id="612003" url="https://sk.wikipedia.org/wiki?curid=612003" title="Po horách po dolách">
Po horách po dolách



</doc>
<doc id="612006" url="https://sk.wikipedia.org/wiki?curid=612006" title="Nájomníčka vo Wildfell Hall">
Nájomníčka vo Wildfell Hall



</doc>
<doc id="612009" url="https://sk.wikipedia.org/wiki?curid=612009" title="Nexus 10">
Nexus 10

Nexus 10 je tablet, ktorý vyrábali spoločnosti Google a Samsung Electronics. Beží na ňom operačný systém Android. Bol to druhý tablet v sérii Nexus, nasledoval po modeli Nexus 7 prvej generácie.
Obsahuje 10,1 palcový LCD displej s rozlíšením 2560 x 1600 bodov, čo bolo dovtedy najvyššie rozlíšenie na tablete. Uvedený bol 29. októbra 2012 a dostupný bol od 13. novembra 2012.
Dostupný bol v dvoch verziách, s úložiskom 16 GB a 32 GB. Spolu s mobilným telefónom Nexus 10 uviedol Android 4.2 Jelly Bean, ktorý ponúkal niekoľko nových funkcií.
Po uvedení sa stretol so zmiešanými reakciami, hoci kvôli vysokému dopytu sa rýchlo vypredal. Operačný systém bolo možné aktualizovať na verziu Android 5.1 Lollipop.
Obsahoval dvojjadrový procesor Exynos 5250 na frekvencii 1,7 GHz, grafický procesor Mali T604 a 2 GB RAM.

</doc>
<doc id="612010" url="https://sk.wikipedia.org/wiki?curid=612010" title="Perkusia (hudobný nástroj)">
Perkusia (hudobný nástroj)



</doc>
<doc id="612011" url="https://sk.wikipedia.org/wiki?curid=612011" title="Bicí hudobný nástroj">
Bicí hudobný nástroj



</doc>
<doc id="612012" url="https://sk.wikipedia.org/wiki?curid=612012" title="Dolina Pięciu Stawów Polskich">
Dolina Pięciu Stawów Polskich

Dolina Pięciu Stawów Polskich (doslova "Dolina piatich poľských plies", , ) je dolina v poľských Vysokých Tatrách.
Poloha.
Je hornou časťou veľkej doliny, ktorá je odnožou Bielovodskej doliny a vo svojej dolnej časti sa volá Dolina Roztoki (). Horná časť Doliny Piatich poľských plies spadá strmou stenou, cez ktorú vedie Potok Roztoka (potok Ráztoka) prameniaci z Wielkeho Stawu (Veľkého poľského plesa) a vytvárajúci najväčší tatranský vodopád () zvaný Siklawa. Dolina Piatich poľských plies je polkruhovitá vyvýšenina, asi dlhá, s dvoma bočnými odnožami: Dolinka Pusta (Pustá dolinka), na úrovni Zamarłej Turne a Dolinka pod Kołem.
Dolinu obklopujú tieto hrebene a štíty:
Horné poschodia doliny tvoria: Dolinka Pusta a Dolinka pod Kołem. V miestach, kde sa dolina rozširuje je: Wyżnie Solnisko, Niżnie Solnisko, Nowe Solnisko, Stare Solnisko.
Opis doliny.
Dolina Pięciu Stawów Polskich je vysokohorská poľadovcová dolina, vo výške , dlhá , o rozlohe . Je súčasťou poľského Tatranského národného parku. Ohraničujú ju žulové štíty, vypĺňajú skalné suťoviská s veľkými balvanmi, zrkadlia sa v nej plesá a spestrujú ju trávnaté a kosodrevinové porasty. Jej údolia vyhĺbil ľadovec, po ktorom tu ostalo niekoľko plies. Najväčšie z nich je Wielki Staw Polski vo výške (, hĺbka ). Ďalšie veľké plesá: Zadni Staw Polski, Czarny Staw Polski, Mały Staw Polski, Przedni Staw Polski a Wole Oko. Ďalšie sú menšieho významu.
V minulých časoch dolinu využívali pastieri a bola súčasťou Hali Pięć Stawów. Towarzystwo Tatrzańske pred druhou svetovou vojnou začalo od goralov vykupovať pozemky. Neskôr dolina bola zahrnutá do poľského Tatranského národného parku. Kravy sa tu pásli do roku 1968.
Príroda.
Úbočia doliny sú porastene kosodrevinou a vysokohorskými rastlinami. Rastie tu napríklad prilbica tuhá pravá ("Aconitum firmum" subsp. "maninense"), pabodliak nízky ("Saussurea pygmaea" Spreng), jarabina mišpuľková ("Sorbus camamesplilus" (L.) Crantz), všivec karpatský ("Pedicularis hacquetii" Graf), lyžičník tatranský ("Cochlearia tatrae" Borbás), ostrica Lachenalova ("Carex lachenalii" Schkuhr), ostrica málokvetá ("Carex pauciflora" L.) a mnohé iné rastúce väčšinou len v Tatrách. V doline sa objavujú medvede, kamzíky, svište, jelenia zver aj rysy.
Turistika.
Turisti objavili dolinu na začiatku 19. storočia. Okrem iných ju navštívili Stanisław Staszic a Seweryn Goszczyński. Na konci 19. storočia v doline bolo vybudovaných niekoľko turistických chodníkov. V zime 21.22. januára 1894 prvými známymi návštevníkmi boli 
Jan Grzegorzewski a horský vodca Bartłomiej Obrochta.
Nad Przednim Stawem Polskim (Predným plesom) je Chata PTTK v Doline Pięciu Stawów Polskich. Prvú chatu v doline postavilo Towarzystwo Tatrzańskie v roku 1876 nad Małym Stawem (Malým plesom). V roku 1898 k nej pristavili drevenú chatku, ktorú preniesli z Czerwonych Brzeżków (neďaleko Rusinowej Polany). Tretiu chatu Towarzystwo Tatrzańske, postavilo v rokoch 19241927 na severozápadnej moréne Małeho Stawu. Chata niesla meno Leopolda Świerza, neskôr Leopolda i Mieczysława Świerzówcov. V roku 1945 zhorela. V rokoch 19461947 na svahu Wyżniej Kopy Towarzystwo Tatrzańskie vybudovalo provizórny príbytok pre turistov. Chata stojaca nad Przednim Stawem Polskim (Predné poľské pleso), ktorá bola postavená v rokoch 19481953, je najvyššie položenou chatu na poľskej strane Vysokých Tatier. Nesie meno Leopolda Świerza.

</doc>
<doc id="612013" url="https://sk.wikipedia.org/wiki?curid=612013" title="Perkusívny nástroj">
Perkusívny nástroj



</doc>
<doc id="612014" url="https://sk.wikipedia.org/wiki?curid=612014" title="Adventívna rastlina">
Adventívna rastlina



</doc>
<doc id="612015" url="https://sk.wikipedia.org/wiki?curid=612015" title="Theagenes z Thasu">
Theagenes z Thasu



</doc>
<doc id="612016" url="https://sk.wikipedia.org/wiki?curid=612016" title="Adventívny živočích">
Adventívny živočích



</doc>
<doc id="612017" url="https://sk.wikipedia.org/wiki?curid=612017" title="Votrelecký druh">
Votrelecký druh



</doc>
<doc id="612018" url="https://sk.wikipedia.org/wiki?curid=612018" title="Glaukias z Aiginy">
Glaukias z Aiginy

Glaukias () bol grécky sochár v 5. storočí pred Kr.
Glaukias, sochár z Aiginy, tvoril v 1. polovici 5. storočia pred Kr. Grécky cestovateľ Pausanias do svojej sprievodcovskej príručky po Grécku zaznamenal, že bol autorom bronzových sôch troch olympijských víťazov, ktoré videl v Olympii. Jedno z týchto diel na toto posvätné miesto venoval Gelón (bola to socha Gelóna na dvojkolesovom voze), olympijský víťaz v tethrippe. Gelón, ktorý bol tyranom v Gele a neskôr aj v Syrakúzach, dosiahol toto olympijské víťazstvo na 73. hrách v roku 488 pred Kr. Z tohto diela sa zachovali 3 veľké bloky z podstavcov, objavené v palaistre (cvičisko predovšetkým v zápasení a boxe) a tiež severne od nej. Zachoval sa aj fragmentálne čitateľný nápis. 
Ďalšími jeho dielami boli sochy boxera Filóna z Korkyry, olympijského víťaza v rokoch 500 a 496 pred Kr. a Theagena z Thasosu, víťaza hier v boxe v roku 480 pred Kr. a v pankratiu v roku 476 pred Kr.

</doc>
<doc id="612019" url="https://sk.wikipedia.org/wiki?curid=612019" title="Adventíva">
Adventíva



</doc>
<doc id="612021" url="https://sk.wikipedia.org/wiki?curid=612021" title="James Hansen">
James Hansen

James E. Hansen ("James Edward "Jim" Hansen"; * 29. marec 1941, Denison, Iowa) je americký bádateľ v odbore vied o klíme. Od roku 1981 do roku 2013 bol riaditeľom Goddardovho inštitútu pre kozmický výskum (GISS) NASA. Je mimoriadnym profesorom na Earth Institute Kolumbijskej univerzity, kde vedie program Climate Science, Awareness and Solutions (Klimatická veda, povedomie a riešenia). Známym sa Hansen stal najmä v 80. rokoch ako jeden z prvých vedcov, ktorý vytrvalo varoval pred nebezpečenstvom globálneho otepľovania. Svoje pôsobenie v NASA skončil v apríli 2013, aby sa naďalej zasadzoval predovšetkým na politickej a právnej úrovni za zníženie emisií skleníkových plynov.
Vzdelanie.
Hansenovi bol udelený v roku 1963 bakalársky titul s vyznamenaním z fyziky a matematiky na University of Iowa, jeho učiteľom bol James Van Allen. V roku 1965 absolvoval magisterským titulom v astronómií a v roku 1967 získal na tej istej univerzite doktorát. V rokoch 1965 a 1966 bol výmenným študentom na ústave astrofyziky na Univerzite v Kjóte.  
Výskum.
Ako vysokoškolského študenta v Iowe Hansena veľmi inšpiroval výskum vesmíru, ktorý viedol Van Allen. O desať rokov neskôr sa zameral na planetárny výskum, ktorý zahŕňal porozumenie možnej zmeny klímy v dôsledku ľudského vplyvu na zloženie zemskej atmosféry.
Jedno z ťažísk Hansenovej práce bol transport žiarenia v planetárnych atmosférach, a to najmä interpretácia družicových dát týkajúcich sa zemskej atmosféry a povrchu. Tieto údaje, ak sú správne analyzované, sú účinným spôsobom sledovania globálnej zmeny životného prostredia na Zemi.
Ďalšie ťažisko jeho výskumu bol vývoj a aplikácia numerických klimatických modelov pre lepšie pochopenie súčasnej klímy a možné dopady globálneho otepľovania.
V roku 1981 James Hansen zverejnil veľmi vplyvnú štúdiu, v ktorej sa zameral na dopady ľudstvom spôsobeného zvýšenia atmosférickej koncentrácie oxidu uhličitého, ktoré je možné očakávať v nasledujúcich desaťročiach.&lt;ref name="DOI10.1126/science.213.4511.957"&gt;J. Hansen, D. Johnson, A. Lacis, S. Lebedeff, P. Lee, D. Rind, G. Russell: Climate Impact of Increasing Atmospheric Carbon Dioxide. In: Science. 213, Nr. 4511, 28. August 1981, S. 957. doi:.&lt;/ref&gt; Ak porovnáme jeho vtedajšie popisy s dnešnými pozorovaniami, zistíme nasledujúce:&lt;ref name="DOI10.1088/1748-9326/7/4/044035"&gt;
&lt;/ref&gt;
V roku 2008 Hansen uverejnil štúdiu, ktorá hovorí, že obsah oxidu uhličitého v zemskej atmosfére nesmie presahovať hodnotu 350 častíc na milión (ppm), ak má byť zabránené otepleniu cez 2 K a zvratom globálneho klimatického systému s nevratnými dôsledkami.. Už od začiatku roku 2016 je globálna koncentrácia vyššia ako 400 ppm a naďalej stúpa , veľmi prekročila Hansenom uvádzanú hranicu.
V roku 2016 vyšla práca tímu 19 vedcov, ktorý viedol Hansen, rozoberajúca dôsledky tvorby vrstvy chladnej sladkej vody na povrchu oceánov v dôsledku topenia ľadových príkrovov. Medzi ne patrí zrýchlené topenie ľadu odspodu vplyvom zvýšenej teploty vody v stometrových hĺbkach, následný rýchlejší postup ľadu z pevniny do mora a teda zvyšovanie morskej hladiny, a tiež nebývalé silné cyklóny vplyvom vyššieho rozdielu teplôt medzi tropickými a miernymi šírkami. Hansen zhřňa poučenie z tejto práce v krátkom videu.
Politické aktivity.
23. júna 1988 vystúpil pred "Výborom pre" e"nergiu a prírodné zdroje "amerického Senátu a prehlásil, že globálne otepľovanie je „na 99 percent“ spôsobené nie prirodzenými výkyvmi, ale človekom uvoľnenými skleníkovými plynmi .
Hansen obvinil vládu prezidenta George W. Busha a ním inštalovanej hlavy NASA Seana O'Keefa z opakovaných pokusov ovplyvniť jeho verejné názory na príčiny vzniku globálneho otepľovania. Podľa Hansena boli zamestnanci NASA v oblasti public relations inštruovaní, aby jeho komentáre a rozhovory preskúmavali, a Bushova administratíva tlačové správy súvisiace s klímou dodatočne upravovala, aby sa globálne otepľovanie javilo menej hrozivé. Nebol v situácií, aby mohol slobodne prehovoriť, bez toho aby nasledovala protiakcia iných štátnych zamestnancov. V jednom zo svojich verejných vystúpení, vysielanom  televíznou stanicou CBS, povedal: „Za svojich viac než tri desiatky rokov v štátnej službe som nikdy nezažil také reštrikcie pri komunikácií vedcov s verejnosťou.“
Hansen sa angažuje okrem iného tiež proti ťažbe uhlia metódou odstraňovania vrcholov hôr v Raleigh County, West Virginia, a bol pri tom, ako aj pri iných akciách, niekoľkokrát zatknutý.
V roku 2008 požadoval obžalovanie manažérov ropných a ťažobných spoločností, vrátane riaditeľov "ExxonMobil" a "Peabody Coal" pre „velezradu proti človeku a prírode“. Bojovali proti učeniu o globálnom otepľovaní podobne, ako sa tabakový priemysel snažil utajiť a popierať vzťah fajčenia a rakoviny.
Vo februári 2012 predniesol prejav na "TED"konferenci.
Hansen je veľvyslancom organizácie pre ochranu klímy 350.org, ktorej meno sa odvodzuje od jeho štúdie ohľadne „bezpečného limitu“ obsahu CO2 v atmosfére. K dosiahnutiu tohoto cieľa podporuje zavedenie systému Poplatkov a dividend pre zníženie emisií CO2.
James Hansen je jedným z hlavných podporovateľov a propagátorov Fee and Dividend, trhového mechanizmu, ktorý má za snahu znížiť uhlíkovú stopu spôsobenú ľudským pričinením. Jeho základom je postupne rastúca daň z fosílnych palív a následný návrat týchto príjmov verejnosti vo forme bežnej energetickej dividendy. Cieľom je motivovať na prechod na nízkouhlíkovú energiu.
V roku 2013 Hansen v otvorenom liste, spolu s kolegami (Ken Caldeira, Kerry Emanuel a Tom Wigley), vyzval "k renesancií jadrovej energie", pretože odpor proti jadrovým elektrárňam ohrozuje boj proti zmene klímy. Vedci apelovali na politikov a organizácie ochrancov životného prostredia po celom svete, aby sa zasadzovali o rozvoj bezpečnej jadrovej energetiky. "Nie je realistický spôsob, ako stabilizovať klímu bez významného podielu jadrovej energie," píšu vedci v liste. Riziká jadrovej energie sú totiž "rádovo nižšie" než nebezpečenstvo vyplývajúce z použitia fosílnych palív. V diskusií o budúcnosti energetickej politiky by mali rozhodovať fakty, nie emócie, apelujú Hansen a jeho kolegovia. V štúdií z r. 2013 porovnávajú riziká jadrových a fosílnych palív a vyslovujú sa pre jadrovú energiu oproti  fosílnej, keďže ide o technológie s výrazne nižším rizikom a emisiami.
James Hansen se pripojil ako spolužalobca v procese proti Spojeným Štátom americkým (USA), zastúpených ich prezidentom, ktorý započala skupina 21 detí a mladých ľudí v roku 2015, vrátane jeho vnučky Sophie (hovorovo "Climate Kids" ("Deti klímy")). Skupinu zastupuje spoluzakladateľka mimovládnej organizácie "Our Children's Trust" Julia Olson. V novembri 2016 potvrdil okresný súd v Eugene (Oregon), že mladí ľudia majú Ústavou garantované právo na stabilný klimatický systém so zdravým, slobodným a prosperujúcim životom pre seba a svojich potomkov a pripustil tiež sťažnosť formálne; hlavné líčenie malo začať vo februári 2018, ale vplyvom úsilia Trumpovej administratívy začne neskôr.
V novembri 2017 sa James Hansen zúčastnil tlačovej konferencie "Climate Matters", organizovanej The United Planet Faith &amp; Science Initiative (UPFSI), kde sa zameral na tému "vedeckej zdržanlivosti", teda tendencie vedcov podhodnocovať dáta, vyhýbať sa kontroverzii a zľahčovať naliehavosť primeranej reakcie človeka na klimatickú zmenu. Tvrdí, že je nutné, aby sa vedci, ktorí analyzujú komplexný problém globálneho otepľovania a znečistenia životného prostredia uistili, že vyjednávači a verejnosť chápu reálnu situáciu. Upozorňuje na neefektívnosť Kjótskeho protokolu z roku 1997, ktorého účelom bolo zníženie emisií, no priniesol iba zastavenie rastu emisií v rozvinutých krajinách, a to sa stalo už v roku 1980. Ďalším scenárom, ktorý sa zaoberá problémom energetickej nerovnováhy na planéte, zapríčinenej pridávaním skleníkových plynov do atmosféry (relatívne konštantne tempom približne 0.04 W/m2 za rok), je scenár Medzivládneho panelu o zmene klímy "RCP2,6," ktorý je navrhnutý tak, aby sa globálne otepľovanie udržalo pod 1,5°C, čo by vyžadovalo zníženie emisií o 3 % ročne a používanie vylepšených technológií v poľnohospodárstve a lesníctve. Hansen upozorňuje, že tento program nie je reálny, pokiaľ sa nezvýši cena fosílnych palív. Pri svojej práci spolupracoval s ekonómami a jednoznačne sa zhodli, že pokiaľ budú fosílne palivá lacné, k zmene nemôže dojsť. Podľa Hansena je potrebné navýšiť cenu fosílnych palív o to, čo ich používanie stojí spoločnosť (znečistenie ovzdušia, znečistenie vody a klimatická zmena) a následne prejdenie na alternatívy, ako obnoviteľná energia, energetická účinnosť či jadrová energia. 
Vyznamenania a ocenenia.
Hansen bol v roku 1995 zvolený do Národnej Akadémie Vied. V roku 2001 získal prestížnu "Heinzovu environmentálnu cenu" za svoj výskum zmeny klímy. V tom istom roku bol poctený Americkou Geofyzikálnou Úniou vyznamenaním Roger Revell Medal. V roku 2007 mu bola udelená Dan David Prize dotovaná miliónom dolárov a Szilardova cena z Americkej Fyzikálnej Spoločnosti (APS). 
V roku 2013 bola Hansenovi prepožičaná "Ridenhouerova cena za odvahu"  ako uznanie za to, že "odvážne a asertívne vyjadruje pravdu o klimatickej zmene, a to aj v dobe, kedy sa ho Bushova administratíva snažila ako riaditeľa Goddardovho inštitútu pre štúdium vesmíru umlčať a potrestať."

</doc>
<doc id="612026" url="https://sk.wikipedia.org/wiki?curid=612026" title="Invázia">
Invázia

Invázia môže byť:

</doc>
<doc id="612027" url="https://sk.wikipedia.org/wiki?curid=612027" title="Naďa Földváriová">
Naďa Földváriová

Naďa Földváriová, rod. Pavlíková (* 4. február 1933, Bratislava) je slovenská hudobná historička, muzikologička, kritička a publicistka. Manželka slovenského spisovateľa Kornela Földváriho.
Životopis a vzdelanie.
Narodila sa 4. februára 1933 v Bratislave. Po absolvovaní stredoškolského štúdia v Bratislave, nastúpila na Univerzitu Komenského, na odbor Hudobná veda a história na Filozofickej fakulte. Vtedajším vedúcim katedry bol profesor Jozef Kresánek. V roku 1957 toto štúdium úspešne ukončila. Kvôli operácii pred maturitou sa musela vzdať svojej túžby stať sa klaviristkou. Hru na klavír sa učila u profesorky Anny Kafendovej.
Pracoviská.
Po absolvovaní Univerzity Komenského pracovala v rokoch 1957 až 1961 ako redaktorka Slovenského vydavateľstva krásnej literatúry (edícia kníh o hudbe a operných libriet). V rokoch 1961 až 1966 bola redaktorkou Štátneho hudobného vydavateľstva. Od roku 1966 pracovníčka divadelného oddelenia Ústavu slovenskej literatúry v Slovenskej akadémii vied v Bratislave, od roku 1973 divadelnej sekcie Umenovedného ústavu SAV a od roku 1990 Kabinetu divadla a filmu SAV.
Zároveň v rokoch 1970 až 1979 pôsobila ako výkonná redaktorka časopisu "Slovenské divadlo".
Charakteristika tvorby.
V zborníkoch, vedeckých a odborných časopisoch publikovala štúdie o hudobnom divadle, rozbory medzivojnovej opery na Slovensku ("Prvá syntéza na pôde opery SND". In: Slovenské divadlo, 1976, č. 1) a operné a rozhlasové kritiky v dennej i odbornej tlači. Je autorkou rozhovorov o poetike tvorby a interpretácie (cyklus "Z tvorivej dielne slovenských interpretov") v Československom rozhlase v Bratislave, ktorých niektoré prepisy boli vydané v jej knihe "Dialóg s časom". Je autorka hesiel "Encyklopédie dramatických umení Slovenska".
Vo svojich textoch sa okrem opery, hudbe a hudobnému divadlu venuje v neskoršom období aj filmovej hudbe.
Dialóg s časom.
Zbierka jej najvýznamnejších textov publikovaných v Slovenskom divadle medzi rokmi 19641994, ale aj v rôznych zborníkoch a časopisoch Kultúrny život, Slovenská hudba, Slovenské pohľady, Tvorba. Kniha taktiež obsahuje prepisy rozhovor z Československého rozhlasu v Bratislave. Venuje sa širokej škále tém súvisiacich s hudbou.
Teoretické články o filmovej hudbe v knihe Dialóg s časom.
Filmová hudba v dialógu.
Analytická kritika hudobnej zložky televízneho filmu Stanislava Barabáša "Krotká" z roku 1967"." Autorom hudby je Zdeněk Liška. Článok pôvodne vyšiel v časopise "Slovenské divadlo".
Prostriedky napätia v hudbe slovenského vojnového filmu.
Skúma funkcie hudby vo filme. Okrem vytvárania nálady, ktorá je najčastejšie pripisovanou funkciou, je ňou aj pôsobenie na emócie vnímateľa. Hĺbková analýza napätia ako dôležitej emócie vyvolanej hudbou na príkladoch vojnových filmov – napríklad Štyridsaťštyri (1957; Paľo Bielik, hudba: Milan Novák), Vlčie diery (1948; Paľo Bielik, hudba: Ján Cikker). Dôležitosť porozumenia a spojenia režiséra s hudobníkom. Premeny filmovej hudby v 60. a 70. rokoch. Článok vyšiel v "Zborníku z konferencie Vojna v umení – umenie vo vojne."
Polarity filmovej hudby.
Analytická kritika hudobnej zložky, tvorenej hudbou W. A. Mozarta, filmu Miroslava Luthera "Zabudnite na Mozarta" z roku 1985 a dokumentárneho filmu Emila Fornaya "Jagavá púť Lhoce Šar" s hudbou od Svetozára Stračinu. Článok pôvodne vydaný v časopise "Slovenské divadlo".
Téma vo folklórnej filmovej hudbe.
Analytická kritika o televíznom filme Martina Ťapáka "Malka" s veľkou častou zaoberajúcou sa hudbou Svetozára Stračinu. Text pôvodne vyšiel vo "Filmovom sborníku historickom 4."
Hranice hudby.
Analytická kritika filmu Eduarda Grečnera "Drak sa vracia" z roku 1967"." Hudbu zložil Ilja Zeljenka. Zároveň text skúma použitie ticha, prelínanie hudby v iných umeleckých druhoch a podoby filmovej hudby. Článok pôvodne vyšiel v časopise "Slovenské divadlo".
Uvažovanie o filmovej hudbe.
Rozhovor o filmovej hudbe so skladateľmi Romanom Bergerom, Ladislavom Gerhardtom, Jozefom Malovcom, Iljom Zeljenkom, režisérmi Dušanom Hanákom, Štefanom Uhrom a zakladateľom elektronického štúdia Československej televízie Ivanom Stadtruckerom. Rozhovor pôvodne vydaný v časopise "Slovenské divadlo".

</doc>
<doc id="612028" url="https://sk.wikipedia.org/wiki?curid=612028" title="Antropofyt">
Antropofyt



</doc>
<doc id="612029" url="https://sk.wikipedia.org/wiki?curid=612029" title="Hemerofyt">
Hemerofyt



</doc>
<doc id="612030" url="https://sk.wikipedia.org/wiki?curid=612030" title="Xenofyt">
Xenofyt



</doc>
<doc id="612031" url="https://sk.wikipedia.org/wiki?curid=612031" title="Za slovenským ľudom">
Za slovenským ľudom

Za slovenským ľudom je československý národopisný dokumentárny film režiséra Karola Plicku z roku 1928. Zobrazuje ľudovú architektúru, kroje, prácu, zvyky a obyčaje, tance a iné prejavy tradičného života na slovenskej dedine.
Vznik filmu.
Profesor Karol Plicka na podnet Leoša Janáčka a Vítězslava Nováka začal v roku 1924 pracovať pre Maticu slovenskú ako zberateľ hudobného folklóru. Spočiatku zaznamenával fotoaparátom, no čoskoro so sebou začal nosiť aj filmovú kameru. Od roku 1926 do roku 1928 cestuje po Slovensku a zbiera materiál, ktorý potom transformuje do svojho debutového dlhometrážneho filmu "Za slovenským ľudom". 
„Korene Plickovej tvorby vo fotografii určoval príklon k povojnovému novoromantizmu, príbuznosť s vtedajším výtvarným úsilím, najmä s dielom Martina Benku. Iným zdrojom jeho poetiky bolo fotografické dielo Pavla Socháňa, vplyv európskeho literárneho naturalizmu a skúsenosť českého non-fiction filmu. Ten už prekonal etapu poloamatérskych pokusov, v dvadsiatych rokoch sa konštituoval cez pravidelnú produkciu rôznych výrobní a zaujal radom tvorcov.“ V knihe Dejiny slovenskej kinematografie 1896-1969 popisuje vplyv na Plickovu tvorbu filmový historik Prof. Václav Macek, CsC.„"Prišiel som do tejto krajiny s predsavzatím objavovať tú pravdu o živote ľudu, ktorú vie vysloviť iba umenie."“ K. Plicka Literárny scenár ku snímke bol schválený 28. 11. 1928. Národopisný dokumentárny film, ktorý predstavuje ľudovú architektúru, kroje, prácu, zvyky, tance a iné prejavy tradičného života na slovenskej dedine. Zachytáva obce Zliechov, Košecké Rovné, Čičmany, Púchov, Rajecká Lesná, Hrochoť, Važec, Batizovce, Polomka, Nižný Hrabovec, Ždiar, Heľpa a i.
Ľubica Kázmerová v decembri 1999 pre denník Pravda píše: „...nezaznamenával si len piesne, ale fotoaparátom dokumentoval aj ich nositeľov, spolu s autentickosťou a malebnosťou miest, kde sa s nimi stretával. Paralelná tvorba fotografických snímok s popisom slúžili najskôr ako doplňujúci obrazový záznam, ale postupne sa fotografovanie stalo významnou zložkou Plickovho kreatívneho života. Jeho úsilie v čase pôsobenia v Matici slovenskej viedlo k založeniu archívu dokumentárnych fotografií, ktorý obsahuje niekoľko tisíc záberov ...Impulzom k vytvoreniu filmového záznamu, ako si spomína, bola hravosť folklórneho prejavu detí v Heľpe, ktorá si v umelcových očiach žiadala viac než fotografické stvárnenie. Film chápal nielen ako prostriedok na zachovanie záznamu detských hier, tradičných obradov, sviatočných zvykov, osobitej ľudovej architektúry, ktoré boli neodmysliteľnou súčasťou života roľníka či remeselníka v slovenskej dedine, ale tiež ako prostriedok umeleckého výrazu. Nasnímaný materiál sústredil do viacerých etnografických filmov. Prvým bol film Za slovenským ľudom, spracovaný v druhej polovici dvadsiatych rokov...“ 
Podpora u prezidenta.
Kamera, v období, ktoré zaznamenával, bola v slovenských dedinách absolútnou raritou. Nebolo preto jednoduché získať si dôveru najmä u starších ľudí. Ešte zložitejšie to bolo s financiami a technickým vybavením. „V roku 1926 Plicka kúpil pre divíziu Československého červeného kríža v Turčianskom Sv. Martine od Karla Smrža filmovaciu kameru značky Pathé. Odvtedy mohla Matica okrem zapisovania ľudových piesní a fotografovania krojov filmovať ľudové slávnosti a zvyky." Jeho debut vznikol aj vďaka podpore prvého prezidenta Československa Tomáša Garrigua Masarika. 
„200 000 korún podpory venoval v roku 1928 prezident na film, ktorý mal zachytiť obrazy zo života ľudu na východnom Slovensku, ale aj inde...“ na konci šesťdesiatych rokov píše Kveta Bednárová a dodáva: „Film má dĺžku 2000 metrov a vzbudzuje neobyčajný záujem domácich, ale aj zahraničných odborníkov. Prosím, dôkazy – dvakrát Praha: Medzinárodný kongres ľudového umenia a Medzinárodný kresliarsky kongres.“
Reflexia filmu.
To, že bol film veľmi dobre prijatý kritikou a divákmi dokladajú dobové literárne reakcie, z ktorých dodnes čerpajú filmoví historici. „Dielo je počiatkom programovej tvorby Matice slovenskej, ktorá si predsavzala dokumentovať filmom miznúce etnografické javy a zároveň konštituovať národnú kinematografiu. Pretože sa toto predsavzatie uskutočnilo pod strechou vrcholnej kultúrnej inštitúcie, vo vtedajších pomeroch živnostenského podnikania, bola to snaha neuveriteľne prezieravá a progresívna. V súlade s týmito cieľmi prekročil Plickov film hranice etnografickej dokumentácie. Podarené spojenie národopisných faktov a estetických obrazových hodnôt vzbudilo zaslúžený obdiv etnografov i výtvarníkov – ako je možné posúdiť z dobovej tlače aj zachovalých častí filmu.“
„Premiéru mal v roku 1928 a sprevádzal ho veľký ohlas verejnosti. Odborné kruhy ho oceňovali ako z hľadiska národopisného, tak i umeleckého. Film však obmedzene premietali iba v niekoľkých mestách. Nevedno, či preto, aby si ho verejnosť nevykladala ako odhaľovanie zaostalosti a tým degeneráciu Slovenska, alebo ho chceli skutočne prezentovať predovšetkým v zahraničí. Tam kdesi, za ‚veľkou mlákou‘ sa film nenávratne stratil.“ 
„Nezachoval sa, ale vieme, že mal úspech v zahraničí a vtedajšia kritika ho vysoko oceňovala. Vyzdvihovala hlavne jeho výtvarnú zložku a úspešné spojenie dokumentárneho záznamu s umeleckým zobrazením.“
Iba torzo.
Z filmu sa zachovalo iba torzo vynášania Moreny, detské hry a sekvencia s gajdošom z Heľpy. 
Bezprostredná filmová tvorba.
V jeho ďalšej tvorbe bol mimoriadne úspešný. V roku 1929 uviedol film Po horách, po dolách, ktorého názov odvodil z básní Štefana Krčméryho. Ten získal ocenenie vo Florencii aj Benátkach. Jeho vrcholným a najslávnejším filmovým dielom bola snímka Zem spieva z roku 1933.

</doc>
<doc id="612037" url="https://sk.wikipedia.org/wiki?curid=612037" title="Slovenský amatérsky film po roku 1989">
Slovenský amatérsky film po roku 1989

Podstatná časť amatérskej tvorby do roku 1989 vznikala najmä vo filmových krúžkoch, kluboch a domoch kultúry. Po roku 1989 v rámci historického kontextu nastali mnohé spoločenské, politické a ekonomické zmeny. Zároveň s otvorením viacerých možností nastala v amatérskej tvorbe aj kríza. Mnohí filmári, ktorí používali 8mm kamery mali problém aklimatizovať sa a „preladiť“ na video, iná skupina zase odišla po nástupe digitálnej techniky. O výhodách zmien píše filmový kritik Peter Konečný: „Príchodom videa v 90 rokoch sa zmenil celý filmársky amatérsky svet. Problémy s drahým filmovým materiálom, či s prístrojmi určenými na strih, vyriešil analógový záznam so svojou nenáročnou záznamovou a postprodukčnou funkciou. Filmový materiál nahradili analógové kazety s možnosťou opätovného prepisovania. Doslova raj pre filmových amatérov. Nové kamery so sebou priniesli aj nový užívateľský komfort, avšak za cenu straty skutočnej obrazovo filmovej kvality. Analógový záznam neponúkal za filmový materiál kvalitatívnu náhradu, ale skôr cenovú prístupnosť a jednoduchosť práce s filmovým záznamom.“
Súťažné prehliadky amatérskych filmov a videoprogramov.
Videofórum ’89.
Prvá celoslovenská súťaž amatérskych videoprogramov, ktorá bola jedinou svojho druhu v celom Československu. Myšlienka na vlastnú súťažnú prehliadku skrsla v Dome kultúry ROH v Spišskej Novej Vsi, kde pracuje agilné videoštúdio. Hlavným usporiadateľom je Slovenská odborová rada, ktorá od začiatku odporúčala mladým tvorcom tematické okruhy: zo života odborov, iniciatívy pracujúcich, BSP, samosprávnych orgánov, záloh BSP, klubov atď. Videli možnosť skvalitniť masovopolitickú prácu. Ďalšími organizátormi sú SÚV Zväzarmu a Osvetový ústav v Bratislave. Podujatie sa konalo v priestoroch DK ROH. „Z kolekcie 73 programov, ktoré s uchádzali o účasť na spišskonovoveskom Videofóre, sa do súťažnej sekcie dostalo 30.“ Tie boli rozdelené do troch kategórií – hraná tvorba, dokumentárna tvorba a zábavné programy. 
František Škultéty je otec nápadu celoslovenskej konfrontácie amatérskych videoprogramov. Spoluzaložil Videofórum v Spišskej Novej Vsi. Sám je tvorcom videoprogramov. Iní: Ján Petrík, Marek Baláž, vtedajšie vedenie DK ROH.
V tom istom roku, v Bratislave, sa konala aj "Súťaž amatérskych filmov a videoprogramov". Organizačne ju zabezpečil Mestský dom kultúry a osvety v Bratislave a Bratislavská odborová rada. Porota: Vladimír Balco a Miroslav Remo. Ocenené filmy a videoprogramy boli zaradené do celoštátnej súťaže v Senici.
CINEAMA.
Na Slovensku sa koná od roku 1993. O histórii súťaže, v knihe "Cineama 1993-2006", ktorá bola vydaná Národným osvetovým centrom v roku 2006 píše na strane šesť jej zostavovateľka a autorka PhDr. Zuzana Školudová. Predtým sa nazývala „celoštátna tvorivá súťaž a prehliadka amatérskych filmov... Celoštátna, to je územné vymedzenie. Tvorivá sa uvádzalo preto, že boli v Osvetovom ústave aj podujatia interpretačného charakteru a bolo potrebné ich odlíšiť. Súťaž je označenie pre jasný charakter a význam podujatia... Slovo prehliadka sa uvádzalo na označenie toho, že okrem súťažnej časti sa uskutočňuje aj nesúťažná projekcia, kde sa prezentujú filmy bez hodnotenia poroty.“ Súťažná prehliadka amatérskych filmov a videoprogramov. „Koná sa raz za dva roky celoštátne a medzitým vždy národne v Českej a Slovenskej socialistickej republike. Obmedzený počet videoprogramov potvrdil skutočnosť, že technické prostriedky sú pre jednotlivca, ale aj pre závodné kluby stále ešte málo dostupné a naviac nákladné.“
Oficiálna definícia festivalu: CINEAMA je postupová krajská súťaž amatérskej filmovej tvorby a video tvorby. Jej poslaním je prezentovať krajskú amatérsku filmovú tvorbu a video tvorbu, poskytnúť možnosť konfrontácie a oboznámenia sa s tvorbou autorov rôzneho tematického, žánrového zamerania a technického spracovania. Práce hodnotí odborná porota. Ocenené práce reprezentujú trnavský kraj na celoslovenskej súťaži CINEAMA a z celoslovenskej súťaže postupujú na Svetový festival neprofesionálneho filmu UNICA, ktorá sa koná pod patronátom svetovej organizácie pre amatérsky film UNICA.
PAFF.
Pezinský amatérsky filmový festival (PAFF), ktorý prezentuje „nízkorozpočtové, nezávislé alebo študentské filmy, ktoré dokážu divákov zaujať vtipom a originalitou.“ Festival sa od jedenásteho ročníku rozšíril z jedného na dva dni, počas ktorých uviedol slovenské aj zahraničné snímky, ako celovečerné aj krátkometrážne, rôznych žánrov. Jeden z jeho organizátorov je Matej Košecký, ktorý zároveň pracuje aj ako kameraman.
Horalfest.
Horský internetový klub (HIK) v spolupráci s mestom Vysoké Tatry organizujú od roku 2005 festival amatérskej tvorby vo Vysokých Tatrách s názvom Horalfest. Okrem filmovej tvorby zastrešuje aj iné formy umenia. Podujatie je rozdelené na štyri súťažné kategórie – film, fotografia, literatúra a blog. Iné horské festivaly, ktorých sa zúčastňujú okrem profesionálnych aj amatérski tvorcovia: na západe Hory a mesto (Bratislava) či na východe Festival horských filmov (Poprad).
RETRO – AMA - FILM.
Ďalšou dôležitou udalosťou bola celoštátna retrospektívna prehliadka amatérskej filmovej tvorby a videotvorby v DK v Považskej Bystrici RETRO – AMA – FILM, ktorá bola zorganizovaná pri príležitosti stého výročia kinematografie (konala sa v dňoch 17. – 19. novembra 1995). Diváci videli retrospektívu ocenených domácich aj zahraničných filmov, ktoré boli získané z archívu UNICA.
Tatranský kamzík.
Medzinárodná súťaž neprofesionálnych filmov v Liptovskom Hrádku založená v roku 1973. Je to súťaž amatérskych tvorcov s najdlhšou tradíciou a výsledkami presahujúcimi hranice Slovenska.
Rodinné video.
Medzinárodná tematická súťaž neprofesionálnych filmov v Liptovskom Hrádku. V súčasnosti súťaž organizačne zabezpečuje Liptovské kultúrne stredisko, Žilinský samosprávny kraj, mesto Liptovský Hrádok a ART ŠTÚDIO Liptovský Hrádok. 
Michal Daubner – autor reportážnych filmov. Pracoval vo filmovom krúžku pri Okresnom priemyselnom podniku Fatran v Ružomberku, neskôr spolupracoval s klubom filmových amatérov v Liptovskom Hrádku a Liptovskom Mikuláši.
AMATFEST.
Nesúťažná prehliadka neprofesionálnych filmov AMATFEST, ktoré boli buď ocenené na rôznych súťažných prehliadkach, alebo jednoducho zaujali organizátorov. Prvý ročník sa konal v roku 2004 (v kinosále DK v Námestove) a potom každé dva roky.
Railfilm.
Prvý medzinárodný festival amatérskeho filmu so železničnou tematikou. Je založený v roku 2006 na nekomerčnom prístupe s cieľom vytvorenia základne na prezentáciu amatérskych filmárov. Ich plánom je raz ročne zorganizovať galavečer, vždy v inej krajine, s podporou miestnych spoločností a počas súťaže filmy vysielať na internetovej televízii Bahnorama TV a káblových televíziách. Prvým predsedom poroty bol železničný žurnalista Bob Symes z Anglicka. Členovia poroty pochádzajú z viacerých krajín, z Veľkej Británie, Švajčiarska, Nemecka, Rakúska, Maďarska, a samozrejme, zo Slovenska.
Filmové kluby.
Urtica.
Ich tvorba bola prezentovaná od roku 1981 na slovenských súťažiach ako celoslovenská súťaž CINEAMA, Oravská osmička, Tatranský kamzík, Videorally Piešťany či českých – Mohelnický dostavník, PAF Praha, HAF Tanvald, Vysokovský kohout, Mohelnická filmová Písnička či Brnenská 16. Ich diela sa taktiež dostali aj za hranice do krajín ako Nemecko, Poľsko, Francúzsko či Chorvátsko, ale aj Argentína. Vedúcim skupiny je Ing. Ivan Vredík.
HAH.
Od roku 1990 organizujú (FK Urtica) festival Hraný amatérsky humor (HAH) v Dolnej Strehovej. Okrem iných sa tam nakrúcajú koprodukčné (česko-slovenské) pseudofilmy v štýle humor action. 
Klub amatérskeho filmu Urtica bol činný v rokoch 1975 až 2005.
Gemerfilm.
Gemerfilm vznikol v roku 1976 pri regionálnom osvetovom stredisku v Rožňave. V roku 2002 dostal Putovnú klapku za najlepšiu kolekciu filmov. Funguje dodnes. 
Iné tvorivé skupiny.
V 90-tych rokoch bola výrazná aj filmová skupina pri SZM v Lubeníku nazvaný BSP Jozefa Ferku, videoštúdio pri Klube mládeže DK ROH ZŤS v Martine (jeho vedúci Milan Lesák), FK pri Podpolianskom osvetovom stredisku vo Zvolene a Orfiklub v Nižnej... 
„Liptovskí neprofesionálni filmári na svojich spoločných stretnutiach, ktoré predchádzali založeniu Prírodnej univerzity v jeseni tohto roku, nakrútili niekoľko filmov pod spoločnou hlavičkou produkčnej spoločnosti LIPTFILM. Pod pedagogickým vedením režiséra a scenáristu Samuela Ivašku sa na nich aktívne podieľali najmä filmári z liptovskomikulášskeho klubu "Nicolaus", ďalej členovia Filmového klubu z Liptovského Hrádku, filmári z Liptovského Trnovca a Ružomberka, ako aj ďalší priaznivci neprofesionálneho filmu, ktorých združuje Regionálne kultúrne stredisko v Liptovskom Mikuláši.“
Bartfilm.
„‚K čomu sú nám krídla myšlienok, keď nás nemôžu skutočne pozdvihnúť a doviesť kamkoľvek? Stávajú sa bremenom, nie prostriedkom k oslobodeniu. Sme nimi obťažkaní a nakoniec ich začneme nenávidieť. Keď je osud znudený touto zvláštnou hrou, strhne nás späť, nasadí temnú kapucňu a zbaví nás vnímania. Pocítime bezhraničnú úľavu.' Týmto bolestným monológom končí 55 minútový film Hľadanie, ktorý vznikol v poloprofesionálnych podmienkach v roku 1987 a stal sa akýmsi leitmotívom tvorby Bartfilmu.“ Zakladatelia tvorivej skupiny Bartfilm, inšpirovanej novou vlnou, sú Pavel Barta a Hana Hrabětová. Spoločnosti prospievala „atmosféra undergroundu“, no v roku 1989 prekonala aj legalizáciu.
NOC.
"V súčasnosti sa slovenskému amatérskemu filmu kontinuálne venuje Národné osvetové centrum (NOC), ktoré je nástupcom Osvetového ústavu. Zabezpečuje činnosť vo všetkých rovinách – organizačnej, prezentačnej, vzdelávacej, edičnej, publikačnej, ako aj archívnej."
V predchádzajúcom období bolo NOC vyhlasovateľom viacerých súťaží, dvoch celoštátnych: CINEAMA a Oravská osmička a jednej medzinárodnej súťaže Tatranský kamzík. V súčasnosti je Národné osvetové centrum z poverenia Ministerstva kultúry vyhlasovateľom celoštátnej postupovej súťaže CINEAMA.

</doc>
<doc id="612048" url="https://sk.wikipedia.org/wiki?curid=612048" title="Jude Law">
Jude Law

David Jude Heyworth Law (* 29. december 1972, Lewisham, Spojené kráľovstvo) je britský filmový a divadelný herec, producent a režisér. V roku 2010 bol hosťom Medzinárodného filmového festivalu v Karlových Varoch.
Meno Jude dostal podľa pesničky "Hey Jude" od Beatles. Jeho rodičia milovali divadlo a možno preto začal študovať herectvo už od 12 rokov. V roku 2004 bol vyhlásený najviac sexy mužom. Bol tiež dvakrát nominovaný na Oscara za filmy "Talent pána Ripleyho" a "Návrat do Cold Mountain".
Osobný život.
Bol ženatý so Sadie Frost, svadba sa konala 2. septembra 1997, manželstvo skončil rozvodom 29. októbra 2003, majú spolu tri deti, syna Raffertyho, dcéru Iris a syna Rudyho. V roku 2009 sa stal otcom štvrtýkrát, kedy sa z krátkeho romániku so Samanthou Burke narodila dcéra Sophia.
Mal opakovaný vzťah so Siennou Miller, dvakrát sa pár rozišiel pred svadbou, prvýkrát v roku 2006, druhýkrát na začiatku roka 2011.

</doc>
<doc id="612049" url="https://sk.wikipedia.org/wiki?curid=612049" title="Potápač prostredný">
Potápač prostredný

Potápač prostredný (iné názvy: potápač chochlatý, potápač dlhozobý; lat. "Mergus serrator") je druh z čeľade kačicovité. Obýva Holarktídu, kde hniezdi v dutinách stromov na brehoch veľkých jazier, pri potokoch v lesoch a na brehu západnom pobreží Atlantického oceánu. Na Slovensku je vzácnejší zimný hosť a migrant. Podľa Medzinárodnej únie na ochranu prírody a prírodných zdrojov potápač prostredný patrí medzi najmenej ohrozené druhy, celková populácia je stabilná, európska populácia poklesla o 30% v priebehu troch generácií (21.9 rokov). V severnej Amerike bol v priebehu 40 rokov zaznamenaný stabilný stav populácie.
Opis.
Potápač prostredný meria asi 51 - , s rozpätím krídel 70 - , váži 700 - 1350 g. Samček má vo svadobnom šate čiernu hlavu so zeleným leskom a od samca potápača veľkého ho odlišuje celkovo tmavý dojem a čierne pásiky na gaštanovej hrudi. Svadobný šat stráca v máji a potom sa podobá na samicu. Naďalej ho od nej odlišuje červené oko, tmavšie farby a biele ramenné krovky. Samica potápača stredného sa líši od samice potápača veľkého tým, že má chrbát s hnedastým nádychom, prechod farieb na hlave a krku má rozmazaný a zobák má rovnako úzky po celej dĺžke. Biele polia na krídlach sú rozdelené čiernou čiarou. 
Hlas.
Potápač prostredný sa ozýva len málo. Samec počas toku vydáva dvojité hlasy a samica má tlmené "árrk, árrk, árrk". 
Výskyt a stav na Slovensku.
Odhadovaný počet zimujúcich jedincov 0 – 30. Ekosozologický status v roku 1995 "Im" – nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 žiadny. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.

</doc>
<doc id="612050" url="https://sk.wikipedia.org/wiki?curid=612050" title="Potápač dlhozobý">
Potápač dlhozobý



</doc>
<doc id="612051" url="https://sk.wikipedia.org/wiki?curid=612051" title="Potápač chochlatý">
Potápač chochlatý



</doc>
<doc id="612052" url="https://sk.wikipedia.org/wiki?curid=612052" title="Mergus serrator">
Mergus serrator



</doc>
<doc id="612053" url="https://sk.wikipedia.org/wiki?curid=612053" title="Naturalizácia">
Naturalizácia

Naturalizácia alebo naturalizovanie môže byť:

</doc>
<doc id="612055" url="https://sk.wikipedia.org/wiki?curid=612055" title="Zdomácnený druh">
Zdomácnený druh

Zdomácnený druh (resp. zdomácnená rastlina, zdomácnený živočích, zdomácnený organizmus a pod.) môže byť:

</doc>
<doc id="612056" url="https://sk.wikipedia.org/wiki?curid=612056" title="Zdomácnená rastlina">
Zdomácnená rastlina



</doc>
<doc id="612057" url="https://sk.wikipedia.org/wiki?curid=612057" title="Zdomácnený živočích">
Zdomácnený živočích



</doc>
<doc id="612058" url="https://sk.wikipedia.org/wiki?curid=612058" title="Zdomácnený organizmus">
Zdomácnený organizmus



</doc>
<doc id="612059" url="https://sk.wikipedia.org/wiki?curid=612059" title="Naturalizovaný druh">
Naturalizovaný druh

Naturalizovaný druh (iné názvy: zdomácnený druh, udomácnený druh; slovo …druh sa tu môže podľa kontextu nahradiť slovom …rastlina, …živočích, …organizmus a pod.) môže byť:
Proces (alebo miera) vzniku naturalizovaného druhu sa volá naturalizácia alebo zdomácnenie (zdomácňovanie) alebo udomácnenie (udomácňovanie). O výraze „stupeň naturalizácie“ pozri nižšie.
Naturalizovaný druh podľa definície č. 1 a 2 (príp. 3 -4).
Nepôvodný druh je naturalizovaný, keď má všetky vlastnosti divorastúceho domáceho druhu, t. j. rast a reprodukciu prirodzenými spôsobmi reprodukcie (napr. u rastlín: semená, cibule, hľuzy, podzemky…) bez priamej pomoci človeka, pravidelne a často sa vyskytuje na vhodných miestach a udržuje sa veľa rokov (vrátane rokov, v ktorých nastanú nezvyčajné klimatické javy).
Tento typ definície pôvodne pochádza od Thellunga zo začiatku 20. storočia (vyššie je označená ako definícia č. 2), ktorý ho uviedol len pre rastliny. Jeho vlastnými slovami znie nasledovne: "Ako „úplne naturalizovaný“ alebo skrátene „naturalizovaný“ označujeme druh rastliny, ktorý bol v nejakej oblasti zavedený od „historickej“ epochy (historickej z hľadiska botanického preskúmania!) vedomým alebo neúmyselným sprostredkovaním človeka alebo aj neznámym faktorom, a ktorý sa následne vyskytuje so všetkým znakmi domácej rastliny tým, že sa bohato rozmnožuje prostredníctvom svojich prirodzených rozmnožovacích prostriedkov (plodmi a semenami alebo vegetatívne, v závislosti od životného zvyku daného druhu) bez priamej súčinnosti človeka, [a] ktorý sa v dôsledku toho s viac-menej veľkou pravidelnosťou vyskytuje na stanovištiach, ktoré mu konvenujú, a pretrval aj klimaticky abnormálne periódy."
Naturalizovaný druh podľa definície č. 5 či 6.
Najmä v spojení „stupeň naturalizácie“ sa výraz naturalizácia v stredoeurópskej literatúre používa pomerne široko. Napríklad u rastlín (čiže nielen nepôvodných rastlín) sa podľa stupňa naturalizácie rozlišujú:
Z týchto typov rastlín sú úplne naturalizované resp. naturalizované v pravom slova zmysle (t. j. podľa definície č. 1 a 2) len agriofyty a epekofyty. 

</doc>
<doc id="612060" url="https://sk.wikipedia.org/wiki?curid=612060" title="Naturalizovaná rastlina">
Naturalizovaná rastlina



</doc>
<doc id="612061" url="https://sk.wikipedia.org/wiki?curid=612061" title="Marie Dubois">
Marie Dubois

Marie Dubois (vlastným menom Claudine Lucie Pauline Huzé; * 12. január 1937, Paríž, Francúzsko† 15. október 2014, Lescar) bola francúzska herečka.
Jej filmovým debutom bola rola v Truffautovom filme "Strieľajte na pianistu". V šesťdesiatych rokoch potom hrala v rade ďalších filmov francúzskej novej vlny, ale aj v úspešných komédiách ako "Veľký flám" Gérarda Ouryho z roku 1966, alebo "Those Daring Young Men in Their Jaunty Jalopies" od Kena Annakina z roku 1969.
V sedemdesiatych rokoch sa dočkala ocenenie v podobe ceny César za vedľajšiu úlohu vo filme "La Menace", ktorý natočil v roku 1977 režisér Alain Corneau. Na Césara za vedľajšiu rolu bola nominovaná aj za "Zostup do pekiel" (réžia Francis Girod v roku 1986 (cenu ale získala Emmanuelle Béartová za svoju rolu vo filme "Manon od prameňa").
Od osemdesiatych rokov trpela roztrúsenou sklerózou a vo filmoch účinkovala len výnimočne.

</doc>
<doc id="612062" url="https://sk.wikipedia.org/wiki?curid=612062" title="Naturalizovanie">
Naturalizovanie



</doc>
<doc id="612063" url="https://sk.wikipedia.org/wiki?curid=612063" title="Leukoplast">
Leukoplast

Leukoplast môže byť:

</doc>
<doc id="612064" url="https://sk.wikipedia.org/wiki?curid=612064" title="Bad Ems">
Bad Ems

Bad Ems je kúpeľné mesto v nemeckej spolkovej krajine Porýnie-Falcko na rieke Lahn, administratívne centrum okresu Rhein-Lahn.
K 31. decembru 2015 tu žilo 9 229 obyvateľov.
Poloha.
Bad Ems sa nachádza cca 40 km západne od biskupského mesta Limburg an der Lahn a cca 20 km východne od Koblenzu. Leží na oboch brehoch rieky Lahn, na juhu ho obklopuje pohorie Taunus, na severe Westerwald. Okrem toho sa vyznačuje krásnym okolím, ktoré vytvára kľukaté riečne údolie.
Dejiny.
V rímskej dobe sa v priestore dnešného centra nachádzal kastel po ktorom sa však nezachovali žiadne pozostatky. V okolí sú dodnes viditeľné zvyšky antického limitu, oddeľujúceho v 1. - 3. storočí provincie rímskeho impéria od slobodnej Germánie.
Prvá písomná zmienka o meste pochádza z roku 880. V roku 1324 mu cisár Ľudovít IV. udelil mestské práva. Roku 1913 bol mestu pridaný dodatočný názov "Bad" (kúpele).
V 16. a 17. storočí nadobudol Bad Ems význam ako kúpeľné mesto a v 19. storočí sem zavítala celá rada vtedajších prominentných osobností, napr. ruskí cári Mikuláš I. a Alexander II., cisár Viliam I., alebo umelci ako Richard Wagner či Dostojevskij.
V roku 1870 bola z kúpeľov odoslaná emžská depeša, ktorá napomohla k rozpútaniu prusko-francúzskej vojny.
V roku 1947 sa stal Bad Ems sídlom Štatistického úradu spolkovej krajiny Porýnie-Falcko a roku 1969 sídlom novozaloženého okresu Rhein-Lahn.
V okolí mesta sa dlhú dobu ťažili striebro, olovo, meď a zinok.
Demografia.
Údaje z rokov 1871 až 1987 pochádzajú zo sčítania obyvateľstva:
Najvyšší počet obyvateľov bol v roku 1977 - 10 332.

</doc>
<doc id="612065" url="https://sk.wikipedia.org/wiki?curid=612065" title="Bezfarebný plastid">
Bezfarebný plastid



</doc>
<doc id="612066" url="https://sk.wikipedia.org/wiki?curid=612066" title="Catherine Sambová-Panzová">
Catherine Sambová-Panzová

Catherine Sambová-Panzová (; * 26. jún 1954, Fort Lamy, Čad) je stredoafrická politička, od 23. januára 2014 do 30. marca 2016 dočasná prezidentka krajiny a prvá žena v tejto funkcii.
Do svojich osemnástich rokov žila v Čade. Jej otec pochádzal z Kamerunu a matka zo Stredoafrickej republiky. Vyštudovala právo vo Francúzsku na Panthéon-Assas University. a pred vstupom do politiky bola úspešnou obchodníčkou a firemnou právničkou.
Od 14. júna 2013 do zvolenia prezidentkou bola starostkou hlavného mesta Bangui.
Dočasnou prezidentkou ju zvolil parlament po tom, čo kvôli neprestávajúcemu násiliu rezignoval na svoju funkciu samozvaný prezident Michel Djotodia i premiér Nicolas Tiengaye. Zem mala viesť viedla do nových prezidentských volieb vo februári 2015. Termín volieb bol síce pôvodne určený na 18. október 2015, ale prvé kolo sa uskutočnilo až 30. decembra 2015 a druhé 14. februára 2016.
Dňa 30. marca 2016 ju vo funkcii nahradil riadne zvolený prezident Faustin-Archange Touadéra. Sambová-Panzová nekandidovala.

</doc>
<doc id="612075" url="https://sk.wikipedia.org/wiki?curid=612075" title="Dolina Roztoki">
Dolina Roztoki

Dolina Roztoki () je odvetvie Bielovodskej doliny na poľskej strane Vysokých Tatier. Je dolným predĺžením Doliny Pięciu Stawów Polskich.
Poloha.
Dolina je dlhá , jej plocha zaberá 7,0 km². Spolu s Dolinou Pięciu Stawów Polskich meria a má plochou 13,6 km². Dolinu Roztoki od Doliny Pięciu Stawów Polskich oddeľuje prah jazernej steny. Obe doliny sú najväčším odvetvím Bielovodskej doliny na poľskej strane Vysokých Tatier pod hlavným hrebeňom Vysokých Tatier na úseku SvinicaHrubý štít. Dolina Roztoki je prostrednou s troch veľkých odvetví Bielovodskej doliny na poľskej strane Vysokých Tatier. Na severozápade hraničí s Dolinou Waksmundzka a na juhovýchodnej strane s Dolinou Rybiego Potoku. Od Doliny Waksmundzką ju oddeľuje hrebeň Wołoszyna a od Doliny Rybiego Potoku severovýchodný hrebeň Hrubého štítu. Horná časť Doliny Roztoki spolu s Dolinou Pięciu Stawów Polskich hraničí na severe s Dolinou Gąsienicowou a Dolinou Pańszczyca – oddeľuje ju dlhý východný hrebeň Svinice.
Dolná časť doliny, ktorá je oproti Polany Biała Woda () vo výške približne . Prah Doliny Pięciu Stawów Polskich je vo výške asi . V hornej časti doliny sú jej dve bočné vetvy: Dolinka Buczynowa a Świstówka Roztocka. V doline sa nachádzajú tri neveľké jaskyne: Dziura nad Roztoką, Dziura nad Nową Roztoką a Gowoniowa Nyża.
História.
Dolina bola navštevovaná už od dávnych čias. V 19. storočí tu bol Stanisław Staszic, Seweryn Goszczyński, Ludwik Zejszner a mnohí iní. Turistická cesta vedúca do doliny bola označkovaná v roku 1899. Blízko Doliny Roztoki, v Bielovodskej doline na poľane Stara Roztoka v roku 1876 postavili Chatu PTTK Wincenta Pola v Doline Roztoki, ktorá nesie meno Wincenta Pola.

</doc>
<doc id="612078" url="https://sk.wikipedia.org/wiki?curid=612078" title="Kolbisko">
Kolbisko



</doc>
<doc id="612080" url="https://sk.wikipedia.org/wiki?curid=612080" title="Claudine Lucie Pauline Huzé">
Claudine Lucie Pauline Huzé



</doc>
<doc id="612081" url="https://sk.wikipedia.org/wiki?curid=612081" title="Claudine Lucie Pauline Huzéová">
Claudine Lucie Pauline Huzéová



</doc>
<doc id="612084" url="https://sk.wikipedia.org/wiki?curid=612084" title="Slovenský zväz kuchárov a cukrárov">
Slovenský zväz kuchárov a cukrárov

Slovenský zväz kuchárov a cukrárov (SZKC) je jedným z prvých profesijných zväzov po zániku ČSSR. Je dobrovoľnou, cechovskou, nepolitickou záujmovou organizáciou, v ktorej sa dobrovoľne združujú občania, ktorí sa na profesionálnej úrovni zaoberajú gastronómiou alebo sú priateľmi a propagátormi gastronómie. Na čele zväzu momentálne stojí Vojto Artz. Sídlo má v Bratislave. Od roku 2000 je riadnym členom Svetovej asociácie kuchárskych združení (WACS).
História zväzu.
Organizácia vznikla v apríli 1990. V čase založenia na čele stál Ondrej Antovszký . V roku 2000 ho na poste prezidenta zväzu vystriedal František Janata , ktorý vo funkcii prezidenta zväzu pôsobil do mája 2013. Od mája 2013 do novembra 2017 vo funkcii prezidenta SZKC pôsobil Branislav Križan. Na základe rozhodnutia Valného zhromaždenia SZKC od novembra 2017 na čele zväzu stojí Vojto Artz .
Činnosť.
V súčasnosti SZKC vyvíja svoju činnosť prostredníctvom ôsmich stabilne pôsobiacich regionálnych i odborných klubov SZKC (bratislavský klub, banskobystrický klub, žilinský klub, tatranský klub, košický klub, prešovský klub, klub cukrárov a klub mladých kuchárov a cukrárov) v ktorých združuje kuchárov a cukrárov z celého Slovenska. Prostredníctvom klubov sa zväz usiluje šíriť moderné trendy gastronómie v praxi, na domácich aj zahraničných výstavách a súťažiach.
SZKC nadväzuje na historickú tradíciu, zaoberá sa gastronómiou v jej širších súvislostiach, a podporuje všetky formy spolupráce, ktoré vedú k plneniu jeho hlavných cieľov.

</doc>
<doc id="612085" url="https://sk.wikipedia.org/wiki?curid=612085" title="SZKC">
SZKC



</doc>
<doc id="612086" url="https://sk.wikipedia.org/wiki?curid=612086" title="Glaukos (syn Epidaura)">
Glaukos (syn Epidaura)

Glaukos ( - Glaukos) bol grécky sochár v 2. storočí pred Kr.
Sochár Glaukos, syn "Epidaura" z Atén, tvoril v 2. polovici 2. storočia pred Kr. Zo skulpturálnej tvorby tohto gréckeho umelca sa nič nezachovalo. V roku 1889 sa však na ostrove Délos našiel jeho menom signovaný malý podstavec z bieleho mramoru, ktorý bol zrejme základňou sochy bohyne Afrodity.
Podstavec je umiestnený v archeologickom múzeu na ostrove Délos. Jeho mierne poškodený nápis, datovaný do roku 107 pred Kr., hlása:
- text v starogréčtine
Podľa znalcov epiteton "Hagné" () mala bohyňa Afrodita, pod týmto prídomkom uctievaná hlavne na území starovekej Sýrie.
Meno sochára Glauka je uvedené aj na nápise "ID 1992bis" a na nápise "ID 2594", ktorý ho uvádza medzi dedikátormi (zrejme votívneho daru, darov). 

</doc>
<doc id="612088" url="https://sk.wikipedia.org/wiki?curid=612088" title="Baptistérium ortodoxných">
Baptistérium ortodoxných

Baptistérium ortodoxných alebo Neonovo baptistérium () je oktogonálne ranokresťanské baptistérium z 5. storočia v talianskom meste Ravenna. Ide o jeden z najvzácnejších príkladov ranokresťanskej architektúry. S výstavbou sa začalo okolo roku 400 ale podarilo sa ho dokončiť až koncom 5. storočia. Pôvodne bolo súčasťou baziliky, ktorá bola zbúraná v roku 1734. Ide o najstaršiu zachovanú stavbu v Ravenne, ktorá bolo čiastočne postavená na základoch rímskych kúpeľov. Nazýva sa tiež ako baptistérium ortodoxných, aby sa odlíšilo od Baptistéria ariánov postaveného na príkaz ostrogótskeho kráľa Teodoricha I. asi o 50 rokov neskôr. Výstavbu inicioval biskup Ursus na konci 4. storočia alebo na začiatku 5. storočia. Stavbu dokončil až biskup Neon na konci 5. storočia, kedy bola zhotovená mozaiková výzdoba baptistéria. Pôdorys má tvar osemuholníka a je postavený z tehál. Na prízemí je priestor rozšírený o štyri oblúkové niky, členené do dvoch radov oblúkov dvíhajúcich sa k veľkej kupole, ktorá bola dokončená v roku 450. Veľká stredová mozaika v kupole zobrazuje Kristov krst Jánom Krstiteľom v rieke Jordán. Stredovú mozaiku obkolesuje procesia dvanástich apoštolov v dvoch smeroch, končiac stretnutím svätého Petra so svätým Pavlom. Okolo procesii apoštolov sa nachádzajú architektonické scény, ktoré odkazujú na Sväté mesto. Tambur kupoly imituje galériu postáv obkolesujúci priestor baptistéria, každý výklenok obsahuje postavu svätca alebo proroka. V dolnej zóne sa nachádzajú scény z evanjelií. Podľa vyhodnotenia ICOMOS ide o najkvalitnejší a najúplnejší dochovaný príklad ranokresťanského baptistéria, ktorý zachováva plynulosť zobrazenia ľudskej postavy odvodenej z grécko-rímskeho umenia. Spolu s ďalšími ôsmimi pamiatkami v Ravenne bolo baptistérium zapísané do zoznamu Svetového dedičstva UNESCO, v rámci lokality Ranokresťanské pamiatky v Ravenne.
História výstavby.
Na príkaz ravennského biskupa Ursa sa začalo so stavebnými prácami v 5. storočí na základoch rímskych kúpeľov. Baptistérium bolo postavené na juhovýchod 1,5 metra severne od katedrály, ktoré bolo súčasťou súčasťou baziliky. Zničenú v roku 1734 za účelom postavenia dnešnej katedrály. Baptistérium bolo určite spojené s bazilikou prostredníctvom prstencovej chórovej ochodze a ďalších budov. Do dnešných dní sa nepodarilo archeológom a historikom túto hypotézu potvrdiť. Pri výstavbe boli znovu použité tehly z kúpeľov. Pôvodná úroveň stavby bola zhruba 3 metre pod dnešnou úrovňou terénu. Pôdorys má tvar osemuholníka. Výstavba baptistérií v tvare osemuholníka (ktorá je typická aj pre ambrosiánske baptistériá) nie je náhodná. Má estetický pôvod a symbolický odkaz stvorenia sveta za 7 dní a 8. deň symbolizuje vzkriesenie a večný život. Na prízemí je priestor rozšírený o štyri oblúkové niky, členené do dvoch radov oblúkov dvíhajúcich sa k veľkej kupole, ktorá bola dokončená v roku 450. Mnohí odborníci predpokladajú, že horná časť stien, ktoré sú zdobené slepou arkádou pozostávajúcou z dvoch dvoj klenbových panelov na každej strane, bola väčším doplnkom k múrom postaveným niekedy v 10. storočí alebo neskôr. Dôvodom bolo zvýšenie profilu stavby v čase, keď mohlo dôjsť k zasypaniu spodnej časti budovy. Ďalší odborníci tvrdia, že k prestavbe mohlo dôjsť v druhej polovici 15. storočia.
Baptistérium počas výstavby biskupom Ursom malo drevený strop a kamennú podlahu. Rozsiahlu prestavbu dokončil až biskup Neon na konci 5. storočia, kedy bola zhotovená mozaiková výzdoba. Výsledok jeho práce prežíva až do dnes. Kupola bola skonštruovaná z dvojitých dutých terakotových rúrok ("tubi fittili)" zasunutých jedna do druhej. Tie nahradili pravdepodobne bloky ľahkej pemzy aby sa vytvorila ešte ľahšia štruktúra kupoly. Vonkajšie steny oblúku sú hrubé iba 0,6 m, čo vysvetľuje obavy z hmotnosti kupoly. Murivo kupoly a jej podporné oblúky nie sú spojené s vonkajším plášťom z tehál, ale trhajú akoby vnútorný plášť so štruktúrou, ktorú držia vnútorné oblúky a stĺpy. V kupole sa nachádzajú presne nad oknami malé otvory, ktoré pravdepodobne slúžili na zavesenie olejových lámp v interiéri, keďže krstné obrady sa konali v noci. Nedávna diskusia o neobvykle veľkých rozmeroch okien baptistéria priniesla hypotézu o dennom využití baptistéria v 5. storočí. Historik Ivanovic však toto tvrdenie odmieta.
Na juhovýchodnej a západnej strane baptistéria sú viditeľné aj dve menšie okná zakomponované do slepého vlysu. Na severozápadnej strane môžeme vidieť mramorový reliéf zobrazujúci jazdca, o ktorom sa predpokladá, že je pozostatkom sarkofágu z druhej štvrtiny 3. storočia, ktorý bol pri stavbe vložený do konštrukcie. Budova je krytá škridlovou strechou s jednoduchým krížom na vrchu, ktorý nahradil starší bronzový kríž zo 7. storočia v roku 1963. Jediný dnešný vstup do krstiteľnice umožnený západnými dverami, ktoré sú ohraničené kamenným rámom zo 16. storočia. 
Interiér a ostatné zariadenia baptistéria.
Mozaiky.
Pôvodná mozaiková výzdoba sa zachovala v celom vnútri baptistéria. Mala zdôrazniť osobitný význam sviatosti krstu pre veriacich. Byzantské mozaiky baptistéria nadväzujú na tradície umenia predchádzajúcich storočí. Sú rozdelené do troch cyklov: prvý cyklus sa nachádza v spodnej časti, druhý v strednej časti, kde sa nachádzajú reliéfy prorokov a tretí cyklus je mozaika kupoly. Celková mozaiková kompozícia súvisí s témou Nebeského Jeruzalema. Zdôrazňujú to koruny v rukách apoštolov na mozaike kupoly (symbolizujú, ako sa uvádza v knihe Zjavenia apoštola Jána, zasadnú na dvanásť trónov, aby súdili dvanásť kmeňov Izraela), štyri oltáre a štyri obrazy prázdneho trónu. Ústrednou scénou je krst Ježiša Krista v rieke Jordán. Okrem vyobrazeného nahého Ježiša, polonahého Jána Krstiteľa a človeka s uterákom v rukách. Stredovú mozaiku obkolesuje procesia dvanástich apoštolov v dvoch smeroch, končiac stretnutím svätého Petra so svätým Pavlom. Postavy apoštolov sú zobrazené v dynamickom pohybe, typovo ešte antické. Oblečenie pripomína tuniku rímskych patricijov. Postavy sú vykreslené realisticky a majú veľkú výpovednú silu. Proporcie sú pretiahnuté a majú monumentálny charakter. Využíva sa iba biela farba (symbolizuje svetlo Zeme) a zlatá farba (symbolizuje svetlo nebies). Početné symboly a atribúty umiestňujú každú postavu do veľmi prísnej hierarchie. Hlavnú rolu zohráva modré pozadie.
Kupola.
Mozaikovú výzdobu kupoly možno rozdeliť do troch pásov. Dolný pás, tvorí súčasť základne a kupoly. Zdobia ho architektonické scény výklenkov, ktoré vytvárajú efekt striedania konkávnych a konvexných kriviek tzv. divadelné krídla. Tento motívy sa nachádzal v rímskom umení, napríklad už na freskách v Pompejách. V strede ôsmich centrálnych výklenkov sa nachádzajú štyri otvorené knihy, ktoré sa dajú ľahko identifikovať, ako štyri evanjeliá, pretože na stránkach týchto štyroch kníh sa nachádzajú texty, ako napríklad: "EVANGELIVM SECVN MARCUM". Ďalej je sú tam zobrazené štyri prázdne tróny ("hetimasia"). Prázdne tróny pravdepodobne odkazujú na Kristov druhý príchod. Priestor výklenkov lemuje priestor s prázdnymi stoličkami, na ktorých budú sedieť spravodliví. Tieto architektonické scény odkazujú na Sväté mesto a šírenie kresťanskej náuky.
Stredné pásmo zobrazuje procesiu dvanástich apoštolov v dvoch smeroch na modrom pozadí. Končiac stretnutím svätého Petra so svätým Pavlom. Postavy majú stále pozoruhodnú plastickú konzistenciu a zmysel pre pohyb, čo svedčí o nepretržitom vzťahu s klasickým umením. Farby ich odevov sú striedajúca sa zlatá tunika a biele pálium s dvoma tmavými okrajmi ("clavus"/"clavi"). Ozdobné pruhy siahajú takmer po nohy. V rukách držia koruny tzv. neprekonateľnú korunu víťazstva ("immarcescibilis gloriae corona"). Tváre sú realistické a nadväzujú na model rímskeho portrétneho umenia (snahu po ideáli). Z horného kruhu visia biele závesy, ktoré pri pohľade zdola tvoria tvar koruny kvetu.
Tretie pásmo zobrazuje ústrednú mozaiku. V tomto centrálnom kruhu je na zlatom pozadí scéna Kristovho krstu v rieke Jordán. Ježiš je zobrazený s bradou a ponorený vo vodách rieky Jordán, zatiaľ čo Ján Krstiteľ po jeho pravej strane krstí Ježiša poliatím hlavy vodou z patény. Postava starca po Ježišovej ľavici je personifikácia rieky Jordán. Tieto personifikácie boli bežné v grécko-rímskom umení. Aj keď boli pohanského pôvodu, takéto personifikácie boli často kopírované ranými kresťanmi. Nad ním sa objavuje ikonografický helenisticky nápis "IORDANN", zatiaľ čo nad Kristom je vyobrazená holubica symbol Ducha Svätého. Jedná sa o jedno z najstarších mozaikových vyobrazení Kristovho krstu. Tvár Ježiša Krista a Jána Krstiteľa sú trochu iné ako zvyšok mozaiky. Obe tváre boli v 18. storočí barokizované, takže centrálna časť scény so zreteľne viditeľnými obrysmi už nie je pôvodná. Tieto práce uskutočnil Felice Kibel rímsky umelec, ktorý pôsobil v Ravenne od 50. rokov 18. storočia až do svojej smrti. Jeho metódy obnovy by pravdepodobne nesplnili dnešné štandardy. Jánov kríž s drahokamami mohol byť v skutočnosti pastierskou palicou, ako je tomu napríklad v Baptistériu ariánov. Dosť možne je že Kristus bol na pôvodnej mozaike zobrazený ako mládenec bez brady. Obnovená bola aj Jánova ruka a je pravdepodobné, že pôvodne mal ruku na Kristovej hlave.
Tambur.
Stredovú časť interiéru tvoria oblúky s oknami. Každý z nich je ešte rozdelený na tri menšie oblúky (slepé arkády). Predpokladá sa, že táto štruktúra je odvodená od architektúry rímskych "scaenae frons". V stredovej časti sú umiestnené okná, zatiaľ čo dve bočné sú zdobené raz vyplnené štukovými edikulami ("gipsoplastae") s polkruhovými alebo trojuholníkovými štítmi. Výplň edikúl tvorí šestnásť reliéfov stojacich postáv (prorokov). Štíty sú zdobené rastlinnými a zvieracími motívmi. Medzi nimi sú vložené ďalšie štukové reliéfy, oveľa menšieho rozsahu, predstavujúce buď dvojicu zvierat, alebo v štyroch prípadoch figurálne výjavy. Zatiaľ čo zvieratá, ktoré lemujú ústredné prvky, ako sú vázy alebo koše, sa väčšinou interpretujú iba ako dekoratívne motívy. Štyri figurálne výjavy, ako Kristus šliape na zvieratá, "Traditio legis", Jonáš a veľryba a Daniel v jame levovej. Tieto výjavy boli identifikované v priamej súvislosti s krstnou liturgiou a jej predchádzajúcim katechetickým pokynom. Kostof objasňuje význam prvých dvoch spomenutých ako dogmatické znázornenie. Spája ich s procesom zrieknutia sa Diabla. Pokrstený tak mali čeliť nástrahám diabla. Scéna "Traditio legis" sa potom interpretuje ako doplnková k tejto scéne, potvrdzuje moc Cirkvi a zdôrazňuje tak výlučnosť komunity, do ktorej krstom vstupujú nový členovia. Folleti však poskytuje iné vysvetlenie, poukazujúc na to, že scéna Krista pošliapavajúceho zvieratá nie je vložená priamo do západnej osi baptistéria. Porušenie umiestnenia vysvetľuje v kontexte umývania nôh, čo bolo samo o sebe vnímané ako akýsi exorcizmus. Druhá scéna je potom spojená s motívom "Traditio legis", ktorý bol súčasťou predkrstnej výučby katechumenov. Podobne ako postavy na nižšej úrovni, aj títo muži sú oblečení v tunikách a páliach. V rukách držia buď zvitky alebo knihy. Aj keď im chýba ďalšia identifikácia, boli takmer jednoznačne identifikovaní ako proroci. Materiál zďaleka nie je taký odolný ako mramor alebo kameň. Postavy sú veľmi plastické a pravdepodobne boli aj polychrómované. Katechéza sa opierala nielen o štyri evanjeliá, ale aj o texty prorokov Starého zákona, ktoré vysvetľovali prítomnosť týchto postáv. Na začiatku 20. storočia v rámci reštauračných prác boli postavy odstránené na základe domnienky neskorších úprav. Neskôr sa zistilo, že sa jednalo o pôvodné prvky z 5. storočia. Dnes sa tam nachádzajú reštaurované kópie. Nad oblúkmi sú znázornené ranokresťanské symboly, ako je vinič, pávy a ďalšie symboly.
Základňa.
Spodná časť má tvar osemuholníka, kde osem stĺpov s korintskými a taliansko-byzantskými hlavicami držia oblúky základne. Priestor je naviac rozšírený o štyri oblúkové niky, jeden na každej strane. Priestor slepých arkád na každej jednej strane sú vyplnené technikou "opus sectile", ktorá bola pravdepodobne tiež súčasťou pôvodnej výzdoby. Plocha je zložená z rôznych druhov kameňov usporiadaných do geometrických vzorov, od červeného porfýru a čadiča po zelený a africky mramor. Na archivoltách sú zobrazené štyri latinské nápisy, tri s odkazmi na pasáže z Biblie. Existujú ďalšie tri texty, z ktorých jeden je aj z Knihy žalmov. Ďalšie dva sú parafrázami pasáží v evanjeliách podľa Matúša a Jána. Text založený na Jánovi odkazuje na Ježiša, ktorý umýval nohy svojim učeníkom. Umývanie nôh biskupom bolo údajne súčasťou krstného rituálu, ktorý sa uskutočňoval okolo roku 400. Priestor medzi slepými arkádami vyplňujú zlaté listy rozvilin a akantových listov na modrom pozadí s ôsmimi stojacimi mužskými postavami nad ôsmimi stĺpmi. Postavy sú umiestnené do zlatého oválneho medailónu s plameňovými okrajmi, oblečené v bielej tunike alebo páliu a v rukách držia zvitky alebo knihy. Nedostatok ikonografických znakov, ktoré by umožňovali ich presnú identifikáciu, viedli väčšinu vedcov k ich interpretácii ako ďalších bližšie nešpecifikovaných prorokov. Nie je veľa známe o pôvodnej dlažbe, ani o obložení spodných múrov, ktoré sú teraz úplne stratené pod úrovňou terénu. Podľa vykopávok Lanciani a následných rekonštrukcií vykonaných v 19. storočí mohli byť úplne pokryté svetlým mramorom.
Ostatné zariadenie baptistéria.
V baptistériu sa nachádza krstiteľnica ortogonálneho tvaru, pravdepodobne stredovekého pôvodu, zatiaľ čo pôvodné bolo podľa vykopávok Lancianiho kruhové (priemer asi 3,1 m) a zapustené do zeme, pravdepodobne pokryté mramorom a prístupné dvoma protiľahlými radmi stupňov. Krstiteľnica je vyrobená z mramorových a porfýrových dosiek a stĺpov, ktoré sú spojené kovovými sponami. Pulpit s krížom je súčasťou krstiteľnice. Nad krížom je obraz holubice, ktorý je samozrejme symbolom Ducha Svätého. Nápisy v krstiteľnici pochádzajú pravdepodobne zo 16. storočia. V baptistérium sa okrem iného vo výklenkoch nachádza kovový kríž, ktorý bol predtým na streche baptistéria a oltár.

</doc>
<doc id="612089" url="https://sk.wikipedia.org/wiki?curid=612089" title="Tempo (hudba)">
Tempo (hudba)

Tempo (z – čas) v hudbe označuje rýchlosť striedania jednotlivých dôb za určitú časovú jednotku (obyčajne za minútu), a teda aj rýchlosť samotnej hudobnej skladby.
Tempo sa väčšinou uvádza na začiatku skladby pomocou zaužívaných talianskych výrazov. Okrem tohto relatívneho určenia môžeme tempo upresniť číslom, ktoré udáva presný počet dôb za minútu, tzv. BPM, čo je skratkou anglického "beats per minute". Napríklad pri predpise 60 BPM pripadá na každú sekundu práve jedna doba.
Na presné určenie tempa sa niekedy využíva metronóm. Tento prístroj zostrojil viedenský mechanik Johann Nepomuk Mälzel, a preto sa pri udaní tempa namiesto BPM používa aj označenie „M.M.“ – skratka od „Mälzlov metronóm“.

</doc>
<doc id="612091" url="https://sk.wikipedia.org/wiki?curid=612091" title="Baptistérium Neonovo">
Baptistérium Neonovo



</doc>
<doc id="612095" url="https://sk.wikipedia.org/wiki?curid=612095" title="Kolba">
Kolba

Kolba môže byť 
Etymológia.
1. Významy „pažba pušky“, „banka“ a „črpák“ (a pod.) sú prevzaté z nemčiny, konkrétne zo strednohornomeckého (ale ešte aj v 19. storočí bežne používaného) slova kolbe (v dnešnej nemčine Kolben), ktoré znamenalo okrem iného kyjakovitý či zhlukovitý predmet. 2. O významoch súvisiacich so zápasom (rytierov a pod.) sa obyčajne uvádza, že sú domáceho pôvodu, konkrétne, že domáce slovo kolba pochádza od slovesa klať (ktoré pochádza z praslovanského slovesa *kol-ti =klať, bodať, štiepať, sekať), resp. možno domáce slovo kolba pochádza už z praslovanského *kol-ьba, ktoré pochádza od slovesa *kol-ti. Prinajmenšom v špecifickom význame „bitka dvoch skupín jazdcov s kyjakmi a v plnej zbroji (od. 14. stor.)“ však preráža aj nemecké slovo kolbe (pozri vyššie), pretože tento druh rytierskeho turnaja sa v nemčine volal Kolbentournier a príslušný kyjak rytiera sa volal kolbe.

</doc>
<doc id="612098" url="https://sk.wikipedia.org/wiki?curid=612098" title="Karol Fridrich Bádenský">
Karol Fridrich Bádenský

Karol Fridrich Bádenský (* 22. november 1728, Karlsruhe, Rímsko-nemecká ríša† 10. jún 1811, Karlsruhe, Pruské kráľovstvo) bol zjednotiteľ Bádenska, markgróf bádensko-durlašský (1738 až 1771), neskôr markgróf bádensky (1771 až 1803/1806). V rokoch 1806 až 1811 vystupoval ako prvý bádensky veľkovojvoda.
Životopis.
Narodil sa ako starší z dvoch synov dedičného princa Fridricha Bádensko-durlašského a Amálie Nasavsko-dietzskej.
Vláda.
Bádensko bolo od 12. storočia po väčšinu času s krátkymi výnimkami rozdelené medzi vetvy rodu Zähringenovcov. V roku 1771 sa Karol Fridrich ako markgróf Bádenska-Durlachu rozhodol, potom čo zdedil susedné markgrófstvo Báden-Bádensko, prijať dlhšiu dobu nepoužívaný titul markgrófa bádenského a postupne zjednotiť Bádensko vrátane okolitých biskupstiev, čo sa mu definitívne podarilo medzi rokmi 18051810.
V roku 1803 mu Napoleon Bonaparte udelil kurfirstský hlas (v tom čase ním zjednocované Bádensko malo menej ako polovicu z budúceho územia). Bádenské markgrófstvo a zároveň kurfirstvo zaniklo v roku 1806 povýšením na veľkovojvodstvo a zánikom Svätej ríše rímskej.
Deti.
28. januára 1751 sa oženil s Karolínou Lujzou Hesensko-darmstadtskou (* 1723† 1783). Narodilo sa im päť detí:
24. novembra 1787 uzavrel morganatické manželstvo s Lujzou Karolínou z Hochbergu (* 1768† 1820). Mali päť detí:

</doc>
<doc id="612099" url="https://sk.wikipedia.org/wiki?curid=612099" title="Lipice">
Lipice

Lipice môžu byť:

</doc>
<doc id="612100" url="https://sk.wikipedia.org/wiki?curid=612100" title="Karolína Lujza Hesensko-darmstadtská">
Karolína Lujza Hesensko-darmstadtská

Karolína Lujza Hesensko-darmstadtská (* 11. júl 1723, Darmstadt, Rímsko-nemecká ríša† 8. apríl 1783, Paríž, Francúzske kráľovstvo) bola bádenská markgrófka, amatérska umelkyňa, vedkyňa, zberateľka a salonierka.
Životopis.
Narodila sa ako dcéra Ľudovíta VIII. Hesensko-darmstadtského a Šarloty z Hanau-Lichtenberg. 28. januára 1751 sa vydala za bádenského markgrófa Karola Fridricha Bádenského.
Je popisovaná ako učená, hovorila piatimi jazykmi, písala si s Voltairom a urobila z Karslruhe kultúrne centrum Nemecka, ktoré okrem iných navštívil Johann Gottfried von Herder, Johann Kaspar Lavater, Johann Wolfgang von Goethe, Friedrich Gottlieb Klopstock, Christoph Willibald Gluck a Christoph Martin Wieland. Bola členkou markgrófského dvorného orchestra, dánskej akadémie výtvarných umení, kreslila, maľovala vodovými farbami a v paláci v Karlsruhe mala laboratórium. Carl Linné pomenoval "Glückskastanie Carolinea Princeps L." po nej a Friedrich Wilhelm von Leysser pre ňu zbieral rastliny. Podporovala a riadila továreň na mydlo a sviečky.
Jej zdravotný stav sa zhoršil v roku 1779 a 8. apríla 1783 zomrela na výlete so svojím synom.

</doc>
<doc id="612102" url="https://sk.wikipedia.org/wiki?curid=612102" title="Glaukos z Argosu">
Glaukos z Argosu

Glaukos ( - Glaukos) bol grécky sochár v 5. storočí pred Kr.
Glaukos, sochár z Argosu, tvoril v polovici 5. storočia pred Kr. Grécky cestovateľ Pausanias uvádza, že jeho sochárske diela videl medzi votívnymi darmi od Mikytha pri Diovom chráme v Olympii: „"Veľký počet Mikythových darov som našiel v rade za sebou. Vedľa élidského Ifita a Ekecheirie, ktorá ho korunuje vencom, teda vedľa týchto sôch sú tieto Mikythove dary: Amfitrité, Poseidón a Hestia. Ich tvorcom je argoský Glaukos."“
Pausanias tiež zaznamenal, že Mikythos venoval tieto dary do Olympie hlavne preto, aby splnil daný sľub pre záchranu svojho syna, ktorý mal smrteľnú chorobu (túto informáciu dokazuje aj nápis objavený v Olympii).
Pri týchto bronzových sochách (zrejme značných rozmerov) stála skupina ďalších sôch venovaných od Mikytha, ktorých autorom bol Glaukov rodák Dionysios. Zvyšky podstavcov z týchto sôch sa našli vedľa ruín severnej steny Diovho chrámu. Mikythos, ktorý bol správca v mestách Rhégion a Messéna, bol zároveň opatrovníkom detí tyrana Anaxila a po jeho smrti aj vládcom (tyranom) Rhégia.

</doc>
<doc id="612109" url="https://sk.wikipedia.org/wiki?curid=612109" title="Naturalizovaný živočích">
Naturalizovaný živočích



</doc>
<doc id="612110" url="https://sk.wikipedia.org/wiki?curid=612110" title="Naturalizovaný organizmus">
Naturalizovaný organizmus



</doc>
<doc id="612111" url="https://sk.wikipedia.org/wiki?curid=612111" title="Udomácnený druh">
Udomácnený druh



</doc>
<doc id="612112" url="https://sk.wikipedia.org/wiki?curid=612112" title="Udomácnená rastlina">
Udomácnená rastlina



</doc>
<doc id="612113" url="https://sk.wikipedia.org/wiki?curid=612113" title="Udomácnený živočích">
Udomácnený živočích



</doc>
<doc id="612114" url="https://sk.wikipedia.org/wiki?curid=612114" title="Udomácnený organizmus">
Udomácnený organizmus



</doc>
<doc id="612115" url="https://sk.wikipedia.org/wiki?curid=612115" title="Norodom Sihamoni">
Norodom Sihamoni

Norodom Sihamoni (khmérsky: នរោត្តម សីហមុនី; * 14. máj 1953, Phnom Pénh, Kambodža) je súčasný kráľ Kambodže, ktorým sa stal v roku 2004. Je najstarším synom kráľa Norodoma Sihanuka.
Biografia.
Norodom Sihamoni sa narodil v Phnom Pénhe, hlavnom meste Kambodžského kráľovstva. Jeho otcom je Norodom Sihanuk. Princ Norodom Sihamoni prišiel v roku 1962 študovať do Prahy. V máji 1962 totiž napísal jeho otec princ Norodom Sihanuk list vtedajšiemu prezidentovi Československa Antonínovi Novotnému a požiadal ho, či by jeho syn, princ Sihamoni, nemohol pokračovať vo svojom vzdelávaní v Československu. Prezident súhlasil a princ Sihamoni získal vládne štipendium. Československé veľvyslanectvo totiž bolo jediným z oslovených, ktoré zareagovalo na Sihanukovu žiadosť o sprostredkovanie tanečného vzdelania. Mladý princ prišiel do Československa v júni 1962 a spočiatku býval na Kambodžskom veľvyslanectve. Dňa 31. augusta 1962 bol deväťročný princ zapísaný do tretieho ročníka na základnú deväťročnú školu najprv na Majakovského ulici (dnes Peléovej ul.), neskôr na základnú deväťročnú školu na Ostrovní ulici s rozšírenou výučbou jazykov. Vtedajšie Ministerstvo školstva ČSSR mu zabezpečilo preceptora, ktorý sa zaoberal princovou prípravou do školy a pokračoval s ním podľa otcovho želania v štúdiu francúzštiny. Sprevádzal ho tiež na kultúrne podujatia. Princ Sihamoni mal veľké pohybové nadanie a miloval balet, vďaka čomu mu umožnili návštevy sobotných baletných predstavení v Národnom divadle a Stavovskom divadle. Od roku 1967 študoval na Pražskom konzervatóriu. So svojimi spolužiakmi sa zúčastnil demonštrácií proti okupácii Československa krajinami Varšavskej zmluvy v roku 1968. Po štátnom prevrate, keď bol jeho otec Norodom Sihanuk zvrhnutý z trónu, už nemohol bývať na Kambodžskom veľvyslanectve. Nový domov našiel v rodine riaditeľky svojej prvej základnej deväťročnej školy. Od roku 1971 študoval tanec, hudbu a divadlo na Akadémii múzických umení (AMU) v Prahe. Po ukončení štúdií sa chcel vrátiť do Kambodže, kde sa naďalej chcel venovať baletu a pôsobiť ako pedagóg. Žiaľ, politická situácia v jeho rodnej krajine sa radikálne zmenila víťazstvom ultra komunistických Červených Kmérov. Červení Kméri vládli v Kambodži teroristickými metódami v rokoch 1975 až 1979, keď sa snažili vytvoriť beztriednu agrárnu spoločnosť bez peňazí, vlády práva, osobnej slobody, rodinných vzťahov i individuálneho myslenia a technických vymožeností. Obyvateľov miest „skazených západnou kultúrou“ vyhnali na vidiek na prevýchovu, v krajine sa zrušili školy. Tento šialený experiment, ktorý mal krajinu premeniť na poľnohospodársky raj, neprežilo v priebehu štyroch rokov ich vlády 1,7 milióna ľudí, teda viac ako pätina populácie krajiny. Princ zatiaľ žil v Prahe do roku 1975, keď ukončil štúdium na AMU. V septembri 1975 prišiel na mesačnú návštevu do Kambodže, ktorú plne ovládala diktatúra. Kambodžské mestá boli v tom čase úplne vyľudnené a Norodom Sihamoni bol zaradený do skupiny určenej k práci na ryžových poliach. Denne musel ťažko pracovať, spal v provizórnych prístreškoch a jedol skromnú stravu. S veľkými ťažkosťami a iba na veľké naliehanie svojho otca sa mu podarilo získať povolenie na návštevu Československa na slávnostnú promóciu konanú v septembri 1975. Jeho matke, princeznej Monineath, ktorá ho chcela sprevádzať, už režim povolenie neudelil. Princ z Prahy odcestoval do Kórejskej ľudovodemokratickej republiky, kde v exile žil jeho otec. V rokoch 1975 – 1976 študoval kinematografiu v severokórejskom Pchjongjangu. Jeho otec medzičasom odišiel do Kambodže, kde bol síce hlavou štátu, ale aj súčasne väzňom Červených Kmérov. Režim princa vylákal k návratu do krajiny a princ bol ihneď po príchode do Phnom Pénhu zatknutý a spolu s rodičmi bol držaný v domácom väzení. Tu prežili obdobie vlády Červených Kmérov. Po oslobodení Kambodže sa podarilo kráľovskej rodine odísť do Číny. Princ sa neskôr usadil v Paríži. Pred tým však musel podľa tradícií kráľovskej rodiny stráviť pol roka ako radový mních v budhistickom kláštore. Od augusta 1993 pracoval ako veľvyslanec Kambodže pri UNESCO v Paríži.
Okrem rodného jazyka ovláda francúzštinu, ruštinu, angličtinu a vďaka svojmu dlhodobému pobytu v Československu je jediným monarchom, ktorý hovorí plynulou češtinou.
Kráľ Kambodže.
Dňa 14. októbra 2004 bol po abdikácii otca Sihanuka zvolený kráľom Kambodže a slávnostná korunovácia v kráľovskom paláci v Phnom Pénhu prebehla 29. októbra 2004. Ako panovník nemá výrazné politické právomoci a reprezentuje najmä jednotu krajiny. Dňa 24. septembra 2006 pricestoval na svoju prvú oficiálnu návštevu Slovenska. 
Patronát.
Medzinárodný projekt obnovy sochy sv. Jána Nepomuckého v Divine. Jeho Veličenstvo Norodom Sihamoni, bol jedným zo spolupatrónov obnovy sochy sv. Jána Nepomuckého v Divine. Projekt začal v roku 2016 generálnou obnovou pamiatky, ktorá bola zrealizovaná pod záštitou Veľvyslanectva Nemeckej Spolkovej republiky na Slovensku. Neskoro baroková socha kamenná bola vytesaná v roku 1796 a pôvodne stála vedľa cesty pri vstupe do Diviny. V roku 1822, počas masívnej povodni, voda sochu podmyla a odniesla. Z týchto dôvodov sochu po nájdení (vtedy sa našla bez hlavy) premiestnili na súčasné miesto pod farou na nový murovaný podstavec. Socha je Národnou kultúrnou pamiatkou. Sochu na novom podstavci, tentoraz vychádzajúceho z analógie tvorby neskorého baroka, v piatok 2. júna 2017 odhalil Joachim Bleicker, veľvyslanec Spolkovej republiky Nemecko na Slovensku spolu so starostom Diviny Emilom Molkom a autorom projektu Marekom Sobolom. Následne ju požehnal Mons. Tomáš Galis, žilinský diecézny biskup. Projekt sa vďaka patrónom a donorom stal medzinárodným. K príležitosti požehnania a odhalenia sochy vznikla aj odborná publikácia "Príbeh svätojánsky, Socha svätého Jána Nepomuckého v Divine." Slovenská pošta vydala k tejto príležitosti oficiálne poštové produkty – pečiatku, obálky a známkové kupóny.
Rady a vyznamenania.
Titulatúra.
Plný kambodžský kráľovský titul Norodoma Sihamoniho znie: "Preah Karuna Preah Bat Samdech Preah Baromneath Norodom Sihamoni", a ako monarcha má všeobecný kráľovský titul "Jeho Veličenstvo" ("His Majesty"), pri oslovovaní "Vaše Veličenstvo", alternatívne "Sire".
Odraz v kultúre.
Český režisér Vladimír Sís nakrútil v roku 1967 o mladom princovi Sihamonim dokumentárny film "Jiný malý princ", ktorého názov parafrázoval názov slávnej knihy Antoina de Saint-Exupéryho.

</doc>
<doc id="612119" url="https://sk.wikipedia.org/wiki?curid=612119" title="Aksum">
Aksum

Aksum (iné prepisy: Aksúm, Axum, Axúm; po latinsky: Axomis) je mesto v severnej Etiópii, v štáte Tigraj. V roku 2007 malo 44 647 obyvateľov.
Na území mesta sa nachádzalo hlavné mesto Aksumského kráľovstva. Aksum je významným strediskom etiópskej ortodoxnej cirkvi. V areáli kostola sv. Márie Sionskej sa nachádza kaplnka, v ktorej je údajne uschovaná Archa zmluvy.
Neďaleko mesta sa nachádza medzinárodné letisko Johannesa IV.
V roku 1980 bola historická časť mesta zapísaná na zoznam svetového dedičstva UNESCO.

</doc>
<doc id="612120" url="https://sk.wikipedia.org/wiki?curid=612120" title="Amfiteáter (stavba)">
Amfiteáter (stavba)

Amfiteáter (gr. "amfi" - okolo a "theatron" - divadlo; lat. "Amphitheatrum") je staroveká rímska stavba s elipsovitým pôdorysom.
V amfiteátroch sa odohrávali gladiátorske zápasy, štvanice dravých zvierat a ukážky námorných bitiek (tzv. "naumachie"). Tieto aktivity prebiehali v jej prostrednej časti, aréne, okolo ktorej sa na vyvýšenom stupni nachádzali rady sedadiel pre divákov. Amfiteáter sa líšil od hipodrómu a cirkusu určených primárne pre preteky konských záprahov, a štadiónu pre atletické súťaže.
Najstarší amfiteáter, ktorý bol postavený na začiatku 1. storočia pred Kr. sa dochoval v Pompejach. Najznámejším amfiteátrom je Koloseum v Ríme (pôvodne nazývaný "Amphitheatrum Flavium"). Bolo vybudované medzi rokmi 70 - 80. Jeho kapacita bola asi 50 000 divákov, jeho dlhšia os mala dĺžku 188 m a kratšia 156 m.
Dnešné amfiteátre predstavujú priestory s výnimočnou akustikou vhodné najmä pre koncerty a divadelné predstavenia. Mnoho z nich už nemá pôvodné oválny charakter, ale je polkruhový.

</doc>
<doc id="612123" url="https://sk.wikipedia.org/wiki?curid=612123" title="Veterný mlyn (Kuželov)">
Veterný mlyn (Kuželov)

Veterný mlyn v Kuželove v okrese Hodonín v Juhomoravskom kraji v Česku je mlyn holandského typu.
Bol postavený v roku 1842 ako obecný mlyn. V roku 1906 boli pristavané obytné budovy pre mlynárovu rodinu, ktorá dovtedy obývala spodné poschodie mlyna. Posledným mlynárom, od roku 1904, bol Bedřich Kašík. S mletím sa definitívne skončilo v roku 1946. Od roku 1963 je mlyn pamiatkovo chránený, v roku 2010 sa stal národnou kultúrnou pamiatkou. Od roku 1973 je majetkom Technického múzea v Brne. Od 60. rokov 20. storočia prebiehali rekonštrukcie, ktoré ho znovu uviedli do prevádzkyschopného stavu, a od roku 1977 je prístupný verejnosti.
V bývalom mlynárovom dome a priľahlom chlieve a stodole je expozícia horňáckého bývania, poľnohospodárskych nástrojov a iného pracovného náčinia z doby prelomu 19. a 20. storočia. V druhej polovici júla sa v priestoroch pamiatky koná nedeľná časť folklórneho národopisného festivalu "Horňácké slavnosti".
Kuželovský mlyn je jediným mlynom holandského typu na Morave. Má kužeľovitú kamennú konštrukciu, ktorá nesie otočnú strechu so šindľovou krytinou a štyrmi krídlami veterného kolesa upevnenými na hriadeli.

</doc>
<doc id="612124" url="https://sk.wikipedia.org/wiki?curid=612124" title="Aksúm">
Aksúm



</doc>
<doc id="612125" url="https://sk.wikipedia.org/wiki?curid=612125" title="Axum">
Axum



</doc>
<doc id="612126" url="https://sk.wikipedia.org/wiki?curid=612126" title="Axúm">
Axúm



</doc>
<doc id="612127" url="https://sk.wikipedia.org/wiki?curid=612127" title="Axomis">
Axomis



</doc>
<doc id="612128" url="https://sk.wikipedia.org/wiki?curid=612128" title="Catherine Samba-Panza">
Catherine Samba-Panza



</doc>
<doc id="612131" url="https://sk.wikipedia.org/wiki?curid=612131" title="August Krogh">
August Krogh

Schack August Steenberg Krogh (* 15. november 1874, Grenaa, Dánsko† 13. september 1949, Kodaň) bol dánsky lekár a fyziológ čiastočne rómskeho pôvodu.
V roku 1920 získal Nobelovu cenu za fyziológiu alebo medicínu za "objav mechanizmu kapilárnomotorickej regulácie".

</doc>
<doc id="612132" url="https://sk.wikipedia.org/wiki?curid=612132" title="Jules Jean Baptiste Vincent Bordet">
Jules Jean Baptiste Vincent Bordet



</doc>
<doc id="612133" url="https://sk.wikipedia.org/wiki?curid=612133" title="Frederick Grant Banting">
Frederick Grant Banting



</doc>
<doc id="612134" url="https://sk.wikipedia.org/wiki?curid=612134" title="Marie Louise Coleiro Preca">
Marie Louise Coleiro Preca

Marie Louise Coleiro Preca (* 7. december 1958, Qormi, Malta) je maltská politička a od 4. apríla 2014 do 4. apríla 2019 deviata prezidentka Maltskej republiky.
Životopis.
Narodila sa v meste Qormi. Na maltskej univerzite získala titul BA v právnych a humanitných štúdiách (medzinárodné štúdium) diplom notára.
Po vstupe do Labouristickej strany pracovala ako členka Národnej exekutívy, asistentka generálneho tajomníka a neskôr generálna tajomníčka. Je zatiaľ jedinou ženou, ktorá sa vypracovala do takej vysokej politiky. Okrem toho bola tiež členkou Národnej kancelárie socialistickej mládeže (teraz Fórum mladých labouristov), ​​prezidentkou Ženského krídla strany (19962001), zakladajúcou členkou nadácie Ġużè Ellul Mercer a publicistkou v straníckom týždenníku "Il-Helsien" (v súčasnej dobe už zaniknutom).
V rokoch 19982014 bola poslankyňou maltského parlamentu. Ako členka opozícia zastávala post tieňovej ministerky sociálnej politiky a členky Stálej komisie sociálnych vecí od roku 1998. Od 11. marca 2013 do 29. marca 2014 zastávala funkciu ministerky pre rodinu a sociálnu solidaritu.
Potom čo Alfred Sant rezignoval na post predsedu Labouristickej strany v roku 2008 sa Coleiro Preca neúspešne pokúsila spochybniť novú voľbu predsedu strany.
Prezidentka.
1. marca 2014 prijala nomináciu na úrad prezidenta. Po odchode George Abela ju parlament dňa 1. apríla 2014 jednohlasne zvolil s nástupom od 4. apríla 2014. Vo veku 55 rokov sa stala najmladším maltským prezidentom a druhou ženou zastávajúcou úrad prezidenta po Agathe Barbare.
V roku 2014 založila "Prezidentskú nadáciu pre všeobecné dobro spoločnosti", čo je nezisková konzultatívna a výskumná organizácia pomáhajúca maltským prezidentom uskutočňovať politiku sociálnej inklúzie a zvyšovania životnej úrovne obyvateľov.
V septembri 2016 dostala ocenenie „priekopníčka zmeny“ na konferencii žien pri OSN za jej podiel na rodovej rovnosti a väčšom uplatnení žien v stredomorskom regióne. Výkonná riaditeľka žien pri OSN Lakshmi Puri opísala Coleiro Preca ako naozajstného víťaza rodovej rovnosti, nielen na Malte, ale v celom Commonwealthe.

</doc>
<doc id="612138" url="https://sk.wikipedia.org/wiki?curid=612138" title="Imunogénna smrť nádorovej bunky">
Imunogénna smrť nádorovej bunky

Imunogénnou bunkovou smrťou (ICD) je označovaná forma apoptózy, v rámci ktorej imunitný systém dokáže navodiť špecifickú imunitnú odpoveď voči antigénom, ktoré sú uvoľnené z takto umierajúcich buniek. Imunogénna smrť nádorových buniek vyvolaná induktormi imunogénnej bunkovej smrti, predstavuje pomerne nový spôsob protinádorovej terapie založenej na vyvolaní účinnej protinádorovej imunitnej odpovedi, ktorá môže viesť k úspešnej eliminácii nádoru.
Mechanizmy imunogénnej bunkovej smrti.
Väčšina látok indukujúcich imunogénnu bunkovú smrť pôsobí na endoplazmatické retikulum (ER), čo vedie k vyvolaniu reakcie endoplazamtického retikula na stres a k produkcii reaktívnych foriem kyslíka (ROS). Reaktívne formy kyslíka sú kľúčovou súčasťou intracelulárnych signálnych dejov, ktoré regulujú imunogénnu smrť. Imunogénna smrť bunky je taktiež charakterizovaná sekréciou molekúl, ktoré sa označujú ako molekulárne vzory asociované s poškodením (DAMPS; „damage-associated molecular patterns“). Ide o molekuly, ktoré nie sú za normálnych podmienok prístupné bunkám imunitného systému, ale vplyvom stresu, alebo bunkovej smrti dochádza k ich premiestneniu z cytoplazmy, alebo jadra na vonkajšiu stranu plazmatickej membrány, kde sa stávajú prístupnými pre všetky bunky okolitého prostredia vrátane buniek imunitného systému. Expozícia týchto molekúl na povrchu umierajúcich buniek určuje aktiváciu dendritických buniek (DC). Dendritické bunky predstavujú najprofesionálnejšie bunky prezentujúce antigény, ktoré sú nevyhnutné pre iniciáciu a moduláciu T buniek, ktoré sprostredkúvajú protinádorové imunitné reakcie.Táto schopnosť eliminácie nádoru vyvolaná umierajúcimi nádorovými bunkami v neprítomnosti akejkoľvek pomocnej látky sa považuje za nevyhnutnú vlastnosť induktorov imunogénnej bunkovej smrti.
Molekulárne vzory asociované s poškodením (DAMPs).
DAMPs iniciujú a udržiavajú imunitnú odpoveď v odozve na poranenie, ischémiu, rakovinu a poškodenia tkanív v neprítomnosti zjavnej patogénnej infekciie. Sú lokalizované v jadre a cytoplazme (HMGB1), alebo len v samotnej cytoplazme (S100 proteíny), v exozómoch (proteíny tepelného šoku), v extracelulárnom matrixe (kyselina hyalurónová) a taktiež aj v plazmatických zložkách ako komplementy. Medzi neproteínové DAMPs patrí napríklad ATP, kyselina močová, heparín, RNA a DNA. DAMPs sú rozpoznávané receptormi rozpoznávajúcimi vzory (PRRs). Medzi kľúčové molekulárne vzory súvisiacie s poškodením tkanív imunogénnej bunkovej smrti patria kalretikulín (CRT), proteíny tepelného šoku HSP90 a HSP70 a skupina proteínov s vysokou mobilitou B1 (HMGB1).
Kalretikulín (CRT).
Kalretikulín sa podieľa na správnom zbaľovaní proteínov a na regulácii homeostázy Ca2+. Jadrový CRT reguluje transport jadrových proteínov a signalizáciu pomocou nukleárnych steroidných receptorov a integrínov. Cytoplazmatický CRT reguluje bunkovú adhéziu, transláciu, génovú expresiu a podieľa sa aj na srdcovom vývoji a diferenciácii adipocytov. V rámci imunogénnej bunkovej smrti  zohráva dôležitú funkciu v tom, že na plazmatickej membráne označí bunku pre ICD.
Proteíny tepelného šoku (HSP).
Ide o indukovateľné proteíny tepelného šoku patriace ku skupine šaperónov, ktoré zaisťujú správne priestorové usporiadanie a transport novo syntetizovaných proteínov a ich zbaľovanie, alebo degradáciu v prípade prítomnosti chybných proteínov.  Zmena bunkovej lokalizácie HSP70 a HSP90 zohráva v priebehu rakoviny dvojakú úlohu. Nadmerne exprimované proteíny HSP70 a HSP90 lokalizované v cytoplazme alebo na organelách plnia ochrannú funkciu pri inhibícii apoptózy tým, že podporujú prežitie rakovinových buniek. Na druhej strane expozícia HSPs na bunkovom povrchu prispieva k eliminácii nádoru tým, že aktivuje vrodený imunitný systém. Pri prechode proteínov HSP70 a HSP90 z vnútra bunky na plazmatickú membránu za stresových podmienok, akými sú napríklad oxidačný stres, ožarovanie alebo chemoterapeutiká, dochádza k vyvolaniu silnej imunostimulačnej aktivity.
Proteín B1 zo skupiny proteínov s vysokou mobilitou (HMGB1).
Jedná sa o proteín viažuci DNA, pôvodne známy ako nukleárny nehistónový proteín viažuci chromatín. Extracelulárny HMGB1 sa uvoľňuje z jadra predovšetkým počas nekrózy, ale aj z buniek podstupujúcich neskorú fázu apoptózy a autofágiu. Ovplyvňuje rozličné funkcie, akými sú napríklad transkripcia a tvorba nukleoproteínových komplexov. Je aktívne vylučovaný zápalovými bunkami, alebo pasívne nekrotickými bunkami. Ďalšie typy proteínov s vysokou mobilitou HMGB2 a HMGB3 sú väčšinou vylučované v priebehu embryogenézy alebo v štádiu dospelosti. 
Induktory imunogénnej bunkovej smrti v protinádorovej terapii.
Induktory imunogénnej bunkovej smrti sú súčasťou viacerých protinádorových terapeutických metód. Schopnosť induktorov stimulovať protirakovinové imunitné odpovede je založená na ich schopnosti zabíjať malígne bunky spôsobom, ktorý je hostiteľom vnímaný ako imunogénny. Induktory ICD sú klasifikované do dvoch hlavných kategórií na základe ich odlišných akcií, ktorými indukujú reakciu endoplazmatického retikula na stres vedúcu k apoptotickej bunkovej smrti: induktory typu I a induktory typu II.
ICD induktory typu I.
Induktory typu I primárne pôsobia na proteíny cytosolu, plazmatické membrány alebo na jadrové proteíny. Takiež majú schopnosť vyvolať reakciu endoplazmatického retikula na stres pomocou svojich vedľajších účinkov. Patrí k nim napr. rádioterapia a šikonín.
Rádioterapia.
Ionizujúce žiarenie X- lúčmi alebo γ-lúčmi uplatňuje svoj protirakovinový účinok prostredníctvom svojej schopnosti indukovať zlomy v dvojzávitnici DNA. Myšlienka, že rádioterapia môže mať dopad na imunitný systém, vychádza z pozorovania, že tento typ terapie má schopnosť indukovať zadržanie rastu nádoru prostredníctvom T buniek v neožiarenej lézii Spolu s antracyklínmi a γ-žiarením patrí rádioterapia k jednej z prvých liečebných metód, u ktorých bola objavená schopnosť indukovať ICD. Aj keď tento ICD induktor typu I je známy tým, že indukuje ROS, jeho schopnosť vyvolať ER stres zostáva z veľkej časti nepreskúmaná. DAMPs, ktoré sú vyvolané rádioterapiou nádorových buniek, zahŕňajú vystavenie CRT HSP70 na povrch bunky a uvoľnenie HMGB1.
Šikonín.
Fytochemický šikonín ako hlavná súčasť čínskej bylinnej medicíny, je známy tým, že inhibuje aktivitu proteazómu. Má viac biologických funkcií a môže byť aplikovaný v rámci antibakteriálnej, antivírusovej, protizápalovej a protinádorovej liečby. Apoptotická bunková smrť vyvolaná týmto typom ICD induktora môže byť inhibovaná antioxidantmi, čo naznačuje úlohu reaktívnych foriem kyslíka, ktoré sú indukované šikonínom. Súvislosť medzi šikonínovou liečbou a ER stresom nie je doteraz preskúmaná. Imunogénna bunková smrť indukovaná v rakovinových bunkách šikonínom je charakterizovaná skorou indukciou uvoľnovania HSP70, HSP90 a HMGB1.
ICD induktory typu II.
Induktory typu II sa prednostne zameriavajú na endoplazmatické retikulum. Zahŕňajú fotodynamickú terapiu (PDT) a onkolytické vírusy B3 (CVB3).
Fotodynamická terapia (PDT).
PDT je jedna zo súčasných alternatívnych terapeutických metód, ktorá je úspešná v liečbe viacerých malígnych aj nemalígnych ochorení a je schopná indukovať niekoľko molekúl DAMPs. PDT má rad výhod oproti "klasickým" protirakovinovým metódam, ako je chirurgia, ionizujúce žiarenie a chemoterapia. Vyznačuje sa tým, že je minimálne invazívna, má nízky mutagénny potenciál, nízku systémovú toxicitu a je selektívna voči nádorovému tkanivu. Ide o dvojfázovú terapiu zahŕňajúcu podanie fotosenzibilizátora (PS), ktorý sa lokalizuje v nádore a jeho aktiváciu svetlom so špecifickou vlnovou dĺžkou. PDT využíva ničivú silu reaktívnych foriem kyslíka (ROS), ktoré sú produkované prostredníctvom fotofyzikálnych a fotochemických reakcií vzájomnou interakciou 3 hlavných zložiek: (1) viditeľného svetla, (2) PS a (3) molekulárneho kyslíka, čo následne vyvolá rozpad rakovinových buniek.Proteín HSP70, ktorý je jedným z najlepšie preštudovaných DAMPs asociovaných s PDT, je vystavený na povrchu buniek ovplyvnených viacerými fotosenzibilizátormi. Najviac preštudovaným fotosenzibilzátorom z pohľadu imunogenicity je hypericín, ktorý je schopný indukovať ICD u viacerých nádorových buniek. Hypericín je predominante lokalizovaný v ER a pôsobením PDT vyvoláva ER stres prostredníctvom voľných kysíkových radikálov, čím sa radí medzi induktory ICD typu II. V preapoptotickom štádiu hypericín indukuje aktívne uvoľňovanie troch rozhodujúcich DAMPs, a to CRT, HSP a ATP, čoho dôsledkom je pasívne uvoľňovanie HSP70 a HMGB1. Tento typ ICD bol efektívnejší v porovnaní s ICD indukovanou chemoterapiou a rádioterapiou.
Onkolytické vírusy.
Onkolytické vírusy predstavujú samoreplikačné, tumor selektívne vírusové kmene, ktoré môžu spôsobiť priamy rozpad nádorových buniek a vyvolať tak imunogénnu bunkovú smrť. Tieto vírusy dokážu priamo ovplyvniť dozrievanie a aktiváciu dendritických buniek prostredníctvom interakcie s receptormi rozpoznávajúcimi patogén lokalizovanými na nádorových bunkách. Majú vyvinutý sofistikovaný mechanizmus, ktorým sa môžu vyhnúť apoptotickej bunkovej smrti a zasahovať do stresu ER a do procesov autofágie dôležitých pre ich prežitie. ICD zohráva zásadnú úlohu v boji medzi vírusmi a ich hostiteľmi. Mnohé protirakovinové vírusy môžu vyvolať apoptotickú smrť buniek alebo nekrózu v rakovinových bunkách, čo podporuje imunostimulačný potenciál ich protinádorovej účinnosti. Medzi najznámejšie onkolytické vírusy patrí onkolytický coxsackievirus B3 (CVB3). Infekcia CVB3 vyvoláva uvoľnenie početných DAMPs vrátane CRT, HMGB1 a ATP, a taktiež mobilizuje NK bunky, granulocyty a zrelé dendritické bunky na miesto, kde je lokalizovaný nádor.

</doc>
<doc id="612139" url="https://sk.wikipedia.org/wiki?curid=612139" title="Anakreón z Teosu">
Anakreón z Teosu

Anakreón () (* cca 570 pred Kr., Teos – † cca 495 pred Kr., Abdéra) bol starogrécky lyrický básnik, predstaviteľ monodickej lyriky.
Témou jeho poézie bol prevažne bezstarostný život, láska, víno. Dojímala ho krása dievčat a chlapcov. Bol dovŕšiteľom monodickej lyriky
Biografia.
Anakreón pochádzal z maloázijského iónskeho mesta Teos. Okolo roku 540 pred Kr. pred blížiacimi sa Peržanmi volil ako väčšina obyvateľov Teosu odchod do Abdéry, mesta v Trákii, kde sa usadil. Abdéru založenú v 7. storočí gréckymi usadlíkmi z Klazomenai, neskôr dobytú Trákmi, tak opäť ovládli Gréci. Anakreón sa vo svojej novej vlasti dal na vojenskú kariéru, ale ako vojak nebol úspešný, preto odišiel na ostrov Samos, na dvor tyrana Polykrata a po jeho zavraždení (522 pred Kr.) do Atén, kde žil a tvoril pod záštitou tyrana Hipparcha.
Dokonca aj po Hipparchovej vražde v roku 514 pred Kr. sa básnik tešil popularite v Aténach, čo dokazovala aj prítomnosť jeho sochy na aténskej Akropole. Písomnú správu o jeho soche nám zanechal staroveký cestovateľ Pausanias vo svojej sprievodcovskej príručke po Grécku: „"Ale Periklova socha stojí inde a blízko sochy Xanthipovej stojí Anakreón z Teosu, ktorý prvý po lesboskej Sapfó skladal básne väčšinou s milostným obsahom. Stvárnený je ako človek, spievajúci vo vínnom opojení."“ Po Hipparchovej smrti sa Anakreón zrejme vrátil do svojho rodného mesta Teos, kde podľa epitafu pripísanému jeho priateľovi Simónidesovi zomrel a bol pochovaný. Podľa iných zdrojov zomrel vo vysokom veku v Abdére.
Diela.
Anakreón napísal vážnu a ľahkú poéziu. Z vážnej sa však zachovali len malé fragmenty básní zamerané na politických odporcov Polykrata. Básne citované neskoršími zdrojmi sú lyrické básne (piesne), ktoré napísal hlavne pre predstavenia na symposiach (symposion, súkromná zábava mužov, jej účel sa rôznil od vážnych filozofických diskusií až po opilecké radovánky, záležalo na tom, kto sa ich zúčastnil) i elegie a jamby, ktoré boli pôvodne zhrnuté v piatich knihách. Oproti mnohým zlomkom sa zachovalo len málo jeho básní, v staroveku bol však taký slávny, že ho často napodobňovali (anakreontská poézia). Anakreónov pradávny iónsky básnický štýl bol vybrúsený a veľmi vycibrený. Jeho básne určené k jednohlasnému spevu () boli sprevádzané hrou na hudobný nástroj, obvykle na lýre. Anakreónove básne pracujú s motívmi zatriedených do niekoľkých nasledujúcich kategórií: láska, bláznivá láska, zaslepenosť láskou, poblúznenosť láskou, sklamanie láskou, opilstvo pre nenaplnenú lásku k žene, opilstvo pre lásku k vínu, láska k hýreniu (rímsky rečník Cicero napísal, že Anakreón v celej svojej tvorbe nehovorí o ničom inom než o láske.).
Ukážka z jeho tvorby:
"Túžim po Dionýzovom oku,"
"ktoré tanec miluje,"
"Mám rád pri viničnom moku"
"chlapca, čo sa raduje."
"Najviac rád mám ale chvíle,"
"keď možno z hyacintov pliesť"
"venčeky pre devy roztomilé,"
"vábiť ich a kuť lesť."
"A je cudzia celkom mi"
"závisť, ó tú nemám rád."
"Jazykov, čo ohováraniami"
"žijú, sa treba varovať."
"Nenávidím hlúpe bitky"
"pri víne a pusté pitky."
"popíjať však nielen tu i tu"
"s pannami a milovať"
"ich krásu do úsvitu,"
"to je život, to mám rád."
Citát od Anakreóna: Nenávisť oplácajte láskou, nie pomstou.
Anakreón sa považuje za klasického ľúbostného básnika staroveku. Zdá sa, že na sláve mu tak trochu pridala aj zbierka pijanských piesní (básní).
Odraz v kultúre.
Post-klasickí grécki spisovatelia v rôznych obdobiach zo zachovanej básnickej tvorby Anakreóna vytvorili "Anakreontiu", zbierku asi 60 krátkych básní, ktorú po prvýkrát publikoval francúzsky hellenista Henri Estienne ako dielo od Anakreóna v roku 1554. To malo veľký vplyv na renesančnú francúzsku poéziu (neskôr i na celoeurópsku poéziu). Slovo Anakreontický (Anacreontics) bolo po prvýkrát použité v Anglicku v roku 1656 anglickým básnikom a esejistom Abrahamom Cowleym, aby ním označil metrum veršov, ktoré údajne starogrécky básnik používal (grécky verš sa neopieral o prízvuk, ale o dĺžku - počet dlhých a krátkych slabík. Napr. existovalo dlhé é (éta), ktoré tvorilo dlhé slabiky, a krátke e (epsilon), ktoré bolo súčasťou krátkych slabík.). Anakreon sám, treba poznamenať, používal i iné lyrické metrá (napr. jamb). 

</doc>
<doc id="612140" url="https://sk.wikipedia.org/wiki?curid=612140" title="Netopier upír">
Netopier upír

Netopier upír môže byť:

</doc>
<doc id="612141" url="https://sk.wikipedia.org/wiki?curid=612141" title="Anakreón">
Anakreón



</doc>
<doc id="612143" url="https://sk.wikipedia.org/wiki?curid=612143" title="Listonos upírovitý">
Listonos upírovitý



</doc>
<doc id="612145" url="https://sk.wikipedia.org/wiki?curid=612145" title="Vampyrum">
Vampyrum

Vampyrum (po slovensky listonos alebo vampír) je rod z čeľade listonosovité ("Phyllostomidae") podčeľade "Phyllostominae". Zahŕňa len jeden druh - listonos upírovitý (iné názvy: listonos vampírovitý, vampír nosatý, netopier upír, Linného falošný vampír; lat. "Vampyrum spectrum", staršie synonymá: "Vampyrus spectrum", "Phyllostomus spectrum", "Vespertilio spectrum").
Vyskytuje sa v Strednej Amerike a severnej Južnej Amerike. Je to najväčší netopier Ameriky (rozpätie krídiel 1 meter). Váži 150200 g. Dlhý je okolo 14 cm. Neživí sa krvou. Konzumuje napríklad iné netopiere, malé hlodavce a loví niektoré vtáky. Cez deň odpočíva v skupinách tvorených do 5 jedincov v dutých stromoch.

</doc>
<doc id="612146" url="https://sk.wikipedia.org/wiki?curid=612146" title="Listonos vampírovitý">
Listonos vampírovitý



</doc>
<doc id="612147" url="https://sk.wikipedia.org/wiki?curid=612147" title="Hotel Junior Bratislava">
Hotel Junior Bratislava



</doc>
<doc id="612148" url="https://sk.wikipedia.org/wiki?curid=612148" title="Debra Wingerová">
Debra Wingerová

Debra Lynn Wingerová (* 16. máj 1955, Cleveland Heights, Ohio, USA) je americká herečka, ktorá bola trikrát nominovaná na Oscara, štyrikrát na Zlatý glóbus a raz na cenu Emmy.
Životopis.
Pochádza z rodiny židovského obchodníka. Ako šestnásťročná odišla do Izraela ako dobrovoľník do kibucu, a neskôr tu absolvovala vojenský výcvik v izraelskej armáde.
Po návrate do USA vyštudovala sociológiu na Kalifornskej štátnej univerzite v Nortridge. Počas rekonvalescencie po autonehode v roku 1973 sa rozhodla presťahovať do Kalifornie a stať sa herečkou. Herectvo študovala ďalšie 3 roky súkromne.
Svoju hereckú kariéru začala v roku 1975 účinkovaním v televíznom seriáli "Wonder Woman".
Súkromný život.
V roku 1986 sa stal jej manželom herec Timothy Hutton s ktorým má syna Noaha (* 1987), filmového dokumentaristu. Manželstvo skončilo rozvodom v roku 1990.
Jej druhým manželom je od roku 1996 herec a režisér Arliss Howard s ktorým sa zoznámila pri natáčaní filmu "Wilder Napalm". V roku 1997 sa im narodil syn Gideon Babe Ruth.

</doc>
<doc id="612149" url="https://sk.wikipedia.org/wiki?curid=612149" title="Papiereň Velké Losiny">
Papiereň Velké Losiny

Ručná papiereň Veľké Losiny je podnik vytvorený koncom 16. storočia v obci Velké Losiny na severe Olomouckého kraja.
Vybudovať ju dal Jan mladší zo Žerotína v miestach kde predtým stál mlyn na obilie niekedy medzi rokmi 1591 a 1596. Rok 1596 preukázateľne dokladá jej najstaršia známa priesvitka. Firma je tak najstaršou papierenskou manufaktúrou na území strednej Európy, navyše stále papier produkuje. Podľa tejto spoločnosti vznikali aj na ďalších miestach Hanéj papierne (napríklad v Jindřichove, Olšanoch alebo Lukavici). Velkolosinská papiereň je aj naďalej v prevádzke a vyrába ručný papier pre európskych či amerických zákazníkov. V areáli sídli aj Múzeum papiera, ktoré dokumentuje výrobu ručného papiera vrátane jej histórie, a je tu tiež predajňa výrobkov papierne a reštaurácia "Losín".
Objekt je kultúrnou pamiatkou Českej republiky, od roku 2001 národnou kultúrnou pamiatkou a objavujú sa snahy zaradiť ho aj na zoznam Svetového dedičstva UNESCO.

</doc>
<doc id="612150" url="https://sk.wikipedia.org/wiki?curid=612150" title="Kvetová kapusta">
Kvetová kapusta



</doc>
<doc id="612151" url="https://sk.wikipedia.org/wiki?curid=612151" title="Ružová kapusta">
Ružová kapusta



</doc>
<doc id="612152" url="https://sk.wikipedia.org/wiki?curid=612152" title="Kartifiol">
Kartifiol



</doc>
<doc id="612153" url="https://sk.wikipedia.org/wiki?curid=612153" title="Kauli">
Kauli



</doc>
<doc id="612154" url="https://sk.wikipedia.org/wiki?curid=612154" title="Hlúbek">
Hlúbek



</doc>
<doc id="612155" url="https://sk.wikipedia.org/wiki?curid=612155" title="Kvetový kel">
Kvetový kel



</doc>
<doc id="612156" url="https://sk.wikipedia.org/wiki?curid=612156" title="Richard Erskine Frere Leakey">
Richard Erskine Frere Leakey



</doc>
<doc id="612157" url="https://sk.wikipedia.org/wiki?curid=612157" title="Vlaščina">
Vlaščina



</doc>
<doc id="612158" url="https://sk.wikipedia.org/wiki?curid=612158" title="Vlašská kapusta">
Vlašská kapusta



</doc>
<doc id="612159" url="https://sk.wikipedia.org/wiki?curid=612159" title="Mary Leakeyová">
Mary Leakeyová

Mary Leakeyová (* 6. február 1913, Londýn, Spojené kráľovstvo† 9. december 1996, Nairobi, Keňa) bola britská archeologička a antropologička.
Veľkú časť svojej kariéry pracovala spoločne so svojím manželom, Louisom Leakeyom, v rokline Olduvai, kde spolu odhalili nástroje a fosílie dávnych homininov. Tu našla ​​aj robustnú lebku jedinca druhu Paranthropus boisei, ktorého pôvodne pomenovala rodovým názvom "Zinjanthropus". K ďalším významným nálezom patria odtlačky stôp pliocénnych homininov v neďalekom Laetoli.
V roku 1948 objavila aj prvú skamenenú lebku vyhynutého primáta rodu prokonzul , ktorý je modelovým príkladom toho, ako asi mohol vyzerať spoločný predok všetkých moderných hominidov.
Objavila 15 nových druhov zvierat a jeden rod. V roku 1979 bola menovaná za čestnú zahraničnú členku American Academy of Arts and Sciences.

</doc>
<doc id="612160" url="https://sk.wikipedia.org/wiki?curid=612160" title="Hlavatá kapusta">
Hlavatá kapusta



</doc>
<doc id="612161" url="https://sk.wikipedia.org/wiki?curid=612161" title="Hlavičková kapusta">
Hlavičková kapusta



</doc>
<doc id="612164" url="https://sk.wikipedia.org/wiki?curid=612164" title="Vampír nosatý">
Vampír nosatý



</doc>
<doc id="612165" url="https://sk.wikipedia.org/wiki?curid=612165" title="Linného falošný vampír">
Linného falošný vampír



</doc>
<doc id="612166" url="https://sk.wikipedia.org/wiki?curid=612166" title="Vampyrum spectrum">
Vampyrum spectrum



</doc>
<doc id="612167" url="https://sk.wikipedia.org/wiki?curid=612167" title="Vampyrus spectrum">
Vampyrus spectrum



</doc>
<doc id="612168" url="https://sk.wikipedia.org/wiki?curid=612168" title="Phyllostomus spectrum">
Phyllostomus spectrum



</doc>
<doc id="612169" url="https://sk.wikipedia.org/wiki?curid=612169" title="Vespertilio spectrum">
Vespertilio spectrum



</doc>
<doc id="612171" url="https://sk.wikipedia.org/wiki?curid=612171" title="Debra Winger">
Debra Winger



</doc>
<doc id="612172" url="https://sk.wikipedia.org/wiki?curid=612172" title="Debra Lynn Wingerová">
Debra Lynn Wingerová



</doc>
<doc id="612173" url="https://sk.wikipedia.org/wiki?curid=612173" title="Debra Lynn Winger">
Debra Lynn Winger



</doc>
<doc id="612174" url="https://sk.wikipedia.org/wiki?curid=612174" title="Nathalie de Vries">
Nathalie de Vries



</doc>
<doc id="612175" url="https://sk.wikipedia.org/wiki?curid=612175" title="Louis Dumas">
Louis Dumas



</doc>
<doc id="612176" url="https://sk.wikipedia.org/wiki?curid=612176" title="Mary Leakey">
Mary Leakey



</doc>
<doc id="612180" url="https://sk.wikipedia.org/wiki?curid=612180" title="Dolina Waksmundzka">
Dolina Waksmundzka

Dolina Waksmundzka je odvetvím Bielovodskej doliny vo Vysokých Tatrách. Zarezáva sa medzi chrbát Wołoszyna () a trojkilometrový hrebeň Koszystej (). Zasahuje pod Krzyżne sedlo (), kde sa pripája dlhý východný hrebeň Svinice. Okolité hrebene ju oddeľujú od Doliny Roztoki (Wołoszyn) a Doliny Pańszczyca (Koszysta).
Popis doliny.
Dolina má rozlohu približne 6 km². Vznikla pôsobením ľadovca a tektonických zmien. Tvorí ju žulový podklad (v časti nad ), v nižšej časti doliny sú skalné sedimenty. V pozdĺžnom tvare sú viditeľné poľadovcové prahy. V jej hornej časti sa nachádzajú poľadovcové kotly a dolinka Świstówka Waksmundzka (). Nad hornou hranicou lesa sa v doline vytvorili tri poschodia: V poradí zdola sú to:
Príroda.
Na úbočiach v dolnej časti doliny sú smrekové a limbové porasty. Zaujímavá je flóra. Okrem iných tu možno vidieť v Poľsku zriedkavé druhy rastlín ako napríklad: skalník čiernoplodý ("Cotoneaster melanocarpus"), ostrica Lachenalova ("Carex lachenalii"), prvosienka horská ("Primula matthioli"). V doline možno vidieť medvede, kamzíky, svište aj jeleniu zver.
Turistika.
Dolina nie je prístupná pre turistov. Je prísnou prírodnou rezerváciou. Len v jej dolnej časti vo výške sú turistické chodníky vedúce z Rusinowej Polany a Równi Waksmundzkiej () do doliny Roztoki a cesta smerujúca k Morskému oku.

</doc>
<doc id="612185" url="https://sk.wikipedia.org/wiki?curid=612185" title="Fridrich Bádensko-durlašský">
Fridrich Bádensko-durlašský

Fridrich Bádensko-durlašský (* 7. október 1703† 26. marec 1732) bol dedičný princ Bádenského markgrófstva.
Životopis.
Narodil sa ako syn Karola Viliama Bádensko-durlašského a Magdalény Vilhelmíny Württemberskej, dcéry Viliama Ľudovíta Württemberského.
Po smrti svojho staršieho brata Magnusa v roku 1712 sa stal dedičom trónu. Zomrel však ešte pred svojím otcom a tak sa nikdy neujal vlády.
Slúžil v cisárskej armáde. V roku 1724 bol menovaný plukovníkom a v roku 1728 bol povýšený na generálmajora.
Manželstvo a potomkovia.
3. júla 1727 sa oženil s Amáliou Nasavsko-dietzskou, dcérou oranžského kniežaťa Jána Viliama Frisa. Mali spolu dvoch synov:

</doc>
<doc id="612190" url="https://sk.wikipedia.org/wiki?curid=612190" title="Netopiere">
Netopiere



</doc>
<doc id="612191" url="https://sk.wikipedia.org/wiki?curid=612191" title="Konstal 13N">
Konstal 13N

Konstal 13N je poľská električka vyrábaná od konca 50. rokov do konca 60. rokov 20. storočia podnikom Konstal.
Konštrukcia.
13N vychádza koncepčne z československej električky Tatra T1. Ide o jednosmerný štvornápravový motorový električkový vozeň s tromi skladacími dverami na jednej strane vozňovej skrine. Vzhľadovo sa odlišoval od predchádzajúcich typov električiek vyrábaných podnikom Konstal (Konstal N, Konstal 4N). Podlaha sa v električke 13N nachádza vo výške nad temenom koľajnice. Koženkové sedačky sú v interiéri rozmiestnené systémom 1+1. V prednej časti vozidla sa nachádza kabína vodiča. Vozňová skriňa je usadená na dvoch dvojnápravových podvozkoch, pričom všetky nápravy sú hnacie. Každú nápravu poháňa jeden trakčný motor Lta-220 s výkonom 41,5 kW. Električka je vybavená elektrickou výzbrojou od firmy ACEC. Prúd je z trolejového vedenia odoberaný bežným pantografom. Vozidlá boli vybavené prednými alebo zadnými zásuvkami mnohočlenného riadenia; tie môžu prípadne byť aj na oboch čelách. Električka 13N mala vpredu jeden svetlomet. Električky tohto typu nie sú určené pre rozchod koľaje menšia ako . Niekedy sa električkám 13N hovorilo aj „parówka“ (slov. párok).
Dodávky električiek.
Na prelome rokov 1959 a 1960 boli vyrobené prvé dva vozne typu 13N. Oba jazdili v skúšobnej prevádzke vo Varšave (prvý prototyp označený evidenčným číslom 503, druhý dostal ev. č. 504). Vozeň ev. č. 504 bol vo Varšave v prevádzke do roku 1994. Sériová výroba vozidiel prebiehala v rokoch 1959 až 1969. Električky 13N boli určené výhradne pre Poľsko (Katovice a priľahlý región GOP, Varšava).

</doc>
<doc id="612192" url="https://sk.wikipedia.org/wiki?curid=612192" title="Javor horský">
Javor horský

Javor horský (iné názvy: javor klen, klen; lat. "Acer pseudoplatanus") je kvitnúca rastlina z čeľade mydlovníkovité ("Sapindaceae"). Je to veľký opadavý a širokolistý strom, tolerantný voči vetru a pobrežnému prostrediu. Ide o horskú drevinu. Je pôvodom zo Strednej Európy a Západnej Ázie, od Francúzska na východ do Ukrajiny, severného Turecka a na Kaukaz a južne z hôr severného Španielska a Talianska.
Ľahko sa rozmnožuje zo semien a bol introdukovaný na Britské ostrovy v 16. storočí, kde je teraz naturalizovaný, rovnako ako aj v ďalších častiach Európy, Severnej Ameriky, Austrálie a Nového Zélandu, kde sa môže stať inváznym druhom.
Môže rásť do výšky asi . Konáre tvoria širokú a zaoblenú korunu. Mladá kôra je sivá a hladká, keď je staršia, odlupujú sa z nej nepravidelné šupiny. Listy rastú na dlhých červených stopkách, sú veľké a dlhé, s piatimi veľkými vyrastajúcimi lalokmi a hrubými zúbkami. Kvety sú zelenožltej farby a visia v súkvetiach nazývaných metlina ("panicula"). Produkujú veľké množstvo peľu a nektáru, ktoré sú príťažlivé pre hmyz. Okrídlené semená alebo dvojnažky ("diachenium"), sa tvoria v pároch. Keď sú zrelé, tak sa vo vetre vrtia k zemi. Padajú od októbra a počas zimy. Nasledujúcu jar voľne klíčia.
Vo svojom pôvodnom ekosystéme je javor horský spojený s viacerými bezstavovcami a hubami, ktoré však nie sú vždy prítomné v oblastiach, do ktorých bol zavedený. Občas sa vyskytuje v mestských oblastiach ako okrasný strom. Vyrába tvrdé, krémovo biele husté drevo, ktoré sa používa na výrobu hudobných nástrojov, nábytku, v stolárstve, na drevené podlahy a kuchynské náradie. Je tiež dobrý ako palivové drevo. Jarná miazga sa používa na výrobu cukru a výrobu alkoholických a nealkoholických nápojov. Včely vyrábajú z nektáru javorový med.
Taxonómia a etymológia.
Prvýkrát tento druh opísal švédsky prírodovedec Carl Linné vo svojom diele "Species Plantarum" z roku 1753. Ide o typový druh v rode javor ("Acer"). Boli navrhnuté viaceré formy a variety: napr. variety var. "macrocarpum" Spach, var. "mikrokarpum" Spach a var. "tomentosum" Tausch a formy f. "erytrokarpum" (Carriere) Pax, f. "purpureum" (Loudon) Rehder a f. "variegatum" (Weston) Rehder. Dnes sa tieto variety či formy spravidla už neuznávajú.
Druhové meno "pseudoplatanus" sa vzťahuje na povrchnú podobnosť listov a kôry tohto javora so stromami rodu platan ("Platanus"), prefix pseudo- (z gréčtiny), znamená „nepravý“. Tieto dva rody sú ale v rôznych čeľadiach a sú teda len veľmi vzdialene príbuzné. "Acer" a "Platanus" majú odlišnú polohu, v ktorej sú listy pripevnené k stonke, plody, ktoré sú sférickými zhlukmi pri rode "Platanus" a spárované dvojnažky (okrídlené plody) pri rode "Acer".
V Škótsku je známy ako platan.
Opis.
Javor horský je veľký a statný strom so širokými listami. V dospelosti dosahuje výšku 35 –  a obvod kmeňa . Vetvy tvoria širokú a klenutú korunu. Kôra mladých stromov je hladká a sivá, ale s vekom sa stáva hrubšia a šupí sa, pričom vystavuje svetlú hnedo-ružovú vnútornú kôru.
Púčiky sa vytvárajú v protiľahlých pároch, vajcovité (približne oválneho tvaru) a špicaté, pričom šupinky (modifikované listy, ktoré obklopujú a chránia púčik) sú zelené, okrúhle s tmavohnedým okrajom a s tmavohnedou špičkou 0,5 – . Keď listy opadajú, nechávajú stopky v mieste vyrastania jazvu v tvare podkovy. Listy sú protiľahlé, veľké, dlhé 10 až a široké, v tvare ruky s piatimi (až siedmimi) špicatými lalokmi, ktoré sú hrubo ozubené alebo zúbkované. Majú kožovitú štruktúru s hustými žilami vyčnievajúcimi na spodnej strane. Majú tmavozelenú farbu s bledšou spodnou stranou. Niektoré kultivary majú fialové alebo žltkasté listy. Listová stopka alebo petiolus je dlhá 5 až , často červená bez palistov alebo listových štruktúr na základni.
Jednopohlavné (alebo obojpohlavné) žltozelené kvety sa vytvárajú po listoch na začiatku leta, v máji (Slovensko) alebo júni (Britské ostrovy) na voľných metlinách (panicula) dlhých 10 až s asi 60 až 100 kvetmi na každej stopke. Strom vytvára plody vo veku 20 až 40 rokov;(iný zdroj 10 až 20), optimálne vo veku 40 až 100 rokov. Plody sú dvojkrídlové semená, dvojnažky, pričom semená majú priemer 5 až , každé s krídelkom dĺžky 20 až , ktoré sa vyvinuli ako predĺženie steny semena. Krídla sú spojené približne v pravom uhle a líšia sa od krídel "A. platanoides" a "A. campestre", ktoré majú krídla takmer opačné, a aj od krídel z "A. saccharum", ktorý ich má takmer paralelné. Keď padajú, krídlo zachytáva vietor a otáčaním spomaľuje klesanie, čo umožňuje vetru, aby ich zaniesol ďalej od materského stromu. Väčšinou neďaleko, ale bol zaznamenaný rekord zanesenia od materského stromu. Semená dozrievajú na jeseň približne štyri mesiace po opelení.
Javor horský je tetraploid (každá bunka má štyri súbory chromozómov, 2n=52), zatiaľ čo "A. campestre" a "A. platanoides" sú diploidné (s 2 sadami chromozómov, 2n=26).
Botanika.
Javor produkuje svoje kvety v závesných rozvetvených zoskupeniach známych ako metlina, ktoré obsahujú rôzne druhy kvetov. Väčšina z nich je morfologicky obojpohlavná, so samčími aj samičími orgánmi, ale fungujú tak, akoby boli jednopohlavné. Niektoré sú morfologicky aj funkčne samčie, iné morfologicky obojpohlavné, ale fungujú ako samčie a ďalšie sú morfologicky jednopohlavné, ale fungujú ako samičie. Všetky druhy kvetov môžu produkovať peľ, ale peľ z funkčne samičích kvetov nie je klíčivý. Všetky kvety produkujú nektár, funkčne samičie kvety ho produkujú vo väčšom množstve a s vyšším obsahom cukru.
Stromy sú veľmi rôznorodé vo svojom areáli rozšírenia a majú stratégie na zabránenie samoopeľovania, čo je nežiaduce, pretože obmedzuje genetickú variáciu potomstva a môže znížiť ich silu. Väčšina súkvetia je tvorená zmesou funkčne samčích a funkčne samičích kvetov. Na ostatných stromoch sa samčí alebo samičí typ kvetov otvára skôr a druhý typ neskôr. Niektoré stromy môžu byť na začiatku samčie a druhý rok opačne samičie. Premena z jedného pohlavia na druhé sa môže uskutočňovať v rôznych obdobiach, rôznych častiach koruny a rôzne stromy v ľubovoľnej populácii môžu kvitnúť v priebehu niekoľkých týždňov, takže sa podporuje krížové opeľovanie. Napriek týmto opatreniam sa samoopeľovaniu nemusí podariť zabrániť.
Môže sa krížiť s ostatnými druhmi rodu "Acer", vrátane s "A. heldreichii", kde sa ich rozšírenie prekrýva s "A. velutinum". Sú známe aj intersekcionálne hybridy s "A. griseum", v ktorých sú zmenšené základné laloky listu, takže listy sa zdajú takmer trojlisté (trifoliátne).
Rozšírenie.
Javor je pôvodný v Strednej a Východnej Európe a v Západnej Ázii. Jeho prirodzené rozšírenie zahŕňa Albánsko, Rakúsko, Belgicko, Bulharsko, Česko, Slovensko, Gruzínsko, Nemecko, Grécko, Maďarsko, Taliansko, Litvu, Poľsko, Rumunsko, južné Rusko, Švajčiarsko a bývalú Juhosláviu. O údajnom o výskyte vo východnom Turecku sa zistilo, že ide o "A. heldreichii" subsp. "trautvetteri". Na Britské ostrovy bol introdukovaný v období vlády Tudorovcov v 1500 a prvýkrát bol zaznamenaný vo voľnej prírode v roku 1632 v Kente. Dátum introdukcie do Írska je neznámy, ale najstarší exemplár v Írsku sa nachádza v grófstve Cavan a pochádza zo sedemnásteho storočia. Do Švédska bol zavedený približne v roku 1770 so semenami získanými z Holandska.
Nedostatok pôvodných domorodých názvov pre tento druh bol použitý ako dôkaz svojej absencie na Britských ostrovoch pred zavedením v 15. storočí. Tento názor je spochybňovaný prítomnosťou starého gaelského názvu pre strom, "fior chrann", čo naznačuje dlhšiu prítomnosť v Škótsku a to najmenej tak ďaleko ako je gaelská osada Dál Riata a na koniec 6. a začiatok 7. storočia. To by bolo buď archeofytom (naturalizovaným strom, ktorý ľudia priniesli pred rokom 1500), alebo možný pôvodný druh, ak je to možné, že sa dostal do Škótska bez ľudského pričinenia. V súčasnosti je zvyčajne klasifikovaný ako neofyt, rastlina, ktorá je naturalizovaná, ale prišla s ľuďmi do roku 1500 alebo po ňom. V dnešnej dobe je javor horský prítomný v (89,7%) v Británii, viac než ktorýkoľvek pôvodný druh drevín.
Bol vysádzovaný na vhodných miestach mimo Európy ako atraktívny strom do parku, pre ulicu alebo záhradu. Patria sem Spojené štáty, Kanada, Austrália (Viktória a Tasmánia), Čile a Nový Zéland, Patagónia a vavrínových lesoch Madeiry a Azorov. V časoch jeho introdukcie sa pravdepodobne nepočítalo s tým, že jeho plodná produkcia semien môže jedného dňa spôsobiť problém v ekosystéme pri jeho rozšírení a vytlačením pôvodných druhov. Strom je teraz považovaný za ekologickú burinu v niektorých častiach Austrálie (Yarra Ranges, Viktória) alebo Mount Macedon, v pohorí Dandenong Ranges, kde je naturalizovaný v eukalyptových lesoch. Javor horský je tiež rozšírený aj v severovýchodnej Tasmánii v Taroone, v blízkosti rieky Derwent v južnom Hobarte. Považuje sa za invázny druh na Novom Zélande, Nórsku, a v environmentálne citlivých miestach v Spojenom kráľovstve.
V roku 1870 bol zavedený do Spojených štátov, vysadený bol v New Yorku a New Jersey. Neskôr sa pestoval ako parková alebo uličná zeleň v Novom Anglicku a stredoatlantických štátoch. Na začiatku 21. storočia bol naturalizovaný v štrnástich štátoch (Connecticut, Delaware, Illinois, Kentucky, Maine, Michigan, Severná Karolína, New Jersey, New York, Pensylvánia, Rhode Island a Washington D.C.) a v kanadských provinciách Britská Kolumbia, New Brunswick, Nové Škótsko a Ontario. United States Department of Agriculture považuje tento druh za invázny.
Na území Slovenska.
Na Slovensku ide o významnú súčasť sutinových lesov. Rastie ako prímes v ostatných lesoch, napr. smrekových, bukových atď. a to hlavne tam, kde je veľký podiel kameňa. Pôvodné zastúpenie na Slovensku bolo 1,35 %, jeho súčasné zastúpenie v slovenský lesoch je 1,829 % a predstavuje . Jeho výškové minimum na Slovensku je v Malých Karpatoch, horná hranica je podobná ako u buka (má ale časté výškové extrémy, napr. aj do ) Nie je ohrozenou drevinou, má historicky stabilný výskyt.
Ekológia.
Vo svojej pôvodnej oblasti je javor horský prírodnou zložkou brezových ("Betula" sp.), bukových ("Fagus" sp.) a jedľových lesov ("Abies" sp.). Ľahko zasahuje do narušených biotopov, ako sú lesné plantáže, opustené poľnohospodárske pôdy, hnedé parky, železničné trate, prístavné cesty, živé ploty, prírodné a poloprírodné lesy a na Novom Zélande trávnaté porasty na vysokých polohách. Ako introdukovaný invázny druh môže degradovať vavrínový les na Madeire a Portugalsku. Predstavuje potenciálnu hrozbu pre vzácnu endemickú madeirovú orchideu, "Dactylorhiza foliosa".
Toleruje na širokú škálu pôdnych typov a pH, s výnimkou ťažkých ílov. Obľubuje polotieň. Najlepšie sa mu darí v mierne vápenatej pôde bohatej na živiny a vlhkosť. Jeho korene tvoria veľmi špecifické prospešné mykorízne asociácie s hubou "Glomus hoi", ktorá podporuje príjem fosforu z pôdy. [40] Sycamore mycorrhizas sú vnútorného arbuskulárneho mykorhizálneho typu, v ktorom huba rastie v tkanivách koreňa a tvorí rozvetvené, stromovité štruktúry v bunkách koreňovej kôry. Jeho korene majú hlboký stredový koreň z ktorého vyrastajú postranné korene, v plytkej pôde sa mu moc nedarí.
V horských lesoch rastie do nadmorskej výšky .
Larvy mnohých druhov motýľov používajú listy ako zdroj potravy. Patrí medzi ne mramorovka pagaštanová ("Acronicta aceris"), "Ptilodon cucullina" a "Ptilophora plumigera". Ploskáčik pagaštanový ("Cameraria ohridella") naň príležitostne kladie svoje vajíčka, hoci 70 % lariev neprežije druhý vzrastový stupeň. Listy lákajú vošky, a tiež lienky a pestrice, ktoré sa nimi živia. Kvety produkujú veľké množstvá nektáru a peľu a sú atraktívne pre včely a iný hmyz. Hmyz pomáha s opeľovaním. Semená sú konzumované malými cicavcami a vtákmi. Ako introdukovaná rastlina v Spojenom kráľovstve má javor horský relatívne malú asociovanú hmyziu faunu, približne s 15 druhmi, ale má viac cikád ("Cicadellidae") ako pôvodný javor poľný.
Strom napáda červec ("Pulvinaria regalis"), ktorý cicia miazgu z kmeňa a konárov, ale nespôsobuje stromu vážne poškodenie. Niekedy veverice odstránia kôru z konárov, v dôsledku čoho môžu odumrieť celé vetvy a zanecháva hnedé, zvädnuté listy.
Roztoč "Elorophyes macrorhynchus" vytvára malé červené guličky/hrudky, podobné ako tie, ktoré vytvára roztoč "Eriophyes tiliae", na listoch javora poľného (Acer campestris) od apríla. Ďalší roztoč "Aceria pseudoplatani" spôsobuje žltozelené škvrny na spodnej strane listov obidvoch javorov aj javora mliečneho ("Acer platanoides"). Voška "Drepanosiphum platanoidis" saje miazgu z púčikov a lístia a produkuje veľké množstvo lepkavej medovice, ktoré kontaminujú listy, autá a záhradný nábytok.
Javor horský je náchylný na chorobu kôry, spôsobenú hubou "Cryptostroma corticale". Huba spôsobuje vädnutie koruny a smrť vetiev. Obdĺžnikové škvrny kôry sa oddelia a odkrývajú husté čierne vrstvy (stróma) spór húb. Huba môže byť prítomná v dreve bez príznakov mnoho rokov a ku kambiu a kôre preniká po dlhých, horúcich letách. Spóry sú hyperalergénne a spôsobujú astmu, ochorenie (), hypersenzitívna pneumonitída. Šíri sa aj na Slovensku.
Menej závažná je huba čerň javorová ("Rhytisma acerinum"), ktorá často tvorí chorobu známu ako dechtová škvrna, pri ktorej sa na listoch tvoria čierne škvrny so žltými okrajmi. Listy môžu predčasne spadnúť, ale zdravie stromu je málo ovplyvnené. Biela škvrnitosť, spôsobená hubou "Cristulariella depraedans", má za následok svetlé škvrny na listoch, ktoré neskôr vysychajú a opadajú. Toto ochorenie môže spôsobiť miernu stratu listov, stromy sú ale v dlhodobom horizonte málo ovplyvnené.
Toxicita.
Kone, ktoré jedli semená alebo mladé sadenice A. pseudoplatanus, môžu trpieť často fatálnym stavom atypickej myopatie.
Pestovanie.
Javor sa svojimi semenami rozmnožuje veľmi veľmi energicky, semená na jar klíčia hromadne, takže v pôde je malá alebo žiadna zásoba semien. V kultivácii sa ľahko množí zo semien, ale odrody sa nemôžu spoliehať na to, že budú pravé. V mladosti toleruje aj zatienenie, čo vysvetľuje jeho úspešný rast v lesných ekosystémoch. Špeciálne kultivary, ako je A. pseudoplatanus "Brilliantissimum", sa môžu množiť štepením. Táto odroda je pozoruhodná pre svetlo lososovo-ružové sfarbenie mladých listov a je jediným kultivarom javora horského, ktorý získal ocenenie Award of Garden Merit od Royal Horticultural Society. Vzácny kultivar „plačúceho“ stromu s húpajúcimi sa vetvami, "A. pseudoplatanus" var. "pendulum", sa prvýkrát predávala v exotickej škôlke Knights &amp; Perry v Chelsea v Anglicku pred rokom 1850, kedy meno publikoval W. H. Baxter v Supplement to Loudon's Hortus Brittanicus, ale nie je známe, že by prežili exempláre tohto kultivaru.
Javor je známy svojou toleranciou na vietor, mestské znečistenie, soľ a nízke letné teploty, čo z neho robí populárny strom na výsadbu v meste, popri v zime solených cestách a v pobrežných oblastiach. Je kultivovaný a široko naturalizovaný severne od svojho pôvodného rozšírenia v severnej Európe, najmä na Britských ostrovoch a Škandinávii na sever do Tromso, Nórsko (semená môžu dozrieť severne až k Vesteralen); Reykjavík, Island; a Tórshavn na Faerských ostrovoch. Dnes sa vyskytuje na celých Britských ostrovoch, kde bol introdukovaný v 16. storočí.
Vytvára nové výhonky od kameňa alebo koreňov, ak je zrezaný, môže sa technikou kopicovania vytvoriť viacero tenších kmeňom (žrdí). Kopicované kmene rastú pomerne rýchlo a dosahujú priemer 3 metre za 450 rokov. Pestuje sa ako stredný až veľký bonsaj, najmä v Európe, kde sú niektoré pekné jedince.
Kultivary.
Existuje ich veľké množstvo:
Použitie.
Sadí sa v parkoch na okrasné účely a niekedy ako uličný strom, pretože jeho tolerancia na znečistenie ovzdušia je vhodná na výsadbu v mestských oblastiach. Pre svoju toleranciu voči vetru sa často sadí v pobrežných a exponovaných oblastiach ako vetrolam.
Vytvára odolné, biele až krémové drevo, ktoré časom získava zlatú farbu. Drevo môže byť opracované a rezané ľubovoľným smerom a používa sa na výrobu hudobných nástrojov, nábytku, v stolárstve a na výrobu parkiet. Vzhľadom na to, že nefarbí sa používa aj na kuchynské náradie, drevené lyžice, misky, valčeky a dosky na krájanie. V Škótsku sa používa na výrobu tradičných kvalitných škatúľ, niekedy v spojení s kontrastným tmavým papierom zo štedrecového dreva.
Príležitostne stromy vyprodukujú drevo s vlnitými/stočenými vláknami, čím výrazne zvýšia hodnotu dekoračných dýh. Drevo je stredne ťažké pre tvrdé drevo s objemovou hmotnosťou na m3. Je to tradičné drevo určené na výrobu tela, krku a slimáka na husliach. Píšťaly môžu byť vyrobené z rovných vetvičiek, keď stúpajúca miazga umožňuje oddeliť kôru, a tieto píšťaly, a javorové vetvy, sú spájané s májovými tradíciami v grófstve Cornwall. Drevo sa používa ako palivo, ľahko sa píli a štiepe sekerou, pri spálení vytvára horúci plameň a dobrú pahrebu keď zhorí.
V Škótsku sa jeho drevo kedysi uprednostňovalo na výrobu garniží, pretože ich dolné konáre sa zriedka zlomili pod napätím. Samčie aj samičie kvety produkujú bohatý nektár, ktorý vytvára voňavý, jemne ochutený a svetlo sfarbený med. Nektár a bohatý matný žltý okrový peľ zhromažďujú včely ako zdroj potravy. Miazga sa na jar intenzívne zvyšuje a podobne ako u javora cukrového sa môže zbierať na výrobu osviežujúcich nápojov, ako zdroj cukru alebo na výrobu piva.
Vlastnosti dreva:
Zaujímavé exempláre.
Javor z Drietomy.
Ide o 180-ročný javor horský v obci Drietoma. V roku 2008 sa stal stromom roka na Slovensku. Má výšku a obvod kmeňa 5,9 metra.
Strom mučeníkov v Tolpuddle.
Pod týmto javorom v dedinke Tolpuddle (Dorset, Anglicko) šesť poľnohospodárskych robotníkov, známych ako mučeníci z Tolpuddle, založilo v roku 1834 rané odbory. Zistilo sa, že porušili zákon (Incitement to Mutiny Act 1797) a boli prevezení do Austrálie. Následný verejný protest viedol k ich prepusteniu a návratu. Strom má dnes obvod 5,9 metra a výskum z roku 2005 ho datuje do roku 1680. Strom sa stará National Trust, ktorý v roku 2002 a 2014 orezal jeho korunu.
Javor v Corstorphine.
Starý javor s výraznou žltou lístim stál v dedine Corstorphine, teraz predmestie Edinburghu v Škótsku. Strom bol údajne zasadený v 15. storočí a je označovaný ako forma "Acer pseudoplatanus" f. "corstorphinense" Schwer. Tvrdilo sa, že ide o „najväčší javor v Škótsku“, ale aj miesto vraždy Lorda Forrestera v roku 1679. Strom bol poškodila búrka počas sviatku Boxing Day v 1998, ale náhrada, vyrastená z odrezku, teraz stojí na cintoríne Corstorphine Kirk. Tento strom je zobrazený v odznaku klubu Corstorphine Bowling Club v Edinburghu, ktorý bol navrhnutý v roku 1950 a zobrazuje strom v Corstorphine s jedným rohom. V roku 1991 bol znak pri príležitosti stého výročie klubu prepracovaný.
Javor v Newbattle Abbey.
Javor v opátstve Newbattle Abbey blízko Dalkeith, bol vysadený v roku 1550. Tento exemplár je najskorší známy dátum výsadby v Škótsku. Dosiahol obvod a výšku v čase, keď ho v máji 2006 vo veku 456 rokov zničila vyvrátila víchrica.
The Money Tree.
Svätý Fintan založil kláštor v Clonenaghu v Írsku v 6. storočí a mal vedľa neho prameň. Toto bolo považované za sväté a navštívili ho pútnici. V 19. storočí sa majiteľ protestantskej pôdy rozčúlil na ľudí, ktorí navštevovali miesto a zasypal studňu. Tá potom začala pretekať voda do dutého vnútra javora na druhej strane cesty. Ľudia s úžasom zavesili na strom handry a tlačili mince do kmeňa ako dary. Tak sa strom stal známym ako „peňažný strom“ (The Money Tree). O niekoľko rokov neskôr padol, ale z jeho pňa sa objavili nové výhonky a voda stále vyrážala. Zostáva miestom úcty na deň sv. Fintana, 17. februára.

</doc>
<doc id="612193" url="https://sk.wikipedia.org/wiki?curid=612193" title="Chata PTTK Murowaniec">
Chata PTTK Murowaniec

Chata PTTK Murowaniec () je turistická chata postavená na Hali Gąsienicowej v poľskej časti Vysokých Tatrách. Stojí vo výške . Obhospodaruje ju Poľský turisticko-vlastivedný spolok. Ponúka 120 miest na prenocovanie.
Z histórie.
Chatu postavili v rokoch 19211925. O jej výstavbu sa zaslúžil Stanisław Osiecki, predseda varšavskej sekcie Polskiego Towarzystwa Tatrzańskiego a vicemaršálek Sejmu. Chatu postavili vojaci poľskej armády. V rokoch 19501951 bolo dobudované západné krídlo chaty a bol zrekonštruovaný interiér. Chatu v roku 1963 čiastočne poškodil požiar. V nasledujúcom roku ju opravili, ale bez populárnej podkrovnej časti nazvanej „Trumną“. Od 1983 je chatárom Andrzej Kusion, člen záchranného tímu GOPR a TOPR, ktorý riadil prestavbu chaty.
Turistika.
Na chatu vedie viacero turistických chodníkov:

</doc>
