<doc id="87573" url="https://sk.wikipedia.org/wiki?curid=87573" title="Projekt Manhattan">
Projekt Manhattan

Projekt Manhattan je neskoršia hovorová skratka pre Manhattan Engineering District (MED), čo bol krycí názov pre tajný vojenský vedecký projekt USA, ktorého cieľom bolo vytvorenie atómovej bomby. „Projekt Manhattan“ sa vzťahuje najmä na začiatok projektu, teda obdobie 1942 – 1946. Išlo o dovtedy najdrahší projekt v histórii, celkové náklady dosiahli na tú dobu obrovskú sumu vyše 2 miliardy dolárov.
Projekt Manhattan zamestnával celkove 225 000 ľudí. Ďalších 600 000 
ľudí na ňom pracovalo nepriamo, ale prevažná väčšina personálu ani nevedela, že pracuje na atómovej bombe – na jednej z najdôležitejších vojnových úloh v druhej svetovej vojne.
Poznatky získané v projekte Manhattan boli použité na zostrojenie bômb Little Boy a Fat Man, ktoré boli 6. a 9. augusta 1945 zhodené na japonské mestá Hirošima a Nagasaki.
Predohra.
Na rozhraní 19 a 20. storočia sa štiepením atómu zaoberali prevažne európski vedci. V roku 1896 objavil Henri Becquerel rádioaktivitu a dokázal, že všetky zlúčeniny uránu sú rádioaktívne. 
V roku 1898 objavili Pierre Curie a Maria Curieová-Skłodowská rádioaktívny prvok rádium, bez ktorého by boli ďalšie výskumy v oblasti jadrovej fyziky nemožné. 
V roku 1902 Ernest Rutherford vypracoval teóriu rádioaktívneho rozpadu a v roku 1911 objavil atómové jadro. Rutherfordov model atómu využil v roku 1913 Niels Bohr na vypracovanie teórie stavby atómu. Následne neutrón objavil v roku 1932 James Chadwick a Enrico Fermi už v roku 1934 použil prvýkrát neutróny na bombardovanie atómového jadra. 
Prvým, kto rozoznal, a popísal reťazovú reakciu (a v roku 1936 aj princíp atómovej bomby), bol Leó Szilárd, ktorý si ju dal v roku 1934 aj patentovať. 
V roku 1937 Irène Joliotová-Curieová objavila delenie uránu pôsobením pomalých neutrónov. Atómová fyzika v tých časoch rýchlo napredovala a na základe zistení Iréne Curiovej bol vykonaný aj úspešný berlínsky experiment profesora Otta Hahna, Fritz Strassmanna a ich spolupracovníkov. Jeho skupine sa podarilo experimentálne rozštiepiť jadrá uránu ich bombardovaním pomocou neutrónov, pričom sa uvoľnilo veľké množstvo energie. Výsledky týchto pokusov nakoniec správne objasnila Lise Meitnerová, asistentka Otta Hahna, a jej synovec, Otto Frisch, ktorý v tom čase pracoval u Nielsa Bohra. Meitnerová a Frisch spoločne zaviedli termín „delenie jadra“ (ako analógiu k deleniu buniek v biológii) a urobili si obraz o delení jadra uránu. Ukázalo sa, že jadro uránu predstavuje nestabilný útvar, ktorý je pripravený na delenie už aj pri malých podnetoch a že pri jeho delení sú vzniknuté časti ľahšie asi o jednu pätinu hmotnosti protónu. Výsledok týchto pokusov si Otto Frisch overil experimentálne v Kodani a aj ich správne interpretoval-rozdelením jadra uránu po prijatí neutrónu sa uvoľní obrovské množstvo energie a vznikne tak jadrový rozpad. Niekoľko dní na to Enrico Fermi aj Frédéric Joliot-Curie nezávisle od seba zopakoval pokusy predchádzajúcich vedcov a získal rovnaké výsledky. 
Frisch a Meitnerová zaslali redakcii časopisu Nature list, na ktorom sa dohodli len telefonicky. Článok mal názov „"Rozpad uránu pôsobením neutrónov - nový druh jadrovej reakcie"“. List prišiel do redakcie 16. januára a uverejnený bol 18. februára 1939. V tom istom roku 30. januára predložil svoje práce na zverejnenie aj F. Joliot-Curie pod názvom „"Experimentálny dôkaz výbušného rozpadu jadier uránu a thoria pôsobením neutrónov".“
Výskum v USA.
Niels Bohr pochopil, že Meitnerová a Frisch podali správny výklad Hahnových pokusov. V januári 1939 odišiel Bohr na kratší pobyt do Spojených štátov a uvedomoval si, že vo fyzike došlo k udalosti veľkého významu. V USA sa v tom čase štiepením atómov zaoberali vedci pôsobiaci na Kolumbijskej univerzite v New Yorku, medzi ktorých patrili Enrico Fermi, Leó Szilárd, Walter Zinn a Herbert Anderson. Enrico Fermi a Leó Szilárd, potrebovali len niekoľko týždňov, aby definitívne sformulovali nové poznatky: atóm uránu je možné rozštiepiť na dve časti, pričom sa uvoľní obrovské množstvo energie a v procese tohoto štiepenia vznikajú neutróny, ktoré môžu následne rozštiepiť ďalšie jadrá uránu a umožňujú tak vzniku reťazovej reakcie. 
Niektorým vedcom bolo už v tom čase zrejmé, že praktické využitie štiepenia atómov môže viesť k skonštruovaniu neobyčajne účinných zbraní. Jedine Szilárd sa však chopil iniciatívy, aby všetci fyzici v USA, Kanade, Británii, Dánsku a vo Francúzsku okamžite prestali zverejňovať svoje štúdie z oblasti jadrového výskumu. Vedci však s takouto iniciatívou nesúhlasili, najmä Enrico Fermi nie, ktorý emigroval do USA z Talianska kvôli nástupu fašizmu k moci a kvôli silnej cenzúre na tamojších univerzitách. Odpor vedcov k takejto iniciatíve bol samozrejmý, keďže ich hlavnou náplňou bolo práve publikovanie novozistených poznatkov. Kvôli tlaku predstaviteľov Kolumbijskej univerzity bol napokon aj sám Szilárd nútený publikovať svoju prácu ""Reťazové reakcie v uráne". Neskôr sa ukázalo, že to bola významná priekopnícka práca.
Bohr, ktorý sa zdržal v USA od januára do mája 1939 urobil veľa pre vypracovanie teórie, ktorá potom viedla k poznatkom, že urán 235 a plutónium majú zvláštnu náchylnosť k štiepeniu. V apríli 1939 upozornil Bohr spolu s Johnom Wheelerom vo svojej teoretickej štúdii na skutočnosť, že nie všetky jadrá uránu sa štiepia rovnako. Najlepšie sa štiepi urán 235. V kuse uránu je iba jeden atóm 235U na 140 atómov 238U, a ich oddeľovanie je náramne zložité. Bohr svojimi prácami položil základ k intenzívnejšiemu skúmaniu problémov jadrových reakcií. V druhej polovici roku 1939 sa vedci na celom svete už mohli opierať o ďalšie významné teoretické aj experimentálne objavy v jadrovej fyzike. Prvým problémom sa ukázal byť samotný urán. Ľahko štiepiteľný bol len izotop 235U, ktorý však tvorí priemerne len 0,7% podiel v prírode sa vyskytujúcich izotopov. Na výrobu atómovej bomby bolo potreba zvýšiť jeho koncentráciu na viac ako 90 %. Problém sa podarilo vyriešiť Výskumnému laboratóriu vojnového námorníctva – dr. Ross Gunn a dr. Philip Abelson objavili účinnú a pomerne jednoduchú metódu separácie 235U, ktorá nesie názov po svojich objaviteľoch: Gunn-Abelsonova metóda.
Aj keď všetky tieto objavy vyvolali vo svete fyziky senzáciu, mnoho ľudí začalo mať aj obavy z možného využitia atómovej energie na vojenské účely. Americká tlač už začala verejne písať o atómovej bombe. Najviac znepokojení však boli vedci, ktorý emigrovali do Spojených štátov. Mnohí z nich odišli do USA najmä kvôli vzrastajúcej moci Adolfa Hitlera v Nemecku a kvôli silnejúcemu antisemitizmu v celej Európe. Dva dni po začatí okupácie Čiech a Moravy nemeckými vojskami, 17. marca roku 1939, informoval Enrico Fermi na schôdzke v budove Ministerstva vojnového námorníctva vo Washingtone o úspešnom berlínskom experimente profesora Otto Hahna jeho spolupracovníkov. Na rokovaní sa zúčastnil aj admirál S.K. Hooper, ktorý zastával funkciu zástupcu riaditeľa námorných operácií pre techniku. Vojenské kruhy si však dostatočne neuvedomovali možnú hrozbu zo strany fašistického Nemecka, v ktorom došlo k mnohým objavom na poli jadrovej fyziky a ktoré disponovalo dostatočnými materiálnymi aj ľudskými zdrojmi na zostrojenie atómovej bomby. 
V lete roku 1939 priplával na lodi "Hamburg" do New Yorku Werner Heisenberg aj s niekoľkými kolegami z Nemecka, s ktorými sa mali zúčastniť na turné po amerických univerzitách. Heisenberg sa stretol s Fermim a aj s Georgom Pegramom, vtedajším dekanom fyzikálnej fakulty na Kolumbijskej univerzite, ktorý mu ponúkol miesto stáleho profesora na univerzite. Aj keď Heisenberg nebol presvedčený nacista, ponuku odmietol a vrátil sa do Nemecka, kde bol počas druhej svetovej vojny hlavnou osobou nemeckého uránového projektu. Heisenber až po skončení vojny prehlásil, že "v lete 1939 mohlo ešte dvanásť ľudí zabrániť výrobe atómových bômb-keby sa navzájom dohodli".
Poradný výbor pre urán.
Koncom leta 1939 sa Leó Szilárd spolu s Eugenom Wignerom a Edwardom Tellerom zhodli, že najlepšie by bolo na celú situáciu okolo reťazových reakcií a ich využitia upozorniť niektorého z vplyvných politikov. Preto sa rozhodli napísať list, ktorý bol 2. augusta odoslaný prezidentovi Franklinovi D. Rooseveltovi a ktorý bol podpísaný Albertom Einsteinom. Einstein bol v tom čase pravdepodobne najpopulárnejší fyzik v celých Spojených štátoch a bol známym pacifistom. Prezidentovi Franklinovi D. Rooseveltovi bol však Einstein-Szilárdov list doručený až 11. októbra, kedy už v Európe vyše mesiac prebiehala druhá svetová vojna. Upozornili ho v ňom na možnosť zostrojenia „"výnimočne silných bômb nového typu"“. Prezidenta zo začiatku list vedcov príliš nepresvedčil. Na druhý deň sa ešte raz stretol s Alexandrom Sachsom, ktorý mu list deň predtým doručil a po krátkom rozhovore sa rozhodol konať. Následne Roosevelt prikázal riaditeľovi Úradu pre normalizáciu Lymanovi Briggsovi aby bola v čo najkratšom čase vypracovaná správa o perspektívach využitia jadrových vlastností uránu a bol zriadený Poradný výbor pre urán (prezývaný aj Uránový výbor). 
Na prvú schôdzu Uránového výboru v októbri 1939 boli prizvaný okrem Alexandra Sachsa a dvoch delostreleckých odborníkov aj fyzici Szilárd, Wigner a Teller. Výbor predložil správu prezidentovi Spojených štátov 1. novembra. V správe poukázal na reálnu možnosť využitia atómovej energie a tiež na možnosť výroby atómovej bomby. O udelení prvej dotácie vo výške 6000 dolárov informoval 20. februára 1940 Lyman Briggs vojenského pobočníka prezidenta Roosevelta, generála Watsona.
Zo Szilárdovho podnetu poslal Einstein 7. marca 1940 ďalší list Rooseveltovi, v ktorom ho upozorňoval na zvýšený záujem nacistického Nemecka o urán a na to, že práce je potrebné urýchliť. Einstein v liste okrem iného napísal: "Dozvedel som sa, že v Nemecku sa v tajnosti uskutočňuje výskum najmä vo Fyzikálnom ústave cisára Viliama. Tento ústav bol presunutý pod správu vlády a v súčasnej dobe tam pracuje skupina fyzikov pod vedením Carla Friedricha von Weizsäckera spolu s Chemickým ústavom na riešení problémov uránu..."" . Aj napriek tomu však celý výskum napredoval pomerne pomaly, najmä kvôli veľkej byrokracii okolo programu. 
Ďalšia schôdza Uránového výboru sa konala 28. apríla 1940. V tej dobe už vedci vedeli, že štiepenie uránu vyvolané neutrónmi prebieha len v prípade 235U. Okrem toho bolo zistené, že v Nemecku boli výskumom uránu poverení pracovníci Fyzikálneho ústavu Spoločnosti cisára Wilhelma. Na výbore sa prerokovala aj otázka, ako celý výskum v USA podporiť a ako ho aj lepšie zorganizovať. 
Zvláštna poradná skupina, ktorú vytvoril Lyman Briggs pri Úrade pre normalizáciu, prejednala 15. júna 1940 celkovú situáciu okolo uránového výskumu. Nakoniec bola vyslovená požiadavka, aby Uránový výbor získal prostriedky pre výskum uránouhlíkového systému. Onedlho nato bol vytvorený Výskumný výbor národnej obrany (NDRC) a prezident Roosevelt nariadil, aby bol Uránový výbor premenený na podvýbor Výskumného výboru národnej obrany. Predsedom NDRC bol vymenovaný Vannevar Bush, podvýbor mal naďalej na starosti Briggs, ale k tomuto výboru už nebol prizvaný ani jeden cudzinec.
V lete roku 1940 požiadali fyzici pôsobiaci na Kolumbijskej univerzite na ďalšie výskumy dovtedy nepredstaviteľnú sumu 140 000 dolárov. Do novembra 1941 však stál výskum už okolo 300 000 dolárov. V tomto období sa celý atómový projekt označoval ako S 1 NDRC.
Briggs sa na jar v roku 1941 obrátil na Busha so žiadosťou o zriadenie informačného výboru. Nový výbor vznikol pri Národnej akadémii vied a v jeho čele stál Arthur H. Compton. Tento výbor mal ohodnotiť vojenský význam uránového projektu a stanoviť výšku prostriedkov potrebných na jeho výskum. Po preskúmaní celého problému v Národnej akadémii vied boli predložené správy, na ktorých základe Bush dospel k záveru, že celý výskum je potrebné značne urýchliť. Svoj názor predložil aj Rooseveltovi, ktorý súhlasil, že výskum je potrebné jednak rozšíriť a získať preň zvláštne zdroje, a že je potrebné uskutočniť aj podrobnú výmenu informácií s Angličanmi, ktorý vo svojom výskume už tiež značne pokročili. Pre ďalšie smerovanie uránového výskumu mali veľký vplyv dva Bushove závery: 1. nebezpečenstvo spojené s výrobou atómových bômb pre využitie v súčasnej vojne je dostatočné k tomu, aby bolo zdôvodnené obrovské úsilie potrebné k ich vývoju; 2. Uránová sekcia NDRC neplní tie funkcie, ktoré jej boli zverené. S týmito závermi sa stotožnil aj prezident Roosevelt a v Bielom dome sa zišli spolu s ním aj viceprezident, minister obrany, náčelník generálneho štábu, Vannevar Bush a jeho zástupca James Conant, aby prvýkrát na najvyššej politickej úrovni prerokovali otázky týkajúce sa atómovej energie. Následne došlo aj k reorganizácii vedenia sekcie "S 1". Zástupcom Briggsa sa stal G.Pegram a členom vedenia sa stal Conant a boli vymenovaný aj nový zmocnenci pre nové úlohy – Arthur Comton, Ernest Lawrence a Harold Urey. 
V roku 1941 vo svojich výskumoch už značne pokročili aj vedci. Skupine chemikov a fyzikov vedenej Glennom Seaborgom a Edwardom McMillanom sa podarilo 6. marca 1941 premeniť jeden chemický prvok na iný. Bombardovaním 238U neutrónmi sa im podarilo získať neznámy prvok číslo 94, ktorý bol neskôr nazvaný plutónium. Pred vedcami sa týmto pokusom otvoril úplne nový pohľad na štiepenie atómov. Z jednej tony prírodného uránu sa dali separáciou vyrobiť 235U, ale reťazovou reakciou neutrónov s uránom mohli získať plutónia, ktoré ma vynikajúce explozívne účinky. A bol to prvý experimentálny dôkaz, že USA sú schopné vyrobiť atómovú bombu z plutónia ešte pred koncom vojny, aj keď neskoršie výpočty a skúsenosti tieto údaje upravili na uránu. 
11. júna 1941 sa vedci dostali bližšie aj k skonštruovaniu uránovej bomby. Ernestovi Lawrenceovi sa podarilo spolu so svojimi spolupracovníkmi na vlastnoručne vyrobenom separátore v Radiačnom laboratóriu vyrobiť elektromagnetickou metódou tisíckrát viac 235U ako klasickým spôsobom. Na tomto výsledku mal veľký podiel aj Robert Oppenheimer. 
Dňa 6. decembra 1941 zasadla komisia, ktorá mala rozhodnúť o reorganizácii "S 1". Japonská cisárska armáda prepadla vojenskú základňu v Pearl Harbor iba o deň neskôr a v myslení politických aj vojenských predstaviteľov tak nastal zlom v pohľade na celú situáciu a Spojené štáty priamo vstúpili do druhej svetovej vojny. 
17. júna 1942 predložil Bush Rooseveltovi správu, ktorá načrtla možnosti atómových zbraní. Rysovali sa štyri cesty na získanie štiepnych materiálov. V prípade uránu to mohla byť metóda difúzneho, elektromagnetického, alebo centrifugálneho delenia izotopov. Plutónium mohlo byť získavané reťazovou reakciou. V tom čase však ani vedci pracujúci na jednotlivých výskumoch nevedeli, ktorá metóda by bola najúčinnejšia a zároveň najrýchlejšia. Bolo tiež rozhodnuté, že celý projekt už nebude pod správou vedcov, ale že ho bude riadiť priamo armáda. Ministerstvo obrany 18. júla za veliteľa atómových výskumov vymenovalo plukovníka ženijnej služby Jamesa C. Marshalla. Podľa sídla jeho štábu v newyorskej štvrti Manhattan vzniká aj nové označenie projektu – projekt Manhattan.
Nový útvar bol však oficiálne vytvorený 13. augusta 1942 a dostal krycí názov Projekt DSM, (Development of Substitute Materials-Vývoj náhradných hmôt). Riaditeľom celého projektu bol menovaný brigádny generál ženijných vojsk Leslie Groves a plukovník Marshall získal funkciu hlavného inžiniera.
Manhattan Engineering District.
Po porade, dňa 23. septembra 1942, na ktorej sa okrem iných zúčastnil aj Franklin D. Roosevelt a Leslie Groves bol celý program značne urýchlený. Pri výstavbe závodov a potrebných laboratórií sa vychádzalo najmä z požiadaviek utajenia celého programu. V údolí rieky Tennessee vzniklo mesto Oak Ridge so 79 000 obyvateľmi. V závodoch tohoto mesta bol z uránovej rudy získavaný urán 235. V púšti na brehu rieky Columbia vzniklo mesto Hanford, kde bol urán 238 premieňaný na plutónium. V novembri 1942 bolo tiež rozhodnuté, že zariadenia na skonštruovanie atómovej bomby bude na návrh Oppenheimera vytvorené v Los Alamos v štáte Nové Mexiko a získalo kódové označenie Y. Na tomto mieste sa mali riešiť všetky problémy týkajúce sa atómovej bomby od matematických výpočtov až po jej konštrukciu. 
Projekt Manhattan sa skladal z niekoľkých projektov, ktoré boli riadené rôznymi fyzikmi. Robert Oppenheimer bol vedúcim vývoja atómovej bomby v laboratóriách v Los Alamos. Ernest Lawrence riadil Radiačné laboratórium Kalifornskej univerzity (neskôr bola po ňom aj pomenovaná). Zdokonaľovala sa tam elektromagnetická metóda štiepenia izotopu uránu. Laboratórium slúžilo ako skúšobný závod podniku Y-12 v Oak Ridge, kde bolo získané aj podstatné množstvo uránu potrebného na výrobu bomby, ktorá bola zhodená na Hirošimu. Harold Urey riadil projekt Columbijskej univerzity, ktorý bol zameraný na výstavbu závodu v Oak Ridge na štiepenie izotopov 235U metódou plynovej difúzie. Enrico Fermi, Leó Szilárd, Arthur Compton, Eugen Wigner a ďalší pracovali v najprv v hutníckom laboratóriu Chicagskej univerzity a neskôr pracovali v laboratóriu X-10 v Oak Ridge, kde položili základy konštrukcie a výstavby veľkých priemyselných reaktorov v Hanforde. V týchto reaktoroch bolo získané plutónium pre bombu zhodenú na Nagasaki (a tiež pre prvú atómovú bombu, ktorá bola vyskúšaná v Alamogorde).
Prvým krokom, ktorý bolo potrebné úspešne zvládnuť bola riadená reťazová reakcia. Na jeseň v roku 1942 sa vedcom podarilo prekonať takmer všetky prekážky na jej uskutočnenie. Fyzici už mali k dispozícii dostatočné množstvo grafitu, uránu a oxidu uránového. Atómový reaktor mal byť postavený najprv Arggonskom lese, kde sa nachádzali laboratóriá Chicagskej univerzity, ale na návrh Fermiho bol nakoniec postavený pod západnými tribúnami univerzitného štadióna Stagg Field. Výstavba reaktora začala 16. novembra a bolo pri nej spotrebovaných 46 ton uránu a 385 ton grafitu. Montáž reaktora prebiehala len podľa celkového plánu a podrobne prepracované výkresy sa nerobili. Do 2. decembra boli ukončené všetky prípravy na uskutočnenie reťazovej reakcie a ešte v ten istý deň sa ju aj prvýkrát v histórii ľudstva podarilo uskutočniť. 
Hlavné pracoviská projektu Manhattan.
Na jeseň v roku 1942 Groves ponúkol Robertovi Oppenheiemrovi, aby sa stal riaditeľom prác na vývoji atómovej bomby. Oppenheimer prišiel do Los Alamos v marci 1943 a do programu sa zapojili aj vedeckí pracovníci z Princetonskej, Kalifornskej, Wisconsinskej a Minnesotskej univerzity.
Plutóniová bomba.
Začiatkom roku 1945 práce na atómovej bombe pokročili natoľko, že vedci pracujúci na jej vývoji boli presvedčení, že do augusta bude bomba hotová a bude pripravená na skúšku. Už v tomto období si však mnohí z nich začali uvedomovať možné riziká reálneho použitia tejto zbrane vo vojne. Szilárd ešte v marci 1945 poslal ďalší list prezidentovi Rooseveltovi, v ktorom vyjadril hlboké znepokojenie v súvislosti s možným bombardovaním japonských miest atómovými bombami. Prezident Franklin D. Roosevelt však umrel 12. apríla 1945 a na jeho miesto nastúpil jeho dovtedajší viceprezident Harry S. Truman. Keďže projekt Manhattan bol prísne utajovaný, Truman, hoci zastával druhú najvyššiu ústavnú funkciu v Spojených štátoch, o príprave atómovej bomby vôbec nevedel, tak isto ako ani Ministerstvo zahraničných vecí až do zahájenia Jaltskej konferencie. 
V hutníckom laboratóriu v Chicagu sa 4. júna s Jamesom Franckom zišlo sedem fyzikov, aby sa dohodli na znení dokumentu, ktorý by následne odoslali do Bieleho domu. Chceli v ňom navrhnúť možné riešenia na zabránenie použitia novej bomby proti Japonsku. Franck odoslal memorandum o „"spoločenských a politických dôsledkoch atómovej energie"“ 11. júna ministrovi obrany. Memorandum bolo prerokované, ale názor vedcov nebol braný do úvahy pri ďalších rozhodnutiach.
Ako vhodné miesto na prvý test atómovej bomby bola vybraná opustená letecká základňa Alamogordo v štáte Nové Mexiko a dostala kódové označenie „"Trinity"“ ("Trojica"). Dňa 12. júla bola na základňu dopravená najdôležitejšia súčasť atómovej bomby-plutóniová nálož. Uprostred Alamogorodskej strelnice bola postavená 30 metrov vysoká veža vážiaca 32 ton. Okolo nej boli vo veľkej vzdialenosti rozmiestnené meracie prístroje a deväť kilometrov na juh, sever a východ od veže boli pod zemou umiestnené pozorovacie stanovištia. Veliteľské stanovište bolo od veže vo vzdialenosti 16 kilometrov. Vo vzdialenosti bol umiestnený základný tábor, odkiaľ mali výbuch sledovať vedci a vojaci. Prípravné práce trvali dva dni. Dňa 14. júla bola bomba pripravená a vyzdvihnutá na vrchol testovacej veže. Zástupca armády podpísal dokument, podľa ktorého bola atómová bomba odovzdaná z rúk vedcov do rúk vojakov. Skúška prvej atómovej bomby bola vykonaná 16. júla 1945 o 5:30. Ohnivá guľa spôsobená výbuchom dosiahla výšku 1,5 kilometra a dym spôsobený výbuchom vystúpil až do výšky 12 kilometrov. Sila výbuchu bola ekvivalentná 20 000 tonám trinitrotoluénu.
Bomba vyskúšaná v Alamogorde bola vyrobená takou istou technológiou, akou bola vyrobená aj atómová bomba Fat Man, zhodená 9. augusta 1945 na japonské mesto Nagasaki. Hlavnou súčasťou oboch týchto bômb bol izotop plutónia 239. Na výrobu tohoto izotopu bol použitý 238U, ktorý je síce nevhodný ako štiepny izotop, no pri štiepení 235U sú vytvárané relatívne pomalé neutróny, ktoré 238U pohltí a po niekoľkých dňoch sa tento izotop premení na plutónium-239. Tento postup na výrobu plutónia bol vyvinutý Glennom Seaborgom.
Uránová bomba.
Bomba Little Boy, zhodená 6. augusta 1945 na Hirošimu bola vyrobená z 235U. Ide o vzácny izotop uránu, ktorý je získavaný z 238U, ktorý nie je vhodný na použitie vo výbušných zariadeniach. Metódu separácie 235U bola vypracovaná Franzom Simonom a Nicholasom Kurtim. Inú metódu vypracoval Ernest Lawrence. Obe metódy boli použité v laboratóriách v Oak Ridge. 
Metóda na ktorej bola založená uránová bomba bola natoľko spoľahlivá, že bombu nebolo potrebné ani otestovať, bola priamo použitá na bombardovanie mesta Hirošima. Pri jej výrobe bolo spotrebované celé množstvo vtedy existujúceho čistého 235U, takže test ani nemohol byť uskutočnený.

</doc>
<doc id="87576" url="https://sk.wikipedia.org/wiki?curid=87576" title="Petřín">
Petřín

Petřín je 327 m vysoký kopec v centre Prahy. Na jeho vrchole stojí Petřínska rozhľadňa a mnoho iných objektov. Na Petříne nájdeme skaly najmä z opuky.
História.
Petřín vystriedal v priebehu storočí niekoľko mien: Petřín, Hora, Kopec, Vrch sv. Vavrinca. Kronikár Kosmas ho popisuje ako veľmi skalnaté miesto, a z toho dôvodu sa mu pre veľké množstvo skál začalo hovoriť Petřín. Latinsky sa totiž skala povie "petra". Od nepamäti sa tu lámal kameň — opuka — z ktorého Praha postavila množstvo stavieb.
Prvá historická zmienka o petřínskych lomoch pochádza od Mnícha Sázavského, ktorý napísal, že s týmito kameňmi dal opát Silvester ozdobiť dlažbu Sázavského kláštora.
Na Petříne bývalo popravisko, ktoré stávalo v blízkosti kostola sv. Vavrinca. O ňom sa hovorí v súvislosti s vyvraždením Slavníkovcov. Tí z tohto rodu, ktorých Přemyslovci nestačili povraždiť 28. septembra 995 na Libici, viedli ako divú zver do Prahy a pobíjali na Petříne. Potom slúžilo popravisko až do 14. storočia k trestaniu veľkých protištátnych prečinov. Až po vybudovaní Hladového múru cisárom Karolom IV. sa popravisko presunulo na náprotivný vrch Vítkov.

</doc>
<doc id="87577" url="https://sk.wikipedia.org/wiki?curid=87577" title="Pozorovateľská astronómia">
Pozorovateľská astronómia

Pozorovateľská astronómia je časťou astronómie, ktorá sa zaoberá získavaním dát, na rozdiel od teoretickej astrofyziky, ktorá je zameraná predovšetkým na hľadanie merateľných vzťahov vo fyzikálnych modeloch. Pozorovateľská astronómia je zameraná na pozorovanie nebeských telies použitím ďalekohľadov a iných astronomických prístrojov.

</doc>
<doc id="87578" url="https://sk.wikipedia.org/wiki?curid=87578" title="Teoretická astrofyzika">
Teoretická astrofyzika



</doc>
<doc id="87579" url="https://sk.wikipedia.org/wiki?curid=87579" title="Kesón">
Kesón

Kesón (z franc. "caisson") je dutý kváder bez dna, ktorý sa používa v stavebníctve na vykonávanie prác na dne rieky, jazera alebo mora.
Vďaka tomu, že tlak vzduchu v kesone je rovnaký ako tlak okolitej vody, voda do kesonu nevstupuje a dá sa v ňom pobývať a pracovať bez potápačského výstroja. Ku kesónu je pripevnený kompresor, ktorý dopĺňa a obmieňa vydýchaný vzduch.
Kesóny sa využívajú napríklad pri zapúšťaní mostných pilierov alebo základov budov. Kesón vyrobený z ocele alebo betónu klesá pri vyhlbovaní podložia vlastnou váhou do stavebnej jamy. Po zapustení do dostatočnej hĺbky sa kesón vyplní betónom a slúži ako paženie alebo základy pre ďalšiu konštrukciu.
Kesóny sa využívali od 19. storočia na práce pod vodou.
Pri prácach v kesóne treba rovnako ako pri iných potápačských aktivitách dodržovať správny postup dekompresie, inak hrozí pracovníkom dekompresné ochorenie, kedysi nazývané podľa kesónu aj "kesónová choroba".

</doc>
<doc id="87580" url="https://sk.wikipedia.org/wiki?curid=87580" title="Karlštejn">
Karlštejn

Hrad Karlštejn (nemecky "Karlstein"), predtým nazývaný aj Karlův Týn, je stredoveký hrad, ležiaci asi 8 km východne od Berouna v blízkosti rovnomennej obce.
Je jedným z najvýznamnejších českých hradov. Bol založený cisárom Karolom IV. ako reprezentačné sídlo. Neskôr tu boli uložené kráľovské poklady: ríšske korunovačné klenoty a zbierky svätých relikvií. V súčasnosti je hrad významnou národnou kultúrnou pamiatkou a jedným z najnavštevovanejších hradov v Česku. Výzdoba kaplnky sv. Kríža vo Veľkej veži je ukážkou vyspelého gotického maliarstva.
Dejiny.
Hrad bol postavený na príkaz kráľa Karola IV. v rokoch 1348 - 1357 zrejme podľa pôvodných plánov Matyáša z Arrasu. Mal slúžiť nielen ako dôstojné sídlo budúceho cisára, kde chcel Karol odpočívať, rozjímať a prijímať vzácne návštevy, ale aj ako miesto na uschovanie vzácnych ostatkov svätých. Neskôr sa cisár rozhodol, že tu uloží aj ríšske korunovačné klenoty, ktoré boli uložené v kaplnke sv. Kríža. (Pôvodne sa však s ich umiestením na hrade nepočítalo, mal byť pre ne vystavaný chrám v pražskom Novom Meste). Na začiatku husitských vojen tu Václav IV. uschoval aj české korunovačné klenoty, aby sa nedostali do rúk vzbúrencov. Po jeho smrti odviezol jeho následník Žigmund Luxemburský do ríše najprv české korunovačné klenoty (1421) a neskôr aj ríšsky poklad (1423). Svätováclavská koruna sa vrátila do Čiech a na hrad Karlštejn v roku 1436, kedy sa Žigmund konečne ujal vlády v Čechách. Bola tu uschovaná až do roku 1619, kedy bola prevezená na Pražský hrad a umiestená do svätováclavskej kaplnky v chráme sv. Víta, ktorá bola na jej uloženie vystavaná na želanie Karola IV. Dnes môžete na Karlštejne vidieť jej repliku. V roku 1422 hrad márne dobývali husiti spolu s poľskými oddielmi Žigmunda Korybutoviča. 
Husitstvo ukončilo najslávnejšiu éru existencie Karlštejna. Po smrti Václava IV. prestali českí králi svoj hrad navštevovať. Sídlila tu iba posádka, ktorá mala za úlohu Karlštejn chrániť. Hrad začal pomaly pustnúť. 
Na prelome 15. a 16. storočia bolo postavené nové kamenné kastelánstvo. Pre značnú schátranosť bol hrad v rokoch 1587 - 1596 dôkladne opravený podľa plánov U. Aostaliho. Pri tejto oprave sa stratili mnohé gotické prvky a boli nahradené novými renesančnými. 
V roku 1812 ho navštívil cisár František II., ktorý vzápätí venoval peniaze na jeho opravu.
V roku 1886 zahájil architekt Josef Mocker prestavbu v duchu tzv. purizmu, ktorá mala hradu vrátiť pôvodnú gotickú podobu. Výsledky tejto prestavby boli kritizované už na začiatku 20. storočia, s odstupom času sú však hodnotené ako prejav svojej doby. Dobroslav Líbal však ostro kritizoval Mockerove úpravy Karlštejna ešte pri príležitosti stého výročia Mockerovho úmrtia v roku 1999.
Už v 19. storočí bolo umožnené turistom, aby si hrad prezreli.
Opis.
Hrad stojí na vápencovej skale a je obklopený niekoľkými vyššími vrcholmi, takže bol schovaný pred zrakmi prípadných útočníkov. Hrad je vybudovaný na štyroch výškových terasách, z ktorých najnižšia, rozšírená na konci 15. storočia a dnes prístupná regotizovanou bránou, tvorí predhradie. Z predhradia sa vstupuje druhou bránou do kastelánskeho dvora. Tieto dve časti hradu boli najviac premenené pri poslednej Mockerovej prestavbe, ktorý dal zbúrať obe brány a podstatnú časť kastelánstva a postavil nové bez náväznosti na pôvodnú stavbu. Pod kastelánstvom stojí studničná veža chrániaca studňu hlbokú cez 96 metrov, ktorá však nemala vlastný zdroj vody, a preto bola vybudovaná štóla k hornému toku potoka pretekajúceho Hlubokým dolom a touto štólou sa studňa plnila. Voda zo studne bola čerpaná veľkým šliapacím kolesom.
Z kastelánskeho dvora sa bránou so znakom Martinicov zo 16. storočia dostaneme na tretiu terasu, kde stojí obdĺžnikový trojposchodový cisársky palác s priľahlou polkruhovou vežou na východne strane. Prvé poschodie slúžilo dvoranom, neskôr manom, ktorí hrad strážili. Veľká sála je ukončená kaplnkou sv. Mikuláša, ktorá sa nachádza v priestore veže. Na druhom poschodí sa nachádza rozľahlá sála predkov, hodovná sieň a audienčná miestnosť. S týmito reprezentačnými priestormi susedili súkromné cisárove komnaty, spálne a kaplnka sv. Václava, kopírujúca pôdorys dolnej mikulášskej kaplnky. Tretie poschodie, ktoré neskôr vyhorelo, obývala cisárovná. 
Vedľa paláca stojí obdĺžniková veža, kde sa v jej druhom poschodí nachádza kostol Panny Márie so vzácnymi nástennými maľbami. Úzkou chodbičkou sa prejde do súkromnej kaplnky Karola IV. vyzdobenej na stenách leštenými polodrahokamami. Kaplnka bola neskôr zasvätená sv. Kataríne, obľúbenej cisárovej svätici.
Po celom obvode je hrad opevnený mohutnými hradbami.
Zo sakristie súkromnej cisárskej kaplnky sa dá po krytom drevenom moste prejsť na najvyššiu terasu, na ktorej stojí Veľká veža. Veža má štyri poschodia a štyri obranné vežičky a dala by sa samostatne brániť, pokiaľ by útočníci obsadili zvyšok hradu. To sa skutočne stalo počas tridsaťročnej vojny, útočníkmi boli Švédi a do Veľkej veže neprenikli. Múry veže sú hrubé asi 6 m. Na druhom poschodí Veľkej veže je najvzácnejšia miestnosť hradu - kaplnka Sv. Kríža so zlátenou klenbou. Najcennejšia je však jej výzdoba, skladajúca sa z cyklu 129 (pôvodne ich bolo 130) doskových obrazov svätcov, vytvorená majstrom Theodorikom v rokoch 1359 - 1368. Kaplnka sv. Kríža a jej výzdoba boli reštaurované v nedávnej dobe. Priestor teraz podlieha zvláštnemu návštevníckemu režimu, aby znovu nedošlo k jeho poškodeniu prílišnou návštevníckou prevádzkou. Navštíviť ju môžete len v letných mesiacoch, pokiaľ sa vopred objednáte. 
Karlštejn bol od 18. storočia vítaným námetom pre romantických maliarov (Antonín Mánes), básnikov (Karel Hynek Mácha) a spisovateľov. Z literárnych diel Karlštejn najviac preslávili "Karlštejnské vigílie" spisovateľa F. Kubku a predovšetkým divadelná hra od J. Vrchlického "Noc na Karlštejne", dnes známej hlavne v muzikálovej podobe. To, že ženy nesmeli bývať na hrade, si však Vrchlický vymyslel.

</doc>
<doc id="87581" url="https://sk.wikipedia.org/wiki?curid=87581" title="Mongolský vpád do Uhorska">
Mongolský vpád do Uhorska

Mongolsko tatársky vpád do Uhorska bol vpád mongolských vojsk na územie Uhorského kráľovstva v rokoch 12411242 súvisiaci s rozširovaním Mongolskej ríše smerom na západ od jej pôvodných sídiel. Bol súčasťou mongolského vpádu do Európy, ktorý začal vo Východnej Európe (v kniežatstvách Kyjevskej Rusi) už v roku 1223. Invázne vojská síce v roku 1242 z Uhorska odtiahli, ale v roku 1285 uskutočnili druhý vpád do Uhorska.
Vznik Mongolskej ríše a rozpínavosť na západ.
Začiatkom 13. storočia sa vo východnej Ázii, približne na území dnešnej severnej Číny, sformovala Mongolská ríša pod vedením Džingischána (Temüdžina). Po zaujatí okolitých území začala postupovať smerom na západ. V roku 1223 porazili Mongoli v bitke na rieke Kalke spojené ruské a kumánske vojská. Postupne obsadili veľkú časť Kyjevskej Rusi a v roku 1240 (niektoré iné, tu neuvedené, pramene uvádzajú 1239) aj Kyjev. Kumáni spolu so svojím vodcom ušli pred Mongolmi do Uhorska, kde ich kráľ Belo IV. usadil na územiach medzi Tisou a Dunajom. Žiadosť Mongolov o vydanie Kumánov uhorský kráľ zamietol a Mongoli získali vhodnú zámienku na vpád do Uhorska, ktorý sa odohral na jar nasledujúceho roku.
Situácia v Uhorsku.
V Uhorsku sa po neveľmi úspešnom panovaní Ondreja II. (1205 – 1235), za ktorého vzrástla moc šľachty až tak, že si bulou vynútila od panovníka potvrdenie svojich slobôd a výsad, dostal na trón jeho syn Belo IV. (1235 – 1270). Belo chcel oslabiť moc veľmožov, ktorí mali v rukách čoraz väčšiu politickú a hospodársku moc, zavádzaním rôznych opatrení. Dozeral na podľa neho neoprávnené dary majetkov svojho otca, čo sa prirodzene nepáčilo šľachte a stavala sa mu na odpor. Na druhej strane posilňoval vrstvu kráľovských servientov a hradných jobagiónov. Povolával tiež hostí z cudziny.
Prvé informácie o Mongoloch získal Belo IV. zo správ o cestách dominikánskeho brata Juliána. Ten v rokoch 12351236 hľadal na východe pravlasť starých Maďarov a priniesol správy o „Tatároch”. Počas svojej druhej cesty na východ v roku 1237 brat Julián zámerne zbieral informácie o Tatároch a doniesol kráľovi Belovi IV. aj list od Batuchána vyzývajúci Bela, aby sa mu podriadil.
Po obsadení Kyjeva Mongolmi sa Belo začal pripravovať na boj. Dvor a celá ostatná verejnosť podceňovali hroziace nebezpečenstvo a niektorí z nich tvrdili, že Kumáni sú spojenci Mongolov a že sa im nemá dôverovať. Vypukla vzbura a náčelníka Kumánov zavraždili. Belo teda nemohol počítať s ich pomocou a ani s pomocou veľmožov, ktorí neboli priveľmi ochotní bojovať a svoje oddiely vedené županmi zhromažďovali len veľmi pomaly.
Vpád Mongolov.
Stratégia Mongolov, ktorí mali presné znalosti o príbuzenských a iných vzťahoch európskych kráľov, a ktorých prieskumní jazdci precválali väčšinu Európy až po Francúzsko, bola rozdelená na niekoľko fáz, ktoré dopodrobna vypracoval Bahadur Subudai. Uhorska sa týkala prvá z nich: 
V neskorších fázach malo prísť k dobytiu Nemecka a Francúzska. Tie sa však z nižšie spomenutých dôvodov nikdy neuskutočnili.
Mongoli pod vedením Batuchána začali ťaženie do Uhorska začiatkom marca 1241. V polovici marca prenikli predné voje cez Karpatské priesmyky, ktoré bránilo vojsko palatína Dionýza. V polovici marca boli na území medzi Dunajom a Tisou a 17. marca vypálili Vacov. Rozhodujúca bitka pri rieke Slaná sa odohrala 11. apríla 1241 neďaleko maďarskej obci Muhi pri rieke Slaná. Oveľa silnejšie uhorské vojsko Mongoli takmer na hlavu porazili. V boji padlo veľké množstvo prelátov a veľmožov. Belov brat Koloman utrpel zranenia, na následky ktorých onedlho v Záhrebe zomrel. Kráľovi Belovi a niektorým malým skupinkám sa podarilo z obkľúčenia uniknúť. Belo sa cez Gemer dostal do Nitry, posilnil svoj sprievod a odišiel do Viedne na pozvanie Fridricha. Fridrich však nedbal na tiesnivú situáciu, v ktorej sa Belo ocitol a začal od neho vymáhať dlh 2000 hrivien striebra ešte z roku 1235. Belo mu dal všetky svoje cennosti, čo mal pri sebe a do zálohu mu dal navyše Bratislavskú, Mošonskú a Šopronskú župu. Odtiaľ odišiel po krátkom pobyte do Záhrebu, kde zomieral jeho brat Koloman a napokon prišiel až do dalmátskeho prístavu Trogir. 
Druhý mongolský prúd, vedený Orduchánom, porazil 9. apríla pri Lehnici v Poľsku knieža Henricha II. Pobožného a prenikol cez Poľsko až na Kladsko, kde ho zastavili záseky bránené českým vojskom. Mongoli sa preto obrátili na juhovýchod a cez Moravu (obliehali Olomouc) koncom apríla prenikli priesmykmi v okolí Trenčína do Uhorska. Celá oblasť juhozápadného Slovenska bola vystavená niekoľkomesačnému plieneniu mongolských hôrd. Vypálili množstvo dedín, úrodu zničili, ľudí pobili, niektorí sa zachránili iba útekom do lesov alebo močarísk. Jediné miesta, ktoré sa Mongolom nepodarilo dobyť, boli opevnené hrady. V januári 1242 prekročil Orduchán s vojskom zamrznutý Dunaj a spojil sa s vojskom Batuchána. Ich spojené vojská plienili Uhorsko až do polovice roku 1242. Menšie oddiely chána Šejbana postupovali smerom na územie dnešného stredného Slovenska, odkiaľ ich jeden prúd smeroval cez dnešné juhovýchodné Slovensko na Spiš. Ich odchod spôsobila smrť veľkého chána Ogotaja (* 1186 – † 1241). Batuchán sa ponáhľal domov, aby mohol rozhodnúť o nástupníctve.
Následky plienenia.
Po Mongoloch sa niektoré oblasti úplne vyľudnili, v iných vyčíňali lúpežné skupiny. Ďalším následkom bol hladomor, pretože nemal kto zasiať úrodu. Podľa súvekých správ padlo hladomoru za obeť asi toľko ľudí, koľko pri mongolských nájazdoch. Obnova krajiny trvala niekoľko rokov a poháňal ju strach z kolujúcich zvestí, ktoré hovorili, že Mongoli sa sem ešte čoskoro vrátia. Tí znovu vtrhli do Uhorska v roku 1285 (po vyše 40 rokoch, pozri druhý mongolský vpád do Uhorska, do Poľska zavítali druhý krát v rokoch 1259–1260). Mongolský vpád do Európy znamenal vznik moslimského štátu Zlatá horda (ako súčasť Mongolskej ríše) v južnej európskej časti dnešného Ruska a okolí a na západnej Sibíri. Zlatá Horda sa začala definitívne rozpadávať a strácať moc až v druhej polovici 15. storočia.
Pre oblasť súčasného Slovenska boli najdôležitejšie tieto následky:
Mongolský vpád do Uhorska v naračných prameňoch.
Hlavným dobovým prameňom k mongolskému vpádu je Žalostná pieseň o zničení Uhorského kráľovstva Tatármi od magistra Rogera.
Viedenská obrázková kronika, napísaná medzi rokmi 1358-1370, ktorej autorstvo je prisudzované Marekovi z Káltu, hovorí o mongolskom vpáde nasledovne:",Roku Pána tisícdvestoštyridsiatom prvom, za vlády Bela. Mongoli, čiže Tatári vtrhli do Uhorska s päťsto tisíc ozbrojencami. Kráľ Belo sa s nimi stretol v boji pri rieke Slaná, kde ho premohli. V bitke zahynulo takmer celé vojsko uhorskej krajiny. Sám kráľ Belo ušiel k moru, kam ho Tatári nemilosrdne prenasledovali. Tatári zostali v Uhorskej krajine tri roky. A pretože Uhri nemohli v tom čase siať, po ich odchode zahynulo od hladu oveľa viac ľudí, než ich bolo odvlečených do zajatia a zabitých mečom. Kráľ Belo sa potom vrátil z prímorských oblastí.""Treba povedať, že kronikár sa tu mýli, keďže Mongoli odtiahli už po necelom roku a pol v lete 1242, ako bolo spomenuté vyššie.

</doc>
<doc id="87584" url="https://sk.wikipedia.org/wiki?curid=87584" title="Geografia miest">
Geografia miest



</doc>
<doc id="87585" url="https://sk.wikipedia.org/wiki?curid=87585" title="Geografia mesta">
Geografia mesta



</doc>
<doc id="87586" url="https://sk.wikipedia.org/wiki?curid=87586" title="Pražské Jezuliatko">
Pražské Jezuliatko

Pražské Jezuliatko (, ) je malá soška zobrazujúca Ježiša Krista v útlom detstve, ktorá pochádza zo Španielska.
Legenda hovorí, že sa malý Ježiš zázračne ukázal istému mníchovi, ktorý podľa jeho podoby vymodeloval túto sošku. Podľa ďalšej legendy vlastnila sošku svätá Terézia z Ávily, zakladateľka Rádu bosých karmelitánok, planúca veľkou láskou k Dieťaťu Ježišovi. Sošku vraj darovala svojej priateľke, ktorej dcéra sa chystala na cestu do Prahy.
Dejiny.
Podľa legendy sa Ježiško ukázal istému mníchovi a ten ho podľa jeho podoby vymodeloval. Keď sa roku 1556 vojvodkyňa Maria Manrique de Lara nevesta Vratislava z Pernštejna vydávala do Čiech, dostala sošku od svojej matky ako svadobný dar. Jej ovdovelá dcéra Polyxena z Lobkovic potom vzácnu sošku darovala roku 1628 kláštoru bosých karmelitánov pri kostole Panny Márie Víťaznej, pretože nemala dcéru, len syna a podľa tradície mala prechádzať z matky na dcéru. Karmelitáni umiestnili sošku v kaplnke a mladí rehoľníci sa od malého Ježiška učili cnostiam. V tom čase zúrila tridsaťročná vojna a ani soška nebola ušetrená. V roku 1637, po svojom návrate do Prahy, našiel pohodenú sošku otec Cyril v chráme Matky Božej a zistil, že má odlomené obe ručičky. Sošku dali opraviť. Okrem iného aj Praha bola zázračne uchránená pri obliehaní Švédmi roku 1639. Roku 1651 bola soška nosená ako pútnik po pražských kostoloch a roku 1655 slávnostne korunovaná pražským biskupom. Počas tridsaťročnej vojny sa soška stratila a našla sa až v roku 1638 schovaná za oltárom, no bola značne poškodená, a tak ju museli opraviť. V roku 1651 získala soška prívlastok "Milostivé Pražské Jezuliatko". Po zrušení kláštora ho chvíľu opatrovali mníšky z rádu anglických panien.
Soška Jezuliatka je vystavená v kostole Panny Marie Vítězné (Panny Márie Víťaznej) v Prahe na Malej Strane od roku 1628. V katolíckych krajinách je táto soška známa aj ako "Bambino di Praga". Je to vysoká soška z dreva a povrch má modelovaný z farebného vosku. Soška má na dlani otvor, do ktorého sa pripevňuje jablko. Soška bývala v minulosti ozdobená drobnými šperkami, ktoré pochádzali z darov veriacich. Korunka, ktorá v súčasnosti zdobí Jezuliatko, bola vyrobená v rokoch 1810 až 1820. Okrem tejto korunky má Jezuliatko ešte jednu z roku 1767. Obe pochádzajú z dielní pražských zlatníkov. Korunka sa nenasadzuje priamo na sošku, je pripevnená samostatne tesne nad Jezuliatko.
Španielska práca zo 16. storočia. Vlasy boli pôvodne tmavé, no neskôr ich prefarbili na plavé. Soška predstavuje malé dieťa, oblečené v dlhej košieľke. Pravicou Ježiško žehná, zatiaľ čo ľavica drží zemský glóbus zavŕšený krížom. Je umiestnená na strednom oltári vpravo, ktorý vytvoril v roku 1776 František Lauermann z umelého mramoru a Petr Prachner ho vyzdobil sochami. Strieborná skrinka pre sošku, ktorú vyrobil pražský zlatník Jan Pakeni, vznikla v roku 1741. Úloha prezliekať Ježiška je zverená karmelitkám Dieťaťa Ježiša, ktoré pomáhajú karmelitánom starať sa o toto pútnické miesto. Jezuliatko je prezliekané do odevov farby príslušného liturgického obdobia, ktoré sa riadia podľa cirkevného kalendára. Všeobecne sa používajú štyri základné farby: Biela je farba slávnostná, značí čistotu a svätosť, používa sa počas veľkonočných a vianočných sviatkov. Červená je farba krvi a ohňa, kráľovská, používa sa pre Svätý týždeň, Svätodušné sviatky a sviatky sv. Kríža. Fialová symbolizuje pokánie, používa sa pre obdobie pôstne a adventné. Zelená je farba života a nádeje a používa sa pre medziobdobie. Ďalej sa potom používa ružová, zlatá a modrá a to pri zvláštnych príležitostiach.
Kostol prijíma denne návštevníkov z desiatok krajín sveta. So soškou sa rokmi spájali mnohé legendy, napr. že pomáha počas moru, vojen či pri drancovaní, pretože kláštor, v ktorom bola uložená, sa vyhol viacerým pohromám. Ľudia sa k Jezuliatku obracajú s mnohými prosbami o pomoc a mnohým ľuďom, ktorí sa pred ňou modlili k Bohu, priniesla údajne zázračné a neobvyklé vypočutie. Ľudia tu prosia o pomoc, uzdravenie, za pokoj, niektorí s dôverou očakávajú narodenie dieťaťa, a mnohí sa vracajú, aby poďakovali.
Pápež Benedikt XVI. si na úvod svojej návštevy Česka (26. september 2009) uctil svetoznámu sošku Pražského Jezuliatka, na ktoré sa ľudia obracajú so žiadosťami o vypočutie svojich prosieb. Pápež Jezuliatku do Malostranského kostola Panny Márie Víťaznej priniesol novú zlatú korunku. Je to najvyšší liturgický prejav úcty, aký možno malému Jezuliatku preukázať. Pod krížikom korunky sa skrýva nápis s dátumom pápežovho daru. Obohatili ju aj pravé perly a granáty. Je pozlátená, vyrobená je zo striebra a následne ručne vyleštená achátom. Predmet sa nachádzal v špeciálnej drevenej truhličke vystlanej bielym zamatom, ktorú zvonku zdobí biela koža s pápežským znakom v striebre.

</doc>
<doc id="87588" url="https://sk.wikipedia.org/wiki?curid=87588" title="Aqua-lung">
Aqua-lung



</doc>
<doc id="87589" url="https://sk.wikipedia.org/wiki?curid=87589" title="Zoznam fyzikálnych konštánt">
Zoznam fyzikálnych konštánt

Vo vede je fyzikálna konštanta fyzikálnou hodnotou, ktorej matematická hodnota sa nemení.
Toto je čiastočný abecedný zoznam základných fyzikálnych konštánt.
Najnovšie adjustácie fyzikálnych konštánt sú uvedené v CODATA z r. 2014. 
príklad:
Atómová hmotnostná konštanta 1,660 539 040(20) x 10-27 kg 
Gravitačná konštanta 6,674 08(31) x 10-11 m3 kg-1 s-2 
Tiažové zrýchlenie 9,806 65 m s-2 

</doc>
<doc id="87591" url="https://sk.wikipedia.org/wiki?curid=87591" title="Násobky veličín">
Násobky veličín



</doc>
<doc id="87593" url="https://sk.wikipedia.org/wiki?curid=87593" title="Petr Parléř">
Petr Parléř



</doc>
<doc id="87594" url="https://sk.wikipedia.org/wiki?curid=87594" title="Karol IV.">
Karol IV.

Karol IV. môže byť:

</doc>
<doc id="87595" url="https://sk.wikipedia.org/wiki?curid=87595" title="Volusianus">
Volusianus

Volusianus alebo Gaius Vibius Afinius Gallus Veldumnianus Volusianus (* okolo 230 – † 253) bol rímsky cisár, ktorý vládol v rokoch 251 – 253. Jeho otcom bol cisár Trebonianus Gallus, matkou Afinia Gemina Baebiana. Známa je aj Volusianova sestra Vibia Galla.
Volusianus mal od júna 251, kedy sa Trebonianus Gallus stal cisárom, hodnosť "Caesara", t. j. formálneho spoluvladára, od augusta toho roku aj titul "Augusta" so všetkými zvyčajnými poctami. Nezdá sa, že by nejako výrazne zasahoval do vládnych záležitostí – smer politiky pravdepodobne určoval otec. 
Volusiana zabili spolu s Gallom vlastní vojaci pri Interamne (253), zrejme preto, že od uzurpátora Aemiliana očakávali vyššiu odmenu.

</doc>
<doc id="87596" url="https://sk.wikipedia.org/wiki?curid=87596" title="Aemilianus">
Aemilianus

Aemilian(us) alebo Marcus Aemilius Aemilianus, narodený medzi rokmi 207 – 214, bol rímsky cisár, ktorý vládol od júla do septembra roku 253 po Kr. (podľa jedného prameňa 88 dní).
Aemilianus pochádzal zrejme z Džerby a pred svojou proklámaciou za cisára mal už za sebou úspešnú kariéru – stal sa okrem iného senátorom a dodatočne ho zvolili za konzula. Za vlády Treboniana Galla (251 – 253) dosiahol vo funkcii moesijského legáta čiastočný úspech v bojoch s Gótmi, načo ho vojaci vyhlásili asi v júli 253 za cisára. Aemilianus hneď vytiahol do Itálie, aby si vynútil uznanie svojej vlády, a pri Interamne blízko Ríma sa postavil proti armáde Treboniana Galla, ktorá onedlho prešla na jeho stranu, cisára aj so synom Volusianom zavraždila, a keď Aemiliana uznal aj senát, zdalo sa, že jeho moc je zaistená. Situácia sa však nečakane obrátila, keď do udalostí zasiahli légie v Raetii a Noriku, verné doterajšiemu cisárovi. Ich veliteľ Valerianus sa sám vyhlásil za imperátora podobne ako kedysi Aemilianus zamieril do Itálie. Po necelých troch mesiacoch na rímskom tróne Aemiliana v septembri zabili vlastní vojaci pri Spoletii.

</doc>
<doc id="87597" url="https://sk.wikipedia.org/wiki?curid=87597" title="Avogadrova konštanta">
Avogadrova konštanta

Avogadrova konštanta vyjadruje počet častíc v jednotkovom látkovom množstve (v 1 móle). Je definovaná ako počet atómov v 0,012 kg izotopu uhlíka 12C. Teda stabilného izotopu, ktorý v jadre obsahuje šesť protónov a šesť neutrónov. To znamená, že jeden mól akejkoľvek látky obsahuje 6,022x 1023 častíc tejto látky. 
Je pomenovaná podľa Amedea Avogadra, talianskeho fyzika a chemika.
Značka a veľkosť.
Presná hodnota bola definovaná v roku 2019 ako NA = 6,022 140 76 × 1023 mol−1
Zaokrúhlená hodnota pre chemické výpočty : 6,022 × 1023 mol -1 .

</doc>
<doc id="87598" url="https://sk.wikipedia.org/wiki?curid=87598" title="Valerián (cisár)">
Valerián (cisár)

Publius Licinius Valerianus alebo Valerián alebo Valerian(us) (pred 200 – po 260) bol rímsky cisár, ktorý vládol v rokoch 253 – 260. Jeho rodičia a súrodenci nie sú známi, manželka Mariniana, ktorá mu porodila synov Galliena a Valeriána, zomrela pred rokom 253.
Úvod.
Valerián určite nepatrí k panovníkom, ktorí boli vo svojej dobe obdivovaní, či dokonca ctení. Jeho súčasníci mu vytýkali, že hanebne upadol do rúk nepriateľov a strávil zvyšok života v „ponižujúcom otroctve“, kým kresťania v ňom neskôr videli prenasledovateľa svojej viery, muža, ktorý rozpútal jednu z najkrvavejších perzekúcií v rímskych dejinách.
Pritom mal Valerián všetky predpoklady k tomu, aby si vyslúžil priaznivejšie hodnotenie a zúročil za svojej vlády bohaté skúsenosti, ktoré počas života načerpal. Narodil sa niekedy v deväťdesiatych rokoch 2. storočia ako potomok urodzenej rodiny, pred rokom 238 dosiahol konzulát (consul suffectus), počas zmätkov v roku 238 bol prvým mužom senátu (princeps senatus) a neskôr zastával významné funkcie v štátnej správe. Cisár Trebonianus Gallus mu tak dôveroval, že ho poslal do zaalpských oblastí s úlohou, aby priviedol na pomoc proti uzurpátorovi Aemilianovi tamojšie légie. To bolo v letných mesiacoch roku 253, kedy rímska ríša zažívala obdobie vnútropolitického chaosu a len ťažko odolávala útokom germánskych kmeňov a Peržanov.
Prevzatie vlády.
Valerián síce légie v Raetii a Noriku podriadil svojej právomoci, ale než mohol čokoľvek urobiť, prišla správa, že Treboniana Galla bol spolu so synom zavraždili a Aemilianus sa stal jeho nástupcom. Valerián to nemienil akceptovať, sám sa dal vyhlásiť za cisára a vtrhol do Itálie. K rozhodujúcemu stretnutiu však nedošlo, pretože Aemiliana asi v septembri 253 zabili jeho vojaci pri Spoletia – Aemilianova vláda trvala len 88 dní. Tak sa stal Valerián jediným pánom impéria.
Valeriánova politika.
Prvou vecou, ktorú Valerián po prevzatí moci urobil, bolo ustanovenie syna Galliena za spoluvladára (september–október 253). Tento krok bol rozumný, pretože jeden človek mohol ťažko zahnať všetkých nepriateľov, ktorým ríša čelila. Valerián sám chcel vytiahnuť na Východ, kde Peržania nedávno vyplienili mnoho sýrskych miest a boli len s ťažkosťami zastavení domobranou emeského kňaza Urania Antonina. Gallienus mal viesť vojnu s germánskymi kmeňmi na Rýne a Dunaji.
O efektivite Valeriánovho pobytu na Východe sa vedú spory. Podľa niektorých odborníkov sa cisárovi podarilo Peržanov na dlhý čas držať v bezpečnej vzdialenosti, a až keď vo vojsku vypukol mor, dostali sa Rimania do problémov. Iní poukazujú na to, že Peržania vtedy ovládli prinajmenšom jedno významné mesto na Eufrate – Dura Európos – a že Valerián si počínal príliš defenzívne. V každom prípade o cisárovom pobyte v sýrskej Antiochii sa vie veľmi málo.
Naopak, je známe, že Valerián v rokoch 257 – 258 rozpútal druhé celoríšske prenasledovanie kresťanov, vraj na popud svojho finančného úradníka Fulvia Macriana. Padli mu za obeť mnohé prominentné osobnosti vtedajšej doby, napríklad kartáginský biskup Cyprianus či pápež Sixtus II., a len v severoafrickej Utike zomrelo za svoju vieru asi 300 osôb. Protikresťanské aktivity neskôr zastavil cisár Gallienus, ktorý bol na rozdiel od otca nábožensky tolerantný.
V druhej polovici päťdesiatych rokov sa zintenzívnili aj gótske vpády na Balkán a do Malej Ázie. Cisár sa pokúsil nájazdníkov zastaviť a zamieril s vojskom smerom na sever. Podľa kronikárov sa obával, aby sa niektorý z veliteľov neobrátil proti nemu, a nemal preto odvahu zveriť velenie nikomu inému. Výprava však nebola veľmi efektívna – cisár len rýchlo vymenoval úspešného veliteľa Successiana za prefekta prétoriánov, aby ho mal v Antiochii pod dozorom.
Zajatie.
V máji až júni 260 vytiahol perzský kráľ Šápúr I. s veľkým vojskom proti rímskej ríši a Valerián sa mu postavil na odpor v krajine medzi mestami Edessa a Karrha. Jeho vojsko oslabené morom však bolo obkľúčené, Valerián musel s Peržanmi zahájiť vyjednávanie a nakoniec ho nepriatelia pomocou ľsti zajali. Cisárova východná politika tak skončila úplným krachom.
O Valeriánovom ďalšom osude sa zachovalo len minimum správ. Podľa niektorých kronikárov ho vraj perzský kráľ využíval ako stúpadlo pri nasadaní na koňa (chcel ho tak ponížiť), podľa iných vraj cisár a jeho dôstojníci budovali v perzskej ríši rôzne technické stavby (hrádze). Keď Valerián zomrel, vypchali Peržania jeho kožu myrtou a vystavili ho v chráme ohňa bohyne Anáhity. Či je to pravda, nevieme.
Hodnotenie.
Obdobie Valeriánovej vlády je právom považované za vrchol krízy impéria v 3. storočí. Už menej oprávnené je, keď sa všetky neúspechy zvaľujú len na Valeriánovu hlavu. Aj iní cisári tej doby mali vážne problémy s obranou hraníc a vnútropolitickým zmätkom a dokonca aj tí najschopnejší zomreli väčšinou násilnou smrťou. V tomto smere mal Valerián vlastne šťastie – ako napísal jeden cynik, perzské zajatie ho „uchránilo“ pred dýkou vlastných vojakov.

</doc>
<doc id="87599" url="https://sk.wikipedia.org/wiki?curid=87599" title="Valerianus">
Valerianus



</doc>
<doc id="87600" url="https://sk.wikipedia.org/wiki?curid=87600" title="Valerián">
Valerián

Valerián alebo Valerian alebo po latinsky Valerianus môže byť:

</doc>
<doc id="87603" url="https://sk.wikipedia.org/wiki?curid=87603" title="Gordianus I.">
Gordianus I.



</doc>
<doc id="87604" url="https://sk.wikipedia.org/wiki?curid=87604" title="Elagabal">
Elagabal



</doc>
<doc id="87605" url="https://sk.wikipedia.org/wiki?curid=87605" title="Domitianus">
Domitianus

Domitianus môže byť:

</doc>
<doc id="87606" url="https://sk.wikipedia.org/wiki?curid=87606" title="Domitián">
Domitián



</doc>
<doc id="87607" url="https://sk.wikipedia.org/wiki?curid=87607" title="Gordianus II.">
Gordianus II.



</doc>
<doc id="87609" url="https://sk.wikipedia.org/wiki?curid=87609" title="Arcadius">
Arcadius



</doc>
<doc id="87610" url="https://sk.wikipedia.org/wiki?curid=87610" title="Hostilián">
Hostilián



</doc>
<doc id="87611" url="https://sk.wikipedia.org/wiki?curid=87611" title="Kliešť">
Kliešť

Kliešť môže byť:
Kliešte môže byť:

</doc>
<doc id="87612" url="https://sk.wikipedia.org/wiki?curid=87612" title="Evita">
Evita



</doc>
<doc id="87617" url="https://sk.wikipedia.org/wiki?curid=87617" title="Kľukový mechanizmus">
Kľukový mechanizmus

Kľukový mechanizmus slúži na premenu priamočiareho pohybu na rotačný a naopak. Úplný mechanizmus tvoria nasledovné časti:
Pre rýchlobežné piestové stroje sa používa "skrátený kľukový mechanizmus", ktorý neobsahuje križiak ani piestnicu a piestová skupina je spojená priamo s ojnicou.
Použitie.
Alternatívou ku kľukovému mechanizmu, je výstredníkový mechanizmus, ten sa však používa v menšej miere.
Rozdelenie.
Kľukové mechanizmy sa delia podľa geometrického riešenia na:
Geometria kľukového mechanizmu.
Centrický kľukový mechanizmus.
Rovnice pre výpočet polohy piestového čapu (piesta) v závislosti od pootočenia kľukového hriadeľa (merané od polohy v hornej úvrati, ako na obrázku)
 formula_1
 formula_2
Táto rovnica nie je pre ďalšie výpočty vhodná, pretože obsahuje dve závislé premenné "α" a "β". Je ju však možné upraviť použitím nasledovných výrazov:
 formula_3
 formula_4
kde 
Po úprave a rozvinutí do Eulerovho-MacLaurinovho radu platí:
 formula_5
Jednotlivé členy radu rýchlo konvergujú, preto pre bežné výpočty postačuje použiť prvé dva . Rovnica po konečnej úprave:
 formula_6
Excentrický kľukový mechanizmus.
Rovnice pre výpočet polohy piestneho čapu (piesta) v závislosti od pootočenia kľukového hriadeľa. 
 formula_7
 formula_8
Rovnice platia len pri podmienke:
 formula_9
Pre uhol natočenia kľukového hriadeľa pri ktorom je piest v hornej úvrati - αH platí:
 formula_10
Kinematika centrického kľukového mechanizmu.
Rýchlosť piesta.
Pre výpočet rýchlosti piesta sa s výhodou využije derivácia približnej rovnice podľa času:
 formula_11
kde
Priemerná hodnota tejto funkcie na intervale polovice otáčky kľukového hriadeľa (jedného zdvihu) sa nazýva stredná piestová rýchlosť a patrí medzi dôležité konštrukčné parametre piestových strojov.
Zrýchlenie piesta.
Pre výpočet zrýchlenia sa pokračuje derivovaním predošlej rovnice podľa času:
 formula_12
Dynamika centrického kľukového mechanizmu.
Bez zotrvačných síl.
Pri analýze silového pôsobenia sa berú do úvahy sily a momenty (označenie indexov podľa ) podľa obrázkov. Prvý obrázok zobrazuje ideálny nehmotný kľukový mechanizmus, t.j. neuvažujú sa zotrvačné sily od posuvných a rotačných hmôt:
Na piest pôsobí sila od tlaku plynov "Fp" = "F". Piest je spojený s ojnicou otočne, preto ojnica môže preniesť len silu pôsobiacu v jej osi. Sila "F" sa rozkladá na ojničnú silu "Fo" ktorá prenáša pôsobenie ďalej ku kľukovému hriadeľu a normálovú silu "Fn", ktorá zvyšuje trenie piestových krúžkov o stenu valca. Navyše táto sila vytvára klopný moment "Mn", ktorý sa musí zachytiť uložením motora.
Ojnica je tiež spojená s kľukovým hriadeľom otočne. Preto sa ojničná sila "Fo" rozkladá na dve na seba kolmé zložky. Tangenciálna sila "Ft" vytvára na ramene kľukového hriadeľa výsledný krútiaci moment "Mk", radiálna sila "Fr" sa prenáša ramenom kľuky do hlavného ložiska.
Pre uvedené sily platia nasledovné vzťahy:
 formula_13   ;  formula_14
 formula_15   ;  formula_16
Pre uvedené momenty platí:
 formula_17   ;  formula_18
So zotrvačnými silami.
Druhý obrázok zobrazuje rovnaký kľukový mechanizmus s uvažovaním hmotnosti jeho častí a teda aj zotrvačných síl od posuvných a rotačných hmôt. Pribudnú sily:
Hmotnosti jednotlivých častí kľukového mechanizmu sú rozložené spojito a samotná ojnica koná zložitý kývavý pohyb. Preto sa pre zjednodušené výpočty uvažujú dva hmotné body. Jeden je umiestnený v osi piestneho čapu s hmotnosťou "mp" rovnou súčtu hmotnosti piestovej skupiny "mps" a pomernej časti hmotnosti ojnice "mop". Druhý v osi kľukového čapu s hmotnosťou "mr" rovnou súčtu hmotnosti zalomenia kľuky redukovanej na polomer otáčania "mzred" a pomernej časti hmotnosti ojnice "mor".
Zohľadnenie hmotnosti ojnice.
Hmotnosť ojnice "mo" sa rozkladá tak, aby bola zachovaná rovnaká hmotnosť a rovnováha momentov k ťažisku ojnice:
 formula_19   ;  formula_20   ;  formula_21
t.j.
 formula_22   ;  formula_23
kde
V praxi je pre piestové spaľovacie motory pomerná časť hmotnosti ojnice započítaná k posuvným hmotám "mop" v rozmedzí 2030 % hmotnosti ojnice. Rozloženie hmotnosti do dvoch bodov nezachováva rovnováhu momentov zotrvačnosti. Pre presnejšie výpočty sa hmotnosť ojnice rozloží do troch bodov, pričom tretí je v ťažisku ojnice . Hmotnosti sa určia tak, aby okrem predošlých dvoch bola splnená aj rovnica :
 formula_24 
kde
Zohľadnenie hmotnosti zalomenia kľuky.
Redukovaná hmotnosť zalomenia kľuky sa určí z hmotnosti "m1" tých častí ramien kľuky, ktoré nie sú symetricky rozložené okolo osí hlavného, alebo kľukového čapu a polohy ich ťažiska "ρ"'od stredu otáčania kľuky.
 formula_25
Určenie zotrvačných síl.
Následne platí:
 formula_26   ;  formula_27
 formula_28   ;  formula_29

</doc>
<doc id="87619" url="https://sk.wikipedia.org/wiki?curid=87619" title="Pacifizmus">
Pacifizmus

Pacifizmus je myšlienkový názor, osobná filozofia, spoločenské hnutie, politická doktrína - zavrhuje vojny a hlása zásady zmierlivého riešenia rozporov.
"Morálni" a "pragmatickí" pacifisti.
""Morálni pacifisti" odmietajú vojnu z dôvodu jej nemorálnosti. Pacifizmus môže vyplývať nielen z morálnych východísk, ale aj z pragmatizmu. Argumentácia "pragmatických pacifistov"" je postavená na ich presvedčení, že vojna a násilie nie sú optimálnou cestou riešenia sporov, existujú výhodnejšie možnosti; argumentujú okrem iného i tým, že cena zaplatená za vedenie vojny bude vždy vyššia, ako jej prípadné prínosy. 
Niektorí známi pacifisti.
Albert Schweitzer, Bertha von Suttner, Albert Einstein, Mahatma Gandhi, Martin Luther King, Alfred Nobel, Carl von Ossietzky, Pablo Picasso, Bertrand Russell, Matka Tereza, Lev Nikolajevič Tolstoj, Richard Wagner, Ludwik Lejzer Zamenhof, Robert Nesta Marley, John Lennon

</doc>
<doc id="87622" url="https://sk.wikipedia.org/wiki?curid=87622" title="Hajilä Sillase">
Hajilä Sillase

Hujilo Sillase (amh. ኃይለ፡ ሥላሴ; iný prepis Huilo Selassie) (* 23. júl 1892 – † 27. august 1975, Addis Abeba, Etiópia), narodený ako Ras Täfäri Mäkwannin (amh. ተፈሪ መኰንን), bol etiópsky cisár v rokoch 1930 – 1974 (1935 – 1941 v exile).
Pôvod a začiatok kariéry.
Otcom Täfäriho Mäkwännina bol veľmož (ras) Mäkwännin Wälidä-Mika’el, Täfäri Mäkwännin tak pochádzal z rodu kráľov Šäwy, ktorý odvodzoval svoj pôvod priamo od legendárnej kráľovnej zo Sáby a kráľa Šalamúna. Jeho stará matka z otcovej strany bola tetou cisára Menelika II. Matkou Täfäri Mäkwännina bola pani (wäjizäro) Jäši ’imabät, šľachtičná, ktorá nepochádzala z vládnuceho amharského etnika. Táto skutočnosť bola podľa niektorých príčinou neskoršej zhovievavosti cisára Hujilo Sillaseho k neamharským etnikám ríše.
Rod Täfäriho Mäkwännina patril k najvyšším v amharskej šľachte a bol spriaznený s rodom Menelika II. Täfäri bol preto od začiatku vyvolený k najvyšším funkciám. Jeho výchova bola pritom zverená františkánskemu kňazovi, ktorý sa neskôr stal katolíckym biskupom v Harare a ktorého priateľom bol slávny francúzsky básnik Arthur Rimbaud.
Už v trinástich rokoch sa Täfäri Mäkwännin stal vďaka svojmu pôvodu správcom provincie Sidamo. Roku 1911 bol menovaný za guvernéra bohatej provincie Harar a získal titul dedžezmača. Stal sa obľúbencom cisárovnej Taitu, vdovy po zosnulom Menelikovi II. V rovnakom roku sa oženil so šľachtičnou Mänän ’äsifaw, ktorá bola neterou neskoršieho cisára Ijasu V. (1913–1916) a vnučkou mocného rasa Mikaela — moslimského konvertitu na ortodoxnú kresťanskú vieru a vládcu kráľovstva Wollo. Aj sám Ijasu V. konvertoval na islam a zahájil počas prvej svetovej vojny spoluprácu s Centrálnymi mocnosťami, čím sa kompromitoval v očiach kresťanskej časti etiópskej spoločnosti. Cisár Ijasu V. pritom nemal potenciálneho pretedenta trónu v prílišnej obľube, preto menoval Täfäriho Mäkwännina za guvernéra odľahlej provincie Kefa na juhu ríše známej svojimi kávovými plantážami. Täfäri však nové menovanie odmietol a pridal sa k opozícii voči neobľúbenému panovníkovi.
Regentstvo rasa Täfäriho.
Täfäri bol členom hnutia, ktoré cisára Ijasu V. zosadilo a napokon sa stal spoluvládcom cisárovnej Zäwiditu (Judity), dcéry cisára Menelika II. Ustanovenie ich spoluvlády bolo navyše symbolické, pretože znamenalo spojenie dvoch významných kráľovských rodov — kráľov z Tigraju a kráľov zo Šowy. Vládnuce elity pritom dúfali, že sa 24-ročný Täfäri Mäkwannin stane určitou „bábkou” v ich rukách, ale mýlili sa. Ras (vojvoda) Täfäri sa počas svojho regentstva (Inderasa) pričinil za podpory Francúzska a krajín profrancúzskeho bloku (o. i. aj Česko-Slovenska) o prijatie krajiny do Spoločnosti národov (1923).
Tento krok znamenal definitívne uznanie medzinárodno-právnej subjektivity Etiópie. S prijatím bol spojený záväzok krajiny úplne odstrániť otroctvo, ktoré bolo Etiópii zahraničím vytýkané. Ras Täfäri sa vydal – ako vôbec prvý etiópsky vládca – na cestu do Európy. Jeho výprava bola mnohými vtedajšími reportérmi prirovnávaná k ceste Petra Veľkého do západných štátov. Etiópsky regent sa okrem iného stretol v Ríme s pápežom a s Benitom Mussolinim. Zo svojej cesty na Západ si mladý regent priviezol množstvo poznatkov, ale aj jedno z prvých lietadiel, ktoré kedy v Abesíniai pristálo.
Proti progresívnemu kurzu, ktorý ras Täfäri prezentoval, sa však postavila časť tradičnej etiópskej šľachty, vedená rasom Gugsa Wele, manželom Täfäriho spoluvládkyne – cisárovnej Zäwiditu. Gugsa Wele pritom získal nielen podporu časti šľachty, ale aj zahraničnú britskú a taliansku vojenskú pomoc a vydal sa proti vojskám verným Täfärimu Mäkwanninovi. Rozhodujúce stretnutie síl oboch táborov sa uskutočnilo v bitke pri Anchieme, kde boli vojská rasa Gugsy porazené. K víťazstvu Täfäriho Mäkwannina nemalou mierou prispeli aj dve francúzske bojové lietadlá. Deň po bitke za záhadných okolností zomrela cisárovná Zäwiditu. Potom už nič nebránilo tomu, aby bol víťaz korunovaný v Katedrále sv. Juraja v Addis Abebe za cisára "(negus nägäst)".
Korunovácia.
Korunovácia Täfäriho Mäkwannina (1930) sa niesla v pompéznom štýle, pripomínajúcom tradície legendárnych etiópskych monarchov. Ako korunovačné meno prijal "Hujilo Sillase", čo v amharčine znamená „Moc svätej Trojice”. Jeho plný titul bol: 
"Jeho cisárska výsosť, cisár Hujilo Sillase I., Kráľ kráľov, Víťazný lev z kmeňa Júdu, Vyvolenec Boží."
Odkaz na kmeň Júdu pritom poukazoval už v úvode na zmienenú legendu o pôvode tzv. „Šalamúnskej” dynastie. Cisár potom v etiópskej spoločnosti až do 70. rokov požíval podobnú úctu ako ruskí cári, vrátane proskynézy (bitie hlavou o zem pred panovníkom). Vo svojej krátkej novele zachytil atmosféru hlavného mesta v čase cisárskej korunovácie mladý britský autor Waugh Evelyn ("Coronation of Huilo Selassie," 1930).
Prvé reformy a taliansky vpád.
Rok po korunovácii (1931) vydal cisár prvú etiópsku ústavu, ktorá v krajine zaviedla dvojkomorový parlament. Ústava bola výrazom cisárových snáh, ktoré môžeme "grosso modo" popísať ako konštitučný absolutizmus.
Snahou Sillaseho bolo čo najviac obmedziť moc šľachty, centralizovať krajinu pod svoju vládu a dosadzovať úradníkov nie na rodovom, ale na menovacom princípe. Kľúčové bolo ustanovenie článku 2 novej ústavy, ktorý proklamoval dynastiu kráľov zo Šowy dedičnými monarchami. (Hodnosť cisára je navždy spätá s rodom cisára Hujilo Sillaseho, priameho potomka kráľa Sahle Sillaseho, ktorý pochádza v priamej línii od kráľa Menelika, syna kráľovnej zo Sáby a kráľa Šalamúna.) Tým boli pro futuro popreté nároky súperiacich kráľovských rodov na cisársky trón.
V zahraničnej politike bol najproblematickejší vzťah Etiópie k Taliansku. Snahy Talianska o ovládnutie afrického vnútrozemia sa datujú už do obdobia, kedy talianske vojská obsadili prístavné pevnosti Aseb (1882) a Masawa (1885). Za cisára Menelika II. vyvrcholili tieto snahy talianskym vpádom a porážkou agresora v slávnej bitke pri Adwe. Ešte roku 1928 Ras Täfäri vyjednal s Talianskom mierovú zmluvu, konflikty na hraniciach s talianskymi kolóniami v Somálsku a Eritrei sa však začiatkom 30. rokov dramaticky stupňovali. Vláda cisára bola prerušená talianskym vpádom v roku 1935, proti ktorému nemala feudálna etiópska armáda šancu vzdorovať. Sillase sa sám postavil do čela svojich jednotiek a viedol ich do rozhodujúcej bitky pri Mai Chew, ktorá trvala tri dni. Tri štvrtiny cisárskej armády padli. 
Hujilo Sillase bol nútený k emigrácii do francúzskeho Džibutska. Regentstvom v krajine poveril rasa Imru. Cisár potom predniesol slávny prejav na zasadnutí Spoločnosti národov v Ženeve. Napriek tomu, že cisár hovoril plynulo po francúzsky, prejav predniesol v amharčine. Veľká Británia a Francúzsko napriek tomu uznali anexiu Abesínie. Cisár sa ocitol v politickom vákuu.
Exil.
Exil strávil pobytom v Jeruzaleme, Haife a kúpeľnom mestečku Bath. Zaujímavosťou je, že počas pobytu v Jeruzaleme cisár zasiahol v britskej mandátnej správe Palestíny do stáročného majetkového sporu medzi etiópskou a egyptskou koptskou mníšskou komunitou o užívacie práva k častiam Chrámu svätého hrobu.
Napokon bol Hujilo Sillase britskou vládou uznaný ako exilový monarcha (1941) a po tom, čo Veľká Británia vyhlásila vojnu fašistickému Taliansku sa zapojil do koordinácie bojových akcií v sudánskom Chartúme. Po porážke Talianskych okupačných jednotiek sa cisár 6. apríla 1941 triumfálne vrátil na čele svojich verných jednotiek do Addis Abeby. Tento deň bol za cisárskeho režimu oslavovaný ako štátny sviatok.
Návrat do Etiópie a povojnová politika.
V rokoch tesne po vojne musel Hujilo Sillase trpieť prítomnosť britskej armády v krajine (1941–1955). Napriek značnému obmedzeniu svojej moci bola cudzia armáda nápomocná, pretože pomáhala pri výcviku a budovaní jednotnej cisárskej armády, ktorá bola (na rozdiel od vojska pred vojnou) celkom nezávislá od feudálnej šľachty. Hujilo Sillase pokračoval v pláne posilňovania osobnej moci a centralizácie. Významnou zmenou bolo osamostatnenie etiópskej ortodoxnej cirkvi od alexandrijského patriarchátu. Cirkev mala byť neskôr podriadená cisárovi a stať sa jedným z pilierov jeho moci. V tendenciách cisárovej politiky pokračovala aj revízia ústavy z roku 1955. Ústava teraz zakazovala veľmožom vytvárať a udržiavať vlastné vojská, ktoré boli po stáročia oporou ich moci a prestíže. Veľmoži mali tiež zakázané nadväzovať samostatné styky so zahraničím. 
Cisár sa stal osou všetkej moci a bol zároveň predsedom vlády, najvyšším veliteľom armády, menoval členov vlády a guvernérov jednotlivých provincií. Na druhej strane zostala Etiópia v mnohých ohľadoch feudálnou krajinou. V 50. rokoch už cisár nebol strojcom reforiem, ale skôr ich brzdou. Cisár sa obklopil skupinami lojálnych šľachticov a byrokratov. Cisársky dvor bol svetom samým pre seba, kým mladšia generácia sa aj vďaka vládnym štipendijným programom začala oboznamovať s kultúrou v západných krajinách. Trvalým problémom boli opakujúce sa hladomory a korupcia v štátnej správe, fungujúcej na feudálnych základoch. Starnúci monarcha si neúspechy v domácej politike vynahrádzal na poli medzinárodnej politiky, kde v období dekolonizácie vystupoval ako gestor panafrickej jednoty.
Pokus o vojenský prevrat v roku 1960 a nasledujúca éra.
Na túto situáciu reagoval vojenský puč v decembri 1960: počas cisárovej návštevy v Brazílii urobila skupina dôstojníkov vojenský prevrat. Cisárom bol prehlásený Sillaseho najstarší syn Asfa Wosen. Dodnes sa špekuluje o jeho skutočnej úlohe v povstaní. Prevrat bol po niekoľkých dňoch potlačený lojálnymi armádnymi zbormi. Jeho protagonisti – bratia Newajovci, ktorí pochádzali zo vznešeného amharského rodu, boli verejne popravení. Nasledovalo obdobie zatýkania, perzekúcie a čistiek, najmä medzi študentmi a intelektuálmi. Cisár sa však vzdal postu predsedu vlády, ktorým menoval byrokrata a nešľachtica Aklila Habte-Wolda.
Cisársky dvor sa v nasledujúcom období stále viac orientoval na zahraničnú politiku. Roku 1963 bola založená Organizácia africkej jednoty so sídlom v etiópskej metropole Addis Abeba. Cisár sa stále vydával na početné cesty do zahraničia. Hujilo Sillase reprezentoval svoju krajinu – najstarší nezávislý africký štát – na konferenciách v Bandungu, Káhire a Tunise. Aktívne sa zapájal do urovnávania a riešenia sporov medzi jednotlivými africkými štátmi.
Toto obdobie plné vnútorných rozporov, v ktorom vrcholil kult osobnosti starnúceho cisára, bolo neskôr označované ako "Jekentu widdese zemen" – doba márneho lichotenia.
Pád a smrť.
Začiatok konca režimu Hujilo Sillaseho znamenali katastrofálne suchá v provincii Wollo v rokoch 1972–1973. Zahraničnou prestížou starnúceho monarchu značne otriasla televízna reportáž, ktorá zahraničnej verejnosti ukázala na jednej strane hrôzy hladomoru a na strane druhej život na cisárskom dvore v Addis Abebe. Guvernér provincie pritom odmietol rozdeliť potraviny zo zásielok medzinárodných humanitných organizácií, pokým nerozpredal svoj predražený tovar. (Reportáž bola neskôr premietaná revolučnou vládou počas prevratu v rokoch 1974–1975.) Nasledoval celý rad menších povstaní v armáde. 
V období celkového nepokoja cisár oznámil svojho nástupcu, mal sa ním stať jeho vnuk Zara Yakob, syn korunného princa Aswy Wosena. Nespokojnosť vyvrcholila štrajkom taxikárov v hlavnom meste po ohlásení zvýšenia ceny benzínu a nafty. Štrajk prerástla do študentských nepokojov a krvavých stretov s políciou. Skupina revolučných dôstojníkov, ktorá neskôr vošla do dejín ako "derg" (v amharčine "rada"), si u cisára najprv vynútila zmenu vlády a menovanie proreformného kniežaťa ’Inidalikačäwa Mäkonina za predsedu vlády.
Napokon prevzal revolučný derg vedenie krajiny do svojich rúk. Početní príslušníci elity starého režimu (medzi nimi aj bývalí premiéri ’Inidalikačäw Mäkonin a Mikael Imru, minister najvyšších výsad Admasu Retta a princ Kassa) boli zatknutí a popravení.
Počas revolučných udalostí zostal osemdesiatročný monarcha takmer osamotený v paláci. 12. septembra 1974 – na etiópsky Nový rok – mu skupina dôstojníkov predniesla prehlásenie o zbavení trónu.
Bol prevezený do starého paláca v Addis Abebe, tzv. Menelikovho paláca, kde bol po nasledujúce mesiace držaný v domácom väzení. Veľká časť rodiny emigrovala do zahraničia, kde ustanovila dodnes existujúcu exilovú vládu. Časť členov dergu (najmä generál Aman Mikael Andom) preferovala ako budúce usporiadanie krajiny konštitučnú monarchiu. Po zbavení Hujilo Sillaseho trónu sa len formálne stal nástupcom jeho syn Aswa Wosen, ale bez cisárskeho titulu, len ako kráľ.
Sám dezignovaný monarcha bol na liečení vo Švajčiarsku a do Etiópie sa už nikdy nevrátil. Táto krátka perióda však bola ukončená vnútorným prevratom v samotnom dergu, v ktorom získali moc marxisticky orientovaní dôstojníci. Marxistický derg potom zrušil monarchiu aj formálne, rovnako ako všetky feudálne tituly.
Takmer rok po cisárovom zatknutí, 28. septembra 1975, oznámili etiópske médiá, že bývalý monarcha zomrel v domácom väzení na zástavu srdca. Telo bolo tajne pochované, aby sa nemohlo stať predmetom uctievania. Najmä vidiecke obyvateľstvo totiž považovalo cisára stále za skutočného panovníka, čo je s cézaropapistickým poňatím cisárskej moci vo vtedajšej Etiópii pochopiteľné. Rovnako sú známe príbehy o tom, že prostí vojaci, ktorí zosadeného cisára strážili, mu stále preukazovali všetky cisárske pocty. Až po páde komunistického režimu v Etiópii boli ostatky Hujilo Sillaseho exhumované a slávnostne uložené v katedrále sv. Juraja v Addis Abebe.
Dedičstvo.
Cisár Hujilo Sillase je dodnes diskutovanou a rozporuplnou postavou. Na jednej strane symbol protitalianskeho odporu, autorita dekolonizačného úsilia a symbol panafrickej jednoty, na druhej strane tvrdý autokrat a tyran. Etiópia na začiatku jeho vlády bola krajinou stredovekých pomerov a tradícií. Pri akomkoľvek reformnom úsilí musel cisár balansovať medzi činiteľmi, ktoré boli pre spoločenský a politický systém krajiny kľúčové – hlboko zakorenené tradície, moc bohatých feudálnych rodín, konfesionálne a etnické konflikty. Je nutné poznamenať, že mnohé z vykonaných reforiem, najmä v oblasti pozemkového vlastníctva, predbehli svoju dobu.
Množstvo reforiem bol cisár nútený odvolať na nátlak mocnej šľachty, ale aj pre vzbury roľníctva (napríklad v provincii Goğğam v rokoch 1967–1969). Cisár bol však typickým produktom spoločnosti, z ktorej vzišiel. Tej boli vlastné intrigy a pragmatizmus. S obľubou sa obklopoval lojálnymi a úplatnými ľuďmi, bál sa tých, ktorí by chceli prejavovať nezávislosť alebo hrdinstvo. Táto politika bola zrejmá najmä po jeho návrate z exilu, kedy sa obklopil bývalými kolaborantmi. Naopak veľmoži, ktorí sa sprotivili talianskej nadvláde a boli teda potenciálne nebezpeční i voči vláde cisára, upadli často do nemilosti. Desaťročia vlády, silne spätý vzťah cisára a ortodoxnej cirkvi, neobmedzená moc nad menovaním úradníkov, to všetko boli faktory, ktoré spôsobili celkom neobyčajné postavenie Hujilo Sillaseho v etiópskej spoločnosti.
Hujilo Sillase, ktorý odvodzoval svoj pôvod od izraelského kráľa Šalamúna a kráľovnej zo Sáby, sa nedobrovoľne stal idolom hnutia rastafariánov, ktorí ho uznávajú ako Mesiáša.
O živote na cisárskom dvore a o osobnosti cisára Hujilo Sillaseho pútavo píše poľský reportér Ryszard Kapuściński vo svojej knihe Na dvore kráľa kráľov.

</doc>
<doc id="87625" url="https://sk.wikipedia.org/wiki?curid=87625" title="Slovenská informačná služba">
Slovenská informačná služba

Slovenská informačná služba, skrátene SIS, je slovenská spravodajská služba so sídlom v Bratislave.
Činnosť.
SIS pracuje na základe tzv. integrovaného modelu spravodajskej služby, plní úlohy v oblasti vnútorného (domáceho) i vonkajšieho (zahraničného) spravodajstva. 
SIS v rozsahu svojej pôsobnosti a svojich oprávnení získava a zákonom ustanoveným príjemcom poskytuje informácie o možných ohrozeniach ústavného zriadenia bezodkladne a systematicky. Vnútorný poriadok a bezpečtnostné informácie zamerané na ochranu zahraničnopolitických a hospodárskych záujmov štátu. SIS sa v súčinnosti podieľa na odhaľovaní procestných štruktúr ohrozenia a snaží sa anulovať bezpečnostné hrozby proti Slovenskej republike, členským štátom EÚ a NATO, ako aj na ochrane bezpečnosti medzinárodného spoločenstva. SIS aktívne spolupracuje s partnerskými spravodajskými službami a Ministerstvom obrany SR a taktiež globálne komunikuje s medzinárodnými organizáciami.
História.
Vznik.
SIS vznikla zriadením na základe zákona Národnej rady Slovenskej republiky číslo 46/1993 Zbierky zákonov z 21. januára 1993 o Slovenskej informačnej službe po vzniku samostatnej Slovenskej republiky. Vznikla ako reakcia na potrebu vytvoriť vlastnú spravodajskú službu vznikajúceho štátu. Nadväzuje na činnosť Federálnej bezpečnostnej informačnej služby (FBIS) bývalej Českej a Slovenskej Federatívnej Republiky. FBIS zanikla zákonom číslo 543/1992 Federálneho zhromaždenia o zrušení FBIS.
Organizačná štruktúra.
Činnosť SIS vychádza z integrovaného modelu spravodajskej služby, teda plní úlohy na úseku domáceho a zahraničného spravodajstva. SIS riadi a na verejnosti zastupuje riaditeľ, ktorého na základe návrhu vlády SR vymenúva prezident SR. Riaditeľ SIS predkladá najmenej raz ročne Národnej rade SR správu o plnení úloh SIS. 
Podľa zákona o SIS je príslušník Slovenskej informačnej služby povinný pri plnení úloh dbať na česť, vážnosť a dôstojnosť osôb, aj na svoju vlastnú, ako aj na to, aby osobám v súvislosti s jeho činnosťou nevznikla škoda alebo iná ujma. 
Podľa údajov z oficiálnej webovej stránky tvoria personálne zloženie SIS 60% muži a 40% ženy. Z toho tvoria 11% ľudia do 30 rokov, 47% 31 až 40 roční, 30% 41 až 50 roční a 12% ľudia nad 50 rokov. Podiel príslušníkov SIS s vysokoškolským vzdelaním tvorí 68%.
Riaditelia SIS.
Dňa 30. júna 2016 sa stal riaditeľom Anton Šafárik. Jeho vymenovanie bolo považované za kontroverzné, dosiaľ neboli známe žiadne jeho aktivity v oblasti bezpečnostných zložiek. Bol považovaný za nábožného človeka, pred menovaním posobil ako prezident Zboru dobrovoľníkov Maltézskeho rádu na Slovensku, podieľal sa aj na návšteva Pápeža Jána Pavla II. na Slovensku v roku 2003. Neoficiálne bol nominantom SNS, prvýkrát tak nebol post obsadený premiérovi blízkym človekom.
6. apríla 2020 bol za riaditeľa SIS vládou vymenovaný Vladimír Pčolinský. Dňa 15. apríla 2020 Vladimíra Pčolinského za riaditeľa vymenovala prezidentka Zuzana Čaputová. Formálne to bola nominácia premiéra, ale neoficiálne bol nominantom strany SME RODINA.
11. marca 2021 bol Pčolinský zadržaný Národnou kriminálnou agentúrou kvôli podozreniu z korupcie. 14. marca sa vzdal svojej funkcie riaditeľa SIS. Jeho predchodcom bol od 30. júna 2016 Anton Šafárik. 20. apríla 2021 Boris Kollár za riaditeľa navrhol Michala Aláča, dovtedajšieho námestníka. Aláča 28. apríla 2021 schválila vláda.
17. augusta 2023 v rámci akcie NAKA s názvom Rozuzlenie bol medzi inými obvinený bývalý riaditeľ SIS Vladimír Pčolinský a vtedajší riaditeľ SIS Michal Aláč. Boli obvinení zo zločinu založenia, zosnovania a podporovania zločineckej skupiny (pričom hlavou skupiny mal byť spoluobvinený Peter Košč, v tom čase na úteku v zahraničí a zároveň toho času obžalovaný v korupčnej kauze súvisiacej s bývalým špeciálnym prokurátorom Dušanom Kováčikom), zo zločinu zneužívania právomoci verejného činiteľa v úmysle zakryť alebo uľahčiť iný trestný čin a zo zločinu marenia spravodlivosti. V kauze Rozuzlenie bol zároveň obvinený riaditeľ Národného bezpečnostného úradu (NBÚ) Roman Konečný. Po jeho zadržaní a vykonaní procesných úkonov konštatoval službukonajúci prokurátor Úradu špeciálnej prokuratúry (ÚŠP) dôvodnosť trestného stíhania vedenému voči Michalovi Aláčovi, pričom tento bude stíhaný na slobode. Prezidentka Zuzana Čaputová na návrh vlády Ľudovíta Ódora 23. augusta odvolala Aláča z funkcie riaditeľa SIS a následne ho zbavila mlčanlivosti pre účely trestného konania. Vykonávaním funkcie bol poverený námestník riaditeľa SIS Tomáš Rulíšek.
Prezident Peter Pellegrini 70 dní po svojej inaugurácii za riaditeľa SIS vymenoval Pavla Gašpara. Dovtedy bol Gašpar námestníkom riaditeľa s právomocami riaditeľa.

</doc>
<doc id="87626" url="https://sk.wikipedia.org/wiki?curid=87626" title="SIS">
SIS

SIS môže byť:
SiS môže byť:
Sis môže byť:

</doc>
<doc id="87634" url="https://sk.wikipedia.org/wiki?curid=87634" title="Astronomický cyklus">
Astronomický cyklus

Astronomické cykly sú dôležité cykly v astronómii.
Rotačné periódy.
Pod pojmom rotačná perióda v astronómii rozumieme dobu potrebnú k dokončeniu jednej otočky objektu okolo jeho rotačnej osi. U tuhých telies je rotačná perióda jednoduchou veličinou, ale u tekutých (kvapalných či plynných) objektov je doba otočky iná na rovníku a iná pre rovnobežku blízko pólu. Pre plynného obra ako je napr. Jupiter existuje tzv. interná rotačná perióda určovaná z rotácie jeho magnetického poľa.
Obehové cykly.
Existuje viac možností, ako vymedziť dobu trvania (periódu) obehu planéty okolo Slnka:
Siderický rok.
Siderický rok je doba, za ktorú sa Slnko vráti do rovnakej polohy na oblohe vzhľadom na nebeskú klenbu. Siderický rok je doba obehu Zeme okolo Slnka a rovná sa 365,25636042 stredným solárnym dňom. Siderický rok je o 20 minút a 24 sekúnd dlhší než tropický rok.
Siderické periódy planét.
Údaje sú uvedené v tzv. juliánskych rokoch (1 juliánsky rok = 365,25 štandardných dní, pričom 1 štandardný deň = 24 x 3600 = 86 400 sekúnd).
Siderický mesiac.
Siderický mesiac je doba, za ktorú sa Mesiac pri svojom obehu okolo Zeme vráti do rovnakej polohy na oblohe vzhľadom na nebeskú klenbu (medzi hviezdami). Siderický mesiac sa rovná 27,321 661 (zaokrúhlene 27 1/3) dňom.
Synodický mesiac.
Synodický mesiac je doba, za ktorú sa Mesiac vráti do rovnakej polohy voči Slnku vzhľadom na pozemského pozorovateľa. Pretože Zem obieha Slnko, trvá Mesiacu dlhšiu dobu (potom čo dokončí svoj úplný obeh okolo Zeme – siderický mesiac) než sa vráti do rovnakej polohy vzhľadom na Slnko. Tento dlhší cyklus sa nazýva synodický mesiac (podľa gréckeho "syn hodo" = "s cestou" : t. j. Mesiac cestuje so Slnkom) alebo aj doba lunácie. Doba lunácie kolíše medzi 29,27 a 29,83 dňami, dlhodobý priemer činí 29,530 588 dní (29 dní 12 hodín 44 minút a 2,8 sekúnd) – približne 29 ½ dňa.
Galaktický rok.
Slnko aj so sústavou svojich obežníc je okrajovou súčasťou Galaxie (Mliečnej cesty), ktorá ako celok rotuje okolo svojej osi. Slnko teda obieha okolo stredu Galaxie. Vedcom z Harvard-Smithsonian Centre for Astrophysics v americkom Cambridge sa v roku 1999 podarilo zistiť, že doba obehu Slnečnej sústavy okolo stredu Galaxie trvá približne 226 (212 až 240) miliónov rokov. Táto obežná perióda sa niekedy nazýva galaktický rok. Ak vychádzame z poznatku, že Zem vznikla približne pred 4,65 miliardami rokov, znamená to, že dnes Zem (so Slnečnou sústavou) uskutočňuje svoj 22. alebo 23. obeh okolo stredu Galaxie.
Kalendárne cykly.
Solárny (Juliánsky) cyklus.
Solárny (Juliánsky) cyklus je 28-ročný cyklus juliánskeho kalendára, ktorý sa týka týždňa. Pretože priestupný rok sa objavuje každé štyri roky a rok môže začínať v jednom zo siedmich dní týždňa, tak rok začína daným dňom v týždni (napríklad nedeľou) vždy raz za 28 rokov. Tento cyklus sa vyskytuje aj v gregoriánskom kalendári, ale je prerušený v rokoch 1700, 1800, 1900, 2100, 2200 (ktoré nie sú priestupnými rokmi).
Gregoriánsky cyklus.
Gregoriánsky cyklus trvá 400 rokov a má presne 146 097 dní, čo je presne 20 871 týždňov, takže sa dá povedať, že gregoriánsky solárny cyklus trvá 400 rokov. Kalendárne roky sa obvykle označujú nedeľnými číslami vyjadrujúcimi na koľký deň pripadne prvá nedeľa v novom roku. Solárny cyklus teda zodpovedá cyklu, v ktorom sa opakuje sekvencia (postupnosť) nedeľných čísel. Práve preto, že ide o cyklus nedeľných čísel (a nedeľa sa napr. v angl. nazýva "Sun-day" = deň Slnka) nazýva sa cyklus solárnym ("sol" = slnko). Odchýlka medzi dĺžkou gregoriánskeho roku a dĺžkou obehovej periódy Zeme narastie za 5000 rokov na 1 deň.
Novojuliánsky (Milankovićov) cyklus.
Novojuliánský (Milankovićov) cyklus trvá 900 rokov a navrhol ho v roku 1923 profesor belehradskej univerzity Milutin Milanković. V cykle 900 rokov sú z rokov končiacich dvoma nulami len 2 roky priestupné zvyšných sedem je nepriestupných. Podľa gregoriánskej periódy sú nepriestupnými/priestupnými roky 1600, 1700, 1800, 1900, 2000, 2100, 2200, 2300, 2400, 2500, 2600, 2700, 2800, 2900, 3000, kým podľa novojuliánskej periódy by nepriestupnými/priestupnými rokmi boli 1600, 1700, 1800, 1900, 2000, 2100, 2200, 2300, 2400, 2500, 2600, 2700, 2800, 2900, 3000. Novojuliánska perióda (2 priestupné roky na konci storočia na 9 storočí) vystihuje dobu obehu Zeme okolo Slnka (dĺžku slnečného roku) s chybou 1 deň za 43 200 rokov (kým gregoriánsky cyklus má chybu 1 deň za 3226 rokov). Je zrejmé, že do roku 2799 má ľudstvo čas, či prevedie gregoriánsky kalendár na kalendár novojuliánsky (rozdiel medzi obomi nastáva až vo februári 2800) alebo ho ponechá.
Metonov cyklus.
Metonov cyklus (alebo tiež "Enneadecaeteris" = deväťnástica) je spoločným násobkom tropického roku a synodického mesiaca. 19 tropických rokov (= 6939,602 dní) sa líši od 235 synodických mesiacov (= 6939,688 dní) asi o 2 hodiny, z čoho sa nazbiera plný deň (24 hodín) každých 219 rokov.
Tato aproximácia je použitá v židovskom kalendári. Grécky astronóm Meton ju zaviedol okolo roku 432 pred Kr. Používa sa takisto pre výpočet dátumu Veľkej noci. Je zaujímavé, že Homér v Odysei necháva Odyssea, aby sa vrátil ku svojej Penelope presne devätnásť rokov potom, čo opustil svoju rodnú Ithaku.
V typickom lunisolárnom kalendári má väčšina lunárnych rokov 12 mesiacov, ale niektoré roky majú jeden mesiac navyše. Tento zvyšný mesiac sa nazýva interkalárny alebo embolizmický (u starých Slovanov sa nazýval hruden). V každom Metonovom 19-ročnom cykle je zaradených 7 interkalárnych mesiacov. V babylonskom, židovskom a atickom kalendári majú 3., 6., 8., 11., 14., 17., a 19. rok Metonovho cyklu po 13 mesiacoch. Metonov cyklus zahŕňa dva menej presné podcykly a to „osmicu“ ("Octaeteris") s 8 rokmi = 99 lunácií (s odchýlkou jednej pätiny dňa za rok) a „jedenásticu“ s 11 rokmi = 136 lunácií (s odchýlkou jednej sedminy dňa za rok).
Metonov cyklus sám o sebe je podcyklom správnejšej periódy 334 rokov = 4131 lunácií s odchýlkou 1/11598 dňa za rok. Meton aproximoval svoj cyklus v celkovej dĺžke 6940 dní 125 dlhými mesiacmi (po 30 dňoch) a 110 krátkymi mesiacmi (po 29 dňoch).
Kallippov cyklus.
Kallippov cyklus je štvornásobkom Metonovho cyklu (4 x 19 = 76 rokov) mínus jeden deň. Trvá 27 759 dní a 740 lunácií a rozdiel medzi 76 ročnými obehmi Slnka a 740 lunáciami narastie na 1 plný deň raz za 553 rokov. Kallippov cyklus začal letným slnovratom roku 330 pred Kr. a bol použitý napríklad v Ptolemaiovom Almageste, kde sú Timocharisove pozorovania priradené 47. roku Kallippovho cyklu (283 pred Kr.) na základe toho, že ôsmeho Anthesterionu boli Plejády zakryté Mesiacom.
Kallippov kalendár pôvodne používal mená mesiacov z athénskeho kalendára, ale neskorší astronómovia ako Hipparchos dávali prednosť iným kalendárom vrátane egyptského. Ptolemaiov Almagest poskytuje niektoré prepočty medzi Kallipovým a egyptským kalendárom – napríklad, že 8. anthesterion 47. roku Kallippovho cyklu je ekvivalentný 29. athyru 465. roku od nastolenia Nabonassara kráľom Asýrie (26. februára 747 pred Kr.)
Sóthidská perióda (Veľký rok).
Sóthidská perióda (Veľký rok) trvá 4 x 365 = 1460 rokov. Je to doba, za ktorú sa dátum podľa egyptského kalendára (s nemennou dĺžkou roku 365 dní) vráti na rovnaký deň vzhľadom na ročné obdobie.
Iné cykly.
Platónsky rok.
Platónsky rok alebo aj Veľký rok alebo Ekvinokciálny cyklus je doba obehu stredného svetového pólu okolo pólu ekliptiky. Tento obeh je dôsledkom precesie. Dĺžka Platónskeho roku je 25 725 rokov. (v literatúre sa obvykle uvádza 26 000 rokov). V skutočnosti nie je trvanie tohto cyklu konštantné, pretože rýchlosť precesie sa mení s časom. Veľký rok sa uplatnil v mayskom kalendári.
Chaldejský cyklus (perióda SAROS).
Chaldejský cyklus objavili Chaldejci v Babylone už v 7. storočí pred Kr. Využíval sa pri predpovedi zatmenia Slnka a Mesiaca. Jeho dĺžka je 233 synodických mesiacov (= 6585 a 1/3 dní = 18 rokov 11 dní 7 hodín a 43 minút) a za túto dobu sa vyskytne 15 úplných, 11 prstencových a 15 iba čiastočných zatmení Slnka. Napríklad po zatmení Slnka z 11. augusta 1999 v Európe bude nasledovať podobné zatmenie Slnka 21. augusta 2017. Problém je, že cyklus o 8 hodín (presnejšie o 7 h 43 min) presahuje cyklus slnečného dňa, takže k zatmeniu Slnka dôjde na mieste vzdialenom od pôvodného miesta o 8 hodinových pásiem. Preto sa používa trojnásobný cyklus (54 rokov + 1 mesiac = 19 756 plných dní) – trojnásobný Saros alebo "exeligmos" (po grécky „otočenie kolesa“).
Cyklus slnečných škvŕn.
Cyklus slnečných škvŕn (alebo Schwabeov cyklus alebo aj Schwabe-Wolfov cyklus) je jedenásťročný cyklus aktivity Slnka – doba, ktorá uplyne medzi dvoma maximami slnečnej aktivity. Posledné maximum nastalo v roku 2001. Cyklus nie je vždy presne 11-ročný, v posledných storočiach trval niekedy iba 9 rokov inokedy až 14 rokov.
Milankovićove (klimatické) cykly.
Milankovićove (klimatické) cykly sú spoločným efektom zmien v pohyboch Zeme, ktoré majú za následok zmeny klímy v 100 000 ročnej perióde ľadových dôb. Sú nazvané po srbskom inžinierovi a matematikovi Milutinovi Milankovićovi. Príčinami sú premeny výstrednosti (excentricity) obežnej dráhy Zeme, osové slapy a precesia obehu Zeme.

</doc>
<doc id="87635" url="https://sk.wikipedia.org/wiki?curid=87635" title="7-Zip">
7-Zip

7-Zip je multiplatformový (určený pre rôzne operačné systémy) slobodný komprimačný nástroj s vysokým kompresným pomerom. Výborný kompresný pomer je zabezpečený napríklad použitím komprimačnej metódy LZMA. Je konkurenciou známym komerčným programom ako je WinZip a WinRAR. V prostredí Microsoft Windows sa integruje do shellu. Pre systémy Unix, Linux a Mac OS X je dostupný prostredníctvom ulility p7zip. 7-Zip je možné použiť aj v DOSe - buď verziu založenú na p7zip, alebo originálnu verziu pre Windows s pomocou produktu HX-DOS extender. Vyvíja ho "Igor Pavlov" a je distribuovaný pod licenciou GNU GPL.
Kompresný formát 7-zip.
7-zip používa prednostne kompresný algoritmus LZMA, ponúka však tiež kompresné algoritmy PPMD, bzip2, Deflate, a „store“, teda uloženie súborov bez kompresie. Je možné použiť šifrovanie Rijndael-256 (AES). Veľkosť slovníku môže byť až 256 MB (vyžaduje 4 GB pamäte). LZMA má vysoký kompresný pomer, lepší ako ZIP, a to až o 70%. Veľké textové súbory (» 1 MB, napríklad zdrojové kódy) možno komprimovať až 10 krát. Súbory 7z majú príponu codice_1.
Podpora ostatných formátov.
7-zip podporuje aj niekoľko ďalších archívnych a kompresných formátov. Pre dekomprimáciu Z, ZIP, RAR, CAB, ARJ, LZH, RPM, deb, Gzip, bzip2, TAR, CHM, CPIO, CramFS, DMG, FAT, HFS, ISO, LZMA, MBR, MSI, NSIS, NTFS, SquashFS, UDF, VHD, WIM a XAR. Vytvárať je možné iba tieto archívy: 7z, ZIP, TAR, XZ, BZIP2, GZIP a WIM.
7-ZIP file manager.
Produkt 7-ZIP ponúka okrem kompresie aj jednoduchého správcu súborov, ktorý po aktivácii 2 panelov spadá do kategórie zvanej „Orthodox File Managers“. Je k dispozícii len pre „Windows“, ale funguje aj v starších verziách ako Windows 98.

</doc>
<doc id="87636" url="https://sk.wikipedia.org/wiki?curid=87636" title="7Zip">
7Zip



</doc>
<doc id="87637" url="https://sk.wikipedia.org/wiki?curid=87637" title="7zip">
7zip



</doc>
<doc id="87638" url="https://sk.wikipedia.org/wiki?curid=87638" title="Pohyb po kružnici">
Pohyb po kružnici

Pohyb po kružnici (iné názvy: kruhový pohyb (hmotného bodu), otáčavý (resp. rotačný) pohyb hmotného bodu) je taký pohyb, pri ktorom sa teleso pohybuje po kružnici, jeho trajektória je teda kruhová. Patrí medzi tzv. krivočiare pohyby. 
Tento pohyb môže byť rovnomerný, rovnomerne zrýchlený alebo nerovnomerne zrýchlený.
Príkladmi pohybu po kružnici sú točenie ventilátora; točenie guličky na konci pevného lana; pohyb pasažierov na retiazkového kolotoči, keď sa nemení vzdialenosť sedačiek od osi otáčania; obeh satelitu okolo planéty v konštantnej vzdialenosti od planéty; pohyb nabitých častíc, ak ich rýchlosť je kolmá na magnetické pole, v ktorom sa nachádzajú. Ak sa teleso otáča okolo pevnej osi, všetky body telesa vykonávajú pohyb po kružnici.
Opis pohybu po kružnici má širší význam než sa z jeho definície na prvý pohľad môže zdať, pretože (takmer) ľubovoľný krivočiary pohyb sa dá opísať tak, že ku krivke pohybu (teda trajektórii) v danom bode priložíme kružnicu, ktorá túto krivku v danom “záhybe” krivky čo najlepšie aproximuje (tzv. oskulačná kružnica) a potom počítame pomocou údajov pre túto kružnicu (existujú však pochopiteľne aj iné metódy opisu krivočiareho pohybu). Okrem toho v kontexte pohybu nie jedného hmotného bodu, ale nejakého celého telesa (presnejšie tzv. dokonalého tuhého telesa, teda tvarovo nemennej sústavy hmotných bodov) tvorí pohyb po kružnici základ analýzy tzv. otáčavého pohybu telesa (napríklad pohyb listu vrtule). Pri otáčavom pohybe majú jednotlivé časti (hmotné body) toho istého rotujúceho telesa (napr. listu vrtule) pochopiteľne rozličné rýchlosti, pretože opisujú rozlične veľké kružnice za ten istý čas podľa toho, ako sú ďaleko od osi otáčania; zároveň však majú zhodné uhlové rýchlosti.
Rovnomerný pohyb po kružnici pri pohľade v rovine kružnice vyzerá rovnako ako lineárny harmonický pohyb. 
Skrátená verzia nasledujúceho textu je uvedená v článku rýchlosť (fyzikálna veličina).
Uhlové veličiny opisujúce otáčavý pohyb a ich vzťah k posuvným veličinám.
V kontexte pohybu po kružnici rozlišujeme medzi (posuvnou/“normálnou”) obvodovou rýchlosťou formula_1, (posuvným/obvodovým/“normálnym”) zrýchlením formula_2 a (“normálnou”) dráhou (s) na jednej strane a uhlovou rýchlosťou formula_3, uhlovým zrýchlením formula_4 a uhlovou dráhou formula_5 na strane druhej. 
Uhlová dráha je uhol, o aký sa teleso pohlo okolo osi otáčania. Uvádza sa v radiánoch a v radiánoch pre prejdenú dráhu a uhlovú dráhu platí 
formula_6,
kde formula_7 je polomer otáčania, teda vzdialenosť telesa od osi otáčania. 
Uhlová rýchlosť je okamžitá zmena uhlovej dráhy za čas. Ak je polomer otáčania konštantný (napríklad teleso sa otáča okolo pevnej osi), platí
formula_8 
a aj 
formula_9.
Rovnomerný pohyb po kružnici.
Toto je špeciálny prípad pohybu po kružnici, keď je uhlová rýchlosť otáčania konštantná a teda obvodová rýchlosť hmotného bodu nemení svoju veľkosť, iba svoj smer.
Keďže vektor rýchlosti sa mení, hmotný bod má nenulové posuvné zrýchlenie, ktoré smeruje ku osi otáčania a nazýva sa dostredivé zrýchlenie. 
Vo vzťažnej sústave, ktorá vykonáva rovnomerný pohyb po kružnici, sa toto zrýchlenie prejavuje ako následok fiktívnej odstredivej sily.
Pre rovnomerný pohyb po kružnici platí
formula_10,
kde formula_11 je perióda pohybu a formula_12 je frekvencia pohybu. Veľkosť dostredivého zrýchlenia je 
formula_13.
Keďže uhlová rýchlosť je konštantná, uhlové zrýchlenie je nulové a prejdetá uhlová dráha formula_5 lineárne rastie v čase:
formula_15,
formula_16,
kde formula_17 je hodnota prejdenej uhlovej dráhy v čase formula_18.
Obvodová rýchlosť je kolmá na smer sprievodič (čo je spojnica stredu kružnice, po ktorej sa pohyb uskutočňuje, s aktuálnou polohou hmotného bodu) a má pre všetky body v rovnakej vzdialenosti od osi otáčania rovnakú veľkosť.
Všeobecný prípad pohybu po kružnici.
Pokiaľ ide o vzorce pohybu po kružnici, majme najprv dané toto:
Potom platí (popri vyššie uvedených vzorcoch):
Podtypy.
Tak ako každý pohyb hmotného bodu, aj pohyb hmotného bodu po kružnici možno rozdeliť na rovnomerný pohyb, rovnomerne premenný pohyb a nerovnomerne premenný pohyb (pričom výraz nerovnomerný pohyb je v širšom zmysle súhrnné označenie pre rovnomerne premenný a nerovnomerne premenný pohyb a v užšom zmysle len označenie pre nerovnomerne premenný pohyb).
Rovnomerný pohyb po kružnici.
Iné názvy: pohyb po kružnici s konštantnou uhlovou rýchlosťou, pohyb po kružnici s konštantnou veľkosťou (obvodovej) rýchlosti [t.j. pohyb po kružnici s konštantnou dráhovou rýchlosťou]
Výraz “rovnomerný” (teda “konštantnú veľkosť rýchlosti majúci”) v názve tohto pohybu sa dá vztiahnuť tak na uhlové ako aj na obvodové veličiny, pretože tento pohyb je definovaný ako pohyb, pri ktorom platí:
Celkovo má tento pohyb tieto vlastnosti (porov. aj vzorce nižšie):
Pre skalárne veličiny platí:
Rovnomerne premenný (t.j. rovnomerne zrýchlený alebo spomalený) pohyb po kružnici.
Iné názvy: pohyb po kružnici s konštantným uhlovým zrýchlením, pohyb po kružnici s konštantnou veľkosťou tangenciálneho zrýchlenia [t.j. pohyb po kružnici s konštantným dráhovým zrýchlením]: &lt;br&gt;
Výraz “rovnomerne premenný” v názve tohto pohybu sa dá vztiahnuť tak na uhlové ako aj na obvodové veličiny, pretože tento pohyb je definovaný ako pohyb, pri ktorom platí:
Celkovo má tento pohyb tieto vlastnosti (porov. aj vzorce nižšie):
Ak je α &gt;0 (t.j. vektory α a ω majú rovnakú orientáciu), hovoríme o rovnomerne zrýchlenom pohybe, v opačnom prípade o rovnomerne spomalenom pohybe.
Pred uvedením vzorcov, je najprv je potrebný nasledujúci úvodný výpočet: Integrovaním vzorca α = dω/dt dostaneme ω = ω0 +α0.Δt. Integrovaním vzorca ω = dϕ/dt (t.j. ω0 +α0.Δt = dϕ/dt) dostaneme ϕ = ϕ0 + ω0.Δt + α0.Δt2/2. Spojením tohto posledného vzorca s predchádzajúcim vzorcom ω = ω0 +α0.Δt dostaneme ω =((ω02-2.α0.ϕ0) + 2.α0. ϕ)1/2.
Potom platí pre skalárne veličiny:
Nerovnomerne premenný (t.j. nerovnomerne zrýchlený alebo spomalený alebo zrýchlený a spomalený) pohyb po kružnici.
Iné názvy: pohyb po kružnici s nekonštantným uhlovým zrýchlením, pohyb po kružnici s nekonštantnou veľkosťou tangenciálneho zrýchlenia [t.j. pohyb po kružnici s nekonštantným dráhovým zrýchlením], nerovnomerný pohyb po kružnici [v užšom zmysle]
Výraz “nerovnomerne premenný” v názve tohto pohybu sa dá vztiahnuť tak na uhlové ako aj na obvodové veličiny, pretože tento pohyb je definovaný ako pohyb, pri ktorom platí:
Nerovnomerne premenný pohyb po kružnici je teda každý pohyb po kružnici, ktorý nie je ani rovnomerný pohyb po kružnici, ani rovnomerne premenný pohyb po kružnici. Platia teda vždy „opaky“ vzorcov uvedených pod týmito dvoma pohybmi (nižšie označené ako A pre rovnomerný pohyb a B pre rovnomerne premenný pohyb). 
Silové pôsobenie (Kinetika).
Newtonove pohybové zákony.
Pohyb po kružnici patrí medzi pohyby, pri ktorých je a≠ 0. Podľa 2. Newtonovho pohybového zákona (v jeho variante pre konštantnú hmotnosť) platí F = m.a (kde F je sila, m je hmotnosť, pričom m je konštatné a &gt;0). Z tohto vyplýva, že pri pohybe, pri ktorom a≠0 (napr. pri pohybe po kružnici), musí byť aj F≠0, čiže musí na hmotný bod pôsobiť nejaká (výsledná) sila (Táto veta je vlastne zároveň istá forma formulácie 1. Newtonovho pohybového zákona). 
Tangenciálna a dostredivá sila.
Tak ako a môžeme rozložiť na tangenciálne (či dotyčnicové) a normálové (či dostredivé) zrýchlenie (a = at + an), tak (keďže F = m.a) aj F môžeme rozložiť na tangenciálnu (či dotyčnicovú) silu a normálovú (či dostredivú) silu (F = Ft + Fn = m.at + m.an). Konkrétnejšie dostaneme:
Keďže tangenciálne zrýchlenie sa týka iba zmeny veľkosti rýchlosti (t.j. zmeny |v|) a normálové zrýchlenie iba zmeny smeru a orientácie rýchlosti (t.j. zmeny τ), tak aj tangenciálna sila je sila, ktorá spôsobuje iba zmenu veľkosti rýchlosti a normálová sila je sila, ktorá spôsobuje iba zmenu smeru a orientácie rýchlosti. Celková sila, teda súčet tangenciálnej a normálovej rýchlosti, potom teda spôsobuje zmenu aj veľkosti aj smeru a orientácie rýchlosti hmotného bodu. Smer a orientácia Ft je rovnaký/-á ako smer a orientácia at (čiže smer majú rovnaký ako v, pri zrýchlenom pohybe majú aj rovnakú orientáciu ako v, ale pri spomalenom pohybe majú opačnú orientáciu ako v) a smer a orientácia Fn je rovnaký/-á ako smer a orientácia an (čiže kolmo na v s orientáciou dovnútra oblúka krivky pohybu, presnejšie: dovnútra oskulačnej kružnice).
Vyššie uvedené vzorce možno zjednodušiť či konkretizovať pre niektoré druhy pohybov: Pri priamočiarom pohybe (ktorý nie je predmetom tohto článku), t.j. pri pohybe, kde an je nulový vektor, je logicky Fn=0. Pri rovnomernom pohybe (napr. aj po kružnici), t.j. pri pohybe kde at je nulový, je logicky Ft =0. Pri (akomkoľvek) pohybe po kružnici zas platí po dosadení vzorcov pre at a an:
Odstredivá sila.
K dostredivej sile (Fn) existuje v niektorých situáciách opačná sila. Táto sila s rovnakou veľkosťou (|Fn|) a smerom ale s opačnou orientáciou (-τn) než dostredivá sila sa nazýva odstredivá sila či centrifugálna sila ( -Fn). Ako sila pôsobiaca na samotný pohybujúci sa hmotný bod (teleso) je to len fiktívna sila; príkladom môže byť sila z pohľadu osoby sediacej na kolotoči. Ako sila pôsobiaca na „susedné“ hmotné body (telesá) je to reálna skutočná sila, ktorá je výsledkom zákona akcie-reakcie; príkladom môže byť sila, ktorou pôsobí vlak v zatáčke na koľajnice.
Fiktívna sila sa na odlíšenie od skutočnej sily niekedy označuje aj ako zotrvačná odstredivá sila.
Moment sily a zotrvačnosti.
V kontexte pohybu po kružnici či otáčavého pohybu sa niekedy pracuje s veličinami moment sily a moment zotrvačnosti. Podobne ako sú uhlové veličiny ekvivalentmi „normálnych“ (t.j. obvodových) veličín, tak aj moment sily je ekvivalent sily (F) a moment zotrvačnosti je ekvivalent hmotnosti (m) pri otáčavom pohybe. Podrobnosti pozri v samostatných článkoch.

</doc>
<doc id="87641" url="https://sk.wikipedia.org/wiki?curid=87641" title="Väzy chrbtice">
Väzy chrbtice

Väzy chrbtice sú súčasťou komplexného a zložitého systému spojení chrbtice. Ich hlavnou funckiou je vystuženie týchto spojení a určenie primeraných rozsahov pohybu. Rozdeľujú sa na 2 veľké skupiny:

</doc>
<doc id="87651" url="https://sk.wikipedia.org/wiki?curid=87651" title="Kostol Matky Božej pred Týnom">
Kostol Matky Božej pred Týnom

Kostol Matky Božej pred Týnom (ľudovo Týnsky chrám alebo kostol Panny Márie pred Týnom), zapísaný ako národná kultúrna pamiatka, sa nachádza na Staromestskom námestí v starej časti Prahy 1. Výstavba tohto kostola začala v polovici 14. storočia a prebiehala až do 16. storočia. Táto gotická stavba je považovaná za jeden z najvýznamnejších pražských kostolov. Dnes je predná časť kostola aj s portálom obstavaná dvoma presunutými domami, jedným z nich je Týnska škola.
História.
V priebehu 12. storočia začína rásť Staré Mesto a na mieste, kde dnes stojí Týnsky chrám, bol románsky kostol zasvätený Panne Márii. Vďaka rozmachu sa kostol stával obľúbenejším a významnejším a tak bol na začiatku 14. storočia prestavaný na ranogotickú stavbu s tromi loďami a s tromi klenbenými poľami a minimálne s jednou vežou v západnom priečelí, do ktorej bol v roku 1310 vložený zvon. Časť tejto veže bola dochovaná až do roku 1849 ako kaplnka sv. Ľudmily. Celá stavba bola asi o 2/3 menšia ako v súčasnosti. Ranogotický kostol sa nachádzal na juhovýchod od dnešného chrámu a pôdorys sa čiastočne prekrýval so záverom južnej bočnej lodi a so sakristiou. Kostol sa neskôr stal hlavným staromestským kostolom.
Na stavbu mal veľký vplyv Matej z Arrasu a Peter Parler, môžeme ho vidieť na gotických oknách s rozetami a na veľkolepom severnom portáli. V tejto časti sa nachádza ikonografia kráľa Václava IV., ktorý mohol osobne navštevovať tieto umelecké diela, keďže kostol bol situovaný neďaleko nového kráľovského dvora. V roku 1380 bol prenesený oltár z pôvodného ranogotického kostola. Ešte pred vypuknutím husitských vzbúr mala stavba postavený západný štít, klenbu a krov na hlavnej veži a obidve veže. V tomto období bol kostol pod vládou husitov a farárom sa stal husitský arcibiskup Jan Rokycana, ktorý tam bol aj pochovaný. Po husitskom období mal byť krov dostavaný, ale drevo bolo použité na stavbu šibeníc, a tak bola strecha dokončená až o 20 rokov neskôr. Celková výstavba kostola bola dokončená až za vlády Jiřího z Poděbrad. Počas jeho pôsobenia bol dostavaný štít severnej veže a hlavnej lodi. Južná veža bola postavená až v roku 1511. Obidve veže siahajú až do výšky 80 m.
Po roku 1621 kostol bol opäť katolícky a odstránili sa symboly utrakvizmu. V roku 1679 vznikol v kostole požiar, dôsledkom čoho bola klenba hlavnej lodi a presbytéria nahradená barokovou klenbou. V roku 1662 bolo prinesené súsošie Kalvárie, ktoré sa prenieslo na severný oltár v bočnej lodi. V polovici 19. storočia tu prebehli úpravy, počas ktorých bola odstránená omietka a kostol nadobudol vzhľad opukového kameňa, tak ako ho poznáme dnes.
Kostol je tiež známy ako prvý kostol s liturgickým prekladom.
Opis.
Architektúra.
Chrám je postavený z kamenných kvádrov a sochy sú z miestnej opuky. Jedná sa o gotickú stavbu s dispozíciou trojloďnej baziliky s polygonálnym záverom a s dvojicou hranolových veží v západnom priečelí s trojchórom na východe. Je veľmi náročne komponovaný ako katedrálový kostol s otvorenou predsieňou a s vyzdobeným baldachýnom, ktorý mal chrániť sochársku výzdobu. Východná časť je ukončená krátkym presbyteriárom s obdĺžnikovým poľom uzatvorený štyrmi stranami osemuholníka. 
Interiér.
Bočné lode sú ukončené polygonálnymi kaplnkami s piatimi stranami osemuholníka. Sú zaklenuté piatimi poľami krížovej rebrovej klenby s hruškovitým profilom na takmer štvorcovom pôdoryse, ku ktorej sa pripája ešte po jednej krížovej rebrovej klenby z podvežia.
Hlavná loď a presbytérium po zničení požiarom boli zaklenuté novou barokovou valenou klenbou posadenou asi o meter nižšie, než bola pôvodná gotická klenba. Zároveň prešiel barokovou úpravou aj celý interiér a steny hlavnej lodi, tiež steny presbytéria a piliere.
V severnej bočnej lodi sa nachádza drobná ženská busta. Táto ženská busta so závojom sa nachádza na tretej prípone v severnej strane lode, ktorá bola v spodnej časti osekaná vo výške približne 3 metrov. Jej význam zatiaľ nie je zistený.
V južnej lodi nad sakristiou sa nachádza pokladnica chrámu. Je to miestnosť, do ktorej boli ukladané drahé predmety, ktoré slúžili k liturgickému pochodu kostola. Nachádzajú sa tam aj tri figurálne konzoly umiestnené nízko nad zemou v klenbených výbežkoch. Tieto tri sochárske konzoly zobrazujú lov divokého muža na leva, konzolu s anjelmi a konzolu s baziliskom. Posledné klenbené rebro končí skrátené nad vchodom do miestnosti.
V interiéri kostola sa nachádza baldachýn, ktorého funkcia je chrániť hrob Augustína Luciana z Mirandoly. Nad baldachýnom sú figurálne a zoomorfné masky a z ich úst vychádzajú florálne motívy v podobe viničných listov. Baldachýn je postavený na 4 pilieroch ukončenými fialami. Medzi piliermi sa nachádzajú oblúky ukončené veľkými kvetmi. Sú tu aj ďalšie detaily ako rady zavesených kružieb. Dominantné sú kvety, plody a vinič, čo je symbolom vína premeneného na krv. Vnútro baldachýnu je klenuté hviezdovou klenbou. Tento hrob sa pokladá za jeden z najnáročnejších hrobov v Čechách.
V pokladnici sa nachádzajú tri sochárske konzoly, zobrazujúce lov divokého muža na leva, konzolu s anjelmi a konzolu s baziliskom.
Mobiliár kostola je v súčasnej dobe prevažne barokový.
Portály.
Kostol je prístupný štyrmi gotickými portálmi. Osovo sú umiestnené západný a východný portál a prelomené v úrovni druhého poľa sú severný a južný portál.
Severný portál má v tympanóne reliéf zobrazujúci tri scény z Kristových pašií. Rám tohto tympanónu má vyhradené miesta pre šesť menších sôch v hornej časti a štyri väčšie sochy po stranách. V stenách predsiene bolo miesto pripravené pre ďalších dvanásť sôch. Ďalej na portály sú tri konzoly: s biblickým vtáctvom, s Mojžišom a s prorokmi. V archivolte tympanónu je nehradený priestor pre scény. Aby bol podporený vizuálny zážitok, tympanón bol farebne polychrómovaný. Tieto veľmi kvalitné sochárske diela sa radia k najvýznamnejším pamiatkam gotického sochárstva v Česku. Cieľom scén bolo zodpovedanie najzákladnejších kresťanských otázok života stredovekého človeka, čo mala byť spása a starosť o vlastnú dušu. Predpokladá sa, že ešte pred dokončením celej stavby sa pred severným portálom konali verejné kázania. Severný portál je tvorený otvorenou predsieňou, ktorej bočné steny sú členené trojbokými a štvorbokými nikami s konzolami a s baldachýnom. Predsieň má valenú klenbu delenú šesťdielnym rebrovým obrazcom. Z celej ikonografickej koncepcie sa zachovala len malá časť. Portál vznikol za vlády kráľa Václava IV.
Západný portál dnes a aj v minulosti slúžil ako hlavný vchod k bežnému liturgickému pochodu. Sokel je v pôdoryse zalomený. Ostenie je členené ôsmimi výžľabami, striedajúcim sa hruškovcom a oblúkom. Po stranách portálu je predstavená polostĺpková architektúra s rímsou, s archivoltou a krabmi, ktorá vrcholí krížovou kvetinou. K archivolte sú pripojené pilierové fialy s figurálnymi konzolami. Konzoly predstavujú ženský a mužský portrétAdama a Evu.
Zo zachovalých stredovekých detailov vynikajú sedílie v presbytériách oboch bočných lodí. Nad portálmi sú umiestnené erby s českým levom a ríšskou orlicou. Tieto erby sú spojované s kráľovskou prezenciou. Najdôležitejším výzdobným prvkom sú konzoly s bustami panovníkov. Je tu zobrazený kráľ Karol IV. a jeho žena Blanka z Valois. Severná sedília sa javí ako najpokročilejšia sochárska súčasť kostola. Je viditeľne druhotne vložená, stavebne však nenadväzuje, ako je to v prípade južnej sedílie.
Exteriér.
Dvojice veží sú zakončené zdobenými neskorogotickými osembokými helmicami, ktoré sú doplnené ochodzou, štvoricou nárožných vížok a ďalšou štvoricou vysadených ozdobných vížok. Medzi vežami je zdobený štít s radou fiál obsahujúci barokový reliéf Panny Márie.
Kostol je osvetlený radom ukončených gotických okien vyzdobenými kamennými kružbami.
Vybavenie.
Z pôvodného vybavenia sa dodnes dochovalo v interiéri chrámu päť umeleckých prác: cínová krstiteľnica z roku 1414, najväčšia a najstaršia v Prahe, od staromestského kováča Majstra Václava. Krstiteľnica má tvar prevráteného zvonu a je postavená na troch levích labách, ktoré ukončujú polopostavy bradáčov. Kamenná kazateľnica, ktorá sa nachádza v hlavnej lodi, pochádza z 15. storočia. Z rozmedzia renesancie pochádza oltár a posledné z týchto dochovaných diel je kamenný baldachýn z roku 1493, ktorý vytvoril Matěj Rejsek. Pred jeho vznikom sa na týchto miestach nachádzal oltár Sv. Lukáša. Baldachýn kryje hrob Augistína Luciana z Mirandoly.
Kostol vďaka svojej polohe slúžil ako univerzitný kostol v 14. storočí.
Schodisko a striešku z roku 1847 vyzdobil maľovanými postavami cirkevných učiteľov Jozef Hellich a rezbami českých patrónov Eduard Veselý.
Ďalšie objekty.
Oltár sv. Jána Krstiteľa sa nachádza v južnej lodi a pochádza z rokov 15241525. Architektúra tohto oltára je krídlová a boli do nej vložené reliéfy. Ďalej sa tu nachádza druhý najväčší zvon v Prahe, ktorý sa volá Mária a je zavesený v južnej lodi. Pochádza z roku 1553.
Z obdobia renesancie a baroka sa dochoval z náhrobných kameňov a epigrafov náhrobník astronóma Tycho Brahe z roku 1601 a je umiestnený v prvom južnom pilieri hlavnej lodi.
Z barokového mobiliára vynikajú drevorezby ranogotických oltárov a organ od Jána J. Mundta z rokov 16701673, ktorý patrí medzi tri z najstarších dochovaných organov v Prahe.
Spomedzi ranobarokových oltárov je najcennejší hlavný oltár z roku 1649 s titulárnym obrazom Nanebovzatia Panny Márie od maliara Karla Škrétu, ktorý je autorom aj ďalších niekoľko plátien na bočných oltároch.
V kostole sú umiestnené aj diela ďalších barokových majstrov: sochári Jan Jiří Bendl a Ignác František Weiss (oltárne plastiky), Jan Heidelberher (socha Sv. Františka z Pauly v severnej lodi), maliari M. Strasser, Jan Jiří Heinsch (obraz sv. Jozefa v severnej lodi, oltárny obraz rodokmeňa Jesse), Michael Václav Halbax (obraz sv. Krišpína a Krišpiána) a jeho priateľa Petra Brandla (obraz Príjazd Sv. Václava na ríšsky snem). Z obdobia rokoka maliara Ignáca Raaba (Ján Krstiteľ) a František Xaver Palka (sv. Expeditus).
V presbytériári sa nachádzajú tiež dve rozmerné plátna od severotalianskeho renesančného maliara Romanina (roky 14841564) s námetmi Navštívenia Panny Márie a Obetovania Pána.
V interiéri sa nachádzajú aj umelecké diela z 19. storočia ako napríklad súsošie sv. Cyrila a Metoda od Emanuela Maxa, ktorý venoval chrámu Ferdinand VI.
V roku 1864 vzniká nový oltár Panny Márie Bolestivej v závere južnej lodi kostola s titulným obrazom od Antonína Lhotu.

</doc>
<doc id="87653" url="https://sk.wikipedia.org/wiki?curid=87653" title="Vilém Zajíc z Valdeka">
Vilém Zajíc z Valdeka

Vilém Zajíc z Valdeka (* asi pred 1289† 9. október 1319) bol český šľachtic.
Životopis.
Po smrti svojho otca (asi 1292) zdedil hrad Valdek, v záznamoch sa vyskytuje až od roku 1307, keď sa postavil proti kráľovi Rudolfovi na stranu Henricha Korutánskeho. 
V roku 1315 zajal Jindřicha z Lipé a stal sa najskôr maršalkom Jána Luxemburského. V tejto dobe obdržal do zástavy Beroun, Domažlice a Křivoklát a neskôr i Přimdu. O rok neskôr (1316) dostal do výchovy štvormesačného kráľoviča Václava (neskorší kráľ a cisár Karol), ale ešte v tom roku bol Václav prevezený späť do Prahy.
V roku 1317 začal Vilém Zajíc z Valdeka pôsobiť v rade kráľovnej Elišky Přemyslovny, tu sa v roku 1318 postavil proti Jánovi Luxemburskému. V roku 1319 bránil proti nemu Prahu. Ešte v tom istom roku sa ale s kráľom uzmierili a na jeho žiadosť vyšiel na pomoc Ľudovítovi Bavorskému. V bitke pri Dachove bol zranený a čoskoro na to zomrel.

</doc>
<doc id="87654" url="https://sk.wikipedia.org/wiki?curid=87654" title="Cesta hrdinov SNP">
Cesta hrdinov SNP

Cesta hrdinov SNP je najdôležitejšia turistická magistrála na Slovensku. Siaha zo severovýchodu krajiny (Dukliansky priesmyk) až na západ po Devín. 
Od Bradla (Štefánikova mohyla) ide súbežne až po Biely kríž aj ako Štefánikova magistrála. Cesta hrdinov SNP prechádza väčšinou významných oblastí Slovenska, ktoré zohrali dôležitú úlohu počas Slovenského národného povstania, alebo počas oslobodzovania krajiny v rokoch 1944 až 1945. 
Celá táto magistrála je značená červeným turistickým značením. Na území Slovenska je na väčšine trasy totožná s medzinárodnou turistickou trasou E 8 (okrem úsekov Trenčín-Veľká Javorina a Mlynská dolina-Devín), celková dĺžka sa líši a podľa uvádzaných zdrojov kolíše medzi 750 – 770 km. Celkom Európska diaľková trasa E 8 meria 4 390 km. Trasa Cesty hrdinov SNP bola pomenovaná v roku 1956. Jej priebeh kopíroval od Devína po Dobšinskú ľadovú jaskyňu staršiu Štefánikovu cestu z roku 1928, ďalej už išla trasa smerom do Košíc, Prešova, Bardejova, Svidníka na Duklu po svojej trase. Neskôr sa na viacerých miestach trasa zmenila na celkovú dĺžku 769 km - napr. Biela skala, pohorie Žiar, Kremnické vrchy. Klub slovenských turistov ponúka aktuálny TTO - turistický záznamník s mapami po tejto trase. 
Priebeh trasy.
Z krajinárskej stránky je veľmi rôznorodá, čo vyplýva z jej dĺžky, ako aj skutočnosti, že neprechádza len horstvami, ale na určitých úsekoch zachádza aj do obývaných kotlín a tamojších sídel. Celkovo však trasa prechádza najmä horami a kopíruje aj horské hrebene. Turistická trasa vedie významnými pohoriami ako Čergov, Volovské vrchy, Nízke Tatry, Veľká Fatra, Žiar, Strážovské vrchy, Biele Karpaty, Malé Karpaty a prechádza niektorými mestami, ako je Bardejov, Trenčín, Stará Turá či Bratislava, obchádza mestá ako Prešov či Košice. Vďaka priebehu prevažne horami je Cesta hrdinov SNP ťažký prechod a trasa sa zvláda v priemere za 26 až 28 dní. Je možné získať aj lepší čas, avšak je nutné prejsť denne viac ako 30 km, čo si pri chôdzi s ťažkým batohom už vyžaduje predchádzajúcu prípravu.
V júni 2021 Soňa Kopčoková prekonala ženský rekord Cesty v štýle bez pomoci s časom 11 dní, 15 hodín a 30 minút.
Popis trasy (z východu na západ).
Cesta hrdinov SNP sa začína v Duklianskom priesmyku, kde z Poľska cez hraničný priechod prichádzajú napríklad turistické cesty E 8 a E 3. Červeno značená Cesta hrdinov SNP pokračuje cez odbočku na Pozorovateľňu Ludvíka Svobodu, okolo cintorína a Dukelského memoriálu, okolo obce Vyšný Komárnik, odtiaľ horami cez Medvedie, Vyšnú Pisanú, Nižnú Pisanú a údolím potoka Kapišovka, takzvaného „Údolia smrti“, kde sa koncom októbra 1944 zvádzali ťažké boje. Odtiaľ opäť horami a cez Nižnú Jedľovú prechádza chodník až do Svidníka okolo pamätníka a cintorína, kde je pochovaných 9 000 sovietskych vojakov, ktorí padli pri oslobodzovaní východného Slovenska. 
Na druhej strane mesta chodník prechádza okolo expozície múzea Ukrajinskej a rusínskej kultúry vychádza na vrch Čierna hora odkiaľ pokračuje hrebeňom cez Makovické sedlo a traverzuje kopec Makovica do obce Kurimka. Odtiaľ cesta pokračuje lesom na Kohútov a Spálený vrch do Andrejovej, kde sa opäť vracia do hôr, prechádza neďaleko zrúcaniny hradu Zborov do rovnomennej obce. Tam začína stúpať na Stebnícku Maguru, odkiaľ chodník pozvoľna klesá do Bardejovských Kúpeľov, následne lesom prechádza do Bardejova. Z mesta stúpa po asfaltovej ceste na Miháľov, okrajom osady Kľušovská Zábava až do Hervartova, kde prechádza okolo vzácneho dreveného kostolíka. Stúpa lesom do sedla pod vrchom Žobrák, cez Bukový vrch k vrcholu Čergova. Odtiaľ postupne klesá do Terne, odkiaľ prechádza sedlom pod Lysou Strážou do Veľkého Šariša a pokračuje čiastočne lesom okolo Prešova, cez jeho mestskú časť Cemjata do Radatíc. Turistický chodník pokračuje cez obec Ľubovec až na Pustý mlyn v povodí potoka Sopotnica neďaleko obce Sedlice, potom schádza do Kysaku. Z tejto významnej železničnej križovatky turistická trasa stúpa cez Janošíkovú baštu na Vysoký vrch, následne traverzom cez vrch Čečatová a popri ZOO do Kavečian. 
Tu sa blízko Košíc stáča pri rekreačnej oblasti Čermeľ a Volovskými vrchmi vedie na Kamenný hrb a Jahodnú, odkiaľ pokračuje na Predné holisko a Kojšovskú hoľu. Pokračuje cez Tri studne na Kloptaň, odtiaľ cez Štós-kúpele južným smerom k Osadníku a pokračuje traverzom Pipitky, Úhornianskym sedlom a sedlom Krivé lesom až na vrch Skalisko. Neďaleko stojí chata Volovec. Zo Skaliska pokračuje turistický chodník cez vrch Peklisko a sedlo Súľová na Dobšinský kopec, nad vodnou nádržou Palcmanská Maša pri Dedinkách. Odtiaľ trasa pokračuje cez malebné úbočie Slovenského raja na Čuntavu a ďalej cez sedlo Besník do Telgártu. 
Z Telgártu, známeho miesta bojov počas SNP, stúpa chodník viac než 1 000 m na legendami ovenčenú Kráľovu hoľu, kde sa začína jeden z najkrajších úsekov hrebeňom Nízkych Tatier. Od vysielača pokračuje červeno značený chodník cez Orlovú, Ždiarske sedlo, okolo útulne Andrejcová, cez sedlo Priehybka na Veľkej Vápenice a sedlo Priehyba na Zadnú hoľu. Cez Homôľku pokračuje okolo útulne Ramža cez Bacúšske sedlo až na horský priechod Čertovica. Odtiaľ prudko stúpa popod lyžiarske vleky na Lajštroch a cez Kumštové sedlo prichádza k Chate M. R. Štefánika pod Ďumbierom. 
Trasa vrchol len obchádza a pokračuje smerom na Chopok, okolo Kamennej chaty pod Chopkom na Poľanu, ďalej cez Kotliská, Chabenec do sedla Ďurkovej, neďaleko ktorého sa nachádza útulňa Ďurková. Turistický chodník pokračuje na Ďurkovú, cez Latiborskú hoľu, Veľkú Chochuľu a Prašivú do Hiadeľského sedla. Následne cez Kozí chrbát a Kečku vedie už Starohorskými vrchmi na Donovaly, ďalšie významné centrum SNP.
Z Donovál, kde počas SNP ustupujúci povstalci zanechali zvyšky svojej ťažkej výzbroje, stúpa chodník už pohorím Veľká Fatra na vrch Zvolen a pokračuje hrebeňom cez sedlo Veľký Šturec a Prašnické sedlo na Krížnu. Z vrcholu pokračuje na Kráľovu studňu, kde prechádza okolo Horského hotela Kráľova Studňa lesom a traverzuje Krásny kopec. Do Kremnických vrchov prechádza sedlom Malý Šturec a cez Svrčinník hrebeňom cez Kordícke sedlo a Vyhnatovú na Skalku. Neďaleko od vysielača Suchá hora sa stáča na Krahule, kde schádza do doliny a pokračuje po asfaltke cez Kremnické Bane do Kunešova, odkiaľ lúkami stúpa na Vysokú. Cez Bralovú skalu pokračuje hrebeňom pohoria Žiar okolo Skleného, traverzom Horeňova, Chrenovské lazy a Vyšehrad do Vyšehradského sedla. Turistický chodník ďalej ide lúkami a lesom cez Hadvigu do Vríckeho sedla, kde vchádza do Malej Fatry.
Trasa vedie horstvom popod bočný hrebeň až do Fačkovského sedla, kde obchádza majestátny Kľak. Zo sedla chodník už v pohorí Strážovské vrchy najprv prudko stúpa na Homôľku, odtiaľ cez vrch Priečna a sedlo Javorinka do obce Čičmany. Cez vrch Strážov, najvyšší vrchol Strážovských vrchov Cesta hrdinov SNP klesá do obce Zliechov, odtiaľ po lúkach a cez lesy prechádza lazmi obce Valaská Belá a následne stúpa do sedla Palúch pod vrchom Vápeč. Následne chodník vedie prudkým klesaním do obce Horná Poruba, odkiaľ nenáročným traverzom ide popod Omšenskú Babu až do Trenčianskych Teplíc. Z tunajšieho kúpeľného prostredia prechádza chodník lesom do Kubrej, mestskej časti Trenčína. V meste cesta hrdinov SNP prechádza po cestnom moste cez Váh a cez mestskú časť Zlatovce vedie do Drietomy, kde začína stúpať už Bielymi Karpatmi na Sokolí Kameň a Machnáč, ležiaci na štátnej hranici s Českom. Hranicou trasa pokračuje na vrch Kykula, kde načas opúšťa slovenské územie.
Na Morave Cesta hrdinov SNP vedie cez Mikulčin vrch a Troják a na slovenské územie sa dostáva na vrchole Veľkej Javoriny. Chodník pokračuje cez Čupec a Vrch Slobodných do Myjavskej pahorkatiny a jej centra, Myjavy. Cez Polianku pokračuje na Bradlo, na ktorom sa nachádza Mohyla M. R. Štefánika. Odtiaľto červená značka ide súbežne ako Štefánikova magistrála a pokračuje mestom Brezová pod Bradlom do Malých Karpát. Prechádza obcou Dobrá Voda a hrebeňom pohoria cez Záruby, Vápennú, Pezinskú Babu, až po Biely Kríž nad Račou. Ďalej ide už opäť samostatne cez Kamzík, okolo Slavína na Devínsku Kobylu do Devína k Devínskemu hradu, kde magistrála končí.
Štefánikova magistrála odbočuje na rázcestí Biely kríž zelenou značkou cez Jurský Šúr až ku pamätníku na mieste pádu lietadla s M. R. Štefánikom neďaleko Bratislavského letiska.

</doc>
<doc id="87658" url="https://sk.wikipedia.org/wiki?curid=87658" title="Slovenská hipoterapeutická asociácia">
Slovenská hipoterapeutická asociácia

Slovenská hipoterapeutická asociácia (SHA) je organizácia zaoberajúca sa rozvojom a propagáciou hipoterapie na Slovensku.

</doc>
<doc id="87659" url="https://sk.wikipedia.org/wiki?curid=87659" title="Mike Shinoda">
Mike Shinoda

Mike Shinoda, celým menom Michael Kenji Shinoda (niekedy aj The Glue či The Cobra Holda) (* 11. február 1977, Agoura Hills, Kalifornia, USA) je americký umelec, hudobník, hudobný producent. Je známy ako MC, raper a hráč na rytmickú gitaru a na klávesy v skupine Linkin Park, a jeho sólovom projekte nazvanom Fort Minor.
Osobný život a kariéra.
Začiatky.
Mike Shinoda sa narodil na Los Angeleskom predmestí v Agoura Hills. Má mladšieho brata menom Jason Shinoda. Mike študoval na základnej škole Lindero Canyon Middle School. 
Na žiadosť jeho matky Mike vo svojich šiestich rokoch začal hrať na klavíri. V jeho trinástich sa rozhodol hrať jazz, blues a dokonca hip-hop. Na strednej škole sa začal venovať hre na gitare a spevu (najmä rapu). 
Neskôr tvoril a nahrával hudbu s Bradom Delsonom v provizórnom nahrávacom štúdiu v Mike-ovej detskej izbe. V tom čase študoval na strednej škole Agoura High School s priateľmi z kapely Bradom Delsonom a Robom Bourdonom rovnako ako s členmi kapely Hoobastank. Na konci strednej školy bola založená skupina Xero, ktorej členmi boli Mike Shinoda, Brad Delson a Rob Bourdon.
Po strednej škole začal Mike na vysokej škole Art Center College of Design študovať grafický dizajn. Tu spoznal Josepha Hahna, ktorý sa spolu s Davidom Farrellom pridali ku kapele Xero.
Len ako 21 ročný, Mike napokon vyštudoval vysokú školu v odbore ilustrácia a zabezpečil si prácu ako grafik hneď po maturite. Na svoje schopnosti nadviazal tak, že sa spolu s Josephom Hahnom postaral o celkový dizajn všetkých albumov skupiny Linkin Park a tiež vytvoril aj obal pre album "2000 Fold" pre Styles of Beyond. Neskôr pokračoval v dokazovaní jeho umeleckých schopností. Mal svoju prvú výstavu Diamonds Spades Hearts &amp; Clubs v galérii s názvom "Gallery 1988" v Los Angeles v čase tvorby albumu "Minutes to Midnight".
Linkin Park.
Mike po druhýkrát priviedol do kapely speváka, Chestera Benningtona, čím nahradil Marka Wakefielda. Od samého začiatku sa Mike Shinoda úzko podieľal na tvorbe nahrávok z technického hľadiska. Mike spolu s gitaristom Bradom Delsonom produkoval album "Hybrid Theory EP" (1999) a rovnako aj "Hybrid Theory" (2000). Neskôr organizoval a dohliadal na tvorbu remixového albumu "Reanimation" (2002), v ktorom sa nachádzajú remixy z jeho vlastnej tvorby, ktoré nahral v jeho vlastnom domácom štúdiu, "Crawling" a "Pushing Me Away". Vo svojom voľnom čase tiež zaradil do svojho repertoára pieseň od skupiny The X-Ecutioners s názvom "It's Goin' Down".
Po rokoch remixovania bolo na čase vyprodukovať nové piesne a tak v roku 2003 štúdio Warner Bros vydalo ďalší album skupiny "Linkin Park" s názvom "Meteora". Mike sa na tomto albume podieľal nie len hudobne ale aj graficky v spolupráci s umelcami DELTA, s odborníkom na grafický dizajn Frankom Maddocksom a s dobrým kamarátom kapely Josephom Hahnom. 
Uverejnením albumu "Collision Course" v roku 2004 v spolupráci s Jay-Z, Mikova účasť na tvorbe albumu pokračovala rásť. Bol to on, kto produkoval a mixoval album, ktorý v roku 2006 získal cenu Grammy v kategórii najlepšej rapovej spolupráce.
Skupina vydala svoj ďalší album, "Minutes To Midnight", dňa 14. mája 2007. Tento album bol vytvorený v spolupráci s producentom Rickom Rubinom, ktorý dohliadal na hudobný vývoj kapely. Bol to tiež album, kedy Mike prvýkrát naspieval sprievodné vokály, keďže bol dosiaľ známy len ako reper. Mike naspieval piesne "In Between" a "No Roads Left" a tiež repoval a spieval v piesňach "Bleed It Out" a "Hands Held High". Napriek nezvyklosti Mika ako speváka ho hudobný časopis Hit Parader zaradil v rebríčku 100 najlepších metalových spevákov všetkých čias na 72. miesto. Opäť v spolupráci s Rickom Rubinom bol 14. septembra 2010 vytvorený najnovší album skupiny Linkin Park s názvom "A Thousand Suns".
Fort Minor.
Mike vytvoril vedľajší produkt s názvom Fort minor v rokoch 2003 až 2004, pretože vraj v skupine Linkin Park nebol schopný sa plnohodnotne preukázať v hip-hopovom smere. Názov projektu vysvetlil v interview:
 ""Fort" predstavuje agresívnejšiu stranu hudby. "Minor" môžeme preložiť rôznymi spôsobmi: ak hovoríme o teórii hudby, minor (z angličtiny, molová tónina) je tmavšia (pochmúrnejšia). Chcel som pomenovať album inak ako svojim menom, pretože chcem aby ľudí zaujímala hudba a nie ja."
Debutový album The Rising Tied vyšiel 13. novembra 2005 a zahŕňa aj hosťujúce vystúpenia Styles of Beyond, Lupe Fiasco, Common, Black Thought of The Roots, John Legend, Holly Brook, Jonah Matranga, Celph Titled v spolupráci s Jay-Z ako výkonným producentom. Mike Shinoda vydal aj nový album s názvom Post Traumatic.

</doc>
<doc id="87660" url="https://sk.wikipedia.org/wiki?curid=87660" title="Akupunktúra">
Akupunktúra

Akupunktúra je alternatívna a tradičná medicínska metóda pochádzajúca z Číny. Metóda spočíva v zapichovaní veľmi tenkých ihličiek do citlivých a konkrétnych bodov v koži pacienta. Existuje veľké množstvo týchto bodov. 
Podľa kritikov ide o pseudovedu, lebo neexistuje spôsob, ako viesť slepé experimenty a jej účinnosť je neopodstatnená a nekonzistentná. 
Spolu so štandardnou medicínskou liečbou môže (podľa výskumu z 2017) zlepšiť výsledky liečby pacientov s chronickými bolesťami a depresiou. S ohľadom na použitie akupunktúry u pacientov s bolesťami uvádza v diskusii britský zástupca z British Medical Acupuncture Society, že ide o bezpečnú alternatívu k liekom, ale je slabo skúmaná, lebo chýba komerčný záujem. Profesori z Syddansk Universitet a University of Exeter v kritike tvrdia, že neexistujú presvedčivé dôkazy o jej klinickom prínose a potenciálne riziká a náklady na zdravotnícke služby sú neopodstatnené.

</doc>
<doc id="87661" url="https://sk.wikipedia.org/wiki?curid=87661" title="Anna Svídnická">
Anna Svídnická

Anna Svídnická (nemecky Anna von Schweidnitz) (* asi 1339 – † 11. júl 1362), bola česká kráľovná a rímska cisárovná. Bola treťou manželkou rímskeho cisára a českého kráľa Karola IV. Luxemburského a dcérou svídnického vojvodu Henricha II. a uhorskej princeznej Kataríny.
Životopis.
Bola vychovaná u svojej matky na uhorskom kráľovskom dvore v Budíne, kde sa tiež konala 27. mája 1353 jej svadba s Karolom. Za českú kráľovnú bola korunovaná o dva mesiace neskôr, 28. júla 1353 v Prahe. 9. februára 1354 ju Karol nechal v Aachene korunovať za rímsku kráľovnú. Za rímsku cisárovnú bola korunovaná spolu so svojim manželom, ktorý bol za rímskeho cisára korunovaný 5. apríla 1355 v Ríme.
V roku 1358 porodila dcéru Alžbetu (Elišku) a o 3 roky neskôr, 26. februára 1361, na cisárskom hrade v Norimbergu syna Václava, ktorý sa stal českým kráľom ako Václav IV.
Pri pôrode tretieho, bezmenného dieťaťa 11. júla 1362 Anna Svídnická zomrela.

</doc>
<doc id="87662" url="https://sk.wikipedia.org/wiki?curid=87662" title="Akupresúra">
Akupresúra

Akupresúra je tradičná čínska metóda, podobná akupunktúre. Akupresúra je alternatívna medicínska metóda zakladajúca sa na masírovaní citlivých bodov v koži pacienta. Tlak sa vykonáva najčastejšie prstami ruky alebo tupým koncom špicatého predmetu. V určitých prípadoch sa dá pôsobiť na zmenu zdravotného stavu aj pôsobením tepla a chladu. Možné je aj použitie podtlaku pri odsatí vzduchu.
Akupresúra sa odvíja od tradičnej čínskej medicíny, podľa ktorej v tele koluje energia cez takzvané meridiány. Polovica meridiánov je označovaná ako jin a korešponduje s parasympatickým nervovým systémom. Stimulovanie bodov na týchto meridiánoch vedie k uvoľneniu, zníženiu srdcovej frekvencie a krvného tlaku, svalovej relaxácii a podobne. Druhá polovica meridiánov je označovaná ako jang a korešponduje so sympatickým nervovým systémom. Stimulovanie bodov na jangových meridiánoch vedie k vyššej aktivite, napätiu, zvýšeniu srdcovej frekvencie a krvného tlaku a silnejším svalovým kontrakciám. Úlohou akupresúry je udržiavať meridiány jin a jang v rovnováhe.

</doc>
<doc id="87664" url="https://sk.wikipedia.org/wiki?curid=87664" title="Poľský">
Poľský

Poľský je prídavné meno k:

</doc>
<doc id="87665" url="https://sk.wikipedia.org/wiki?curid=87665" title="Eliška Přemyslovna">
Eliška Přemyslovna

Eliška Přemyslovna alebo Alžbeta Přemyslovna (po česky "Eliška/Alžběta Přemyslovna"; * 20. január 1292, Praha – † 28. september 1330, Vyšehrad) bola dcéra českého a poľského kráľa Václava II. a jeho prvej manželky Guty Habsburskej, manželka Jána Luxemburského a česká kráľovná (ako posledná z rodu Přemyslovcov).
Detstvo.
Keď mala päť rokov, zomrela jej matka. Z desiatich detí, ktoré priviedla na svet Guta Habsburská, žili už len štyri – Václav III., Anna Přemyslovna a Markéta Přemyslovna. Šesť rokov po smrti jej matky sa Eliškin otec Václav II. znovu oženil. Jeho vyvolenou sa stala poľská princezná Richenza z rodu Piastovcov – v Čechách ju volali Eliška Rejčka. S jej rukou Václav II. získal poľskú korunu a Eliška macochu, s ktorou však nemala dobrý vzťah. 
Jej mladosť poznamenalo mnoho vecí – ničivý požiar na Pražskom hrade roku 1303, dlhé otcovo zomieranie, atentát na jej brata Václava III. v Olomouci (ním vymrel rod Přemyslovcov po meči).
Boj o trón.
Roku 1306 po zavraždení Eliškinho brata Václava III. sa Eliška ako jediná slobodná princezná, v primeranom veku pre prípadný sobáš, stala jedným z kľúčových aktérov mocenských sporov o ovládnutie Českého kráľovstva. 
Z hádky o český trón medzi Henrichom Korutánskym, manželom Anny Přemyslovny, a Rudolfom Habsburským vyšiel neskôr víťazne Rudolf. Ten dokonca Elišku vysťahoval z Pražského hradu. No roku 1307 sa na trón vrátil jej švagor Henrich a sestra Anna. Tí chceli Elišku vydať za bezvýznamného pána z Bergova (Oto z Löbdaburgu), pretože pre ich spôsob vlády bola nevydatá Přemyslovna rizikom.
Proti Henrichovi sa začala vytvárať opozičná skupina, ktorá sa spojila s princeznou Eliškou. K nim sa pridali aj vplyvní opáti bohatých cisterciánskych kláštorov Heidenreich Sedlecký a Konrád Zbraslavský, ktorí sa roku 1309 stali iniciátormi Eliškinho sobáša so synom nového rímskonemeckého kráľa Henricha VII. Luxemburského Jánom Luxemburským.
Manželstvo s Jánom Luxemburským.
Přemyslovská princezná Henricha aj kráľovnú Markétu očarila. Záujem o českú korunu prekonal Henrichove obavy o jediného syna i to, že ženích mal štrnásť rokov a Eliška bola o štyri roky staršia (pôvodne navrhoval, aby sa vydala za jeho brata Walrama, toho ale odmietli českí zástupcovia).
Svadba s Jánom sa konala 1. septembra 1310 v Speyeri, potom bol Jan nútený vojensky obsadiť Čechy. Henrich Korutánsky s manželkou znovu ušli do Korutánska. Korunovácia v tej dobe ešte obľúbeného Jána a Elišky sa konala 7. februára 1311.
Manželstvo Elišky a Jána po dynastickej stránke fungovalo dobre. Eliška v priebehu desiatich rokov priviedla na svet sedem detí. Po citovej stránke to bolo iné, jednak preto, že Eliška bola príliš hrdá a príliš žiarlivá, ale aj kvôli rozdielnym názorom na politiku. Spočiatku vyspelá mladá kráľovná svojho manžela ovládala, a on konal to, čo mu našepkala (ako napríklad uväznenie Jindřicha z Lipé, milenca jej nenávidenej macochy), ale neskôr, keď kráľ dospel a začal prejavovať svoju vôľu, nastali problémy. 
K vyvrcholeniu manželskej krízy došlo v roku 1319. Kráľ sa dozvedel o predpokladanom sprisahaní, ktoré síce nebolo ničím podložené, ale hodilo sa mu. Hlavou sprisahania mala byť Eliška, ktorá ho mala zvrhnúť z trónu a namiesto neho mal na trón zasadnúť ich spoločný syn Václav (neskorší cisár Karol IV.). Ján toto sprisahanie odhalil a domnelých vinníkov potrestal – Elišku zavrel na hrade Mělník, zobral jej deti a syna Václava poslal do Francúzska (Eliška sa so synom už nikdy nestretla).
Rozhodol sa zabrániť manželke zasahovať do výchovy ich detí a zbaviť ju akéhokoľvek vplyvu. Vzal jej aj mladšiu dcéru Gutu a poslal ju na výchovu k durínskemu landgrófovi na jeho hrad Wartburg. V tom istom čase odlúčil od matky i staršiu Markétu, ktorá putovala do Landshutu, na dvor dolnobavorského vojvodu.
Posledné roky.
Celkom izolovaná a všetkými opustená, stále viac prenasledovaná predstavou, že sa sama stane obeťou šľachtickej nenávisti a úkladnej vraždy, rozhodla sa Eliška uniknúť z českého prostredia. Ušla do Bavorska za svojou dcérou. Niektorí jej konanie považovali za otvorený prejav nepriateľstva voči Jánovi a jeho šľachtickým obľúbencom. V bavorskom exile priviedla na svet svoje posledné deti – dvojčatá Annu a Elišku. V tom čase si narobila viac ako dvetisíc hrivien striebra dlhov, pretože manžel jej zakázal posielať akékoľvek finančné prostriedky. Do Čiech sa vrátila až začiatkom roku 1325. Namiesto sebavedomej a ctižiadostivej panovníčky Ján našiel zlomenú a chorú ženu. Trpela na tuberkulózu – zostávalo jej ešte päť rokov života.
Manželstvo Elišky a Jána sa neskončilo rozvodom. Pred svetom tvorili pár, ale úplné odcudzenie už nikdy neprekonali. Eliška dožila svoj nešťastný osud v úplnej izolácii. Posledné roky trávila ako typická žena gotiky. Zbierala ostatky svätých, korešpondovala s pápežskou kúriou, snažila sa dosiahnuť kanonizáciu svojej pratety Anežky Českej, podporovala stavbu zbraslavského kláštora.
Jej manžela stále viac a viac strhával vír európskej politiky, deti boli zasnúbené a rozišli sa po celej Európe, ona zostala sama a opustená. Zomrela 28. septembra 1330 vo veku 38 rokov vo Vyšehrade v prepoštovom dome, veľmi dlho trápená horúčkami a pľúcnou chorobou. Jej manžel pri nej nebol a nezúčastnil sa ani uloženia jej telesných pozostatkov v zbraslavskom kláštore. Smutná správa ho zastihla v Tridente uprostred príprav na vojenskú výpravu.

</doc>
<doc id="87670" url="https://sk.wikipedia.org/wiki?curid=87670" title="Manko">
Manko

Manko označuje buď všeobecne schodok, nedostatok, alebo ako odborný termín záporný rozdiel medzi stavom (peňazí v pokladni, tovaru na sklade, hmotnosti a podobne, spravidla u zamestnanca) zisteným fyzickou inventúrou a stavom vykázaným v účtovníctve alebo obdobných dokladoch. Ak sa zistí manko vzniká škoda.
Môžu vzniknúť dva typy manka v oblasti suroviny alebo tovaru:

</doc>
<doc id="87671" url="https://sk.wikipedia.org/wiki?curid=87671" title="Peter Steele">
Peter Steele

Peter Steele (pôvodným menom Peter Ratajczyk; * 4. január 1962, Brooklyn, New York, USA – † 14. apríl 2010) bol americký skladateľ, basgitarista a spevák. Pôsobil v goticko metalovej skupine Type O Negative, založil skupinu Fallout a thrash metalovú Carnivore.
Medzi poznávacie znaky Petra Steela patril jeho hlboký hlas, nepriehľadnuteľná dvojmetrová postava a osobitý zmysel pre humor. V roku 1995 pózoval pre dámsky magazín Playgirl, dokonca sa dostal na titulnú stranu. Zomrel 14. apríla 2010 na zlyhanie srdca.

</doc>
<doc id="87675" url="https://sk.wikipedia.org/wiki?curid=87675" title="Peter Ratajczyk">
Peter Ratajczyk



</doc>
<doc id="87678" url="https://sk.wikipedia.org/wiki?curid=87678" title="Canalis sacralis">
Canalis sacralis



</doc>
<doc id="87679" url="https://sk.wikipedia.org/wiki?curid=87679" title="Josefov (Praha)">
Josefov (Praha)

Josefov je mestská štvrť a najmenšie katastrálne územie Prahy s rozlohou 8,81 ha, obklopené Starým Mestom. 
Názov a včlenenie.
Administratívne je celý Josefov súčasťou mestskej časti Praha 1. Do roku 1850 sa Josefov nazýval "Židovské mesto". V roku 1850 bol potom Josefov na základe nového dočasného obecného zákonníka pričlenený k Prahe ako jej piata časť a získal súčasný názov. Je pomenovaný po Jozefovi II., synovi Márie Terézie, ktorý sa v roku 1781 vydaním tolerančného patentu zaslúžil o zrovnoprávnenie židovského obyvateľstva. Predtým sa "Židovskému mestu" hovorilo "Židovské geto".
Asanácia.
Pôvodné Židovské ghetto bolo koncom 80. rokov 19. storočia ako štvrť chudobných odsúdené k „asanácii“. Či boli pravým dôvodom neriešiteľné hygienické podmienky „stredovekej zástavby“, ako sa vtedy tvrdilo, či šlo o snahu podnietiť nový stavebný rozvoj oblasti a získať lukratívne pozemky v centre mesta, o to vedú historici doteraz spory. Mesto túžilo skôr po širokých bulvároch viedenského či parížskeho formátu, než po krivolakých stredovekých uličkách.
Verejnú súťaž nakoniec vyhral projekt „"Finis Ghetto"“ od autorov Alfréda Hurtiga, Mateja Strunca a Jána Hejdu a zrealizovaný bol v obmedzenej podobe (plánovalo sa vybúranie skoro celého Starého Mesta). V súvislosti s touto asanáciou došlo taktiež k menšej výmene niektorých parciel medzi katastrami Josefov a Staré Mesto.
Súčasťou plánu asanácie bolo zbúranie všetkých domov, niekoľkých synagóg a prebudovanie systému ulíc (ich vyrovnanie a rozšírenie). Zostalo len 6 nižšie uvedených synagóg, Židovská radnica a Starý židovský cintorín. Zo zmiznutých synagóg môžeme uviesť napr. Veľkodvorskú, Cigánovu či Novú. Súčasťou iného plánu bolo i vedenie dnešnej Parížskej ulice z Václavského námestia cez Letenskú pláň až k najvyššiemu snemu. Tento plán ale nezískal podporu miestneho obyvateľstva, a tak je dnešná Parížska ulica vedená zo Staromestského námestia na Čechov most. Tento plán mal napodobniť Avenue des Champs-Elysées v Paríži. Napr. na Čechovom moste môžeme pozorovať priečne skosenie k Letnej, čo bola príprava na prerazenie ulice.
K podobným „asanáciám“ došlo i v iných európskych mestách (napr. Viedeň).
Z geta sa zachovalo málo stavieb, medzi nimi židovská radnica a šesť synagóg:
Ďalšou pamiatkou, ktorá sa dochovala z dôb Židovského geta je Starý židovský cintorín.
2. svetová vojna.
Počas 2. svetovej vojny boli Židia deportovaní do koncentračných táborov. Z opusteného Josefova sa stalo skladisko konfiškovaného majetku. Po ukončení vojny zostalo mnoho pozostalostí v rukách Židovského múzea, pretože jeho pôvodní majitelia boli zavraždení v koncentračných táboroch.

</doc>
<doc id="87680" url="https://sk.wikipedia.org/wiki?curid=87680" title="Dlhé väzy chrbtice">
Dlhé väzy chrbtice

Dlhé väzy chrbtice sú dlhé väzivové pruhy, ktoré prebiehajú pozdĺžne po jej povrchu a prekračujú viacero stavcov. Ich hlavnou funkciou je spevnenie chrbtice.
Tento dlhý väz prebieha po predných okrajoch tiel stavcov od predného oblúka atlasu až na krížovú kosť. Pevne prilieha k periostu tiel stavcov, slabšie k prednému okraju medzistavcových platničiek. Kaudálnym pokračovaním tohto väzu je "predný krížovokostrčový väz - ligamentum sacrococcygeum anterius", ktorý prebieha po prednej ploche krížovej kosti a kostrče.
Tento dlhý väz prebieha po zadných okrajoch tiel stavcov (teda po prednej stene chrbticového kanála, v ktorom sa nachádza miecha a jej obaly) od záhlavnej kosti až po krížovú kosť. Na rozdiel od predchádzajúceho väzu prilieha pevnejšie k zadnému okraju medzistavcových platničiek, ako k periostu tiel stavcov. Kaudálnym pokračovaním tohto väzu je "zadný hlboký krížovokostrčový väz - ligamentum sacrococcygeum posterius profundum", ktorý prebieha po prednej ploche canalis sacralis krížovej kosti po zadnej strane tiel stavcov kostrče.
Tento väz sa tiahne v strednej čiare po zadnom povrchu krížovej kosti od crista sacralis mediana cez cornua sacralia na cornua coccygea kostrče. Uzatvára hiatus sacralis.

</doc>
<doc id="87681" url="https://sk.wikipedia.org/wiki?curid=87681" title="Predný pozdĺžny väz">
Predný pozdĺžny väz



</doc>
<doc id="87682" url="https://sk.wikipedia.org/wiki?curid=87682" title="Zadný pozdĺžny väz">
Zadný pozdĺžny väz



</doc>
<doc id="87683" url="https://sk.wikipedia.org/wiki?curid=87683" title="Zadný povrchový krížovokostrčový väz">
Zadný povrchový krížovokostrčový väz



</doc>
<doc id="87685" url="https://sk.wikipedia.org/wiki?curid=87685" title="Zadný hlboký krížovokostrčový väz">
Zadný hlboký krížovokostrčový väz



</doc>
<doc id="87688" url="https://sk.wikipedia.org/wiki?curid=87688" title="Ľudové liečiteľstvo">
Ľudové liečiteľstvo

Ľudové liečiteľstvo je súbor liečebných postupov vychádajúci z dlhoročných empirických skúseností ľudových liečiteľov. 

</doc>
<doc id="87689" url="https://sk.wikipedia.org/wiki?curid=87689" title="Bylinkárstvo">
Bylinkárstvo

Bylinkárstvo (niekedy aj Zelinkárstvo) je jednou z liečebných techník ľudového liečiteľstva (alternatívnej medicíny) založenej na liečebnom účinku rastlín. Znalec, zberateľ liečivých bylín a nazýva bylinkár alebo zelinkár.
História.
Dejiny bylinkárstva siahajú až do praveku, keďže sa vtedajší ľudia živili aj rastlinami, ktoré neskôr začali využívať aj na liečenie. V neskorších dobách sa tento druh medicíny značne rozvinul. Slovania využívali na liečenie z rastlín najmä cesnak a cibuľu. Liečenie sa často spájalo s náboženskými obradmi.
Najväčšie znalosti v oblasti bylinkárstva mali najmä pastieri.
Cirkev bylinkárov v dávnej minulosti považovala za čarodejov.

</doc>
<doc id="87690" url="https://sk.wikipedia.org/wiki?curid=87690" title="Alternatívna medicína">
Alternatívna medicína

Alternatívna medicína je súbor liečebných metód, ktoré sú niektorými považované za alternatívu ku klasickej medicíne. Niektoré postupy alternatívnej medicíny prinášajú praktické výsledky a sú postupne preberané aj do klasickej medicíny. Niektoré sú kritizované a môžu poškodiť zdravie a ohroziť život pacienta.
Termín alternatívna medicína vyjadruje, že dané liečebné postupy nie sú uznané ako lege artis (v súlade so súčasnými poznatkami vedy) medicínske postupy, že neboli preverené podľa pravidiel klinického výskumu (angl. "Evidence-based medicine"). Nie sú považované za štandardné spôsoby liečby a zvyčajne nepatria do objemu zákonom vymedzenej zdravotnej starostlivosti hradenej zdravotnými poisťovňami či inými subjektmi predplatenej starostlivosti. 

</doc>
<doc id="87692" url="https://sk.wikipedia.org/wiki?curid=87692" title="Quintillus">
Quintillus

Quintillus alebo Marcus Aurelius Claudius Quintillus, narodený okolo roku 230, bol rímsky cisár, ktorý vládol v roku 270 po Kr. Jeho rodičia nie sú známi, podľa nie príliš dôveryhodného prameňa bol ženatý a mal dve deti.
Quintillus sa stal cisárom asi v septembri 270, kedy jeho brat Claudius Goticus (268 – 270) zomrel na mor. Aj keď Quintilla obratom uznal senát a s ním aj väčšina ríše, po správe, že légie na Balkáne zvolili za panovníka energického Aureliana, sa jeho postavenie stalo beznádejným. Nie je jasné, či spáchal samovraždu alebo ho zabili vlastní vojaci, každopádne už v októbri alebo novembri zahynul v Aquileii. Údaj, že panoval len 17 dní, je iste nesprávny, pretože sa zachovali jeho mince z Malej Ázie aj z Egypta, teda z pomerne vzdialených oblastí od centra impéria. Možno že 17 dní trvala jeho samostatná vláda pred Aurelianovou proklamáciou, ktorá sa uskutočnila tiež niekedy v septembri, určitý čas však museli obaja cisári pôsobiť paralelne.

</doc>
<doc id="87693" url="https://sk.wikipedia.org/wiki?curid=87693" title="Bratislava Hot Serenaders">
Bratislava Hot Serenaders

Bratislava Hot Serenaders je slovenský orchester, ktorý vznikol v roku 1991. Zameriava sa na autentickú interpretáciu jazzovej a tanečnej hudby dvadsiatych až štyridsiatych rokov 20. storočia. Orchester interpretuje hudbu najmä americkej a slovenskej proveniencie. Využíva pri tom dobové hudobné nástroje a interpretačné techniky. Členovia orchestra vystupujú v odevoch inšpirovaných módou dvadsiatych rokov minulého storočia. Dňa 18. 7. 2021, počas výročného koncertu skupiny v bratislavskom Štúdiu L+S Milan Lasica dospieval skladbu „Ja som optimista“, keď náhle počas klaňačky odpadol a nepodarilo sa ho oživiť.
Členovia orchestra.
Serenaders Sisters
Diskografia.
Orchester vydáva albumy vo vlastnej réžii. V spolupráci s vydavateľstvom Forza Music nahral a vydal tri hudobné albumy s Milanom Lasicom a v roku 2003 prvé slovenské hudobné DVD (2003). 

</doc>
<doc id="87697" url="https://sk.wikipedia.org/wiki?curid=87697" title="Claudius II.">
Claudius II.

Claudius II. alebo Marcus Aurelius Claudius, známy v historickej literatúre ako Claudius (II.) Got(h)icus či Claudius (II.) Gótsky, bol rímsky cisár, ktorý vládol v rokoch 268 – 270. Jeho rodičia sú neznámi, zo súrodencov je doložený iba brat Quintillus, Claudiov krátkodobý nástupca a dedič.
Claudius II. je prvým z takzvaných ilýrskych cisárov na rímskom tróne, drsných vojakov, ktorých meno neskôr preslávil predovšetkým Dioklecián. Títo muži nízkeho pôvodu boli všetci schopnými vojvodcami a administrátormi, väčšinu času strávili v poli, a aj keď kultúra za ich vlády práve nerozkvitala, pomohli impériu prekonať štrukturálnu krizu 3. storočia.
Za svoj vzostup vďačili vojvodcovia typu Claudia Gothika Gallienovým vojenským reformám z päťdesiatych a šesťdesiatych rokov, ktoré otvorili cestu k vyšším funkciám aj prostým legionárom, ak sa osvedčili v boji. Dá sa teda povedať, že ofenzíva rímskeho ústredia, tak ako ju v rôznych formách pozorujeme od konca šesťdesiatych rokov, bola vopred „naprogramovaná“. V systéme, ktorý preferoval osobné schopnosti a necenil si urodzený pôvod, mohol urobiť oslnivú kariéru každý, kto niečo vedel.
O Claudiovom živote pred nástupom na trón vieme len veľmi málo a práve tak zle sme informovaní o jeho úlohe pri zavraždení cisára Galliena v septembri 268. Snaha neskorších kronikárov zbaviť Claudia všetkej zodpovednosti za smrť panovníka by v nás mala vzbudiť podozrenie, že o komplote prinajmenšom vedel, ak ho vôbec neorganizoval. Je jasné, že antickí autori nemohli nechať Claudia, ktorý bol pokladaný za vzor vojenských ctností, kuť sprisahanie kdesi v zákulisí.
Cisárom sa Claudius stal vo vojenskom obliehaní pri Miláne hneď po Gallienovej smrti. Jeho prvou úlohou bolo doviesť do konca vojnu s uzurpátorom Aureolom, ktorú začal už Gallienus, a ktorá sa neúmerne preťahovala. Keď sa to bez vážnejších problémov podarilo a Aureolus si odpykal svoju vzburu smrťou, mohol sa Claudius sústrediť na vojnu s germánskymi kmeňmi. Predovšetkým jeho zásluhou porazili Rimania na jeseň 268 alamanských nájazdníkov, ktorí cez Réciu vtrhli do Itálie. Claudius potom odcestoval do Ríma, kde zrejme strávil zimu.
Od jari roku 269 Claudia plne zamestnávali prípravy na vojnu s Gótmi, najnebezpečnejšími protivníkmi impéria na Balkáne. Prednedávnom síce Gótov porazil cisár Gallienus, ale Aureolova revolta a následné obliehanie Milána výpravu prerušili a vpády potom nerušene pokračovali ďalej. Claudius dostihol gótskych drancovačov blízko mesta Naissu (dnes Niš), chytrou stratégiou ich vylákal pred svoje jednotky a zasadil im ťažkú porážku. Údaj o 50 000 mŕvych Gótoch je nepochybne prehnaný, ukazuje však, aké výrazné bolo rímske víťazstvo. Na oslavu svojho úspechu prijal cisár víťazný titul "Gothicus maximus", ktorého prvá zložka sa stala navždy súčasťou jeho mena.
Menej úspešne sa vyvíjala situácia na Východe. Tam po zavraždení Septimia Odaenatha prevzala vládu energická Zenobia, ktorá sa nemienila uspokojiť s dovtedajšími ziskami Palmýry. Jej vojská najprv podnikli útok smerom dovnútra Malej Ázie (k Ankýre) a na jar roku 270 napadla Egypt. Pretože egyptský prefekt Tenagino Probus pomáhal Claudiovi v boji s Gótmi, obsadiť krajinu bolo pomerne jednoduché. Probus sa však rýchlo vrátil, dobyl stratenú provinciu naspäť a uvažoval o protiofenzíve. Počas príprav na ňu padol pri egyptskom Babylone do pasce, ktorá ho stála život a Palmýranom zaistila vládu nad Egyptom.
Na Západe naopak Claudius ovládol provinciu Tarraconensis, ktorú od roku 260 spravovali „galskí cisári“ z Porýnia. Nebola to síce jeho priama zásluha, pretože v tom čase sa zdržiaval na Balkáne, správy o víťazstve pri Naissu však pritom iste zohrali svoju úlohu. Claudiovi už čas nedoprial, aby sa z tohto úspechu výraznejšie radoval – počas pobytu v Sirmiu sa nakazil morom a na jeho následky asi v septembri 270 zomrel. Svojmu krajanovi Aurelianovi zanechal konsolidovanú panovnícku moc, ale aj mnoho rozrobenej práce; na úplné prekonanie krízy 3. storočia boli potrební ešte ďalší „Illyrovia“.

</doc>
<doc id="87698" url="https://sk.wikipedia.org/wiki?curid=87698" title="Aura-Soma">
Aura-Soma

Aura-Soma je druh (a obchodná známka) terapie farbami. Je to liečebná metóda alternatívnej medicíny, ktorá sa zakladá na liečbe pomocou farieb.
Aura-Soma je umenie a terapia zároveň. Je uceleným systémom práce s farbami a s ich pôsobením na telo, myseľ a vedomie človeka. Tento spôsob sebapoznania a osobného rozvoja používa energiu farieb, bylín, esenciálnych olejov a kryštálov. Už pred viac ako 10 tisíc rokmi si ľudia mysleli, že existuje súvislosť medzi životnou silou a farbami. Podľa J. W. Goetheho farby ovplyvňujú ľudskú psychiku a pôsobia na náš vnútorný život. Aura-Soma je zrkadlom duše, ktorá poznáva sama seba prostredníctvom výberu 4 farebných fľaštičiek. Ony majú schopnosť vnášať rovnováhu do najrôznejších oblastí života – či už na fyzickej, emocionálnej, mentálnej alebo spirituálnej úrovni ľudskej bytosti. Aura-Soma pôsobí údajne na hlbšie uvedomenie a posilňuje bioenergetické pole - auru.

</doc>
<doc id="87699" url="https://sk.wikipedia.org/wiki?curid=87699" title="Fytoterapia">
Fytoterapia

Fytoterapia (z gréckych slov "fyton", tj. rastlina a "therapeuein", tj. starať sa, liečiť) je liečba pomocou rastlín, respektívne liekovými formami pripravenými priamo z liečivých rastlín. V podstate je to bylinkárstvo na vedeckých základoch.
Pri tejto činnosti sú využívané liečivé rastliny, tzn. hlavne byliny, polokry, kry, stromy a tiež v obmedzenej miere aj huby a riasy. Osoba praktikujúca fytoterapiu sa označuje ako fytoterapeut, poprípade ako bylinkár.

</doc>
<doc id="87700" url="https://sk.wikipedia.org/wiki?curid=87700" title="HMS Challenger (1858)">
HMS Challenger (1858)

V poradí piata loď britského námorníctva HMS "Challenger" bola spustená na vodu v roku 1858. Korveta bola poháňaná bola parným strojom, ktorý dopĺňali plachty. V roku 1862 sa zúčastnila operácii proti Mexiku, vrátane okupácie Vera Cruz. Ďalej sa v roku 1866 sa zúčastnila trestnej operácie proti domorodým obyvateľom Fidži (odveta za zabitie misionárov a ich spoločníkov). Loď je však známa najmä účasťou na prvej globálnej oceánografickej výprave - expedície Challenger.
Loď prešla pred expedíciou prestavbou. Potrebné miesto a nosnosť sa uvoľnilo odstránením diel a redukciou takeláže. Boli vybudované laboratóriá, nové kajuty a nainštalované bolo špeciálne vlečné bagrovacie zariadenie.
Osádku "Challengera" tvorilo 243 dôstojníkov, vedcov a mužstva. Počas expedície v rokoch 1872-76 preplávala 68 890 námorných míľ (127 670 km). Výprava okrem iných objavov zdokumentovala okolo 4000 dovtedy neznámych druhov živočíchov.
Napriek úspechu výpravy loď stihol neradostný osud. V júli 1876 bola ako cvičná preradená do rezerv britského námorníctva a v roku 1878 bola následne vyradená z prevádzky. Od roku 1883 bola plavby neschopná ukotvená na rieke Medway. Nakoniec bola pre svoje medené dno v roku 1921 zošrotovaná.
Podľa lode bol pomenovaný americký raketoplán Challenger.

</doc>
<doc id="87701" url="https://sk.wikipedia.org/wiki?curid=87701" title="Dostredivá sila">
Dostredivá sila

Dostredivá sila alebo centripetálna sila je sila, ktorá má pri krivočiarom pohybe smer do stredu polomeru krivosti trajektórie pohybu (pri pohybe po kružnici je to do stredu kružnice). Má smer normály k trajektórii v danom mieste, je teda kolmá na vektor rýchlosti.
Vplyv dostredivej sily.
Dostredivá sila spôsobuje "zmenu smeru" vektoru rýchlosti (dostredivé zrýchlenie) a tým zakrivenie trajektórie — veľkosť vektora rýchlosti sa však nemení.
Dostredivá vs. odstredivá sila.
Dostredivá sila a odstredivá sila majú takú istú veľkosť a taký istý vzorec, ale sú opačne orientované 
Výpočet.
Pri rovnomernom pohybe hmotného bodu po kružnici sa mení jeho rýchlosť. Veľkosť rýchlosti síce zostáva nezmenená, avšak mení sa jej smer. Túto premenlivosť rýchlosti môžeme vyjadriť veličinou zrýchlenie, ktorá je deriváciou rýchlosti podľa času, alebo: formula_1
Za čas formula_2 prešiel hmotný bod uhlovou rýchlosťou formula_3 uhol formula_4 ..(1)
V čase t=0 je x-ová zložka rýchlosti nulová. V čase t2 sa zmenila x-ová zložka rýchlosti na nenulovú hodnotu (pri zachovaní obvodovej rýchlosť) a jej veľkosť je daná priemetom do osi x.
formula_5 
pre malé uhly (a uhol za čas dt je nekonečne malý) platí: formula_6 
Pre malý uhol formula_7 teda plat:
 formula_8 
 formula_9 
a po dosadení z rovnice 1
 formula_10 
Teda:
 formula_11
Keďže formula_12 môžeme ešte vzťah upraviť na:
 formula_13
Kvôli symetrii kružnice platí tento vzťah po celom obvode hoci bol odvodený pre bod kde sa mení x - rýchlosť z nulovej hodnoty. Teda môžeme zmeniť index zrýchlenia na všeobecný symbol d.
 formula_14
Dostredivé zrýchlenie vychyľuje bod po obehu po kružnici a z obr. je zrejmé, že smeruje do stredu kružnice. 
Dostredivá sila je sila, ktorá spôsobuje dostredivé zrýchlenie, preto pre ňu platí:
 formula_15
To znamená, že rovnako ako dostredivé zrýchlenie smeruje do stredu kružnicovej trajektórie a pre jej veľkosť platí:
 formula_16
kde
 "m" — je hmotnosť hmotného bodu
 "ω" — je uhlová rýchlosť
"r" — je polomer kružnice
 "v" — je obvodová rýchlosť

</doc>
<doc id="87703" url="https://sk.wikipedia.org/wiki?curid=87703" title="Moxa">
Moxa

Moxa je metóda tradičnej čínskej medicíny, prehrieva aktívne akupunktúrne body palinovou cigaretou. Pomáha pri liečbe jak psychických i fyzických ťažkostí. 

</doc>
<doc id="87704" url="https://sk.wikipedia.org/wiki?curid=87704" title="Rejki">
Rejki

Rejki (v praxi často písané "reiki") je tradičná japonská liečebná metóda resp. spôsob relaxácie. Spočíva v uvoľnení zablokovanej „životnej energie“ priložením rúk na 3 až 5 minút na (spravidla oslabené) miesto tela. Ide o jednu z metód energetického liečenia, ktorá vychádza z východných filozofií. 
Predpoklady.
Rejki (podobne ako iné metódy) predpokladá existenciu energetických centier tela, tzv. čakier, a dráh - meridiánov. Ak sú čakry vyrovnané a v meridiánoch prúdi energia bez prekážok, je človek zdravý a vitálny.
Iniciácia.
Rejkistom môže byť len človek, ktorý prešiel naladením energetických centier na prijímanie a ďalšie odovzdávanie energie; iniciácia posilní energetickú vibráciu aury a vedie k zväčšeniu objemu energie daného adepta rejki. Naladzovanie je trojstupňové (niektorí učitelia delia tretí stupeň na dve časti).
1. stupeň - naladený bol naladený na zdroj liečivej energie rejki a dokáže túto energiu prijímať a odovzdávať pomocou prikladania rúk (nie je dôležité, kam sa ruky priložia, energia si nájde sama miesto, kde je treba liečiť, či posilniť organizmus príjemcu)". 1. stupeň rejki je hlavne určený na samoliečbu, ale aj na liečenie druhých dotykom rukou.
2. stupeň - naladený pozná časť symbolov, ktorých používanie modifikuje a umocňuje účinky rejki, naladenie 2. stupňa dokáže teraz pôsobiť nie len bezprostredným dotykom dlaní, ale aj na diaľku (aj na druhý koniec zemegule).
3. stupeň - majster obsahuje tak 3a, ako aj 3b. Len niektorí majstri tento stupeň delia. Adept rejki má teraz oveľa väčšie možnosti liečiť. Je schopný aj vhodne upraviť predmety určené na liečenie:
Niektorí učitelia ponúkajú ďalšie stupne podľa svojich znalostí a schopností. Rejki existuje v mnohých formách a smeroch, prechádza menším či väčším vývojom. 

</doc>
<doc id="87705" url="https://sk.wikipedia.org/wiki?curid=87705" title="Kryoterapia">
Kryoterapia

Kryoterapia je alternatívna liečebná metóda, pri ktorej predpokladaný liečebný účinok spôsobuje krátkodobý pobyt v kryokomore s veľmi nízkou teplotou.
Liečba chladom.
Poznatky o pozitívnom vplyve tepla na organizmus človeka sú známe už od čias starovekých Grékov. Mnohé výskumy poukazujú na liečebné, preventívne, ale aj regeneračné účinky chladu. Už starí Egypťania využívali chlad na liečebné účely, neskôr Hippokrates písal o jeho analgetickom účinku. Počas napoleonských vojen sa obklady z ľadu a snehu využívali na znecitlivenie končatín pri amputáciách. Začiatkom 20. storočia zaznamenala veľký pokrok kryobiológia, ktorá sa zaoberá bunkovými zmenami pri extrémne nízkych teplotách. Práve tieto výskumy boli základom pre vznik kryoterapie. 
Kryoterapia je metóda založená na princípe pôsobenia nízkej teploty (-100 °C a viac) krátky čas (23 minúty). Prvým novodobým priekopníkom tejto technológie pre lekárske a komerčné účely bol Japonec Toshiro Yamauchi, ktorý sa podieľal aj na skonštruovaní prvej kryokomory, dokončenej v roku 1978. V posledných rokoch sa na zdokonaľovaní tejto metódy podieľajú poľskí odborníci. 
Priebeh.
Pri vstupe do kryokomory je predpísaný odev (maska na dýchanie, rukavice, čelenka, šortky, ponožky, dreváky, tričko u žien) a nevyhnutné je lekárske vyšetrenie. Vstup sa neodporúča tehotným ženám a ľudom s chudokrvnosťou, epilepsiou, ischemickou chorobou srdca, klaustrofóbiou, nestabilným krvným tlakom a pod. Po krátkej adaptácii v predsieni s teplotou –60 °C, sa prechádza do hlavnej komory s teplotou okolo –130 °C na cca dve až tri minúty. Po uplynutí času v hlavnej komore sa klient presunie späť do predsiene a následne do tzv. aeróbnej miestnosti, kde sú rôzne prístroje (bežecké pásy, stepery, stacionárne bicykle a pod.), kde cvičí 10 až 15 minút. Denne je možné absolvovať maximálne dva vstupy, výnimočne tri, aj to len u vrcholových športovcov.
Na základe doterajších poznatkov je možné konštatovať, že kryoterapia zohráva v procese regenerácie organizmu a v liečbe poúrazových stavov pohybového aparátu výraznú úlohu, a vo vrcholovom športe sa stáva jeho neoddeliteľnou súčasťou.

</doc>
<doc id="87706" url="https://sk.wikipedia.org/wiki?curid=87706" title="Liečebná pyramída">
Liečebná pyramída

Liečebná pyramída je alternatívna liečebná metóda. Liečebný účinok sa dosahuje pobytom v objekte v tvare pyramídy.

</doc>
<doc id="87707" url="https://sk.wikipedia.org/wiki?curid=87707" title="Soľná jaskyňa">
Soľná jaskyňa

Soľná jaskyňa je alternatívna liečebná metóda. Liečebný účinok sa dosahuje pobytom v umelej soľnej jaskyni.

</doc>
<doc id="87708" url="https://sk.wikipedia.org/wiki?curid=87708" title="Speleoterapia">
Speleoterapia

Speleoterapia je liečebná metóda, využívajúca špecifické a unikátne vlastnosti prostredia, hlavne aerosólu obsiahnutého v ovzduší podzemných priestorov, prevažne krasových jaskýň, na liečbu chronických a alergických chorôb dýchacích orgánov. 
Základným liečivým faktorom speleoterapie je jaskynné ovzdušie. Jaskyňa je prírodné inhalatórium liečivého aerosólu, ktorý je nenapodobiteľný umelým spôsobom v unikátnom ovzduší jaskyne. Unikátnosťou tohto ovzdušia je stálosť a schopnosť veľmi rýchlej obnovy. Spojenie tohto účinku s komplexnou odbornou zdravotnou, rehabilitačnou a rekondičnou starostlivosťou prináša želané priaznivé liečebné účinky. Účinky speleoterapie znásobuje kombinácia s klimatickou liečbou, ktorej súčasťou sú aj liečebné procedúry zamerané na dýchací a pohybový aparát.
Speleoterapia v súčasnej podobe sa začala realizovať koncom 50-tych rokov v Nemecku. Základom pre spoznanie liečebných účinkov speleoterapie boli výsledky pobytu chorých ľudí v jaskyniach počas 2. svetovej vojny. Prof. Dr. Spannagel priniesol základné exaktné poznatky a štúdie o účinku speleoterapie na astmu u dospelých v jaskyni Klutert. V tom istom období boli dosiahnuté podobné výsledky aj u detí na Slovensku v Gombaseckej jaskyni. Dnes sú na Slovensku s touto liečebnou metódou iba Kúpele Štós s klimatickou liečbou dýchacích orgánov v Jasovskej jaskyni a Kúpeľno-rehabilitačný ústav MV SR Bystrá s Bystrianskou jaskyňou.
Union Internationale de Spéleologie (UIS) založila V 60-tych rokoch 20. storočiu Komisiu speleoterapie, združujúcu prevažne štáty Európy. Pravidelné zasadnutia tejto Komisie UIS prinášajú rad kontrolovaných štúdií prezentujúcich priaznivé výsledky tejto liečby. Speleoterapia, ktorá bola pôvodne označovaná za „ľudovú liečbu“, takto prekonala v druhej polovici 20. storočia bariéru vedeckého poznania a definitívne sa zaradila medzi balneoklimatologické liečebné postupy.
Prvé zmienky o blahodarnom vplyve podzemia na zdravie pochádzajú z obdobia starého Ríma (Plínius starší).Stredoveké zápisky „medikusov“ zaznamenávajú ústup „záduchu“ baníkov, pracujúcich v podzemí. Empirické začiatky speleoterapie ako ľudovej medicíny pochádzajú z Horného Uhorska – Slovenska, ktoré má bezpočet krasových jaskýň.

</doc>
<doc id="87709" url="https://sk.wikipedia.org/wiki?curid=87709" title="Urinoterapia">
Urinoterapia

Urinoterapia je alternatívna liečebná metóda pochádzajúca z Indie. Liečebný účinok spočíva v pití vlastného moču.

</doc>
<doc id="87712" url="https://sk.wikipedia.org/wiki?curid=87712" title="Claudius Goticus">
Claudius Goticus



</doc>
<doc id="87713" url="https://sk.wikipedia.org/wiki?curid=87713" title="Claudius Gothicus">
Claudius Gothicus



</doc>
<doc id="87714" url="https://sk.wikipedia.org/wiki?curid=87714" title="Claudius Gótsky">
Claudius Gótsky



</doc>
<doc id="87715" url="https://sk.wikipedia.org/wiki?curid=87715" title="REIKI">
REIKI



</doc>
<doc id="87717" url="https://sk.wikipedia.org/wiki?curid=87717" title="Heinrich Aldegrever">
Heinrich Aldegrever

Henrich Aldegrever, v dolnonemeckom jazyku Hinrik Trippenmäker, (* 1502, Paderborn, Nemecko – † medzi 1555 a 1561, Soest) bol významný nemecký medirytec, maliar, kresliar, drevorezbár a zlatník. 
Aldegrever bol vyučeným zlatníkom, až neskôr sa začal zaoberať rytectvom a nástennou maľbou. Jeho grafické dielo zahŕňa niekoľko drevorezbárskych prác a asi 300 medirytín.
Podporoval reformačné hnutie, patril k obľúbeným umelcom tých čias. Počas pobytu v Norimbergu sa zoznámil s Albrechtom Dürerom, ktorého technika a tvorba ho silne ovplyvnili, na jeho rytinách je poznateľný aj vplyv talianskeho manierizmu. 
Pre podobnosť s Dürerovým umeleckým štýlom je občas označovaný ako „Albert z Westfálska“.

</doc>
<doc id="87721" url="https://sk.wikipedia.org/wiki?curid=87721" title="Anatomické postavenie">
Anatomické postavenie

Anatomické postavenie alebo anatomická poloha je schematická konvencia na opisovanie relatívnej morfológie ľudského tela - všetky pojmy z anatómie sa vzťahujú na situáciu, keď je telo v „anatomickom postavení“. V tejto polohe stojí postava vzpriamene, tvárou k popisovateľovi, stojí celou plochou plosiek nôh na podložke, mierne rozkročená. Ruky má mierne odtiahnuté od tela, vystreté, dlane s vystretými prstami otočené k pozorovateľovi.
Anatómia je opisná veda, a preto využíva presné a rozsiahle názvoslovie, ktorým opisuje nielen jednotlivé časti a orgány ľudského tela, ale aj ich polohu a postavenie voči ostatným. Aby bolo toto možné, je ľudské telo pri popisovaní v určitej štandardizovanej polohe, ktorú voláme "anatomické postavenie". 
Anatomické roviny.
Mediánna a sagitálna rovina.
Telom v anatomickom postavení možno viesť viacero rovín. Mediánna rovina prechádza stredom ľudského tela odhora až nadol a rozdeľuje ho na pravú a ľavú identickú polovicu.
Poloha nejakej štruktúry bližšie k mediánnej rovine sa označuje ako mediálna, ďalej od nej ako laterálna (lat. "latus" - bok). Označenie ipsilaterálne sa vzľahuje k polohe na tej istej strane tela, kontralaterálne k niečomu na opačnej strane tela a označenie bilaterálne vyjadruje, že sa nejaká štruktúra nachádza na oboch stranách.
Ako sagitálna rovina (lat. "sagitta" - šíp) sa označuje akákoľvek rovina, ktorá prebieha paralelne s mediálnou rovinou.
Koronárna alebo frontálna rovina.
Koronárna alebo frontálna rovina rozdeľuje telo na prednú a zadnú polovicu. Je rovnobežná s čelom (lat. "frons" - čelo) Prebieha kolmo na mediálnu rovinu a rovnako ako ona prebieha telom odhora nadol v jeho dlhej osi. Termín posterior alebo dorsalis (lat. "dorsum" - chrbát) sa vzťahuje na štruktúry, ktoré sú v zadnej časti tela za touto rovinou, termín anterior alebo ventralis (lat. "venter" - brucho) zasa na štruktúry v jeho prednej časti pred touto rovinou.
Transverzálna rovina.
Transverzálna alebo horizontálna rovina prebieha kolmo na obe predchádzajúce a rozdeľuje telo na hornú a dolnú polovicu. Poloha nad touto rovinou sa označuje superior, poloha pod ňou inferior. Synonymami sú termíny kraniálny (bližšie k hlave, lat. "cranium" - lebka) a rostrálny (lat. "rostrum" - rypák) pričom rostrálny používame, ak sa pohybujeme v rámci hlavy a opačným termínom je kaudálny (bližšie k chvostu/nohám, lat. "cauda" - chvost).
Šikmé roviny.
Sú to roviny vedené v šikmých uhloch na tie vyššie uvedené.
Špeciálne prípady.
Noha a ruka.
Dlaň (lat. "palma") ruky korešponduje s ploskou (lat. "planta") nohy, a chrbát (lat. "dorsum") ruky korešponduje s priehlavkom (lat. "dorsum") nohy.
Z tejto analógie vychádza termín dorziflexia - ohnutie nahor (tzv. pravá flexia) a termín plantárna flexia - ohnutie nadol (pravá extenzia).
Termín "volárny", používaný najmä v ortopédii, je synonymom termínov "palmárny" and "plantárny".
Noha je tiež schopná pohybov i pozdĺž iných osí, vďaka pohyblivosti členkového kĺbu. Tieto pohyby sú:
Rotácia ruky v smere otočenia dlane dozadu sa nazýva "pronácia", v smere otočenia dlane dopredu "supinácia".
Ostatné.
V anatomickom postavení je penis v erekcii a smeruje nahor, teda zadná strana penisu je normálne tou, ktorú by sme označili ako hornú. 
Jazyk má dorzálnu stranu tú, ktorá smeruje nahor. 
Perineum je osobitnou štruktúrou pre pôrodníkov a gynekológov. Za centrum sa tu považuje telo perinea a okolitá anatómia sa popisuje vo vzťahu k tomuto telu, ktoré je „centrom všetkého“.

</doc>
<doc id="87725" url="https://sk.wikipedia.org/wiki?curid=87725" title="Gallienus">
Gallienus

Gallienus alebo Publius Licinius Egnatius Gallienus (* 218 – † 268) bol rímsky cisár, ktorý vládol v rokoch 253 – 268. Jeho otcom bol Publius Licinius Valerián, neskorší cisár, matkou Egnatia Mariniana, dcéra Egnatia Victora Mariniana. Obidvaja rodičia boli italského pôvodu. Gallienus bol ženatý s Iuliou Corneliou Saloninou, s ktorou mal troch synov – Valeriana, Salonina a Mariniana.
Úvod.
Gallienus má medzi cisármi, ktorí vládli v 3. storočí zvláštne postavenie. Bol to muž, ktorý akoby sa ani nehodil do éry barbarských vpádov a občianskych vojen, človek s intelektuálnymi záujmami a širokým rozhľadom, ktorý prevyšoval väčšinu svojich súčasníkov. Jeho rečnícke schopnosti, záľuba v gréckej kultúre a podpora novoplatonského filozofa Plotina hovoria samy za seba. Zároveň bol však Gallienus aj dobrým vojvodcom a organizátorom – bez týchto vlastností by v nepokojnom 3. storočí ako panovník neuspel.
Gallienov život pred cisárskou proklamáciou jeho otca Valeriána sa rozplýva v hmle. Okrem dátumu jeho narodenia (218) máme vlastne k dispozícii len neisté náznaky, že prišiel na svet vo Falerii Novi severne od Ríma. Určite však vyrástol v bohatom a kultivovanom prostredí, ako sa patrilo na potomka urodzenej senátorskej rodiny s väzbami na Etrúriu.
Otcovým spoluvladárom (253 – 260).
V septembri alebo v októbri 253, len niekoľko týždňov po otcovom víťazstve v boji o vládu nad impériom, bol tridsaťpäťročný Gallienus najprv vyhlásený za "Caesara" a neskôr aj za "Augusta", čím sa stal formálne plnoprávnym spoluvládcom s otcom. Cisár Valerián tým nadväzoval na politiku Maximina Thráka, Philippa Araba, Decia a Treboniana Galla, ktorí v snahe zvýšiť prestíž svojho rodu zahrnuli synov titulmi a výsadami. Valerián k tomu ale pristupoval aj z čisto praktických dôvodov. Počas občianskej vojny, ktorá mu zaistila trón, vyplienili Peržania celý rad sýrskych miest vrátane ľudnatej Antiochie nad Orontom a germánske kmene sporadicky útočili aj na provincie pozdĺž Rýna a Dunaja. Bolo potrebné bojovať na niekoľkých frontoch súčasne, prečo teda nevyužiť schopností dospelého syna, ktorému mohol cisár stopercentne dôverovať? Valerián sa už rozhodol, že sám obnoví pokoj vo východných provinciách, a nechcel, aby hranica v Európe zostala nekrytá. Gallienus tak dostal svoju prvú vladársku úlohu.
V prvých siedmich rokoch svojej vlády – snáď s výnimkou krátkeho obdobia v roku 257 – trávil Gallienus čas len vo vojenských táboroch. Bojoval striedavo na Rýne proti Frankom a na Dunaji proti rôznym barbarským kmeňom a zrejme v tom čase začal reformovať vojsko, ktoré mu podliehalo. Vytvoril mobilnú ťažkú jazdu pod Aureolovým vedením, ktorá mohla byť rýchlo nasadená na akékoľvek ohrozené miesto v pohraničí. Ustanovil svojho syna Valeriána za "Caesara" a po jeho predčasnej smrti udelil rovnakú hodnosť aj mladšiemu synovi Saloninovi. Jeho angažovanosť začala onedlho prinášať výsledky – v bitke pri Miláne porazili cisárske légie alamanských nájazdníkov, čím Gallienus ochránil samotné centrum impéria – Rím.
Kríza a konsolidácia moci (260 – 264).
Asi v júni 260 upadol cisár Valerián pri Edessy do perzského zajatia a Gallienus sa tak ocitol takmer v zúfalom postavení. Nielen že sa načas zrútila celá rímska obrana na Východe a Peržania vyplienili provincie Sýriu, Kilikiu a Kappadokiu, ale proti Gallienovi rýchlo povstalo niekoľko provinčných veliteľov, ktorí sa usilovali zvrhnúť celý valeriánovský rod. Trvalo takmer jeden a pol roka, než Gallienus dostal situáciu ako tak pod kontrolu. Dvoch uzurpátorov, Ingenua a Regaliana, porazil v bitke, troch ďalších – Macriana, Quieta a Aemiliana – zlikvidovali jeho velitelia a spojenci. Napriek tomu Gallienus nemohol byť s výsledkom úplne spokojný. Na Západe mu odopreli poslušnosť Gália, Británia a Hispánia, kde sa zmocnil vlády dolnogermánsky miestodržiteľ Marcus Cassianius Postumus, na Východe padlo do rúk palmýrského kniežaťa Septimia Odaenatha prinajmenšom päť provincií. Aj keď Odaenathus uznával Galliena za svojho cisára a len Postumus sa otvorene staval na odpor, kríza z rokov 260 – 261 podstatne oslabila moc rímskeho ústredia. Na tom sa v nasledujúcich niekoľkých rokoch nedalo nič zmeniť – ríša bola príliš vyčerpaná.
Medzi rokmi 261 a 264 žil Gallienus prevažne v Ríme, kde sa zaoberal konsolidáciou rímskej správy a vojenstva. Na jeho príkaz boli senátori zbavení veliteľských miest v armáde a najvyššie vojenské funkcie mohol od tých čias zastávať každý, kto sa osvedčil v boji. Gallienus dosadil do čela provincií príslušníkov nižšieho stavu jazdcov, ktorých považoval v mnohých smeroch za kompetentnejších než senátorov, a ukončil násilné akcie proti kresťanom, ktoré nariadil jeho otec pred rokom 260. Je podivuhodné, že mu v búrlivých šesťdesiatych rokoch zostával čas aj na kultúrne záujmy, predovšetkým vo vzťahu ku Grécku. V roku 264 sa rozhodol podniknúť cestu do Attiky, prevzal v Aténach úrad archonta eponyma a dal sa zasvätiť do eleusínskych mystérií. Uvažoval aj o výstavbe ideálneho mesta filozofov v južnej Itálii, ktoré sa malo volať Platónopolis, ale naliehavejšie úlohy mu bránili realizovať tento zámer.
Posledné roky na tróne (265 – 268).
Chronológia Gallienovej vlády
253 – vyhlásenie otcom za spoluvládcu.
254 – 256 – pobyt na Balkáne.
257 – 259 – pobyt na Rýne.
260 – víťazstvo nad Alamanmi pri Miláne; otcovo zajatie Peržanmi.
260 – 261 – boje s uzurpátormi.
264 – pobyt v Grécku.
265 – ťaženie proti Postumovi.
268 – víťazstvo nad Gótmi; smrť pri Miláne.
V roku 265 vytiahol Gallienus na čele vojska proti Postumovi, porazil ho v bitke, v priebehu ďalších operácií bol však zranený a prinútený výpravu odvolať. Bol to jeden z mála vojenských neúspechov, ktorý za svojej pätnásťročnej vlády utŕžil. Oveľa lepšie sa mu darilo pri výprave proti Gótom a Herulom, ktorí v roku 267 vyplienili jeho obľúbené Grécko. V bitke na rieke Nestu v Macedónii im pripravil zničujúcu porážku a znovu tak dokázal, že je schopným vojvodcom.
V čase, keď ešte doznievali boje s Gótmi, sa vnútropolitická situácia opäť drasticky vyostrila. V prvej polovici roku 268 odpadol od Galliena veliteľ jazdectva Aureolus, ktorý bol mnoho rokov jednou z cisárových opôr, a v ríši vypukla občianska vojna. Gallienus zveril prenasledovanie Gótov svojmu vojvodcovi Marcianovi, porazil Aureola pri dnešnom Ponterolu v Itálii, pri obliehaní Milána ho však zavraždili sprisahanci okolo prefekta prétoriánov Heracliana (cca. september 268). Nový cisár Claudius II., ktorý o komplote prinajmenšom vedel, potom dal Galliena na nátlak vojakov konzekrovať.
Gallienov obraz v prameňoch.
V latinskej historickej tradícii je Gallienus väčšinou vykresľovaný ako slabošský tyran, ktorý sa nielenže nestará o vládne záležitosti, ale je priamo zodpovedný za všetky problémy impéria v päťdesiatych a šesťdesiatych rokoch. Dôvod je prostý: Gallienove vojenské reformy pripravili o vplyv rímsku senátorskú elitu, ktorá vtedy určovala „verejnú mienku“, a tá Gallienovi jeho rozhodnutie nikdy neodpustila. Naopak grécke pramene, nezaťažené natoľko stavovskou optikou, zobrazili cisára vo veľmi priaznivom svetle – ako energického veliteľa a mierneho vládcu. S ich názorom sa dnes stotožňujú aj moderní historici.

</doc>
<doc id="87726" url="https://sk.wikipedia.org/wiki?curid=87726" title="Razobné">
Razobné

Razobné (iné názvy: seign(i)orage, nesprávne: "ražobné"; ) je v ekonómii rozdiel medzi skutočnou a nominálnou hodnotou mince alebo bankovky alebo v širšom zmysle reálne výnosy z tvorby peňazí, ktoré vzniknú centrálnej banke alebo štátu. Vzhľadom na to, že dnes máva spravidla monopol na vydávanie peňazí centrálna banka, vzniká razobné len vydávaním peňazí centrálnej banky, keď súkromníci dobrovoľne bezúročne držia peniaze centrálnej banky.

</doc>
<doc id="87728" url="https://sk.wikipedia.org/wiki?curid=87728" title="Inklingovia">
Inklingovia

Inklingovia (z ) bol klub založený J. R. R. Tolkienom v tridsiatych rokoch dvadsiateho storočia, určený pre oxfordských profesorov na diskusie o ich prácach či myšlienkach. Klub sa vo svojich začiatkoch volal „Uhlohryzovia“ (doslovný preklad islandského slova "kolbitar"). Jeho členmi boli napríklad C. S. Lewis, J. R. R. Tolkien, Nevill Coghill, Hugo Dyson, David Cecil či Colin Hardie. Stretnutia sa konali v Lewisovej pracovni, alebo v pube The Eagle and Child (), ktorý ľudia prezývali "The Bird and the Baby" ().

</doc>
<doc id="87729" url="https://sk.wikipedia.org/wiki?curid=87729" title="Inklings">
Inklings



</doc>
<doc id="87730" url="https://sk.wikipedia.org/wiki?curid=87730" title="Skid Row">
Skid Row

Skid Row je americká heavymetalová hudobná skupina, ktorá sa stala modelom hardrockovej scény 80. rokov a bola pomerne úspešná až kým ju do úzadia zatlačili grungové kapely v roku 1991. Aj keď ich porovnávali s hairmetalovými kapelami kvôli ich zvuku zo začiatku, tak Skid Row bol „tvrdší“, ako ktorákoľvek iná hairmetalová skupina. Postupne sa ich zvuk blížil k thrash metalu a podobal sa na skupinu Laaz Rockit. Skupina sa nazvala po prvej skupine Garyho Moora – Skid Row.
História.
Začiatok a vrchol (1986 – 1990).
Skid Row v roku 1986 založili basgitarista Rachel Bolan a gitarista Dave „the Snake“ Sabo v New Jersey. K nim sa pridali Scotti Hill (gitarista), Rob Affuso (bubeník) a spevák Sebastian Bach, ktorý nahradil pôvodného speváka Matta Fallona. Vystupovali v kluboch naprieč východnými Spojenými štátmi. 
S pomocou priateľa Jon Bon Joviho, Sabo uzavrel nahrávaciu zmluvu pre Skid Row s vydavateľstvom Atlantic. V roku 1989 vydali svoj prvý album "Skid Row", ktorý mal okamžitý úspech. Stal sa multi-platinovým a obsahoval hity "18 and Life", "I Remember You" a "Youth Gone Wild". 
Iróniou osudu je, že Bachova okázalosť a jeho divoké správanie, ktoré hralo kľúčovú úlohu v profilovaní kapely, tiež viedlo ku konečnému zániku skupiny. Kapela je najznámejšia za Bachove kúsky (motto: „Ak myslíš, smrdíš“), ktorý mal sklon vytvárať „incidenty“ spôsobované jeho hlučným a drsným postojom. 
Príkladom je „Incident s fľaškou“ (tak ho nazývajú fanúšikovia), Bach bol zatknutý a obvinený z napadnutia a ublíženia na zdraví za skočenie do davu na koncerte v Springfielde, kde Skid Row bol 27. decembra 1989 predkapelou Aerosmithu. Bacha trafila fľaša hodená z davu (ktorú keď neskôr hodil späť, trafil dievča rovno do tváre). Bach napadol osobu, ktorú videl, že tú fľašu hodila. Potom sa vrátil na pódium, aby dokončil vystúpenie. Táto príhoda sa tiež nachádza na videu z turné "Oh Say Can You Scream?", ktoré Skid Row vydali v roku 1990. 
Krátko nato Bach nosil tričko s anti-gayovským sloganom „AIDS vyhubí buzerantov dokonale“. Prvýkrát o tom žartoval na MTV, neskôr sa ospravedlnil, ale tiež to bol skôr vtip, keď vyhlásil: „Moja stará mama nedávno zomrela na rakovinu, predpokladám, že by som bol tiež nasratý, keby som niekoho videl nosiť tričko s nápisom „RAKOVINA vyhubí staré mamy dokonale““. Neskôr sa Bach skutočne ospravedlnil za nosenie toho trička a daroval značnú sumu charite pre AIDS.
V 90. rokoch a prestávka (1991 – 1998).
Ďalšia snaha Skid Rowu, "Slave to the Grind" (1991), bol prvý metalový album, ktorý debutoval na prvom mieste v amerických rebríčkoch i napriek zlej publicite, ktorú Bach spôsobil. "Slave to the Grind" mal obrovský úspech a Skid Row išli ešte raz na svetové turné spolu s ďalšími známymi skupinami vrátane kapiel Pantera a Guns N’ Roses. "Slave to the Grind" bol odchod pre skupinu, album "Skid Row" nasledoval typické hair skupiny, "Slave to the Grind" mal tvrdší zvuk hraničiaci s trashom (pieseň Mudkicker a titulná). Album vyšiel v dvoch verziách, jedna verzia neobsahovala pieseň Get The Fuck Out, ale namiesto nej Beggars Day. Album tiež získal skvelé recenzie od divákov, ale rýchlo sa vytratil z rebríčkov. Po turné si skupina dala trojročnú prestávku, zvažovala rozchod. 
V roku 1995 sa Skid Row vrátili s novým albumom "Subhuman Race", ktorý sa prekvapivo umiestnil v top 40. Album tiež obsahoval pár hitov, ale videoklipy sa hrali na MTV len občas. 
Napokon Bachova drzosť začala ostatným členom prekážať a v roku 1997 ho vyhodili. Hoci Skid Row nikdy oficiálne neskončili, zostávajúci členovia krátko pokračovali v skupine Ozone Monday.
Nový Skid Row (1999 – súčasnosť).
Skid Row znova vznikli na konci 90. rokov s novým spevákom Johnnym Solingerom (bývalý spevák Solingeru) a bubeníkom Philom Varonem (bývalý člen Saigon Kick). Pôvodný bubeník Rob Affuso mal ďalšie záväzky, ktoré mu bránili zostať v skupine v tom čase, ale stále je kamarát s Bolanom, Sabom a Hillom. Skid Row bol predkapelou pre KISS na ich rozlúčkovom turné a tiež hral s ďalšími heavy metalovými skupinami ako Poison. Každé leto boli na nejakom turné. V roku 2002 vystúpili na turné Rock Never Stops Tour. 
Vydali svoj štvrtý album "Thickskin" v roku 2003, tiež je to prvý album so Solingerom a Varonem. Po vydaní albumu Varone opustil skupinu a nahradil ho bubeník Dave Gara. 
V roku 2006 vydali piaty album "Revolutions Per Minute" , ktorý produkoval Michael Wagener, ktorý produkoval ich najúspešnejšie albumy "Skid Row" a "Slave to the Grind".
Vo februári 2013 podpísali zmluvu s Megaforce Records a v apríli vydali EP s názvom "United World Rebellion - Chapter One", ktoré je jedným z troch EP zo série "United World Rebellion", ktoré by mali byť nahrané v priebehu 12-18 mesiacov.
V auguste 2014 nahrali druhé EP s názvom "" .

</doc>
<doc id="87731" url="https://sk.wikipedia.org/wiki?curid=87731" title="Poison">
Poison

Poison je americká hardrocková kapela, ktorá slávila svoje najväčšie úspechy koncom osemedesiatych a začiatkom deväťdesiatych rokov minulého storočia. Na celom svete táto skupina predala viac ako 25 miliónov svojich hudobných nosičov.
História.
Americká skupina Poison vznikla v roku 1984, ale presadila sa až po príchode do Los Angeles, kde sa etablovala do miestnej muzikanskej komunity hrajúcej glam metal podľa vzoru kapiel Mötley Crüe a Ratt. V roku 1985 získala do svojich radov excentrického gitaristu C. C. Devilla, s ktorým vydala začiatkom roku 1986 album "Look what the cat dragged in". Spoločné turné s Ratt a neustála rotácia klipov na hudobnej stanici MTV vynieslo skupine 4 single v US Top 40 ("Cry Tough", "Talk Dirty To Me", "I Want Action", "I Won't Forget You"). Debut sa stal platinovým a skočil v Top Ten.
V roku 1988 skupina Poison vydala album "Open Up And Say...Ahh!" produkovaný Tomom Wermanom. Album sa stal čoskoro platinovým a obsahoval single: "Nothin' But A Good Time", "Fallen Angel", "Every Rose Has Its Thorn" (ich prvý #1 singel), "Your Mamma Don't Dance". Nasledovalo turné s Davidom Lee Rothom a neskôr už úloha koncertného headlinera.
Do začiatku 90. rokov vstúpil Poison s albumom "Flesh and Blood". Album sa stal multi platinový a dosiahol v US rebríčku číslo 2. Obsahoval single: "Unskinny Bop", "Ride the Wind", "Something To Believe In". V roku 1991 po bitke v zákulisí MTV Music Awards medzi C.C. a Bretom ohlásil gitarista odchod.
V roku 1993 vydali viac bluesovo zameraný alnum "Native Tongue" s gitaristom Richie Kotzenom. Album sa dostal do Top 20 a stal sa zlatým. Kotzen bol na konci roku 1993 nahradený gitaristom Blues Saracenom, s ktorým v roku 1994 začali nahrávať album "Crack A Smile". Ten však svetlo sveta uzrel až v roku 2000. Medzitým sa do skupiny sa vrátil pôvodný gitarista C. C. Deville. Vychádza album najväčších hitov a album "Power To The People". V roku 2002 vydal Poison svoj zatiaľ posledný album "Hollyweird".

</doc>
<doc id="87733" url="https://sk.wikipedia.org/wiki?curid=87733" title="Godiva">
Godiva

Godiva (alebo "Godgifu", † okolo roku 1085) bola anglosaská šľachtičná v 11. storočí. 
V roku 1043 založil knieža Leofrik a jeho manželka Godiva benediktínske opátstvo, ktoré obdarili veľkým bohatstvom.
Legenda.
Legenda okolo Godivy z 13. storočia vraví, že aby primäla knieža Leofrika znížiť dane obyvateľov Coventry, tak cez celé mesto precválala na koni nahá, zahalená len svojimi vlasmi. Leofrik, uchvátený jej odvahou, nato zrušil dane, okrem daní na kone.
Od roku 1678 v Coventry túto mýtickú jazdu oslavujú procesiou mestom.
V 17. storočí bola legenda ozvláštnená: Len jediný občan sa odvážil pozrieť na túto jazdu a nato oslepol.
Výskyt motívu.
Alfred Tennyson napísal roku 1842 báseň opisujúcu túto legendu. Existuje aj niekoľko malieb, napríklad od anglického preraffaelistu Johna Colliera (1898), alebo od Salvadora Dalího (1971). Lady Godiva sa dokonca objavuje v piesni "Don't Stop Me Now" od Queen.

</doc>
<doc id="87735" url="https://sk.wikipedia.org/wiki?curid=87735" title="Ken Watanabe (herec)">
Ken Watanabe (herec)

Kensaku Watanabe (, * 21. október 1959, Niigata, Japonsko) je japonský herec. 
Pre európskeho diváka známy napríklad z filmu Posledný samuraj alebo Batman začína. V Japonsku je známy hlavne úlohami samurajov. Meria 185 cm, čo mu iba pridáva na vzhľade samuraja.
Životopis.
Kenovi rodičia boli obaja učitelia. Jeho matka bola všeobecná učiteľka a otec vyučoval kaligrafiu. Herectvo ho zaujalo ako 24-ročného, keď mu režisér z "England's National Theatre Company", kde Ken študoval, povedal, že je nadaný herec.
V roku 2004 bol nominovaný na Zlatý Glóbus a na Oscara za film Posledný samuraj. Je teda iba šiestym ázijským hercom nominovaným na Oskara.
Rodina.
Má dve deti. Syn Dai (* 1984) je tiež herec, dcéra An (* 1986) je modelka a herečka. 

</doc>
<doc id="87736" url="https://sk.wikipedia.org/wiki?curid=87736" title="Godiva (rozlišovacia stránka)">
Godiva (rozlišovacia stránka)

Godiva alebo Lady Godiva môže byť:

</doc>
<doc id="87740" url="https://sk.wikipedia.org/wiki?curid=87740" title="Most Apollo (Bratislava)">
Most Apollo (Bratislava)



</doc>
<doc id="87741" url="https://sk.wikipedia.org/wiki?curid=87741" title="Glenn Danzig">
Glenn Danzig

Glenn Danzig (pôvodným menom Glenn Allen Anzalone; * 23. jún 1955, Lodi, New Jersey, USA) je americký hudobník a skladateľ známy vďaka pôsobeniu v skupinách The Misfits (1977-1983), Samhain (1983-1987) a Danzig (1987-dnes). Okrem hudobného pôsobenia vlastní spoločnosť Verotik vydávajúcu komiksy orientované pre dospelé publikum, pričom sa osobne podieľa na tvorbe mnohých publikácií. 
Za dlhé roky hudobného pôsobenia ovplyvnil mnoho významných hudobných skupín ako napr. Metallica (originál „Die, Die My Darling“ napísal Glenn Danzig pre The Misfits), Guns N’ Roses, AFI, The 69 Eyes, HIM, Type O Negative a Cradle of Filth (prevzali „Death Comes Ripping“ od The Misfits a „Halloween 2“ od Samhain).

</doc>
<doc id="87742" url="https://sk.wikipedia.org/wiki?curid=87742" title="Glenn Allen Anzalone">
Glenn Allen Anzalone



</doc>
<doc id="87743" url="https://sk.wikipedia.org/wiki?curid=87743" title="Glenn Anzalone">
Glenn Anzalone



</doc>
<doc id="87744" url="https://sk.wikipedia.org/wiki?curid=87744" title="Holterovo monitorovanie">
Holterovo monitorovanie

(Dlhodobé) Holterovo monitorovanie je vytváranie EKG záznamu počas každodennej činnosti i počas spánku v priebehu 24 hodín. Prístoj zostrojil americký vedec Norman Holter.
Ide o jednoduché nebolestivé vyšetrenie, počas ktorého má pacient na hrudníku naložené monitorovacie elektródy. Tieto snímajú nepretržite počas 24 hodín signály zo srdca vyšetrovaného a uložia ich do pamäte prístroja, ktorý pacient nosí pri sebe v malom puzdre.
Vyšetrovaný zapisuje každú svoju činnosť a pocit do papierového záznamníka. Počas vyšetrenia sa nemôže sprchovať ani kúpať, aby sa nezvlhčila žiadna súčiastka prenosného prístroja – snímača, ani nemôže používať mobilný telefón. Pri novších typoch je však používanie mobilného telefónu dovolené, rovnako ako aj práca s počítačom. 
Po skončení vyšetrenia sa pacient dostaví v lekárom stanovenom čase na oddelenie, kde mu prístroj naložili a odovzdá prenosný snímač i papierový záznamník. EKG záznam lekár pomocou počítačového programu následne vyhodnotí.

</doc>
<doc id="87745" url="https://sk.wikipedia.org/wiki?curid=87745" title="Svetová obchodná organizácia">
Svetová obchodná organizácia

Svetová obchodná organizácia alebo WTO (z angl. "World Trade Organization") je medzinárodná organizácia zaoberajúca sa pravidlami obchodu medzi členskými krajinami za účelom odstraňovania tarifných a netarifných prekážok v obchode. Vytvára pravidlá pre medzinárodný obchod a rieši spory medzi jednotlivými členskými štátmi, z ktorých všetky podpísali približne 30 dohôd. 
Centrála WTO sa nachádza vo Švajčiarsku v Ženeve. Súčasným generálnym riaditeľom je Brazílčan Roberto Azevedo. Predposledným generálnym riaditeľom bol Pascal Lamy od 1. septembra 2005 do augusta 2013. Pred ním túto pozíciu zastával Supachai Panitchpakdi. 
WTO má 164 členov (2. marec 2013). Medzi posledných zaradených členské štáty patria Tonga (27. júl 2007), Ukrajina (16. máj 2008), Kapverdy (23. júl 2008)., Čierna hora (29. apríl 2012), Samoa (10. máj 2012), Rusko (22. august 2012), Vanuatu (24. august 2012).
Všetky členské krajiny si musia vzájomne udeliť status „most favoured nation,“ z čoho vyplýva, že členská krajina musí používať rovnaký meter na všetky ostatné členské krajiny (WTO, 2004c). 
Dejiny.
Brettonwoodska konferencia navrhla vytvorenie Medzinárodnej obchodnej organizácie (ITO z angl. "International Trade Organization"), ktorá mala vytvárať pravidlá a regulovať obchod medzi krajinami. Charta ITO bola odsúhlasená na konferencii Organizácie Spojených národov v Havane na Kube v marci roku 1948. Neuspela však, pretože ju zablokoval Senát USA. Niektorí historici si myslia, že ITO takto dopadla, pretože americkí obchodníci sa báli možných regulácií zo strany ITO. 
Jediný prvok, ktorý prežil je Všeobecná dohoda o clách a obchode (GATT). Po ôsmom kole rokovaní „Uruguajskom kole“ v roku 1995 GATT zavŕšil svoju existenciu vytvorením WTO. Stanovy a zmluvy GATTu prevzala WTO, ktorá bola poverená ich spravovaním spolu s ďalšími asi tridsiatimi dohodami. WTO má v náplni práce aj riešenie nezhôd medzi jednotlivými členmi. Na rozdiel od GATT má WTO aj oveľa bujnejší aparát.
Poslanie.
WTO sa snaží zväčšiť objem medzinárodného obchodu podporou odstraňovania prekážok, a takisto sa snaží vytvoriť miesto pre diskusiu. 
Princípy Obchodného Systému 
Štruktúra.
Všetci členovia sa môžu podieľať na práci všetkých výborov, pracovných skupín atď. s výnimkou odvolávacej komisie, panelov na urovnávanie sporov a mnohostranných výborov. 
 Najvyšší Stupeň: Ministerská konferencia 
Najvyššiu hodnosť vo WTO zastáva ministerská konferencia ktorá musí zasadať aspoň raz za dva roky. Ministerská konferencia predstavuje všetkých členov WTO z ktorých všetci sú krajiny alebo colné únie. Táto skupina môže robiť rozhodnutia vo všetkých veciach všetkých multilaterálnych dohôd. 
Druhý Stupeň: Generálne Zhromaždenie
Tretí Stupeň: Rada Pre Obchod
Štvrtý Stupeň: Pomocné Skupiny
Iné výbory
Vyjednávanie.
Väčšina medzinárodných organizácií pracuje na princípe čo krajina to hlas, alebo každá krajina istý počet hlasov (zvyčajne závisiacich na populácii alebo inom faktore). Ale vo WTO je veľa rozhodnutí prijímaných dohodou všetkých členov. Výhoda tohoto typu rozhodovania je, že všetky strany sú spokojné pretože sa prijalo to najpopulárnejšie riešenie. Najväčšou nevýhodou je že rokovania zaberajú nekonečne veľa času a konečné rozhodnutie je vyjadrené tak aby sa dalo v budúcnosti čo najťažšie interpretovať. 
Protesty.
Od svojho vzniku v roku 1995 je WTO cieľom protestov antiglobalistov. 

</doc>
<doc id="87746" url="https://sk.wikipedia.org/wiki?curid=87746" title="WTO">
WTO



</doc>
<doc id="87748" url="https://sk.wikipedia.org/wiki?curid=87748" title="Ján (Čechy)">
Ján (Čechy)

Ján Luxemburský "Slepý" (čes. "Jan Lucemburský"; lux. "Jang de Blannen oder Jean vu Lëtzebuer"; ; * 10. august 1296, Svätá ríša rímska (dnes Luxembursko) – † 26. august 1346, Kreščak, Francúzske kráľovstvo) bol český kráľ (1310 – 1346), moravský markgróf, luxemburský gróf (od 1308), dočasne aj titulárny poľský kráľ (1310 – 1335) a generálny vikár Rímsko-nemeckej ríše v predalpských krajinách.
Životopis.
Ján Luxemburský bol jediný syn a najstaršie dieťa Henricha VII. a Margaréty Brabantskej. Vyrastal v Paríži na dvore francúzskeho kráľa Filipa IV. Pekného, kde študoval na univerzite. V roku 1310 sa stal luxemburským grófom a českým kráľom, za českého kráľa ho presadzovala aj časť českej šľachty, ktorá bola nespokojná s vládou Henricha Korutánskeho, manžela Anny Přemyslovny. Dňa 31. augusta bol zasnúbený s Eliškou Přemyslovnou a 1. septembra 1310 s ňou uzavrel manželstvo. Tým, že sa oženil s dedičkou českého trónu, sa automaticky stal českým kráľom, hoci zatiaľ to bola len formálna funkcia, kým sa v krajine nachádzal aj Henrich Korutánsky. Na jeseň toho istého roka vojensky obsadil Česko, vyhnal Henricha Korutánskeho z krajiny a koncom roka prijal sľub vernosti od českých stavov, ktorým potvrdil ich privilégiá – tzv. "inauguračný diplom pre Čechy"; v roku 1311 prijal "inauguračný diplom pre Moravu". Inauguračné diplomy zakazovali napr. zastávať úrady ľuďom, ktorí nežili v Čechách. 
Dňa 7. februára 1311 bol konečne slávnostne korunovaný za českého kráľa (korunoval ho Peter z Aspeltu). Ján Luxemburský sa pokúšal vládnuť s ohľadom na ríšsku politiku, ktorá bola pre Luxemburgovcov prioritná. Po smrti otca roku 1313 nezdedil Ján titul rímskeho kráľa, podmienkou pre zvolenie bolo totiž dosiahnutie osemnástich rokov veku. Keď Ján videl, že šancu na zvolenie má skôr rakúsky vojvoda Fridrich I., čo bolo nebezpečné pre české kráľovstvo (český trón si nárokoval rakúsky vojvoda Henrich Korutánsky na základe dedičského práva po českom kráľovi Rudolfovi Habsburskom), začal kampaň, na konci ktorej bol za nového rímskeho cisára zvolený Ľudovít IV. Bavorský, od ktorého potom získal pre české kráľovstvo množstvo významných ústupkov. Ľudovíta IV. následne podporoval aj vojensky, súčasťou tejto kampane bola napríklad aj bitka pri Holíči 12. júla 1315 medzi Jánom a Matúšom Čákom Trenčianskym, stúpencom Fridricha I.. Ríšske zameranie Jánovej politiky však nechcela akceptovať česká šľachta na čele s Henrichom z Lipé. 
Situáciu ďalej komplikovala kráľovná Eliška Přemyslovna, ktorá sa snažila obnoviť vládu v duchu Přemyslovcov, čo v tom čase bolo celkom nereálne. Eliška vyvolala zatknutie Henricha z Lipej v roku 1315, čo vyvolalo značný odpor šľachty a Henrich z Lipé bol oslobodený. Po tejto epizóde Ján Luxemburský odišiel do Luxemburska, čo ďalej skomplikovalo situáciu. Pretože sa nedarilo nájsť nejaké riešenie, Ján Luxemburský obsadil Čechy vojensky, to vyvolalo odpor šľachty a Ján Luxemburský sa takmer musel vzdať českej koruny. Zmier sprostredkoval až rímsky cisár Ľudovít Bavorský. Boli podpísané tzv. "Domažlické zmluvy", ktoré v svojich dôsledkoch posilnili moc šľachty. To prakticky znamenalo, že Ján Luxemburský sa prestal starať o Čechy; bral ich ako zdroj financií pre rodovú politiku. 
Rozpory medzi Jánom a jeho manželkou Eliškou boli veľké nielen pre ich rozdielne povahy, ale aj pre rozdielne názory na politiku. Potom, ako sa ich nešťastné manželstvo rozpadlo (po narodení druhého syna v roku 1319), sa Eliška snažila urobiť všetko pre to, aby získala vládu pre svojho prvorodeného syna Václava (budúci Karol IV.). Odsťahovala sa na hrad Loket, no jej manžel tam násilím vnikol a vzal jej všetky tri staršie deti, ktoré tam s ňou žili. Václava uväznil a neskôr nechal odviesť do Francúzska, kde odvtedy žil na dvore kráľa Karola IV. Pekného. Po tejto udalosti sa Eliška presťahovala na hrad Mělník a napriek skrachovanému manželstvu porodila Jánovi ešte tri deti. 
V rokoch 1319 – 1329 bola k Českému kráľovstvu pripojená Horná Lužica, v roku 1332 pripojil Chebsko a v roku 1335 Vratislav, ku ktorej priliehala značná časť Sliezska. Na prelome rokov 1333 a 1334 udelil svojmu synovi Karolovi titul moravský markgróf, čím legitimizoval jeho postavenie v českých krajinách (bol tu už od októbra 1333), no tým začalo aj obdobie dvojvládia, pretože ani Ján Luxemburský sa svojej vlády nevzdal. 
V dvadsiatych a tridsiatych rokoch bol Ján Luxemburský veľmi aktívny v Itálii, v roku 1331 mu cisár ako ríšsku zálohu potvrdil držanie týchto severotalianskych miest: Bergamo, Bobbio, Brescia, Cremona, Miláno, Novara, Pavia, a dedične získal Luccu. 
V roku 1334 sa druhý raz oženil s Beatrix Bourbonskou a začal žiť usadlejším spôsobom života, čiže sa prestal zúčastňovať na každom turnaji a každej vojne. 
V roku 1335 došlo k stretnutiu poľských (Kazimír III. Veľký), českých (Ján Luxemburský) a uhorských (Karol I. (Uhorsko)) vládcov v Trenčíne a pokračovalo potom vo Vyšehrade, tu sa Ján Luxemburský vzdal titulu poľský kráľ a poľský kráľ Kazimír sa vzdal Sliezska, tým sa prakticky skončilo obdobie vytvárania pevných hraníc štátov v Európe a ďalej potom dochádza len k menším zmenám. 
V roku 1338 kráľ povolil zriadenie Staromestskej radnice, ktorá bola prvou v Česku. V roku 1344 bolo pražské biskupstvo povýšené na arcibiskupstvo, súčasne s tým bolo v Litomyšli zriadené nové biskupstvo; Ján Luxemburský bol síce kráľ, ale krajinu už fakticky spravoval Karol IV. a zásluhy za tento čin patria teda skôr jemu. 
Ján Luxemburský bol ku koncu svojho života úplne slepý. Čiastočne za to mohla jeho vášnivá láska k turnajom, keď na jednom z nich prišiel o oko. Po istom čase prestal vidieť aj na druhé oko a od roku 1339 tak úplne oslepol. To mu však nebránilo v tom, aby sa naďalej pomerne aktívne zapájal do života – dokonca aj do vojen. 
Ján Luxemburský padol v bitke pri Kreščaku, kde bojoval na strane Francúzov; touto bitkou sa začala storočná vojna. Zaujímavosťou je, že v tejto bitke Angličania prvý raz v Európe použili strelný prach. Keď sa Ján Luxemburský dozvedel od svojich rytierov o obrovskej prevahe Angličanov, zabránil svojmu synovi Karolovi IV. vyjsť do bitky. Jeho údajné posledné slová boli „"Toho Boh dá nebude, aby český král z boje utíkal"“. Násilím nechal svojho syna odviesť z bojiska a sám sa rozhodol pre istú smrť, keďže si bol vedomý toho, že bitka je už vopred prehraná.
Manželstvá a deti.
1. septembra 1310 sa oženil s Eliškou Přemyslovnou (* 1292 – † 1330):
V roku 1334 sa Ján druhý raz oženil s Beatrix Bourbonskou (1318 – 1383), dcérou vojvodu Ľudovíta I. Bourbonského a Márie z Avesnes
Nemanželské děti:

</doc>
<doc id="87751" url="https://sk.wikipedia.org/wiki?curid=87751" title="Staré Město (Praha)">
Staré Město (Praha)

Staré Město (po slovensky Staré Mesto; pôvodný názov "Staré Město pražské") je historické mesto, mestská štvrť a katastrálne územie Prahy.
Umiestnenie.
Nachádza sa na pravom brehu Vltavy, má rozlohu , 10 531 obyvateľov (údaj z roku 2001) a patrí k mestskej časti Praha 1. Staré Město svojím územím celkom obklopuje miniatúrnu štvrť Josefov. Súčasťou Starého Města je i Strelecký ostrov. Do roku 1784 bolo Staré Město samostatným mestom, ktoré bolo od 12. februára 1784 súčasťou Kráľovského hlavného mesta Prahy.
Dejiny mesta.
Staré Město je najstaršou časťou Prahy. V 14. storočí rozšíril český kráľ Karol IV. Prahu založením Nového Města pražského, ktoré je oddelené od Starého Města ulicami Národní a Na Příkopě. 
Pamiatky.
K najväčším pamätihodnostiam Starého Města patrí Staromestské námestie, na ktorom sa nachádza Staromestská radnica so známym Pražským orlojom, súsoším Jána Husa a Týnsky chrám, ale aj Josefov a napr. jeho Starý židovský cintorín, či Klementinum, Rudolfinum a Kláštor sv. Anežky Českej. Staré Město spája s Malou Stranou Karlov most.

</doc>
<doc id="87753" url="https://sk.wikipedia.org/wiki?curid=87753" title="Orloj">
Orloj

Orloj alebo zastarano horológium je staré označenie pre hodiny, najmä hodiny na vežiach a verejných budovách alebo v chrámoch, a z takýchto hodín dnes sa za orloj považujú najmä také, ktoré vďaka zvláštnemu mechanizmu ukazujú okrem času aj polohu niektorých nebeských telies na oblohe (teda ide o druh astronomických hodín) a kalendárne údaje. V tomto zmysle možno orloj považovať za predchodcu planetária.
Na prelome stredoveku a novoveku patrili orloje k vrcholným produktom vtedajšej astronómie, matematiky a mechaniky. Väčšinou ukazovali polohy Slnka a Mesiaca. Zobrazenie ďalších planét by pri mechanickej realizácii viedlo k heliocentrickej konštrukcii, čo by nebolo ideologicky žiaduce. Jediným heliocentrickým orlojom v Česku je Olomoucký orloj, zrekonštruovaný v 50. rokoch 20. storočia v duchu socialistického realizmu. Orloj možno nájsť v mnohých stredoeurópskych mestách.
Medzi najznámejšie orloje na svete patrí Pražský orloj.

</doc>
<doc id="87755" url="https://sk.wikipedia.org/wiki?curid=87755" title="Krátke väzy chrbtice">
Krátke väzy chrbtice

Krátke väzy chrbtice spájajú oblúky a výbežky susediacich stavcov.
Žlté väzy - ligamenta flava.
Žlté väzy spájajú oblúky stavcov. Ich nažltlé sfarbenie spôsobuje väčší podiel elastického väziva. Tvoria zo strany oblúkov stavcov ohraničenie chrbticového kanála a pružne sa napínajú pri ohyboch chrbtice.
Medzipriečne väzy - ligamenta intertransversaria.
Spájajú priečne výbežky stavcov. Najhrubšie sú v bedrovej časti chrbtice, kde vzájomne spájajú processus costarii bedrových stavcov.
Medzitŕňové väzy - ligamenta interspinalia.
Tieto väzy spájajú nad sebou ležiace tŕňové výbežky stavcov (lat. processus spinosi). Na rozdiel od žltých väzov sú z nepružného kolagénového väziva a obmedzujú stupeň ohybu chrbtice ventrálne - predklon. V oblasti krčnej a hrudnej chrbtice tieto väzy pokračujú i za tŕňové výbežky a vytvárajú celistvý väzivový pruh - "ligamentum supraspinale". Jeho predĺženie na záhlavnú kosť sa nazýva "šijový väz - ligamentum nuchae".
Retinaculum caudale cutis.
Väzivový prúžok, tiahnuci sa od kaudálneho konca kostrče k priliehajúcej koži, kde svojim ťahom vytvára plytkú jamku - lat. "foveola coccygea".

</doc>
<doc id="87756" url="https://sk.wikipedia.org/wiki?curid=87756" title="Žltý väz">
Žltý väz



</doc>
<doc id="87757" url="https://sk.wikipedia.org/wiki?curid=87757" title="Medzipriečny väz">
Medzipriečny väz



</doc>
<doc id="87758" url="https://sk.wikipedia.org/wiki?curid=87758" title="Medzitŕňový väz">
Medzitŕňový väz



</doc>
<doc id="87759" url="https://sk.wikipedia.org/wiki?curid=87759" title="Beerenberg">
Beerenberg

Beerenberg (z hol. "Medvedia hora") je masívny stratovulkán, ktorý sa nachádza na severovýchodnom okraji nórskeho ostrova Jan Mayen. Je to najsevernejšie položený aktívny vulkán.
Sopka je tvorená prevažne bazaltovými lávami s malými množstvami tefry. 2 277 m vysoká, ľadom pokrytá hora je zakončená kráterom s priemerom a obkolesená desiatkami parazitických kráterov a menších dómov. Posledná erupcia sa odohrala 6. januára 1985, keď sopka vyvrhla z trhliny na severnom úbočí približne 6 mil. m2 lávy a 7 mil. m3 tefry a popola. Historické záznamy dokladajú ešte erupcie v rokoch 1973, 1970, 1851 a 1818.

</doc>
<doc id="87760" url="https://sk.wikipedia.org/wiki?curid=87760" title="Šijový väz">
Šijový väz



</doc>
<doc id="87761" url="https://sk.wikipedia.org/wiki?curid=87761" title="Retinaculum caudale cutis">
Retinaculum caudale cutis



</doc>
<doc id="87762" url="https://sk.wikipedia.org/wiki?curid=87762" title="Svatý Jan pod Skalou">
Svatý Jan pod Skalou

Svatý Jan pod Skalou je obec v Stredočeskom kraji, okres Beroun, ktorá spoločne s Karlštejnom a starodávnym Tetínom patria medzi najzaujímavejšie turistické lokality okresu. Obec, ležiaca v nadmorskej výške 233 metrov nad morom má asi 132 (v roku 2006) obyvateľov a rozlohu .
História obce.
Prvá písomná zmienka o obci pochádza z roku 1037.
Pamätihodnosti obce.
Kostol sv. Jána Krstiteľa je baroková stavba s bohatou vnútornou výzdobou. Uprostred kostola stojí náhrobok sv. Ivana, kde je umiestnená schránka so svätcovými ostatkami. Kostol je prepojený so starým skalným kostolom – jaskyňou sv. Ivana. V časti skalného kostola je zachovaná prirodzená travertínová jaskyňa, zdobená pôvodnou kvapľovou výzdobou. Hneď vedľa kostola, pod oknom Ivanovej jaskyne, vyviera silný prameň liečivej vody, Prameň svätého Ivana.
V kostole sa nachádzajú jaskynné priestory, v ktorých podľa legendy žil a bol pochovaný v 9. storočí pustovník Ivan, syn polabského kniežaťa Gostimysla (skúmaním pozostatkov kostry potvrdilo, že kostra je tisíc rokov stará, že to bol muž, ktorý žil dlho vo vlhkom prostredí a živil sa vegetariánskou stravou). Miestnymi ľuďmi bol od začiatku považovaný za Svätého Ivana a prvého českého svätca (aj keď neoficiálne) ešte pred sv. Ludmilou a sv. Václavom.
Najkrajšia v Svatom Janovi je impozantná vápencová Svätojánska skalná stena, ktorá sa vypína do výšky nad okolitý terén a dominuje tak celému okoliu.
V obci je cintorín s kaplnkou postavenou v neogotickom slohu. V krypte kaplnky sa nachádza rodinná hrobka Bergerovcov. Kaplnku s rodinnou hrobkou nechal postaviť v rokoch 1847 – 1849 JUDr. Maxmilián Berger, predseda spolku pre postavenie Národného divadla v Prahe.
Svatým Janom preteká potok "Loděnica", miestne nazývaný Kačák, ktorý na svojom toku k ústiu do Berounky preráža pod kopcom "Třesina" pri neďalekej obci Hostim vrstvy devónskych vápencov a vytvára pôsobivú skalnú stenu.

</doc>
<doc id="87765" url="https://sk.wikipedia.org/wiki?curid=87765" title="Záviš Bochníček">
Záviš Bochníček

Záviš Bochníček (* 20. apríl 1920, Praha – † 23. február 2002, Bratislava) bol český astronóm dlhý čas pôsobiaci na Slovensku. Pôsobil na Univerzite Komenského v Bratislave, v rokoch 1956-1958 bol riaditeľom Astronomického ústavu SAV. Zaoberal sa najmä fotografickým sledovaním družíc a výpočtom ich dráh, objavil dve novy, z toho jednu ako 16-ročný. Známy bol hlavne ako popularizátor astronómie a kozmonautiky. Je po ňom pomenovaná planétka (15053) Bochníček.

</doc>
<doc id="87767" url="https://sk.wikipedia.org/wiki?curid=87767" title="Prepis z japonského písma do latinky">
Prepis z japonského písma do latinky

Latinka resp. (akýkoľvek) prepis z (ktoréhokoľvek) japonského písma do latinky sa po japonsky nazýva rómadži (jap. ローマ字). Známe prepisy do latinky sú svojim spôsobom ďalším japonským "písmom", teda ďalší ekvivalent hiragany, katakany alebo kandži. 
Existuje viac spôsobov prepisu japončiny do latinky (pozri nižšie). 
Všetci Japonci, ktorí navštevovali školu po druhej svetovej vojne, sa učili "rómadži" - najprv sa vyučuje systém kunrei, potom Hepburnov systém. 
Konverzia cez rómadži je aj najpopulárnejší spôsob písania japončiny na počítači. Prepis funguje veľmi jednoducho, keď človek klikne na „a“, na obrazovke sa zobrazí あ　alebo ア podľa toho, či je práve zapnutý prepis do hiragany alebo katakany. Pre linux existuje konvertor SKIM, ktorý podporuje viaceré jazyky a vo Windows XP sa dá písať v japončine cez IME, ktorý sa dá aktivovať cez jazykové menu. 
Čítanie rómadži nie je úplne jednoduché kvôli niekoľkým pravidlám. Napríklad v slove učiteľ „せんせい“　„sensei“ a vo veľa iných, kde po „e“ nasleduje „i“, sa táto kombinácia „ei“ číta „é“. Takže slovo sensei sa v skutočnosti vyslovuje „sensé“. Iná výnimka je kombinácia „ou“ napríklad slovo „さとう“ „satou“ znamenajúce cukor sa vyslovuje sató. Takže kombinácia „ou“ sa číta „ó“. Zdvojenie spoluhások: ako napríklad v slove znamenajúcom škola „がっこう“ „gakkou“ sa kombinácia dvoch spoluhlások číta viacmenej ako pauza (malé „tsu“ „っ“ slovensky „cu“ pred spoluhláskou ju zdvojuje), čiže „gakkou“ sa číta približne takto „ga“ pauza „kó“ možno niečo ako slovo mäkký, keď sa pokúsime prečítať obidve k. Aj k týmto pravidlám existujú výnimky. Napríklad slovo ľad sa píše „koori“ „こおり“.
Jednotlivé systémy.
Slovenský systém podľa Pravidiel slovenského pravopisu.
Pozri Pravidlá slovenského pravopisu Kap. VII 3.2 (v online verzii je tabuľka prepisu umiestnená na konci súboru, v tlačenej verzii je uvedená priamo v kapitole VII 3.2; "japonský prepis" v tabuľke je systém Nippon a "anglický prepis" je Hepburnov systém).
Japonské systémy.
Najznámejšie sú:
Porovnávacia tabuľka Hepburnovho systému, systému Nippon a systému kunrei.
Okrem dole uvedených údajov sú rozdiely aj v značení dĺžky - v Hepburnovom systéme sa píše ležatá čiarka (v modifikovanom Hepburnovom systéme sa píše vokáň), v systéme Nippon takisto ležatá čiarka, ale v systéme kunrei vokáň.

</doc>
<doc id="87771" url="https://sk.wikipedia.org/wiki?curid=87771" title="Wilhelmplatået">
Wilhelmplatået

Wilhelmplatået je štítový vulkán, tvorený prevažne 3,5 km širokou kalderou, nachádzajúci sa v severozápadnej časti Bouvetovho ostrova, ležiacom osamotene v južnej časti Atlantiku. Najbližšia pevnina je vzdialená 1 600 km južne (Zem kráľovnej Maud v Antarktíde). Sopka, tak ako aj celý ostrov, je trvalo pokrytá ľadom.
Geológia.
Vulkanická aktivita je zapríčinená stretom troch platní: africkej, juhoamerickej a antarktickej. Sopka (a v podstate aj celý ostrov) je tvorený bazaltami a ryolitmi. Posledné štádium sopečnej aktivity vyprodukovalo sériu ryolitových lávových dómov, tvoriacich polostrov Valdivia a najmladšie produkty sú lávové prúdy z mysu Meteor na východnom okraji ostrova, s vekom približne 2 000 rokov.

</doc>
<doc id="87775" url="https://sk.wikipedia.org/wiki?curid=87775" title="Astrofyzik">
Astrofyzik



</doc>
<doc id="87778" url="https://sk.wikipedia.org/wiki?curid=87778" title="Bochníček">
Bochníček



</doc>
<doc id="87779" url="https://sk.wikipedia.org/wiki?curid=87779" title="Pražský orloj">
Pražský orloj

Staromestský orloj alebo Pražský orloj je stredoveký orloj umiestnený na južnej strane veže Staromestskej radnice v Prahe. Orloj je prvýkrát doložený v listine z 9. októbra 1410, odvtedy uplynulo práve .
Orloju uprostred dominuje astronomický ciferník a pod ním kalendárna tabuľa. Na astronomickom ciferníku, odvodenom od astrolábu, možno prečítať rôzne časy, astronomický cyklus, polohu Slnka a ktorým súhvezdím zvieratníka práve prechádza, polohu Mesiaca nad alebo pod horizontom, jeho fázami a postavenia vzhľadom na Slnko. Z kalendárnej tabule možno odpočítať aktuálny mesiac, deň a nepohyblivé sviatky kresťanského kalendára. Nad astronomickým ciferníkom sú dve okná, v ktorých sa pohybujú apoštoli. Orloj je ďalej doplnený sochami po okrajoch, bustou anjela medzi oknami apoštolov a ozvučeným kohútom v hornej časti nad oknami.
Pohon orloja, hodín, astrolábu, kalendárnej tabule, apoštolov a sprievodných pohybov sôch je zaistený mechanickým hodinovým strojom, ktorý v priebehu času prešiel niekoľkými úpravami a zlepšeniami.
Už v roku 1402 je zmienka o hodinách na veži. V roku 1410 tu bol hodinárom Mikulášom z Kadaně pravdepodobne v spolupráci s astronómom Jánom Ondřejovým (Jan Ondřejov nazývaný Šindel, "lat. Iohannes Andreae dictus Sindel") postavený súčasný orloj. Približne v roku 1470 bola doplnená architektonická a sochárska výzdoba a v roku 1490 orloj upravil hodinár, majster (čo v staročeštine znamená aj remeselník) Hanuš. V druhej polovici 16. storočia upravil a zdokonalil Staromestský orloj Jan Táborský z Klokotské Hory. Ďalšie opravy boli prevedené v priebehu 17. a 19. storočia. Pri veľkej oprave v rokoch 1865 až 1866 bola tiež osadená nová kalendárna tabuľa od Josefa Mánesa so symbolmi zverokruhu, mesiaca a so znakom Starého Mesta pražského. 8. mája 1945, na konci 2. svetovej vojny počas Pražského povstania bol orloj značne zničený a jeho obnovenie si vyžiadalo celkovú rekonštrukciu.
Staromestský orloj je zrejme najlepšie zachovaný stredoveký orloj vôbec. Je jedným z najznámejších turistických objektov Prahy a je súčasťou historického centra, ktoré je zapísané na zozname kultúrnych pamiatok UNESCO v Česku.
Dejiny.
Budova.
V roku 1338 udelil Ján Luxemburský povolenie staromestským mešťanom, aby si zriadili radnicu, a to v patrícijskom dome Wolflina od Kamene. Z východnej strany domu bola potom na starších základoch začatá stavba veže na ktorú boli v roku 1402 umiestnené hodiny a neskôr, v roku 1409 aj zvon. Vo veži je tiež kaplnka, vysvätená v roku 1381, a v rokoch 1805 až 1807 bol dostavaný aj ochodza veže.
Pôvodný hodinový stroj zrejme pochádza už z dôb Karola IV., ktorý pre Prahu nechal zostaviť u hodinára-horologistu Martina. Na orloji neskôr pracovali Jan, Albert a Mikuláš z Kadane, ktorého dielo môže byť označené ako vznik orloja dnešných dní.
Orloj.
Najstaršou časťou orloja je mechanický hodinový stroj a astronomický číselník, ktoré vytvoril v roku 1410 hodinár Mikuláš z Kadane, pravdepodobne podľa návrhu Majstra Jana Šindela, profesora filozofie, matematiky, astronómie a rektora pražskej univerzity. Inšpiráciou pre pražský orloj mohol byť starší orloj, postavený v Padove v roku 1344, prípadne aj ďalšie európske orloje. Sochárska výzdoba bezprostredne okolo ciferníka orloja pochádza z dielní stavebnej huty Petra Parléřa, ktorá stavala aj susednú kaplnku a v Čechách pôsobila až do husitských vojen. Okolitá bohatá sochárska výzdoba pochádza až z doby Vladislava II. koncom 15. storočia.
Dlho sa mylne predpokladalo, že orloj vytvoril v roku 1490 hodinár Jan Růže (nazývaný tiež aj majster Hanuš) so svojím pomocníkom Jakubom Čechom. Podľa povesti bol Hanuš nakoniec oslepený, aby už nikdy nemohol postaviť podobné hodiny. Tento omyl je dôsledkom nesprávnej interpretácie záznamov z doby, keď ich spravoval Jan Táborský z Klokotské Hory. Omyl neskôr vyvrátil až Zdeněk Horský. V roku 1962 sa totiž objavila orlojnická kniha s opisom nemeckej listiny z roku 1410, v ktorej radnica ďakuje Mikulášovi z Kadane za dobrú prácu (na rozdiel od jeho predchodcu), orloj stručne ale presne popisuje a za odmenu dáva hodinárovi dom a veľký ročný plat. Predpoklad o autorstve majstra Hanuša zrejme súvisí s prestavbou Staromestskej radnice v rokoch 1470 až 1473, úpravami a zmenami, ktoré majster Hanuš na orloji previedol.
V priebehu storočí sa orloj mnohokrát zastavil a bol niekoľkokrát opravovaný. Pravdepodobne v roku 1629 alebo 1659 bol k orloju prenesený aj stredoveký bicí stroj z veže a pridané drevené sošky. Postupom doby záujem o orloj upadal, prestal ľudí zaujímať. V 18. storočí bol v kritickom stave a pražský magistrát uvažoval o predaji orloja do starého železa. 
O jeho záchranu sa zaslúžil český vlastenec a meteorológ, profesor Karlovej univerzity Antonín Strnad, ktorý chápal jeho historickú hodnotu a usiloval sa o jeho opravu. Po dlhšom úsilí sa mu podarilo presvedčiť radu magistrátu a neskôr aj celý magistrát k uvoľneniu finančnej sumy potrebnej pre rekonštrukciu. Za Strnadovho odborného dohľadu bola prevedená oprava za 793 zlatých v rokoch 1787 až 1791 hodinárom Šimonom Landspergerom. O niečo neskôr zrejme pribudli aj figúrky apoštolov. V priebehu ďalšej veľkej opravy v rokoch 1865 až 1866 boli uvedené do chodu aj astronomické funkcie a pridaná ozvučená soška kohúta. Pôvodný pohon a krok stroja bol nahradený ďaleko dokonalejším, takže orloj začal ukazovať presný čas. Ďalšia oprava a rekonštrukcia orloja bola dokončená v roku 1912, keď bola do steny vedľa orloja zasadená pamätná tabuľa (s mylne uvedeným autorstvom).
Počas Pražského povstania v posledných dňoch druhej svetovej vojny bol orloj 8. mája 1945 ťažko poškodený pri požiari staromestskej radnice, a bol zasiahnutý delostreleckým granátom. Našťastie tehlová obmurovka ochránila stroj pred väčším poškodením, zhorela však drevená konštrukcia, na nej stál, aj mechanizmus s apoštolmi. Škoda sa tak zdala nenapraviteľná a uvažovalo sa o náhrade orloja moderným strojom. Po veľkom úsilí hlavne bratov Veseckých bol opravený orloj uvedený do chodu v roku 1948. Naposledy bol orloj rekonštruovaný na jeseň v roku 2005, keď došlo k reštaurovaniu sôch a spodného kruhu od Josefa Mánesa. Drevené sochy boli zakryté sieťou proti holubom.
Orlojníci.
Prvým orlojníkom bol hodinár Mikuláš z Kadane, ktorému je prisudzovaná stavba orloja. V roku 1475 prevzal orloj majster Jan Růže (Hanuš) a spravoval orloj až do svojej smrti v roku 1497. Po ňom prevzal túto funkciu majster Jakub priezviskom Čech, ktorý bol pravdepodobne synom Jana Růže a bol dobre zoznámený s funkciou mechanizmu. Majster Jakub potom spravoval orloj až do doby kráľa Ferdinanda I., taktiež do svojej smrti. Po jeho smrti prevzal funkciu orlojníka Václav Zvůnek, ktorý však nedokázal zložitý stroj udržať v uspokojivom chode. Po jeho smrti v roku 1552 boli kľúče od orloja dané majstrovi Janovi Šteinmeisseovi, hodinárovi z Platnéřskej ulice. Ten sa však nechcel o orloj starať, a tak mestská rada predala správcovstvo orloja Janovi Táborskému z Klokotské Hory. Pomocníkom Táborského v údržbe orloja bol Daniel Skřivan. Jan Táborský vykonával správcu orloja do roku 1556, keď mu bola správa odňatá a orloj bol zverený Václavovi Tobiášovi, ktorý ho spravoval do svojej smrti v roku 1560, keď sa správcom stal opäť Táborský. Jan Táborský za svojho života vyučil svojho zástupcu Jakuba Špačka a zasvätil ho do tajov stroja. Keď Jan Táborský v roku 1572 zomrel, spravoval orloj podľa jeho vôle Jakub Špaček približne do roku 1590. Ďalším orlojníkom bol majster Vavřinec od roku 1593, po ňom Šimon Podolský z Olomouca a od roku 1624 Jiřík Švorcpach (Šworcpach). Tu súvislá rada známych starých orlojníkov končí a ďalším orlojníkom bol až Jan Klein, približne počiatkom 18. storočia. Dnes sa o orloj stará Petr Skála. Orloj kontroluje pravidelne každý týždeň v piatok a doma má na monitore prenos z kamery z náprotivného domu.
Jan Táborský v dobe svojho pôsobenia orlojníka opísal orloj takto:
Agregáty orloja.
Pôvodne bol celý orloj poháňaný jediným strojom, ktorý obstarával všetky štyri pohyby astronomického ciferníka, od 16. storočia aj pohyb kalendárnej tabule. Asi 17. storočí bol pripojený bicí stroj, znesený z veže a orloj doplnený o samostatný otáčavý pohon mesačnej gule. V roku 1866 bol nepresný krok nahradený samostatným chronometrom, ktorý hlavný stroj riadi, a v 20. storočí dostali mesačná rúčka a dvadsaťštyrovník samostatné pohony.
Stroj orloja sa skladá z niekoľkých častí (strojov), kde každá časť (čiastkový stroj) má svoju funkciu a ovláda jednotlivé časti orloja, tvoriaci jeden celok:
Hlavný stroj.
Stroj hlavný, nazývaný aj idúci () a s ním spojený stroj ukazovací (pre pohyb Slnka, Mesiaca a zvieratníka) bol poháňaný závažím s hmotnosťou 80 kilogramov, ktoré uvádzalo celý stroj do pohybu. Stroj bol pôvodne riadený vretenovým krokom s foliotom (čes. lihýř). Toto riešenie kroku hodín bolo nepresné (spôsobovalo až štvrťhodinovú odchýlku od presného času denne) a v roku 1866 bol krok nahradený veľmi dokonalým mechanickým chronometrom Romula Božka, ktorý hlavný stroj každú minútu uvoľňuje a posúva. Od tej doby má orloj maximálne trojsekundovú odchýlku od presného času za týždeň (niekedy aj len pol sekundy). Všetky stroje sú aj dnes poháňané závažiami, majú ale automatické naťahovanie.
Ukazovací stroj.
Ukazovací stroj vedie pomocou troch súosových hriadeľov tri ukazovatele pre Slnko, Mesiac a hviezdny čas so zvieratníkom. Stroj spúšťa v časových intervaloch 30 a 60 minút a 24 hodín ďalšie pomocné stroje: bicí, zvoniaci, stroj pre pohyb apoštolov a stroj pre ovládanie kalendárnej tabule. Po spustení tohoto stroja vykonajú určené pohyby s pridruženým mechanizmom a na konci svojho cyklu sa opäť zastaví a mechanicky uzamknú. Zvoniaci stroj upozorňuje zvonením na blížiace sa odbíjanie hodín, ktoré obsluhuje bicí stoj. Kalendárny stroj je tiež vypustený hlavným strojom a o polnoci sa každých 24 hodín posunie kalendárnu tabuľu o jeden deň. Za ciferníkom je ďalej zabudovaný novodobý stroj dvadsaťštyrovníka, ktorý má samostatný pohon.
Jadrom pôvodnej mechaniky orloja sú tri kované ozubené kolesá s priemerom , poháňané jedným spoločným pastorkom. Pre Slnko má koleso 366 zubov, pre Mesiac 379 zubov a pre zvieratník 365 zubov. V roku 1866 bol nainštalovaný opravný mechanizmus pre chod mesiace ku korekcii prevodového pomeru, ktorý pre Mesiac má byť správne 378,8 zubov.
Pohon dvadsaťštyrovníka.
Dvadsaťštyrovník je mechanizmus, slúžiaci k pootáčaniu vonkajšieho „staročeského“ ciferníka, ktorý má po obvode 24 gotických číslic, a to tak, aby bolo možno odčítať staročeský čas, v ktorom deň začínal západom Slnka. Kývavý pohyb dvadsaťštyrovníka bol pôvodne realizovaný klikovým mechanizmom od kalendárneho kolesa, ako ho už v roku 1570 popisuje Táborský. Táto konštrukcia zaručovala, že stredná odchýlka dvadsaťštyrovníka činila len 4 minúty a dosahovala maximálnej hodnoty 11 minút koncom februára a začiatkom marca. Spomínaný klikový mechanizmus bol neskôr odstránený a nahradený strojčekom s reverzáciou chodu dvadsaťštyrovníka. Toto zariadenie bolo však veľmi komplikované a v praxi sa neosvedčilo. Spúšťací strojček sa musel uvádzať do pohybu občas ručne. Pri rekonštrukcii orloja v roku 1948 bol úplne vynechaný a dvadsaťštyrovník bol trvalo nastavený do polohy 12 hodín hore a 24 hodín dole. Nový pohybový mechanizmus pre samočinné natáčanie dvadsaťštyrovníka navrhol v roku 1956 Dr. Emanuel Procházka v spolupráci s Ing. Miroslavom Krajníkom. Tento mechanizmus so samostatným hodinovým strojčekom bol na orloj nainštalovaný 6. novembra 1957 a pracuje dodnes.
Bicí stroj.
Bicí stroj nebol v dobe vzniku orloja umiestnený priamo za ciferníkom, ale samostatne vo veži v blízkosti zvona. Až pri neskorších prestavbách, pravdepodobne v roku 1629 alebo 1659, bol premiestnený za ciferník, pevne spojený s hlavným strojom a pravdepodobne konštrukčne upravený. Bicí stroj sa spúšťa hlavným strojom a odpočítava údery. Použitý „švarcvaldský“ mechanizmus sa závierkovým kolesom s rôzne vzdialenými zárezmi sa bežne užíval pri vežných ale aj pri kukučkových hodín, na orloji však musí odpočítavať až do 24 a preto bol upravený. Vedľa hlavného závierkového kolesa je tu ešte malé závierkové koleso a odbíjanie sa zastaví až keď sa zárezy v obock kolesách zídu. K odpočítavaniu sa tak využíva zaujímavá matematická hračka, ktorá na počesť predpokladaného duchovného otca orloja Jana Šindela dostala názov „šindelovská postupnosť“. Vzácne sa zdvojenie závierkových kolies používalo aj u iných vežových hodín v Taliansku. Dnes je Pražský orloj pravdepodobne jediný, kde dosiaľ toto riešenie funguje.
Stroj Mesiaca.
Zobrazovanie Mesiaca a jeho fázy je technicky náročné a riešilo sa zvláštnym hriadeľom v ručičke alebo pod ňou, ktorý otáčal mesačnú guľu alebo clonu, čím sa zobrazujú fáze Mesiaca. Dômyselné mechanické riešenie pre znázornenie fáz Mesiaca na Pražskom orloji, zrejme zo 17. storočia, sa značne odlišuje od predchádzajúcich konštrukcií. Mesiac znázorňuje gule s priemerom , ich povrch má tmavú a svetlú pologuľu. Zmenou natočenia pologuli vzhľadom na pozorovateľa sú vizuálne vytvárané fáze mesiaca, a to veľmi originálnou mechanickou konštrukciou bez vonkajšieho pohonu, iba s využitím gravitácie. Vo vnútri gule je ozubený veniec s vnútorným ozubením 57 zubov, do ktorého zaberajú dva polzávity dvojchodovéj závitovky. Závitovka je spojená s malým závažím, ktoré sa voľne otáča okolo osi kolmo k rovine ciferníka. Ak ručička Mesiaca počas dňa mení polohu, závažie so závitovkou zostáva vďaka gravitácii v zvislej polohe a závitovka tak pomaly pootáča mesačnú guľu okolo jej osi. Mechanizmus pre znázorňovanie fáz mesiaca nie je úplne presný, jeho chyba je však zanedbateľná a vyžaduje korekciu v intervale 4 rokov. Zato, keď Mesačná guľa napríklad primrzne k svojej osi, musí sa jej poloha opraviť ručne.
Stroj v mesačnej guli bol objavený až pri oprave v rokoch 1864 až 1865 a nie je známe, kedy bol vytvorený a na orloj osadený. Pôvodné riešenie zobrazovania fáz Mesiace zrejme používalo prevod medzi hlavnou osou ukazovateľa mesiaca a vlastným ukazovateľom, keď sa tento cez ozubený prevod odvaľoval po hlavnej ose. Mesiac bol pevne spojený s ukazovateľom a ak sa tento natáčal okolo svojej vlastnej osi, natáčala sa aj guľa s fázami Mesiaca.
Stroj pre pohyb apoštolov.
Stroj pre pohyb apoštolov a sošiek je pomocný stroj, ktorý sa automaticky spúšťa každú hodinu v dennej dobe, je umiestnený v priestore s ostatnými strojmi a pohyb je prenášaný nekonečnou reťazou do komôrky o poschodie vyššie. Apoštoli sa pohybujú na spražených vozíkoch a pákový mechanizmus s vratnou pružinou zaisťuje ich pootáčanie za oknami a ich pohyby; svätý Peter zdvíha ruku a žehná, svätý Pavol kývne na znamenie súhlasu a svätý Tomáš zavrtí hlavou ako neveriaci. Jednoduchým záražkovitým systémom je od pohybu apoštolov odvodené otváranie okeníc aj pohyby sôch na vonkajšom plášti orloja (Smrtka, Lakomec, Márnivec, Turek). V období sviatkov (Zelený štvrtok – Biela sobota), keď Smrtka nemá zvoniť, je ovládajúci drôt odpojený z mechanizmu. Mechanizmus ďalej ovláda pohyb krídel kohúta, jeho kikiríkanie je riešené mechom, stlačovaným závažím. Pri pohybe apoštolov sa závažie nadvihne a mech sa naplní vzduchom. Na konci produkcie apoštolov je vzduch závažím z mechu hnaný do troch trúbiek, ktoré imitujú kikiríkanie. Pohyb apoštolov predchádza odbíjanie orloja. Stroj, rovnako ako sošky, bol v roku 1945 zničený a bol postavený znovu.
Stroj kalendárnej tabule.
Kalendárny stroj tvorí hlavné koleso s 365 zubmi po obvode, ktoré sa spolu s kalendárnou tabuľou každú polnoc pootočia o jeden zub. Iba v priestupnom roku 24. februára (podľa referencie) zostane koleso jeden deň stáť.
Po roku 1560, keď bol správcom orloja opäť Jan Táborský, bol mechanizmus kalendárnej tabule spojený s hlavným strojom, ktorý ju raz za deň uvoľní a pootočí sa. Do tej doby to musel orlojník vykonávať ručne.
Božkov chronometer.
Božkov chronometer bol nainštalovaný do agregátov až v roku 1866, aby sa zvýšila presnosť a spoľahlivosť chodu stroja, ktorý už nezodpovedal potrebám doby. Náhrada pôvodného foliota s vretenovým krokom za presný riadiaci chronometer, ktorý bude naďalej každú minútu spúšťať starý stroj, bola zverená Romualdovi Božkovi (1847 až 1899), synovi hodinára a konštruktéra Josefa Božka. Tento regulátor so sekundovým kyvadlom a ortuťovou kompenzáciou teplotných zmien zaisťuje potrebnú presnosť chodu. Chronometer má Denisonov gravitačný krok a je dokladom vynikajúcej konštruktérskej ale aj hodinárskej práce. Od roku 1866 je chod pražského orloja definitívne riadený týmto chronometrom.
Astronomická časť.
Astronomická časť orloja predstavuje model ptolemaiovskej slnečnej sústavy (Ptolemaiovej geocentrickej sústavy), usporiadaný ako astroláb poháňaný hodinovým strojom. Hlavný stroj orloja poháňajú tri súosi hriadeľa cez ozubené kolesa s rôznym počtom zubov. Tie nesú tri ukazovatele, ktoré ukazujú slnečný a hviezdny čas a pohyb Mesiaca. Dômyselný systém tiahel na ciferníku pritom posúva symbol Slnka (zlaté slniečko) a mesačnú guľu po ich ručičkách, takže ukazujú polohu Slnka vzhľadom na horizont aj v zverokruhu a polohu Mesiaca.
Astronomický ciferník.
Základom viditeľnej časti orloja je nepohyblivý veľký kruh s farebným pozadím s priemerom 2,6 metra. V modrom stredovom kruhu je vyobrazený glóbus, ale netradične severným pólom dole. Je to z dôvodu určenia miesta pozorovania oblohy, teda stredová hlavná os ciferníka prechádza práve Prahou. Horná jasno modrá plocha je obloha nad horizontom. Čierna a červená plocha potom predstavuje časť oblohy pod horizontom. Počas dňa sa symbol Slnka nachádza v modrej časti, v noci potom v čiernej časti. Počas svitania a súmraku prechádza symbol Slnka červenou časťou pozadia. V čiernom poli sa symbol Slnka pohybuje počas astronomickej noci, keď je Slnko viac než osemnásť stupňov pod obzorom. V pražských podmienkach, na 51. stupni severnej šírky, sa slnečný symbol medzi 1. júnom a 13. júlom do čiernej časti vôbec nedostane.
V ľavej červenej časti, ktorá predstavuje východ, sú latinské nápisy AVRORA (svíitanie) a ORTVS (východ Slnka). V pravej časti, ktorá predstavuje západ, sú nápisy OCCASVS (západ Slnka) a CREPVSCVLVM (súmrak).
Zlaté rímske číslice na okraji modrého kruhu tvoria ciferník bežného 24-hodinového dňa a pozlátená ručička tu ukazuje slnečný čas. Posledná dvanástka stojí na vrchole v jasno modrom poli, polnočná dvanástka dole v čiernom poli. Orloj je dnes zariadený tak, že neukazuje miestny slnečný čas, ale občianska stredoeurópsky čas UT+1, ktorý zodpovedá 15. stupňu východnej dĺžky. Proti miestnemu času sa predchádza o 2 minúty a 18 sekúnd.
Zakrivené zlaté čiary rozdeľujú modrú plochu ciferníka na 12 častí a označujú „prirodzené“ či „babylonské“ hodiny, zodpovedajúce 1/12 času medzi východom a západom Slnka. Denné hodiny potom zodpovedajú dobe, keď je svetlo, v nočnej dobe, keď je tma. Dĺžka tejto hodiny sa v priebehu roka mení tak, ako sa mení dĺžka dňa počas roka. Symbol Slnka (zlaté slniečko), ktoré sa po ručičke slnečného času v priebehu roku posúva, tak ukazuje „prirodzený“ čas, na ktorý boli ľudia ešte v stredoveku zvyknutí. Naopak, ručička na obvode ciferníka ukazuje „mechanický“ čas s rovnako dlhými hodinami počas jedného dňa, tak ako sú užívané dnes. Tu však údaj času nehovorí, či je svetlo alebo tma: napríklad v 6 hodín ráno je v lete svetlo a v zime tma. Toto ľuďom na mechanickom čase dlho vadilo a Staromestský orloj je vzácnym svedectvom tohto dôležitého prechodu vo vnímaní času.
Slnko.
Symbol Slnka (zlaté slniečko) je z pozláteného plechu a posúva sa po hlavnej hodinovej ručičke tiahlom, spojeným so zvieratníkom. Slnko obehne ciferník raz za 24 hodín a posúva sa po obvode zvieratníka, ktorý obehne raz do roka. Symbol Slnka ukazuje:
Mesiac.
Mesiac obieha po ciferníku v tropickom cykle 27 dní, 7 hodín, 43 minút a 5 sekúnd. Vedľa posunu po ručičke je skrytým mechanizmom v mesačnej guli znázorňovaná aj fáza mesiaca, teda svetlá a tmavá pologuľa.
Zvieratník – zverokruh.
Na ručičke hviezdneho času je upevnený excentrický kruh so znameniami zverokruhu. Ručička hviezdneho času obehne ciferník za 23 hodín 56 minút a 4 sekúnd, pohybuje sa teda o niečo rýchlejšie než ručička slnečného času. Tiahlo na ciferníku pritom posúva symbol Slnka po jeho ručičke tak, že sa pohybuje po obvode zverokruhu a ukazuje aktuálne znamenie. Každé znamenie má uhlovo rovnakú veľkosť ale vzhľadom na excentrické usadenie sa toto javí ako nerovnaké veľké úseky v delení obvodu zvieratníka. Úsek každého znamenia je pritom paprskami na obvode zvieratníka rozdelený na 6 častí, čo umožňuje približné odpočítanie kalendárneho dáta. Konštrukčná chyba vznikla počas úprav v 19. storočí spôsobila, že sa symbol Slnka nepohyboval nad zvieratníkom, ale mimo. Pri ďalšej oprave bol preto zvieratník rozšírený o pozlátený okraj, po jeho obvode sa symbol pohybuje. Zlatá hviezdička predstavuje jarný bod a ukazuje hviezdny čas.
Odčítanie času na orloji.
Dvadsaťštyrovník – staročeský čas.
Dvadsaťštyrovník je po staročeskom (alebo tiež talianskom) spôsobe rozdelený na 24 hodín a po obvode označený arabskými číslicami gotického tvaru na samostatnom medzikruží. Medzikružie leží na vonkajšom okraji hlavného ciferníka s čiernym podkladom a z pozláteným písmom. K odčítaniu času na ciferníku slúžia dva pohyby. Koľko je hodín ukazuje zlatá ruka na dvadsaťštyrovníku, ktorý sa však počas roka tiež natáča. Staročeský deň totiž začínal západom Slnka (ako dodnes napríklad v židovské liturgii), čo konštruktéri orloja vyriešili natočením ciferníka v rozmedzí 60° v priebehu roka. Časový údaj na ciferníku tak závisí na ročnej dobe (v lete dlhý deň, v zime krátky deň). 24 hodín je teda v najdlhší deň roka odbíjaný v 8 hodín (SEČ) večer, pri rovnodennosti v 6 hodín večer a v najkratší deň v roku o 4. hodine odpoludnia. Staročeský čas tak udáva počet hodín, ktoré uplynuli od posledného západu Slnka.
Slnko a zlatá ruka.
Zlatá ruka je hlavný ukazovateľ orloja a obehne kruh za 24 hodín. Zasahuje cez celý priemer ciferníka, až po kývavú stupnicu dvadsaťštyrovníka, kde ukazuje staročeský čas. Zároveň ukazuje občiansky (skôr tiež „nemecký“) čas, v ktorom deň začína o polnoci a má 2 × 12 hodín. Ciferník je označený rímskymi číslicami I až XII, čo bolo v stredoveku a dlho aj v novoveku obvyklé. Horná dvanástka v modrom poli znamená poludnie, dolná dvanástka v čiernom poli polnoc. Pretože pohyblivé časti ciferníka môžu číslice prekrývať, je hlavná ručička pretiahnutá aj k opačnému okraju ciferníka so zhodnými číslami. Používanie nemeckého času v českých zemiach zaviedol cisár Ferdinand I. v roku 1547.
Pozlátené krivky.
12 pozlátených kriviek v modrom poli, ktoré sa oblúkom zbiehajú od obvodu k strede a sú popísané čiernymi arabskými číslicami označujúce hodiny babylonské alebo tiež planétne. Delia deň od východu po západ Slnka na 12 rovnakých dielov, ktoré sú preto v priebehu roka rôzne dlhé. Pomocou nich bolo možné určiť planétu k dňu narodenia a pôvodne bola na orloji umiestnená aj planétna tabuľka v mieste, kde je teraz kohút. Krivky pretínajú tri sústredné kružnice, ktoré predstavujú obratníky Raka, Kozorožca a rovník. Takéto delenie dňa, teda počítanie hodín po východe Slnka používali Babylončania, Egypťania, Gréci, Rimania a ďalšie národy.
Vnútorný číselník.
Vnútorný číselník zobrazuje XII. hodinu hore, XXIV. dole a VI. respektíve XVIII. hodinu vľavo a vpravo.
Hviezda – hviezdny čas.
Hviezdny čas (tiež siderický) ukazuje zlatá hviezdička na ručičke, s ktorou je pevne spojený aj zvieratník. Hviezdny čas, používaný v astronómií ale aj v astrológii, sa odvodzuje od polohy „stálic“, vzdialených hviezd na oblohe. Hviezdny deň je oproti slnečnému asi o 4 minúty kratší. Rozdiel je spôsobený tým, že sa Zem pri jednej otočke voči hviezdam posunie po svojej dráhe okolo Slnka a Slnko už tiež nie je v rovnakej polohe na oblohe ako na počiatku hviezdneho dňa. V priebehu jedného roka činí tento rozdiel celý jeden deň. Hviezdny čas udáva, koľko hodín a minút uplynulo od posledného prechodu jarného bodu poludníkom. Hviezdny čas sa odčíta z rímskych číslic. Po 23. septembri sa k odpočítanému času pripočíta 12 hodín, pretože od 21. marca uplynulo pol roka.
Stredoeurópsky a letný čas.
V rokoch 1979 až 1982 ukazoval Staromestský orloj letný čas. Prestavenie orloja však vyžaduje mechanický zásah a navyše astroláb by ukazoval polohu Slnka a Mesiace pre iné miesto na Zemi, konkrétne pre 30° východnej dĺžky. Dnes sa prestavuje len čas na malých bočných ciferníkoch a vežových hodinách radnice.
Kalendár.
Kalendárna tabuľa.
Kalendárna tabuľa od Josefa Mánesa z roku 1865 bola v roku 1880 nahradená kópiou od J. K. Lišky. Na tabuli sú zobrazené alegórie mesiacov s vidieckou a poľnohospodárskou tématikou. Menšie obrázky predstavujú znamenia zverokruhu. Vnútorný obrázok so zlatými hradbami a vežami je stredoveký znak Prahy. Na okraji kruhu je cirkevné kalendárium s menami 365 svätcov a s názvami pevných sviatkov.
Originál Mánesovej kalendárnej tabule je uložený v Múzeu mesta Prahy a jeho miesto zaujíma kópia zhotovená Suchardovým priateľom z detstva, akademickým maliarom Bohumírom Čílom v roku 1946. Bohumil Číla (1895 až 1973) vynikal predovšetkým ako reštaurátor a po roky bol Staromestský orloj reštaurovaný práve ním, neskôr potom jeho dcérou, akademickou maliarkou a reštaurátorkou Bohumírou Míšovou-Čílovou (1932 až 1997).
Nedeľné písmena.
Dni v roku sú postupne označené písmenami A až G, ktoré sa cyklicky opakujú. Tieto písmena slúžili k určovaniu nedelí: v každom roku platí určité „nedeľné písmeno“ a všetky ním označené dni sú v tomto roku nedele.
Cisioján.
Cisioján je menej známa časť kalendáriá a je umiestnený po vonkajšom obvode kalendárnej tabule orloja. Je to stará mnemotechnická pomôcka pre zapamätaniu si nepohyblivých sviatkov v roku, teda sviatkov významných svätcov. Text cisiojánu je zložený zo slabík mien svätcov a výplnkových slabík medzi nimi. Zložený veršovaný text je síce trochu kostrbatý, ale zrozumiteľný a zapamätateľný. Celý ročný cisioján má 365 slabík (rovnako ako je dní v roku).
Ukážka prepisu decembrovej časti cisiojánu (významné slabiky sú tu "kurzívou"): Po – sně – hu – "Bá – ra" – s "Mi – ku – lá – šem" – šla, v no – ci – "Luc – ka" – len – pře – dla, – po – vě – děl – "To – máš" – tre – stán: "Na – ro – dil – se" – Kri – stus – Pán.
Cisiojány vznikali približne od 12. storočia, v Čechách od 13. storočia, a používali sa až do 17. storočia. S nástupom tlačených kalendárov však ich význam zanikol a takmer upadli v zabudnutiu. O umiestnenie českého cisiojánu na kalendárnej tabuli v roku 1866 sa pričinil Karel Jaromír Erben.
Mechanické figúrky.
Apoštoli.
Každý deň o 12:00 (s istou toleranciou) sa v dvoch okienkach nad ciferníkom objavuje 12 apoštolov (so svojimi atribútmi). Význam zobrazovania apoštolov nemá s odmeriavaním času žiadnu spojitosť, ich význam je skôr náboženský a pre zaujatie okoloidúcich.
Oproti evanjeliovým počtom dvanástich teda na orloji chýba evanjelista Matúš, jeden z Jakubov (zdroje sa nezhodujú, ktorý) a Judáš Iškariotský, miesto nich sú na ňom svätý Matej, pribraný podľa Skutkov apoštolských miesto Judáša, a svätí Pavol a Barnabáš, ktorí sa apoštolmi stali až v dobe raného kresťanstva.
Súčasné sošky dvanástich apoštolov vytvoril po roku 1945 sochár a bábkar Vojtěch Sucharda.
Pôvodné sochy apoštolov zhoreli pri požiari radnice v máji 1945. Kedy sa pohyblivé figúrky apoštolov na orloji objavili, nie je presne známe, pretože celý mestský archív toho istého roku taktiež zhorel. Pretože však na vyobrazeniach z roku 1790 sú ešte prázdne okienka, bolo to zrejme v 19. storočí; s istotou sú tieto figúrky na orloji od roku 1866 po veľkej rekonštrukcií. Pôvodné sochy boli duté a vykonávali jednoduchý pohyb natočenia do okienka, tri z nich navyše vykonávali pri pohybe ešte ďalší pohyb; zdvíhanie ruky, vrtenie a prikyvovanie hlavou.
Z Dvanástich apoštolov chýbal sv. Tadeáš, miesto neho bol svätý Pavol.
Drevené sochy.
Mimo apoštolov je na orloji ďalších 9 drevených sôch, niektoré konajú drobné pohyby súbežne s pohybom apoštolov.
Povesti.
Asi najznámejšia je povesť o majstrovi Hanušovi.
V povesti sa hovorí, že orloj postavil majster Hanuš. Radní zo staromestskej radnice ale dostali strach, že by mohol majster Hanuš postaviť tak nádherný orloj aj pre iné mesto a preto zosnovali krutý plán. V noci vtrhli do Hanušovho domu útočníci a oslepili ho železnými tyčami rozžhavenými do červena v ohnisku. Majster Hanuš sa ale dovtípil, že išlo zrejme o plán radných, a tak požiadal svojho pomocníka, aby ho zaviedol k vnútornej časti orloja. Potom vraj vložil ruku do stroja a orloj zastavil. Ďalších sto rokov nebol vraj nikto schopný stroj opraviť, kvôli jeho zložitosti.
Ďalšie povesti sa vzťahujú k následujúcim výjavom orloja:
Staromestského orloja sa týkajú aj legendy, napr. keď sa stroj zastaví, príde vojna, alebo legenda o tom, že ten, kto zasiahne do orloja, zomrie alebo zošalie. Niekoľko rokov po vytvorení novej kalendárnej tabule zošalel aj Josef Mánes.
Zaujímavosti.
Staromestský orloj aj staromestská radnica sú pre svoju historickú významnosť stále prezentované ako hodnotné kultúrne pamiatky Česka a Prahy v tuzemsku ale aj v zahraničí.

</doc>
<doc id="87782" url="https://sk.wikipedia.org/wiki?curid=87782" title="Olomoucký orloj">
Olomoucký orloj

Olomoucký orloj je orloj, ktorý je súčasťou severnej steny radnice v Olomouci. Nachádza sa tu od 15. storočia. Súčasná podoba orloja pochádza od Karla Svolinského v duchu socialistického realizmu. Ide o jeden z mála heliocentrických orlojov na svete.

</doc>
<doc id="87783" url="https://sk.wikipedia.org/wiki?curid=87783" title="Low">
Low

Low je album vydaný Davidom Bowiem v roku 1977 a je vo všeobecnosti považovaný za jeden z jeho najvplyvnejších diel. Je to prvý album z takzvanej „berlínskej trilógie“, série kolaborácií s hudobníkom Brianom Enom. Napriek tomu, že album je súčasťou trilógie s prívlastkom berlínská, jeho väčšia časť bola nahratá na zámku Châteu d'Hérouville neďaleko Paríža. V Berlíne, v štúdiách Hansa boli nahaté niektoré vokálne party a album bol zmixovaný do finálnej podoby. Experimentálny, avantgardný štýl bol ďalej preskúmaný na albumoch "Heroes" a "Lodger". Pracovný názov albumu bol "New Music Night and Day" (slov.: "Nová hudba dňom i nocou").
I samotný formát platne bol netradičný: prvá strana obsahovala priame, kratšie piesne–fragmenty; zatiaľ čo druhá strana pozostávala z dlhších inštrumentálnych skladieb.
Po albume "Station to Station", ktorého nahrávanie sa uskutočňovalo na vrchole Bowieho závislosti na kokaíne, Bowie začal prehodnocovať svoje umelecké záujmy. Odsťahoval sa z Los Angeles do Európy a začal abstinovať. Texty jeho skladieb na "Low" sa zaoberajú letargiou, depresiami, ocudzením a samodeštruktívnym správaním. Veľká časť hudby, ktorá nakoniec skončila na albume bola zamýšľaná ako hudba k filmu "Muž, ktorý padol na zem", v ktorom Bowie hral hlavnú úlohu. Bowiemu sa však skladby nepodarilo dokončiť načas. Obal albumu tvorí Bowieho fotografia z filmu.
Hudba na albume sa v mnohom inšpirovala nemeckými hudobnými skupinami ako Kraftwerk a Neu!. Napriek tomu však bola uznávaná pre jej originalitu a fakt, že sa jej do istej miery podarilo predbehnúť svoj čas. Vplyv albumu je badateľný v mnohých žánroch, či už je to post-punk, new wave alebo industrial.
Americký server Pitchfork Media zostavil rebríček najlepších albumov 70. rokov, pričom "Low" sa dostal na prvé miesto. V roku 2003 časopis Rolling Stone vytvoril rebríček 500 najlepších albumov všetkých čias. "Low" sa dostal na 249. miesto. Skladateľ Philip Glass vytvoril v roku 1992 album "Low Syphony", ktorý bol založený na Bowieho a Enovej hudbe. Trent Reznor z americkej skupiny Nine Inch Nails počúval "Low" každý deň pri nahrávaní jeho opusu "The Downward Spiral".
"Low" sa v britskom albumobom rebríčku dostal až na druhé miesto, v Amerike sa dostal na miesto jedenáste. Z albumu boli vydané dva single: „Sound and Vision“ a „Be My Wife“. Pričom prvý z nich sa dostal až na tretie miesto britského rebríčka singlov.
Zoznam skladieb.
Autorom skladieb je David Bowie, s výnimkou označených skladieb.
Reedície.
Album bol vydaný v dvoch reedíciách na CD, prvýkrát v roku 1991 americkým vydavateľstvom Rykodisc a obsahol tri ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby.

</doc>
<doc id="87784" url="https://sk.wikipedia.org/wiki?curid=87784" title="Olomouc">
Olomouc

Olomouc (hanácky "Holomóc" alebo "Olomóc", "Olmütz", "Ołomuniec", "Alamóc", "Olomucium") je štatutárne mesto v Česku rozkladajúce sa na strednej Morave, hlavné mesto Olomouckého kraja a univerzitné mesto. Je metropolou Hanej a historickou metropolou celej Moravy. V meste žilo 1. januára 2019 podľa ČŠÚ 100 523 obyvateľov, Olomouc je tak šiestym najľudnatejším mestom v krajine. V širšej aglomerácii mesta žije zhruba 450 tisíc ľudí.
Olomouc bol po Prahe a Vroclave v stredoveku tretím najväčším mestom krajín Koruny Českej a súťažil s Brnom o status centra Moravy. To sa však zmenilo potom čo mesto okupovala armáda Švédskeho impéria v rokoch 1642 až 1650. V polovici 18. storočia sa mesto premenilo na mocnú pevnosť a z Olomouca sa stalo významné obranné centrum so sídlom významnej vojenskej posádky. V nasledujúcich rokoch v meste vyrástlo množstvo kasární, cvičísk, skladov, ktoré armáda využívala aj po zrušení pevnosti v roku 1884, počas Prvej československej republiky (vtedy vzniklo významné letisko v mestskej časti Neředín) a aj po druhej svetovej vojne. Od začiatku okupácie Česko-Slovenska vojskami Varšavskej zmluvy bola v Olomouci veľmi početná okupačná posádka sovietskej armády. Do roku 2013 sídlilo v Olomouci Veliteľstvo spojených síl Armády Českej republiky, do tej doby bol Olomouc centrom obrany v štáte.
V meste sídli Vrchný súd v Olomouci spolu s vrchným štátnym zastupiteľstvom, významné právne inštitúcie.
Význam Olomouca ako centra vzdelanosti zvýrazňuje existencia Univerzity Palackého v Olomouci s ôsmimi fakultami, ktorá je najstaršou univerzitou na Morave a druhou najstaršou na území Česka. Ďalej v meste pôsobí Vedecká knižnica a Slovanské gymnázium, najstaršia nepretržite fungujúca stredná škola na Morave s vyučovacím jazykom českým.
Olomouc je dnes nielen sídlom olomouckého arcibiskupstva a metropolitu rímskokatolíckej Moravskej cirkevnej provincie, ale aj centrom Pravoslávnej cirkvi na Morave a olomouckej diecézy Cirkvi československej husitskej.
Pre svoju príjemnú atmosféru a historické pamiatky je Olomouc vyhľadávaným miestom konania festivalov a konferencií. Viac než 40-ročnú históriu má festival Academia film Olomouc a ľudia radi navštevujú aj festival Divadelná Flora. V meste sa každoročne koná aj medzinárodná výstava záhradníctva Flora Olomouc s každoročnou návštevnosťou okolo 80 000 návštevníkov. Obľúbený je tiež Jesenný festival duchovnej hudby, či Medzinárodný organový festival. Svojich fanúšikov si našli aj mladšie akcie, ako napríklad májový Beerfest, Majáles Univerzity Palackého i augustový Flamenco festival. 
Mesto je známe svojimi pamiatkami, niektoré z nich, napríklad 32,2 metrov vysoký Stĺp Najsvätejšej Trojice, sú zapísané do svetového dedičstva UNESCO. Historické jadro mesta je vyhlásené mestskou pamiatkovou rezerváciou, po pražskej druhou najvýznamnejšou v Česku.
Charakteristika.
Geografia.
Olomouc sa rozkladá v Hornomoravskom úvale na rieke Morave, pri jej sútoku s riekou Bystřice zľava vo východnej časti mesta a s Mlynským potokom sprava v južnej časti mesta. Je obklopený úrodnou krajinou Hanej. Je to prvé zemské mesto na Morave. V meste, ktoré má rovinatý charakter a rozlohu žije 100 523 obyvateľov (2019). Stred mesta leží v nadmorskej výške a súradniciach 49°45´ severnej šírky a 17°15´ východnej dĺžky, jeho južná časť sa veľmi pozvoľne znižuje do nadmorskej výšky , naopak severovýchodná časť mesta stúpa až do výšky 
Podnebie.
Priemerný ročný úhrn zrážok na území Olomouca sa pohybuje v rozmedzí 600 – . Priemerné teploty v januári dosahujú hodnôt od −1 °C do −4 °C, no teplota občas spadne aj na −15 °C. V júli je priemerná teplota 19 °C, no výnimkou nie sú ani horúce letné dni, keď teplota dosiahne aj na hodnotu 35 °C.
Názov.
Pôvod mena Olomouc je etymologicky sporný a obvykle sa slovo rozdeľuje na Olo-mouc. Prvá časť by mohla vychádzať z hypotetického praslovanského slova *ol, t. j. pivo, druhá časť -mouc má zjavne súvislosť so staročeským slovesom mútiť.
Názov mesta je prvýkrát doložený v Kosmovej kronike českej v roku 1055. Nárečový tvar s počiatočným h- (v latinskej forme Holomucensis) je prvýkrát doložený v roku 1208.
V spisovnom českom jazyku má Olomouc ženský rod (tá Olomouc), v slovenčine, v moravčine a v minulosti i v češtine to bol/je rod mužský. V hanáčtine sa mesto nazýva (ten) Olomóc alebo Holomóc.
Symboly.
Erb.
Mesto používalo už od 13. storočia vo svojom znaku a na pečatiach moravské šachované orlice. Rozdielom bol len jej červený jazyk na rozdiel od moravskej, ktorá ho má zlatý. Po roku 1558 sa v rohoch začínajú objavovať majuskulné písmená SPQO, ktoré znamenajú "„Senatus PopulusQue Olomucensis“" ("Senát a ľud olomoucký"). Má to byť odkaz na skratku Rímskej ríše SPQR. Tieto písmená sa v erbe používajú aj dnes.
V roku 1758 znak polepšila cisárovná Mária Terézia, ktorá na prsia orlice pridala babenberský štítok, ktorý bol na pamiatku neúspešného obliehania mesta Prusmi ovinutý zlatou reťazou a na ktorom bol uvedený nápis FMT. Táto skratka odkazuje na inicály cisárov Františka I. a Márie Terézie.
Po roku 1918 boli tieto iniciály odstránené a na žiadosť mesta došlo v roku 1934 k úplnému návratu k jednoduchej šachovanej orlici na modrom podklade. Roku 1993 sa do erbu vrátili písmená SPQO. Autorom poslednej úpravy erbu je olomoucký rodák, heraldik a veľký znalec tejto problematiky Jiří Louda.
Vlajka.
Vlajku štatutárneho mesta Olomouca tvorí modrá vlajka s pomerom strán 2:3. Uprostred je umiestnená šachovaná orlica s červeným jazykom. V rohoch sú zlaté písmená SPQO.
Logo.
V roku 2008 dostalo mesto nové logo. Základným prvkom logotypu je motív šachovnice vychádzajúci z moravskej orlice, respektíve heraldického znaku mesta. Zoň čerpá aj červenobiela farebnosť. Autorom loga mesta je grafik Jan Kolář.
Členenie mesta.
Olomouc sa delí na 26 častí (katastrálnych území), ktoré v podstate zodpovedajú pôvodným historickým obciam, ktoré sa rozkladali na dnešnom území mesta, aj keď sa hranice dnešných častí mesta trochu líšia od pôvodných hraníc. V minulosti boli mestskými časťami aj dnes už samostatné obce:
Od 23. januára 2007 je stanovených 27 komisií mestských častí. Komisie mestských častí nie sú komisiami správnych celkov v pravom slova zmysle, ale sú poradnými orgánmi rady mesta Olomouca. Ich pôsobnosť taktiež celkom nezodpovedá územiam mestských častí. Podrobnosti sú uvedené v štatúte štatutárneho mesta Olomouc.
Dejiny.
Významné historické udalosti Olomouca:
Obyvateľstvo.
Počet obyvateľov.
V roku 1237 mesto Olomouc aj s predmestiami obývalo 16 300 obyvateľov. V roku 1622 zomrelo na mor 14 000 ľudí (neuvádza sa, či len v Olomouci), ale ešte pred švédskou okupáciou tu žilo asi 30 000 obyvateľov, išlo teda o najväčšie mesto na Morave. Po odchode Švédov v roku 1650 ostalo v Olomouci len 1 675 obyvateľov. Medzi rokmi 1713 až 1715 mesto postihla ďalšia epidémia moru, ktorú prežilo 1 500 Olomoučanov.
V roku 1900 tu žilo 21 933 obyvateľov, z toho asi 15 000 Nemcov a asi 6 000 Čechov a Moravanov. Roku 1910 počet obyvateľov mierne stúpol na 22 245 obyvateľov. Po vytvorení Veľkého Olomouca malo mesto k roku 1920 už 57 206 obyvateľov, z toho takmer 40 tisíc Čechov a Moravanov. Pri sčítaní ľudu v roku 1930 tu v 4 484 domoch napočítali 66 440 obyvateľov; 47 861 z nich sa hlásilo k československej národnosti a 15 017 k nemeckej. Žilo tu 47 771 rímskokatolíkov, 9 192 príslušníkov Československej cirkvi hustiskej, 2 603 evanjelikov a 2 198 židov.
Podľa posledného sčítania ľudu, domov a bytov v roku 2011 žilo v Olomouci 101 003 obyvateľov. Z toho 47 560 mužov a 53 443 žien. Najviac Olomoučanov sa hlásilo k českej národnosti, bolo ich 62 593. Druhá najpočetnejšia národnosť bola moravská, k nej sa hlásilo 9 788 obyvateľov mesta. V Olomouci v tom roku žilo aj 1 423 Slovákov a 22 902 ľudí svoju národnosť neuviedlo. Až 40 779 obyvateľov neuviedlo svoje náboženské presvedčenie, z tých, ktorí ho uviedli bolo najviac neveriacichaž 36 821 ľudí. Najpočetnejšou náboženskou skupinou ľudí boli rímski katolíci, tých bolo 11 295. 8 369 ľudí bolo veriacich, ktorí sa nehlásia k žiadnej cirkvi ani náboženskej spoločnosti. Ďalej žilo v Olomouci 700 príslušníkov Československej cirkvi hustiskej, 473 príslušníkov Českobratskej cirkvi evanjelickej, 247 pravoslávnych veriacich a 86 jehovistov.
Veľkomestom sa Olomouc stal ku koncu roku 1978. Najväčšieho počtu obyvateľov mesto dosiahlo ku koncu roku 1990. Potom sa začal počet Olomoučanov znižovať. Pokles pod hranicou 100 000 bol Českým štatistickým úradom zistený prvýkrát v roku 2011. Roku 2016 sa však Olomouc prekonávajúc hranicu 100 tisíc obyvateľov vrátil späť medzi veľkomestá. Okrem toho ešte do mesta denne dochádza za prácou približne 30 000 ľudí.
Aglomerácia mesta Olomouca bola v roku 2015 vymedzená pomerne široko, okrem okolitých obcí a najbližších miest Prostějov, Přerov, Lipník nad Bečvou, Šternberk a Litovel (jadro polycentrickej aglomerácie s zhruba 360 tisíc obyvateľmi) aj vzdialenejšie mestá ako Hranice, Uničov či Mohelnice. Takto stanovenú aglomeráciu obýva zhruba 450 000 obyvateľov, čo číní 71% obyvateľov celého Olomouckého kraja.
K 1. januáru 2019 žilo v Olomouci 100 523 obyvateľov, z toho 52 891 žien a 47 632 mužov. Priemerný vek obyvateľstva bol 42,5 roka, u žien 44,2 a u mužov 40,7.
Inštitúcie a správne územie.
Štátna správa.
Štatutárne mesto Olomouc je krajským mestom a zároveň obcou s rozšírenou pôsobnosťou a povereným obecným úradom. Okres Olomouc sa skladá z 95 obcí, Obvod s rozšírenou pôsobnosťou Olomouc z 45 obcí. Olomoucký kraj spravuje krajský úrad a jeho odbory (dopravy, zdravotníctva, školstva, sociálny, dotačný atď.), správu vlastného mesta má na starosti Magistrát štatutárneho mesta Olomouca.
Z celoštátnych inštitúcií je Olomouc oficiálnym sídlom Českej lekárskej komory alebo Českej agrárnej komory. Ďalej tu sídli napríklad územné odborné pracovisko Národného pamiatkového ústavu, pracovisko Ochrany prírody a krajiny ČR, Hasičský záchranný zbor Českej republiky Olomouckého kraja či Krajská hygienická stanica Olomouc.
Cirkev.
Mesto je významným cirkevným centrom čo potvrdzuje Arcibiskupstvo olomoucké, ktoré bolo povýšené v roku 1777 z pôvodného biskupstva založeného ešte v roku 1063. Po vzniku Česko-Slovenska bolo zriadené aj biskupstvo Cirkvi československej husitskej. Mesto je zároveň centrom Olomoucko-brnianskej pravoslávnej eparchie.
Armáda.
Olomouc je tradičným vojenským centrom, v polovici 18. storočia sa mesto prebudovalo na mocnú pevnosť a z Olomouca sa stalo významné obranné centrum so sídlom významnej vojenskej posádky. V nasledujúcich rokoch v meste vyrástlo množstvo kasární, cvičísk, skladov, ktoré armáda využívala aj po zrušení olomouckej pevnosti v roku 1884, počas 1. Československej republiky (vtedy vzniklo významné letisko v mestskej časti Neředín) a aj po druhej svetovej vojne. Od začiatku okupácie Česko-Slovenska vojskami Varšavskej zmluvy bola v Olomouci veľmi početná okupačná posádka sovietskej armády. Do roku 2013 sídlilo v Olomouci Veliteľstvo spojených síl Armády Českej republiky, do tej doby bol Olomouc centrom obrany v štáte. Sídlilo tu aj veliteľstvo pozemného vojska.
Dnes je mesto sídlom Vojenskej polície Olomouc, jedného z dvoch územných veliteľstiev vojenskej polície v Česku, druhé je v Tábore.
Justícia.
Z justičných inštitúcií je mesto sídlom významného Vrchného súdu v Olomouci spolu s Vrchným štátnym zastupiteľstvom v Olomouci. Tieto dve právne inštitúcie majú pôsobnosť prakticky na celom území Moravy a Sliezka. Sídli tu tiež Okresný súd v Olomouci spolu s príslušným štátnym zastupiteľstvom. Zaujímavosťou je, že aj napriek existencii Olomouckého kraja nie je v Olomouci samostatný krajský súd, pôsobí tu len pobočka Krajského súdu v Ostrave spolu s ostravským Krajským štátnym zastupiteľstvom.
Pri Okresnom súde stojí väzobná väznica.
Zdravotníctvo.
V Olomouci bolo k roku 2002 spolu 1 084 lekárov, počet obyvateľov na jedného lekára tak činil 96 a počet lôžok na 1 000 obyvateľov bol 19. Pôsobia tu 3 nemocnice, 147 ordinácií praktického lekára a ďalších 197 odborných ordinácií a pracovísk, ďalej 21 lekární a 11 ostatných zdravotníckych zariadení.
Najvýznamnejšou inštitúciou je Fakultná nemocnica Olomouc, ktorá sídli na adrese: "I. P. Pavlova 185/6, 779 00 Olomouc." Okrem nej v meste pôsobí i Vojenská nemocnica Olomouc sídliaca na adrese: "Sušilovo náměstí 5, 779 00 Olomouc," teda v bývalom kláštore Hradisko.
Architektúra.
V historickom jadre mesta, obklopenom ramenami rieky Moravy, ktorého formovanie bolo započaté počiatkom 11. storočia a bolo dokončené v polovici 19. storočia, je situovaných niekoľko veľkých námestí. Na najvýznamnejšom z nich, Hornom námestí, je umiestnená radnica (magistrát) s orlojom z 15. storočia (v 20. storočí bol zničený a prestavaný v duchu socialistického realizmu), Herkulova, Ariónova a Caesarova fontána, a predovšetkým pamiatka celosvetového významu zapísaná v zozname svetového dedičstva UNESCO, vyše 32 metrov vysoký stĺp Najsvätejšej Trojice, ktorý bol postavený v roku 1740 podľa návrhu Václava Rendera. Pozoruhodný je tiež sídelný chrám olomouckého arcibiskupa, Dóm svätého Václava, kde v roku 1469 prehlásila časť českých a moravských pánov uhorského kráľa Mateja Korvína kráľom českým a kde tiež spí spánkom pokoja český kráľ Václav III., ktorého v roku 1306 zavraždili práve tu, v Olomouci. Na tejto strane historického jadra mesta sú tiež budovy Univerzity Palackého, najstaršej univerzity na Morave, v ktorej študuje okolo 20-tisíc študentiek a študentov.
Historická časť mesta je chránená ako mestská pamiatková rezervácia, po pražskej druhá najvýznamnejšia v Česku. Medzi národné kultúrne pamiatky patrí Olomoucký hrad, kláštor Hradisko, kostol svätého Maurícia, stĺp Najsvätejšej Trojice a Mariánsky stĺp so súborom barokových fontán a vila Primavesi.
Sakrálna architektúra.
Cintoríny.
V Olomouci sa dokopy nachádza 11 verejných pohrebísk: Neředín – ústredný cintorín, Nová Ulice, Nedvězí, Slavonín, Nové Sady, Holice, Hodolany, Chválkovice, Svatý Kopeček, Černovír a Chomoutov. Spravuje ich mestská príspevková organizácia "Hřbitovy města Olomouce".
Pamiatkovo chránené je funkcionalistické krematórium na cintoríne v Neředníne.
Parky.
Rozloha všetkých parkov je viac než . Dĺžka hlavných alejí je takmer .
Kultúra.
Výstavy.
V roku 1966 tu začali záhradnícke "Olomoucké výstavní sady", ktoré sa roku 1970 začali označovať ako Flora Olomouc. V roku 2000 vznikla spoločnosť "Výstaviště Flora Olomouc, a. s." V roku 2006 výstavisko navštívilo 222 550 návštevníkov. V roku 2007 bolo Výstavisko Flora Olomouc z hľadiska počtu návštevníkov (nie turisticky) s 200 506 návštevníkmi tretím najnavštevovanejším miestom v Olomouckom kraji.
Cena města Olomouce.
Zastupiteľstvo mesta na návrh rady mesta udeľuje "Cenu města Olomouce" – ocenenie významnej činnosti alebo diela so zreteľným časovým presahom, a to v niektorej z týchto oblastí: 
Cena mesta je udeľovaná od roku 1998, za túto dobu ju získalo viac než 120 osobností a subjektov. Ocenenie je udeľované kolektívom a jednotlivcom za činnosť, ktorá je v úzkom vzťahu k mestu Olomouc, alebo bola vytvorená na jeho území či inak prispieva k rozvoju mesta. Cena mesta sa udeľuje raz ročne.
Ďalej udeľuje "Cenu za počin roku" – ocenení významného konania, konkrétneho diela alebo mimoriadneho úspechu v príslušnom roku, a to v oblasti kultúry, športu, vedy a výskumu, hrdinského činu a iné.

</doc>
<doc id="87786" url="https://sk.wikipedia.org/wiki?curid=87786" title="Magdaléna Štrompachová">
Magdaléna Štrompachová

Magdaléna Štrompachová (* 23. september 1919, Budapešť – † 17. november 1988 Bratislava) rod. Magdolna Drescher (15. februára 1935 premenovaná na „Batkay“), bola maďarsko-slovenská akademická maliarka, reštaurátorka a pedagogička s ťažiskom pôsobenia na Slovensku. 
So svojím manželom akademickým maliarom Ľudovítom Štrompachom založila prvý výtvarný odbor na ĽŠU v Prievidzi (15. marec 1963), v ktorom od roku 1964 do roku 1973 pôsobila ako výtvarný pedagóg.
Životopis.
Narodila sa rodičom Ferencovi Jozsefovi Drescherovi, učiteľovi hry na husliach a Márii Drescherovej (rod. Hübner) taktiež premenovaný 15. februára 1935 na „Batkay“.
V roku 1946 sa vydala a presťahovala sa z Budapešti do Prahy, kde pracovala vo filmových ateliéroch na Barrandove v „Krátkom Filme Praha A.S." ako jedna z prvých animátorov kresleného filmu, do ktorého prispela návrhmi rozprávkových kreslených postáv a bábok. V roku 1950 sa presťahovala s rodinou na stredné Slovensko, kde žila časť manželovej rodiny a spolu s ním založila prvý výtvarný odbor na ĽŠU v Prievidzi (15. marec 1963), v ktorom od roku 1964 do roku 1973 pôsobila ako výtvarný pedagóg. 
. Od roku 1986 žila striedavo v Bratislave a v Budapešti. Zomrela po ťažkej chorobe v roku 1988 v Bratislave. Je pochovaná na Ružinovskom cintoríne v Bratislave v III. kruhu.
Štúdium.
Študovala na Kráľovskej výtvarnej akadémii (maď. "Országos Magyar Királyi Képzőművészeti Főiskola") v Budapešti u významných maďarských akad. maliarov (István Boldizsár, István Szőnyi, Zsigmond Strobl).
Ocenenia.
Počas štúdií v Budapešti boli jej diela vybrané do rôznych sútaží, na ktorých získala vždy prvé ocenenie. Okrem týchto ocenení je nositeľkou viacerých ocenení za jej pedagogickú činnosť. Jedno z ocenení za pedagogickú činnosť jej bolo udelené in memoriam.
Tvorba.
Vytvorila obrovské množstvo výtvarných diel, ktoré sa nachádzajú v Maďarsku, na Slovensku, v Rakúsku a v Nemecku. Od roku 1946 pracovala v „Krátkom Filme Praha A.S." ako jedna z prvých animátorov kresleného filmu, do ktorého prispela návrhmi rozprávkových kreslených postáv a bábok.
Pedagogická činnosť.
Od roku 1964 do roku 1973 pôsobila ako výtvarný pedagóg na ĽŠU v Prievidzi, kde založila výtvarný odbor spolu so svojím manželom akad. mal. Ľudovítom Štrompachom. 
Mnohí jej žiaci sú dnes významní slovenskí výtvarníci a sochári.

</doc>
<doc id="87787" url="https://sk.wikipedia.org/wiki?curid=87787" title="Hodiny">
Hodiny

Hodiny (z praslovanského godъ – hodovanie, slávnostná doba, doba) sú:
Veľmi presné hodiny sa nazývajú chronometer. Najpresnejšie hodiny sú atómové hodiny.
Moderné 24-hodinové hodiny sa používajú od 14. storočia. Moderné hodiny ukazujú konštantné jednotky času, pričom 1 hodina má 60 minút a 1 minúta 60 sekúnd.
Druhy.
V širšom zmysle medzi hodiny patria:
Hodiny v užšom zmysle možno rozdeliť nasledovne:
Podľa pohonu:
Podľa spôsobu udávania času:
Podľa prenosnosti:
Podľa účelu:
Niektoré termíny.
Korekcia je čas, o ktorý treba opraviť údaj hodín, aby sa získal správny čas. Ak hodiny meškajú, korekcia hodín je kladná, ak idú dopredu, korekcia hodín je záporná.
Zmena stavu hodín za jeden deň sa nazýva denný chod. Kladný chod znamená meškanie, záporný chod zrýchľovanie hodín, Dokonalosť hodín sa posudzuje podľa stálosti denného chodu, rozdiel denných fáz sa nazýva denná variácia. Čím sú hodiny dokonalejšie, tým je priemerná denná variácia chodu menšia.
Dejiny.
Do stredoveku sa používal gnómon, slnečné hodiny, vodné hodiny, presýpacie hodiny a ohňové hodiny.
V 13. alebo 14. storočí sa objavili prvé kolieskové hodiny. Prvé boli vežové a nemali ručičky a čas len odbíjali. Ručičky sa objavili až na konci 16. stor. po Kr., sekundová až okolo roku 1800. V 14. storočí sa objavil aj orloj. V 15. storočí sa objavili prvé interiérové hodiny. Prvé vreckové hodiny boli skonštruované v roku 1510. Kyvadlové hodiny sa objavili v 17. storočí, pôvodcom tohto nápadu bol Christiaan Huygens. V 18. storočí sa začal používať nepokoj, ktorý umožnil o. i. výrobu prvých prenosných chronometrov. Elektrické hodiny boli vynájdené asi začiatkom 19. storočia. Prvé náramkové hodiny vznikli počas 1. svetovej vojny, prvé automatické hodiny boli patentované v roku 1924, prvé kremenné hodiny boli zostrojené v roku 1927 (hromadne sa vyrábajú od roku 1969). Prvé atómové hodiny boli vyrobené v roku 1949.
Z kyvadlových hodín sa vyvinuli veľmi presné astronomické hodiny, používané na observatóriách. Prešli rozličnými konštrukčnými zmenami, najpresnejšie z nich sú Shorttove hodiny.
Súčasné hodiny sú často kombinované s doplnkovými funkciami, ktoré s časom ani nesúvisia (krvný tlakomer, merač tepu, rádio, kalkulačka, budík a udávač taktu, predpoveď počasia, meranie nadmorskej výšky, meranie atmosférického tlaku, kompas, televízia...)
Pohon prenosných hodín (t. j. hodiniek).
Klasické hodinky boli poháňané špirálovou pružinou. Pružina sa musela pravidelne napnúť (naťahovanie hodiniek) a jej tlak sa cez prevodovku (ozubené kolieska) prenášal na ručičky ukazujúce čas. Zo začiatku sa hodinky naťahovali denne, neskôr sa technológia naťahovania zdokonalila a hodinky vyžadovali naťahovanie cca raz za týždeň. Takt hodín, podobne ako u veľkých hodín, určuje kyvadlo. V náramkových hodinkách sa používa (fyzikálne) Maxwellovo kyvadlo (teda nepokoj). Je to rotačne uložený zotrvačník spojený so špirálovou pružinou. Ozubené kolieska sú pripevnené na zahrotených hriadeľoch uložených v tvrdokovových puzdrách alebo v drahých kameňoch s dutinou. Na hodinkách bol udávaný počet kameňov (drahokamov – jewels). Čím drahšie hodinky, tým väčší počet kameňov.
Automatické hodiny.
Vynález automatických hodín ("samonaťahovacích" hodín) umožňoval trvalé natiahnutie bez špeciálnej činnosti používateľa: využil excentrické závažie zvané naťahovací rotor, ktorý rotoval podľa pohybov ruky užívateľa. Pohyb naťahovacieho rotora bol prenášaný na zariadenie, ktoré naťahovalo pružinu.
Princíp fungovania automatických hodín je taký že na jednej strane strojčeka je umiestené rúčkové súkolie a na druhej strane strojčeka je umiestnené súkolie samonáťahu, ktorému velí rotor. Rotor je váhadlo, ktoré je uložené väčšinou v strede stroja a pohybom ruky sa váhy roztáčajú. Zospodu tohto rotora je nasadené ozubené koliesko, ktoré zaberá do súkolia samonáťahu. Toto súkolie kolieskom zaberá do perovníku, kde naťahuje pero.
Súčasné hodinky sú väčšinou kremenné (tzv. quartzky). Zdrojom pohonu ručičiek hodín je krokový elektromotor riadený elektronickým obvodom. Takt hodín určuje piezoelektrický kryštál kremeňa (oscilátor). Napájanie obvodu a motora zabezpečuje batéria (galvanický článok).
Základ presnosti automatických hodiniek.
Základom presnosti hodiniek je čo najviac kmitov oscilátorov. Tie sa pohybujú od 15 000 kyvov za hodinu až po naozaj veľkých 36 000 kyvov za hodinu. Hodinky, ktoré majú okolo 28 000 kyvov za hodinu sú naozaj veľmi presné a tie, ktoré majú najväčšie hodnoty kyvov sú veľmi drahé. Ak tužíte po naozaj presných hodinkách, ktoré vám ukážu čas čo najlepšie, určite vám postačia aj tie s 28 000 kyvov za hodinu.
Mechanické hodinky  s rubínovými ložiskami, môžu s náležitou údržbou ukazovať správny čas teoreticy večne. Mechanické hodinky majú aparát zostavený z malých súčiastok s presnosťou 99,9% považovaný za špičku. Keď sa na vec pozrieme v súvislostiach, spomenutému percentu zodpovedajúca odchýlka 1 minúta a 27 sekúnd za deň je u luxusných hodiniek absolútne neprijateľná.

</doc>
<doc id="87790" url="https://sk.wikipedia.org/wiki?curid=87790" title="Magdalena Štrompachová">
Magdalena Štrompachová



</doc>
<doc id="87797" url="https://sk.wikipedia.org/wiki?curid=87797" title="Station to Station (album)">
Station to Station (album)

Station to Station je album Davida Bowieho z roku 1976. Bowie na albume vykreoval ďalšiu svoju persónu – Thin White Duke. Počas nahrávania albumu bol Bowie na vrchole svojej závislosti na kokaíne. Traduje sa, že Bowie bol v tom čase na tom tak zle, že väčšiu časť nahrávania si vôbec nepamätá. Napriek tomu "Station to Station" predstavuje nový smer v Bowieho tvorbe, s použitím syntetizátorov a elektronických rytmov sa prihláňala k hudbe nemeckých skupín ako napr. Kraftwerk. Toto umelecké smerovanie kulminovalo v takzvanej „berlínskej trilógii“, trojici albumov nahratými s hudobníkom Brianom Enom. 
Na obale albumu sa nachádza fotografia z filmu "Muž, ktorý padol na zem", v ktorom Bowie stvárnil hlavnú úlohu. 
Album predstavoval komerčný úspech, v britskom albumovom rebríčku sa dostal až na piate miesto a v Amerike až na tretie miesto. 
Zoznam skladieb.
Autorom skladieb je David Bowie, s výnimkou označených skladieb. 
Reedície.
Album bol vydaný v dvoch reedíciách na CD, prvýkrát v roku 1991 americkým vydavateľstvom Rykodisc a obsahol dve ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. Namiesto čienobielej fotografie bola na obale použitá fotografia farebná. 

</doc>
<doc id="87798" url="https://sk.wikipedia.org/wiki?curid=87798" title="Otvorenie (šach)">
Otvorenie (šach)

Otvorenie je úvodná časť šachovej partie. V ňom sa uvádzajú do hry pešiaci a figúry a zvyčajne sa určí, ako sa bude hra vyvíjať (ostrá hra, pozičné manévrovanie, a. i.). Podľa súčasného stavu teórie môže otvorenie trvať 10 – 15 ťahov, niekedy aj viac. Z otvorenia prechádza šachová partia do strednej hry, výnimočne priamo do koncovky.
Keďže biely má v šachu výhodu prvého ťahu, obvykle sa snaží z otvorenia získať iniciatívu.
Čierny je naopak nútený odrážať súperove hrozby a usilovať sa o vyrovnanie hry a získanie protihry. Obvykle používa tieto metódy:
Podľa spôsobu rozohratia partie delíme šachové otvorenia na tri veľké skupiny:
Otvorené hry.
Otvorené hry vznikajú, ak biely v prvom ťahu potiahne pešiakom z e2 na e4 a čierny odpovie ťahom pešiaka z e7 na e5.
Až do konca 19. storočia mali otvorené hry v šachu dominantné postavenie. V súčasnosti si drží popularitu predovšetkým Španielska hra, v posledných dvadsiatich rokoch vzrástla popularita Škótskej hry a u hráčov nižšej úrovne je populárna aj Talianska hra.
Polootvorené hry.
Polootvorené hry vznikajú, ak biely potiahne pešiakom z e2 na e4 a čierny odpovie iným ťahom, než pešiakom z e7 na e5.
Do konca Druhej svetovej vojny bola najpopulárnejšou polootvorenou hrou Francúzska obrana. Po vojne nastal veľký rozmach polootvorených hier. Sicílska obrana sa postupne stala najpopulárnejším šachovým otvorením vôbec, veľkú obľubu si získali aj Caro-Kannova obrana a Pircova obrana.
Zatvorené hry.
Zatvorené hry vznikajú, ak biely v prvom ťahu zahrá inak, ako pešiakom z e2 na e4.
Dodnes je najpopulárnejšou zatvorenou hrou Dámsky gambit. V 20. rokoch 20. storočia nastal pod vplyvom predstaviteľov šachového hypermodernizmu veľký rozmach zatvorených hier. Vznikli úplne nové otvorenia, ktoré dostali súhrnný názov "indické obrany".

</doc>
<doc id="87799" url="https://sk.wikipedia.org/wiki?curid=87799" title="Station to Station">
Station to Station

Station to Station môže byť:

</doc>
<doc id="87801" url="https://sk.wikipedia.org/wiki?curid=87801" title="Peter Kristian">
Peter Kristian

Peter Kristian (* 5. január 1980, Spišská Nová Ves) je slovenský hokejista.
Pôsobil v HK Spišská Nová Ves, HC Košice, HK ŠKP Poprad. Prešiel všetkými mládežníckymi reprezentáciami. Momentálne pôsobí vo svojom materskom klube HK Spišská Nová Ves. Hrá na pozícii útočníka s číslom dresu 22.

</doc>
<doc id="87804" url="https://sk.wikipedia.org/wiki?curid=87804" title="Arcibiskup">
Arcibiskup

Arcibiskup (z gréckeho αρχι – prvý + biskup) je titul pre biskupa so zvláštnym postavením. 
V (západnej) rímskokatolíckej cirkvi je od 6. storočia po Kr. každý metropolita, biskup hlavného sídla cirkevnej provincie skladajúcej sa z viacerých diecéz, arcibiskupom. Nie je však každý arcibiskup metropolitom, pretože pápež môže titul arcibiskup udeliť aj biskupom, ktorí po vymenovaní nezasadnú na čelo niektorej arcidiecézy (tzv. titulárny arcibiskup). Najčastejšie sa buď udelí „ad personam“ (z prestížnych dôvodov) alebo ako titul „emeritný arcibiskup“, ktorý sa spravidla udeľuje arcibiskupom na dôchodku. Emeritným arcibiskupom sa stáva automaticky každý arcibiskup po zložení úradu, keď dosiahne 75. rok života a keď jeho demisiu pápež príjme. V rímskokatolíckej cirkvi existujú tisícky arcibiskupov (z toho asi 2000 titulárnych). Arcidiecéza môže mať metropolitu, ale nemusí.
V protestantských cirkvách anglosaských krajín a v Švédsku, Fínsku a Estónsku arcibiskup spravidla označuje len „vedúceho biskupa“. V anglikánskej cirkvi existujú dvaja arcibiskupi v Anglicku (Canterbury, York) a dvaja v Írsku (Armagh, Dublin) a majú podobné právomoci ako v rímskokatolíckej cirkvi.
Vo východnej pravoslávnej a východnej katolíckej cirkvi sú arcibiskupi spravidla len titulárni, nemajú sufragánov, ale majú svoju vlastnú eparchiu. Metropolita a arcibiskup sú spravidla rozdielne osoby. 
Dejiny.
V 4. storočí patril tento titul len alexandrijskému biskupovi, v 5. storočí rímskym, antiochijským, jeruzalemským a cézarejským (Kapadócia) biskupom, od chalcedónskeho koncilu (štvrtý všeobecný) z roku 451 rímskym, antiochijským, jeruzalemským a carihradským biskupom. Súčasne sa rímski pápeži a patriarchovia nazývali „archiepiscopi universales“. Od 6. storočia je arcibiskupom (prinajmenšom) každý metropolita.
Arcibiskup v rímskokatolíckej cirkvi.
V rímskokatolíckej cirkvi je úrad arcibiskupa spojený s biskupskou stolicou, ktorú musí určiť alebo schváliť rímsky pápež. Arcibiskup je rovnocenný v posvätnej liturgii s biskupom, ale hodnostne má prednosť a má väčšiu mieru prestíže. Preto, ak už bola osoba vymenovaná za arcibiskupa predtým vysvätená za biskupa, netreba vykonať žiadnu biskupskú vysviacku. Ak je vyvolená osoba len kňaz, tak naopak, treba vykonať biskupskú vysviacku, ktorou sa nadobúda plnosť kňazstva. Cirkevná provincia, na čele ktorej je arcibiskup metropolita má na základe samého práva právnu subjektivitu. Niektoré diecézy sú arcidiecézami kvôli svojej histórii alebo veľkosti a nie kvôli ich právnej subjektivite. Arcibiskupi týchto diecéz síce majú obradné a liturgické privilégiá arcibiskupa, ale sú len diecéznymi biskupmi, zväčša sufragánmi niektorého metropolitu. Väčšina týchto diecéz sa nachádza v Európe; napríklad Arcidiecéza Štrasburg, ktorá nepatrí do žiadnej inej cirkevnej provincie. Alebo Arcidiecéza Avignon, ktorej arcibiskup je sufragánom arcibiskupovi z Marseille. 
Práva a povinnosti.
K jeho vlastnej arcidiecéze patrí zväčša ešte niekoľko ďalších, sufragánnych diecéz, dohromady tvoria cirkevnú provinciu. 
V sufragánnych diecézach arcibiskupovi prislúcha dozerať, aby sa viera a cirkevná disciplína presne zachovávala a o prípadných zneužitiach upovedomovať pápeža. Ďalej môže vykonať kánonickú vizitáciu z dôvodu, ktorý predtým Apoštolská stolica schválila. Môže určiť diecézneho administrátora podľa normy, ktorá mu prislúcha podľa Kódexu kánonického práva (CIC). V sufragánnych diecézach arcibiskupovi neprislúcha nijaká riadiaca moc. Môže však vo všetkých kostoloch, a ak ide o katedrálny chrám, po predbežnom upovedomení diecézneho biskupa, vykonávať posvätné funkcie ako biskup vo vlastnej diecéze. Arcibiskup je povinný do troch mesiacov od konsekrácie, alebo ak už bol konsekrovaný, od kánonického poverenia žiadať osobne alebo cez zástupcu Rímskeho veľkňaza pálium, označujúce moc, ktorou je metropolita v spoločenstve s rímskou cirkvou na základe práva vybavený vo vlastnej provincii. Pálium môže podľa normy liturgických zákonov používať v ktoromkoľvek kostole cirkevnej provincie, na čele ktorej stojí, nikdy však mimo nej, a to ani so súhlasom diecézneho biskupa. Ak je arcibiskup preložený do inej metropolitnej stolice, potrebuje nové pálium. Titul patriarchu a prímasa v latinskej cirkvi okrem čestného prvenstva neprináša so sebou nijakú riadiacu moc, ak o niektorom nie je zrejmé niečo iné z apoštolského privilégia alebo zo schváleného zvyku. Tituly patriarchu a prímasa však dostávajú väčšinou arcibiskupi s hodnosťou kardinála.
Pri komunikovaní s arcibiskupom sa používajú rovnaké oslovenia a tituly, ktoré patria biskupovi. Bežne sa používajú oslovenia ako: "Vaša Excelencia", "Monsignore" alebo "otec arcibiskup".
Slovenskí arcibiskupi.
Na Slovensku pôsobia nasledovní rímskokatolícki arcibiskupi:
Okrem už spomenutých pochádzajú zo Slovenska ešte ďalší arcibiskupi, najvýznamnejším z nich bol kardinál Jozef Tomko, ďalej emeritní arcibiskupi Ján Sokol, Róbert Bezák a Alojz Tkáč alebo zosnulí Ján Bukovský a Dominik Hrušovský.
Titulárni arcibiskupi.
Arcibiskup nemusí byť len na čele arcidiecézy, môže titul dostať bez diecézy alebo môže dostať titulárnu diecézu. Titulárna diecéza je spravidla taká diecéza, ktorá zanikla a zachoval sa len jej titul. Titulárny arcibiskup má také isté privilégiá ako arcibiskup, ale nemá metropolitné ani diecézne právomoci. Titulárne diecézy dostávajú väčšinou arcibiskupi v diplomatických službách (napr. nuncius), alebo pomocní biskupi v diecézach.
Východné katolícke cirkvi.
Vo východných katolíckych cirkvách sa pre arcibiskupa používa oslovenie "Jeho Vysokopreosvietenosť", alebo "vysokopreosvietený / najosvietenejší vladyka".
Na Slovensku pôsobia nasledovní gréckokatolícki arcibiskupi:
Starokatolícka cirkev.
V starokatolíckych cirkvách je biskup tradične demokraticky volený synodou, najvyšším orgánom cirkvi, z radov duchovných. Podľa ekleziológie starokatolíckej cirkvi tak, ako nemôže existovať cirkev bez biskupa, nemôže ani biskup pôsobiť oddelene bez predsedania cirkvi. Predsedom Medzinárodnej starokatolíckej biskupskej konferencie Utrechtskej únie je arcibiskup utrechtský. 
Na Slovensku je arcibiskupom Starokatolíckej cirkvi Vlastimil Šulgan.

</doc>
<doc id="87805" url="https://sk.wikipedia.org/wiki?curid=87805" title="&quot;Heroes&quot; (album)">
&quot;Heroes&quot; (album)

„Heroes“ (úvodzovky sú súčasťou názvu) je album Davida Bowieho, vydaný v roku 1977. Album je druhým dielom „berlínskej trilógie“ (ostatné dva diely sú "Low" a "Lodger") a v mnohom je podobný svojmu predchodcovi. I keď zvuk "„Heroes“" je robustnejší a drsnejší.
Prívlastok „berlínský“ je práve pre tento album najpríznačnejší, keďže bol celý nahratý aj zmixovaný v Berlíne v štúdiách Hansa By The Wall. Nálada albumu zachytáva ducha doby Studenej vojny predstavovanej rozdeleným mestom. 
Titulná skladba je považovaná za jednu z Bowieho najlepších a najznámejších skladieb vôbec. Ide o klasický príbeh dvoch milencov, ktorí sa stretávajú večer čo večer pri Berlínskom múre. Po rokoch Bowie priznal, že milenci, ktorí videl sa stretávať boli Tony Visconti a Antonia Maass. Samotný album je tiež na vrchole Bowieho diskogragie a kritici oceňujú najmä prácu gitaristu Roberta Frippa, ktorý všetky svoje party nahral za jeden deň. 
Bowie si opäť uctil svoju hlavnú inšpiráciu tohto obdobia, a to nemeckú skupinu Kraftwerk. Inštrumentálnu skladbu „V-2 Schneider“ nazval podľa zakladajúceho člena skupiny Floriana Schneidera. 
Bowie po vydaní albumu "Low" neurobil takmer nič pre jeho propagáciu, u "Heroes" bola situácia úplne opačná. Bowie opäť poskytoval rozhovory, prezentoval skladby z albumu v televízii a nakoniec sa v roku 1978 vydal na svetové turné, z ktorého vzišiel živý album "Stage". Album zaznamenal komerčný úspech, dosiahol tretie miesto v britskom albumovom rebríčku. 
Zoznam skladieb.
Autorom skladieb je David Bowie, s výnimkou označených skladieb. 
Reedície.
Album bol vydaný v dvoch reedíciách na CD, prvýkrát v roku 1991 americkým vydavateľstvom Rykodisc a obsahol dve ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. 

</doc>
<doc id="87809" url="https://sk.wikipedia.org/wiki?curid=87809" title="Kras">
Kras

Kras je geologické označenie pre málo poľnohospodársky úrodné vápencové oblasti, v ktorých došlo vplyvom erózie k odstráneniu väčšiny zvetralinového plášťa. Prevládajúce chemické (korózia) i mechanické (erózia) zvetrávanie na povrchu i v podzemí následne narúša obnaženú krajinu, resp. krasový masív a vytvára tak typické krasové formy primárneho a sekundárneho charakteru. Krasové oblasti vznikajú pôsobením povrchovej a podpovrchovej vody, v dobre rozpustných horninách. 
Slovo vzniklo zo slovinského pomenovania "kras", označujúceho vápencovú oblasť s krasovým vývojom na slovinsko-talianskom pohraničí.
Podobné formy zvetrávania sú možné aj v iných ako vápencových horninách. Sú nimi napríklad kamenná soľ, sadrovec, sadrovcové a soľné íly, vápnité pieskovce a zlepence či sliene alebo vo výnimočných prípadoch aj spraš. Karbonatické horniny (vápence, dolomity) sú však najbežnejšie, keďže tvoria až 90% všetkých rozpustných hornín na zemskom povrchu.
Krasové oblasti sú poľnohospodársky málo úrodné, jednak preto že v nich došlo k odstráneniu väčšiny zvetralinového plášťa, ako aj preto že väčšina vody sa okamžite rýchlo stratí v podzemí, takže ich povrch je do značnej miery suchý. 
Interdisciplinárny vedný odbor, ktorý sa zaoberá skúmaním krasových javov sa nazýva karsológia. V tejto podobe sa termín uplatňuje v slovenskej i českej karsologickej a speleologickej literatúre. 
Predpoklady vzniku krasovej geológie, geomorfológie; korózna a erózna činnosť podzemnej vody.
Obnažená krajina vápencových oblastí je náchylná podliehať chemickému zvetrávaniu, ktoré je prevažne dielom vody obohatenej o humínové kyseliny a pôdny CO2, pretože kalcit sa v čistej vode rozpúšťa iba veľmi slabo. Ale prítomnosť vápencových hornín a dostatok zrážok nie je ešte automaticky predpoklad pre vznik krasu. Vápencové komplexy dostatočne veľkej hrúbky musia byť v prvom rade obnažené, bez pokryvu nepriepustným ílom. Aby do nich voda cez pukliny prenikala dostatočne ľahko, je nutné aby boli tektonicky porušené. V prípade, ak je materskou horninou vrstevnatý vápenec, zohráva úlohu aj sklon vrstiev. Územie v tom prípade nesmie mať veľké rozdiely v nadmorskej výške, inak z neho voda odtečie skôr ako stihne vsiaknuť. Dôležité je aj to, do akej miery zrážkovú vodu pohlcuje hustá vegetácia, čo má význam najmä v tropických oblastiach. 
V podmienkach Slovenska, teda v krasových oblastiach mierneho pásma, zohráva vegetácia – predovšetkým dreviny – významnú úlohu pri tvorbe a pretváraní krasu, keďže prostredníctvom biomechanickej sily koreňových sústav mechanicky i chemicky rozrušuje krasové podložie, pričom pôsobí hlavne ako katalyzátor: urýchľuje destabilizáciu nadložnej horniny a spôsobuje rútenie pripovrchových častí endokrasu. Agresívne dreviny (napr. lipy) dokážu odtrhnúť od materského masívu aj vyše 1000 kg vážiace bloky. Dôvod invázneho vstupu koreňových systémov do krasového podložia tkvie v prístupe k jedinému trvalému zdroju vody v krasovom prostredí, a tým je vzduch s vysokou vlhkosťou v podzemných dutinách (jaskyniach, rozsadlinách, otvorených puklinách, zlomoch). Tá sa neustále zráža na bohato rozvetvenom systéme tzv. rizín (koreňových vláskov), ktoré drevinám zabezpečujú príjem vody. V Slovenskom krase je zatiaľ preukázaný biomechanický vplyv drevín na krasové podložie až do hĺbky 810 m. 
Z chemického hľadiska je základom krasových javov reakcia vzdušného oxidu uhličitého s vodou za vzniku slabej kyseliny uhličitej. Málo koncentrovaná kyselina postupne preniká puklinami vápencov a rozrušuje ich. Dochádza pri tom k reakciám, pri ktorých sa uvoľňuje katión Ca2+ a hydrogénuhličitanový anión HCO3-. Chemické rozrušenie horniny neustále postupuje a umožňuje tak vytvárať krajinné prvky, ktoré majú neraz veľmi bizarné tvary.
CaCO3 + CO2 + H2O → Ca(HCO3)2
Krasové javy.
Krasové oblasti sa vyznačujú mnohými unikátnymi geomorfologickými a geologickými útvarmi. Podľa spôsobu vzniku, ktorý charakterizuje či vznikli rozrušovaním alebo usadzovaním materskej karbonatickej horniny (napr. vápenca), ich rozdeľujeme na prvotné a druhotné krasové javy (alebo tiež primárne a sekundárne).
Prvotné krasové formy možno rozdeliť na povrchové (exokras) a podpovrchové, resp. podzemné (endokras).
Povrchové formy a vlastnosti krasových oblastí.
Krasové oblasti majú viaceré typické znaky. Okrem prítomnosti karbonátových hornín sa vyznačujú osobitým hydrologickým režimom. V rámci kolobehu vôd v krase sa povrchové alochtónne (z nekrasových území) alebo autochtónne (v rámci krasového územia) vodné toky v podobe potokov či riek, náhle strácajú sústredeným vtokom do podzemia v miestach zvaných ponory (na plošinách planín, v dolinách, v stráňach kopcov), alebo miznú v závrtoch či terénnych depresiách. Miznutie sa v tomto prípade – na rozdiel od sústredeného vtoku do ponorov – deje väčšinou pozvoľna, tzv. infiltráciou, čiže vsakovaním v sieti puklín, ktorými je krasový masív prestúpený. K obom javom (vtoku i vsakovaniu) dochádza často v zóne styku vápencov s nepriepustným podložím (tzv. kontaktný kras), kde do krasovej oblasti pritekajú toky z nekrasových území. Vodný tok sa tak môže na dlhé kilometre strácať z povrchu, pretekať podzemím, a na inom mieste opäť vyvierať v mieste tzv. krasového prameňa, resp. vyvieračky. Príklady na Slovensku predstavujú napr. sústava ponorových krasových jám Hančinej, Čertovej diery a Líščej diery v Slovenskom krase s aktívnymi ponormi na dne, ktoré drénujú nekrasovú Bodviansku pahorkatinu, pričom vodu v podobe podzemnej rieky Styx do vyvieračiek v Maďarsku odvádza v masíve Silickej planiny dobre vyvinutá, svetoznáma jaskynná sústava Domica-Baradla dlhá 22 km. Analógie možno nájsť tiež v Nízkych Tatrách – Demänovská jaskynná sústava dlhá 40 km s Objavným ponorom a jaskyňou Vyvieranie (vyvieračka), alebo vo Važeckom krase – ponor Priepadlé, Važecká jaskyňa, vyvieračka Teplica. Príkladom zo zahraničia je slovinská Reka, ktorá takto tečie pod povrchom asi a vlieva sa priamo do Benátskeho zálivu.
Krasové oblasti boli v dávnych dobách osídlené ľuďmi, ktorí využívali jaskyne ako prirodzené úkryty (refúgiá), a nachádzali tam útočisko pred nepriazňou okolitého prostredia či vojnami. Ako dôkaz osídlenia jaskýň sa do dnešných dní zachovalo mnoho kostrových pozostatkov predkov človeka, ale i jeho umelecké prejavy v podobe nástenných malieb.
Z pohľadu poľnohospodárstva nie sú krasové oblasti vhodné pre pestovanie úžitkových monokultúr, kvôli ich vápnitým pôdam – prevažne rendzinám, ktoré sú nehostinné a chudobné na živiny. Pôdny profil je slabý a humus je často splavovaný vodou. I napriek dostatočným zrážkam bývajú oblasti pomerne suché, keďže sa tu voda nemá ako udržať a väčšinou rýchlo prenikne cez pukliny do hĺbky krasového masívu.
Kras môže byť na základe geomorgologických štruktúr a geologických podmienok rozdelený na niekoľko typov:
Jaskynné komplexy.
Rýchlosť postupu vodnej erózie vo vápencoch je priamo úmerná veľkosti porušenia horninových komplexov. Vsakujúca voda postupuje po drobných puklinách, ktoré sama ďalej rozširuje, svojimi reakčnými schopnosťami rozleptáva horninu, rozpúšťa minerály a odvádza ich v podobe roztoku. Z drobných prasklín sa časom stávajú pukliny. Nasledujúca erózia pukliny neustále zväčšuje do značných rozmerov až začnú vznikať útvary, ktoré voláme jaskyne.
Jaskyne sú často rozsiahle systémy chodieb dlhé niekoľko metrov až desiatky či stovky kilometrov, do hĺbky môžu siahať až niekoľko sto metrov pod povrch. Môžu dosahovať šírok železničných tunelov. V prípade, že erózia veľmi oslabí vápencové komplexy, masy hornín v nadloží sa môžu v dôsledku svojej vlastnej váhy zrútiť do vzniknutého prázdneho priestoru, tento jav sa nazýva zrútenie jaskynného stropu. Takéto javy umožňujú vznik novým krasovým útvarom. Takto napríklad vznikla najznámejšia česká priepasť Macocha v Moravskom krase. Ak sa zrútenie neprepojí so zemským povrchom, vzniká veľký klenutý priestor, ktorému sa hovorí dóm.
Po poklesnutí hladiny podzemnej vody môžu vzniknúť priestory, ktoré sú vyplnené vzduchom, ale do ktorých aj naďalej presakuje vsakujúca voda z povrchu. Tá je nasýtená rozpustenými minerálmi, ale v dôsledku zmien teploty, tlaku a koncentrácie sa z vody opätovne začne vylučovať CO2, čo má za následok zrážanie rozpustených minerálov a vznik výzdoby jaskynných priestorov v podobe kvapľov a ďalších jaskynných útvarov. Kvaple sa podľa veľkosti a smeru rastu označujú ako brčká, stalaktity, v prípade že rastú smerom dole zo stropu jaskyne, prípadne stalagmity, ktoré rastú smerom hore. Stalagnát je spojením stalagmitu a stalaktitu v jednoliatom telese. Inými útvarmi sú závoje či jaskynné perly.

</doc>
<doc id="87812" url="https://sk.wikipedia.org/wiki?curid=87812" title="Budňanská skala">
Budňanská skala

Budňanská skala je odkryv tvorený zvrásnenými vrstvami najvyššieho silúru a najstaršieho devónu, čo sú morské usadeniny, ktoré sa tu uložili asi pred 380 – 420 miliónmi rokov. Lokalita je uznaná ako medzinárodný pomocný stratotyp hranice silúr – devón. Vlastná hranica prebieha medzi vrstvami č. 41 a 42, a je na stene označená bronzovými doskami. 
Skala na nachádza na ľavom brehu rieky Berounky priamo oproti cestnému mostu v Karlštejne. 50 metrov vľavo od mosta sú do skalnej steny vsadené tri bronzové dosky. Z väčšej vzdialenosti, najlepšie zo stredu nového mosta je zreteľné nápadné disharmonické zvrásnenie celej steny. Pevné lavice vápencov, ktoré sú odolnejšie proti deformácii, sú zvrásnené do tvaru písmena M, zatiaľ čo lepšie tvárne doskovité vápence nad i pod lavicami vytvárajú omnoho zložitejšiu vrásovú skladbu.
Budňanská skala je súčasťou Národnej prírodnej rezervácie Karlštejn a Chránenej krajinnej oblasti Český kras.

</doc>
<doc id="87813" url="https://sk.wikipedia.org/wiki?curid=87813" title="Princ Bob">
Princ Bob

Princ Bob () je opereta, ktorú skomponoval Jenő Huszka. 
Premiéra sa konala 20, decembra 1902 v Népszínház v Budapešti. Libreto napísali Ferenc Martos a Károly Bakonyi. Bola to autorova prvá opereta a zaznamenal s ňou úspech doma aj v zahraničí. Otvoril tak cestu ku sláve pre ďalších maďarských autorov (hlavne pre Viktora Jacobiho a Emmericha Kálmána). Opereta bola sfilmovaná v roku 1941 (režisér: László Kalmár).
Obsah.
I. dejstvo.
Anglický princ George so svojím sluhom Pompiusom radi utekajú z nudy kráľovského paláca. Inkognito, pod menom Bob, si slobodne si užíva každovečerný ruch Londýna a zaľúbi sa do Annie. Tú však jej otec chce vydať za miestneho holiča, Plumpuddinga.
Bob má práve 20 rokov a mal by sa ujať vlády. K tomu mu ešte vybrali za ženu pyšnú princeznú, ktorá si navyše rada užíva s veliteľom svojej gardy. Počas audiencie pre ľudí, sa príde Plumpudding sťažovať na istého študenta Boba, že bráni jeho sobášu s Annie, pričom nevie, že Bob a Princ George sú jedna a tá istá osoba. Georgovi sa podarí ich presvedčiť, že sa na Boba len podobá. Najrv rozhodne tak, že Annie si má vziať toho, koho miluje. Avšak to je podozrivé princeznej (jeho snúbenici), ktorá neverí, že ide len o podobu medzi ním a Bobom. Aby sa George zbavil podozrenia, je nútení zmeniť svoje rozhodnutie a vyhlásiť, že Annie si musí vziať Pummpuddinga.
II. dejstvo.
Princ sa vracia na Bowie street, kde býva Annina. Pred všetkými ukazuje svoju lásku v Annie. Ľud sa postaví na jeho stranu a ozbrojený vidlami a metlami skúša zabrániť svadbe Plumpuddinga a Annie. Narazia na sprievod princeznej a kráľovnej matky. Tá Boba v prezlečení nespozná a spor rozsúdi tak, že Bob si môže predsa len vziať Annie. Ten jej potom ukáže káľovský kord, ktorý skrýva pod plášťom a až vtedy kráťovná spozná svojho syna. Ľud pred princom kľakne na kolená a princ teraz verejne žiada Annie o ruku. Annie to však odmietne, lebo sa necíti na to, aby si vzala budúceho vládcu.
III. dejstvo.
Sklamaný George, teraz už súhlasí s tým, že si vezme princeznú. Pomocou vlasov však dokáže, že princezná má iného, ktorého navyše miluje a jeho si chce vyziať len kvôli kráľovskému titulu. Sluha Pomponius jej taktne osvieži spomienky na ich niekdajšiu vzájomnú lásku a tak kráľovná sama dopomôže Georgovi, aby si mohol vziať tú, ktorú skutočne miluje.

</doc>
<doc id="87814" url="https://sk.wikipedia.org/wiki?curid=87814" title="Kalište">
Kalište

Kalište je zaniknutá obec v okrese Banská Bystrica. Národná kultúrna pamiatka, pamätné miesto Slovenského národného povstania.
Dejiny.
Roku 1940 mala 209 obyvateľov. Počas Slovenského národného povstania sa obec stala jedným z centier takzvanej Partizánskej republiky v Nízkych Tatrách. Za pomoc partizánom nacisti obec 18. marca 1945 prepadli a zavraždili 13 obyvateľov. Vypálili 42 domov aj s hospodárskymi budovami. Po oslobodení Slovenska obyvateľov obce presídlili do Banskej Bystrice, do časti Fončorda, kde pre nich boli vybudované domy na ulici Nové Kalište.
Kataster obce je od roku 1945 súčasťou obce Baláže. V dvoch zrekonštruovaných domoch sú od roku 1962 umiestnené expozície a pamätné izby. Od roku 1963 je priestor obce vyhlásený za národnú kultúrnu pamiatku. V období normalizácie bol do Kališťa prenesený bronzový monument "Obete varujú" z objektu pamätníka SNP v Banskej Bystrici. Keďže jeho autor Jozef Jankovič zaujal protinormalizačné postoje, komunistický režim rozhodol o jeho prenesení na odľahlé miesto akým je Kalište. Tento monument sa stal symbolom vyrovnávania sa slovenskej spoločnosti s vlastnou minulosťou. V posledných rokoch bol ničený organizovanými skupinami, ako lacný zdroj zberového materiálu - bronzu. Aj preto jeho návrat do Banskej Bystrice bol veľkým zadosťučinením.

</doc>
<doc id="87816" url="https://sk.wikipedia.org/wiki?curid=87816" title="Lodger (album)">
Lodger (album)

Lodger je album Davida Bowieho, vydaný v roku 1979. Album uzatvára takzvanú "berlínsku trilógiu" – sériu kolaborácií s anglickým hudobníkom Brianom Enom. 
Zoznam skladieb.
Autorom skladieb je David Bowie, s výnimkou označených skladieb. 
Reedície.
Album bol vydaný v dvoch reedíciách na CD, prvýkrát v roku 1991 americkým vydavateľstvom Rykodisc a obsahol dve ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. 

</doc>
<doc id="87817" url="https://sk.wikipedia.org/wiki?curid=87817" title="New York City">
New York City



</doc>
<doc id="87822" url="https://sk.wikipedia.org/wiki?curid=87822" title="Klárov">
Klárov

Klárov je námestie na Malej Strane za Mánesovým mostom v Prahe, patriace pod Prahu 1.
Námestie dostalo názov "Klárov" v roku 1922, keď bolo pomenované na počesť profesora a jazykovedca Aloisa Klara. Ten na začiatku 19. storočia venoval veľa času problémom nevidiacich a už v roku 1807 bol jedným zo zakladateľov "ústavu pre nevidiace deti a pre deti so zrakovými chorobami", ktorý stál na Hradčanoch. Taktiež založil v roku 1832 na Kampe "ústav pre dospelých nevidiacich", ktorý im mal poskytnúť dostatočné zaopatrenie a taktiež možnosť pracovať. Zriadil i nadáciu ústavu a priviedol do nej bohatých mecenášov. Po jeho smrti v tejto činnosti pokračoval jeho syn Pavel Alois Klar, ktorému pomáhala ako jeho matka, tak i jeho manželka, grófka Vratislavová z Mitrovíc.
V rokoch 1836 - 1844 bola v dnešnom Klárove vybudovaná nová budova ústavu, ktorá stojí vedľa stanice metra „Malostranská“ a Valdštejnskeho paláca. Základný kameň tejto stavby položil sám arciknieža František Karel.

</doc>
<doc id="87823" url="https://sk.wikipedia.org/wiki?curid=87823" title="Letecká základňa Sliač">
Letecká základňa Sliač

Letecká základňa Sliač (v minulosti "Letisko Sliač" alebo "Letisko Tri Duby"; IATA: SLD, ICAO: LZSL) je vojenské letisko pri kúpeľnom meste Sliač na strednom Slovensku. Leží medzi mestami Banská Bystrica a Zvolen. Má jednu vzletovú a pristávaciu dráhu dlhú 2 400 m (18/36). Od októbra 2021 bolo letisko uzavreté pre všetku civilnú dopravu a využíva ho len armáda.
Dejiny.
Prvé vojenské lietadlá pristáli v lokalite Tri Duby 15. júla 1935, v máji 1936 bola vytvorená letecká škola. Letisko Tri Duby bolo najdôležitejším povstaleckým letiskom počas Slovenského národného povstania. Veliteľom letiska počas povstania bol Belo Kubica. Večer 29. augusta 1944 prešla na Letisko Tri Duby väčšina posádky piešťanského letiska pod vedením stotníka Ivana Haluzického. Svoje stroje však nechala v Piešťanoch.
V ten deň bol tiež na letisku zajatý Jozef Turanec, generál slovenskej armády, ktorý bol poverený protipovstaleckými úlohami. Z Troch Dubov bol deportovaný do Sovietskeho zväzu. V septembri 1944 bolo letisko bombardované.
Po oslobodení, 21. marca 1945, bola na letisku obnovená prevádzka a zároveň bolo premenované na "Letisko SNP Sliač".
V rokoch 1968 – 1991 tu malo svoju základňu i letectvo sovietskej Strednej skupiny vojsk. Na Sliači pôsobilo asi 7 000 sovietskych vojakov. Okolie Sliača zároveň patrilo pod najznečistenejšiu oblasť spojenú s týmto pobytom. V lokalite Sliač a Vlkanová, v rokoch 1992 až 2002, odčerpali 90 000 litrov ropných látok a 3,6 tony ropných látok bolo odčerpaných z vody. Civilná časť letiska však bola aj počas týchto rokov pod správou Československých aerolinií. Po odchode sovietskych vojsk bolo letisko vrátené česko-slovenskému vojenskému letectvu. Civilná časť bola 1. januára 1991 odčlenená od Československých aerolinií a stala sa súčasťou Slovenskej správy letísk. V tom istom roku sa Sliač stal medzinárodným letiskom.
Vojenská základňa.
Po jeden a polročnej rekonštrukcii sa koncom septembra 2010, po dočasnej dislokácii na základni Malacky, vrátilo Zmiešané krídlo Otta Smika Sliač. Sťahovanie sa začalo preletom lietadiel L-39 Albatros z Kuchyne 15. júla 2010. Prvým pilotom, ktorý pristál na zrekonštruované letisko bol por. Mário Nedelka, najmladší pilot krídla, ako symbol budúcnosti. Riadenie letovej prevádzky, ktoré bolo pred rekonštrukciou rozdelené na civilnú a vojenskú časť je po rekonštrukcii letiska a certifikácii vojenského personálu pre civilné riadenie v réžii Ozbrojených síl SR. Slovenské ozbrojené sily tak po prvý raz vo svojej histórii riadia civilné lety. V iných krajinách je to bežné. Profesionálni vojaci pred začatím prevádzky museli „"splniť náročné kritériá európskeho inštitútu pre civilné letectvo EUROCONTROL Safety Regulatory Requirement (ESARR 5) a zvládnuť náročný výcvik a skúšky Leteckého úradu Slovenskej republiky"“.
Na vojenskej základni v rámci letiska sa nachádza aj letecký simulátor LTV-29M. O použitie tohto tréningového nástroja majú záujem aj poľské vzdušné sily.
V apríli 2012 sa na letisku Sliač uskutočnilo zatiaľ najväčšie medzinárodné letecké cvičenie NATO od vstupu Slovenska do tejto organizácie, Mace XIII. Okrem personálu Zmiešaného krídla Sliač sa na ňom zúčastnili posádky Dánska, Francúzska, Nemecka, Nórska, Turecka a medzinárodná posádka lietadla E-3 AWACS.
Počas leteckých dní SIAF 2014 bolo oznámené, že bude vytvorená pracovná skupina na posúdenie spoločnej vzdušnej obrany Slovenska a Česka. Z letiska Sliač mali lietať české stíhačky Gripen. Úvahy ostali len v teoretickej roviny, AČR by nedokázala dlhodobo zabezpečovať podporu Gripenom na Slovensku. Maximálna dĺžka nasadenia by bola 6 mesiacov.
Aerolínie a destinácie.
V decembri 2019 Ministerstvo obrany vypovedalo zmluvu štátnej spoločnosti Letisko Sliač, a.s. Od konca roku 2020 by z letiska nemali lietať civilné lety. Nebolo jasné či sa po dvojročnej rekonštrukcii civilná prevádzka obnoví.
Sezóna 2015.
Medzi novinky v lete 2015 budú patriť lety na grécku Krétu a do egyptskej Hurghady, ktoré bude zabezpečovať egyptská letecká spoločnosť Fly Egypt. Ako po iné roky, lietať sa bude aj do Burgasu v Bulharsku a do Antalye v Turecku..
Sezóna 2014.
V letnej sezóne 2014 boli z letiska prevádzkované charterové lety na Letisko Burgas v Bulharsku a do tureckej Antalye. Lety zabezpečovali spoločnosti Travel Service, Bulgarian Air Charter a Corendon Airlines. Lety do Grécka a na Severný Cyprus sa zabezpečiť nepodarili. &lt;br&gt;
Za sezónu sa odbavilo 20 387 cestujúcich a na letisku sa uskutočnilo 140 pohybov s priemernou obsadenosťou 86,19 %.
Sezóna 2013.
V sezóne 2013 letisko zabezpečovalo charterové lety tureckej Antalye a bulharského Burgasu. Od ďalšej sezóny sa mala ponuka rozšíriť o lety do Grécka a na severný Cyprus.
Sezóna 2012.
V januári 2012 letecká spoločnosť Job Air oznámila spustenie pravidelnej linky zo Sliača do Viedne od 26. marca. Malo sa lietať každý pracovný deň ráno aj večer s 33-miestnym lietadlom Saab 340. Vedenie Banskobystrického samosprávneho kraja spolupracovalo s letiskom na podpore tejto linky a prípadnú stratu prevádzkovateľa malo prvých 9 mesiacov vykrývať. Podľa predsedu Banskobystrického samosprávneho kraja, Vladimíra Maňku, kraj rokoval s viacerými dopravcami. Spoločnosť Job Air predložila aj svoju ponuku. Rokovania tiež prebehli s predstaviteľmi spoločnosti Lauda Air vo Viedni. Rokovať chcel Maňka aj v Berlíne a v Prahe. Predmetom rokovania bol aj príspevok na pravidelnú prevádzku nakoľko Maňka nepredpokladal, že prvé dva či tri roky prevádzky budú ziskové. Na financovaní sa mali podieľať významné spoločnosti ako aj samotný samosprávny kraj. Maňka veril tomu, že „na budúci rok 2012 sa z letiska Sliač bude opäť lietať pravidelne“. Linku do Viedne sa nakoniec v sezóne 2012 nepodarilo sprevádzkovať, spoločnosť Job Air 25. februára 2012 zrušila linku Ostrava – Viedeň, ktorý mal na linku nadväzovať. Ako dôvod rušenia uviedla ekonomické dôvody. Pri otváraní nového terminálu, v júli 2012, vedenie letiska označilo za cieľ poskytovať aspoň dve pravidelné linky a zavedenie charterových letov aj v zimnom období.
Podľa zdrojov Vzdušných síl OS SR bolo k 4. máju na sezónu 2012 naplánovaných 128 charterových letov. Podľa cestovného poriadku, v júni 2012, boli naplánované lety do bulharských a tureckých destinácií. Letisko malo v júni 2012 v zámere vyhlásiť tender na prevádzkovanie letov pričom minimum by malo byť aspoň 5 spojov týždenne do Prahy a Viedne. V roku 2012 boli rozbehnuté rokovania BBSK s ruskými, ale predovšetkým čínskymi partnermi, ktorí majú záujem o rozvoj leteckej dopravy na Sliači.
Sezóna 2011.
Po znovuotvorení letiska, v júni 2011, boli v príprave lety do Bydhošti, Prahy a Viedne. Nakoniec sa začalo lietať do Burgasu a Antalye. Zazmluvnených malo byť podľa ministra dopravy, výstavby a regionálneho rozvoja SR, Jána Figeľa, takmer 60 charterových letov. Od otvorenia, v júni 2011, do konca letnej sezóny 2011 v septembri letisko vybavilo asi 15 000 turistov. Tri letecké spoločnosti pritom vykonali 55 charterových letov do bulharského Burgasu a tureckej Antalye. Marketingový manažér letiska Milan Ligoš zhodnotil rok 2011 ako dobrý s tým, že počet prepravených osôb bol o 60 percent vyšší ako v rokoch pred rekonštrukciou plochy letiska. V pláne bolo rokovanie s leteckými spoločnosťami a výstavba nového terminálu.
História pravidelných a charterových liniek.
Jediná pravidelná linka, ktorá bola na letisku prevádzkovaná, bola linka českej leteckej spoločnosti ČSA na trase Praha – Sliač – Praha. Na tejto trase sa lietalo od 28. júla 2003. V roku 2007, od 25. marca, sa lietalo aj na trase Poprad-Tatry – Sliač – Praha – Sliač – Poprad-Tatry, ale 1. decembra 2007 linka zanikla. Na tejto linke lietali České aerolinie s lietadlom ATR 42-500 alebo ATR 42-300. Na linke z Prahy na Sliač a späť lietalo 47-miestne lietadlo ATR 42-300 alebo ATR 42-400, a neskôr aj 46-miestne ATR 42-500 Českých aerolinií. Linka bola v prevádzke do 7. januára 2008, nakoľko Železiarne Podbrezová, ktoré sa na financovaní linky podieľali, už ďalej nezvládali vykrývať stratu, ktorá každým letom s priemernou obsadenosťou 46% vznikala.
Okrem pravidelnej linky boli z letiska realizované aj charterové linky pre cestovné kancelárie do rôznych destinácii, prevažne do Čiernej Hory. Posledná sezóna, v ktorej sa lietali charterové linky zo Sliača, bola v roku 2007. Neskôr boli pozastavené v dôsledku prác na letisku.
Letecké dni.
Letisko Sliač je aj dejiskom leteckých dní, Medzinárodné letecké dni Slovak International Air Fest (SIAF), najväčšieho podujatia tohto druhu na Slovensku.
Ročník 2013 sa konal 31. augusta a 1. septembra. Podujatia sa zúčastnila približne stovka lietadiel zo 14 štátov. Predstavené boli ukrajinský Su-27, stíhačky MiG 15 a MiG 29 a bezpilotné lietadlo HERMES 450. Predstavila sa aj akrobatická skupina Patrulla Águila zo Španielska a PIONEER TEAM z Talianska. Hlavnú cenu podujatia Best display Smik Trophy získal švédsky JAS 39 Gripen. Ročníka sa zúčastnilo takmer 100 tisíc návštevníkov.
Ročníka 2012 sa zúčastnilo 115 000 ľudí. Na Slovensko po prvý raz priletel bombardér B-52 amerických vzdušných síl, jeden zo 76 v službe.
Predošlé ročníky 2005 a 2006 navštívilo viac než 45 000 návštevníkov. Podľa bývalého ministra obrany, Galka, platilo ministerstvo za toto podujatie súkromnej firme 100 000 € ročne, od jeho pôsobenia však vyberajú najlepší projekt a zabezpečia na účasť. Výdavky zo štátneho rozpočtu sa na podujatie už neudeľujú. V roku 2012 podujatie organizovala Slovenská letecká agentúra so sídlom v Banskej Bystrici.
Pôsobenie aeroklubu.
Od roku 1956 na Sliači pôsobil Aeroklub Banská Bystrica. Jeho hangár bol v roku 2001 označený ako prebytočný majetok a odpredaný do rúk Ministerstva dopravy SR. Po 50 rokoch pôsobenia, v roku 2006, tak boli členovia aeroklubu nútení presťahovať sa do nových priestorov v Očovej.
Rekonštrukcia letiska.
Všeobecná rekonštrukcia.
Od 6. mája 2009 prebiehala na letisku rekonštrukcia a predĺženie vzletovej a pristávacej dráhy, ktorá zabraňovala akýmkoľvek príletom a odletom vojenských aj civilných lietadiel. Rekonštrukciu podstúpila aj vybavovacia plocha pre lietadlá, postavené bolo tiež nové parkovisko. Taktiež boli obnovené a čiastočne rozšírené priestory terminálu pre cestujúcich. Zároveň v rokoch 2005 až 2008 prebehlo zlepšovanie odbavovacích priestorov a opatrenia na zvyšovanie bezpečnosti. Tieto úpravy zvýšia konkurencieschopnosť letiska, ktoré bude spĺňať normy Európskej únie ako aj ICAO. Koncom mája 2010 boli rekonštrukčné a stavebné práce na vzletovej a pristávacej dráhe ukončené. Letisko bolo oficiálne odovzdané do používania Ozbrojeným silám SR 25. mája 2010.
Prvý civilný let po rekonštrukcii odletel 16. júna 2010 o 4:20 do Bulharska. Podľa webu letiska išlo o Boeing 737-800. Vtedajší minister obrany Ľubomír Galko vyhlásil, že „počas letnej sezóny pritom zo Sliača odlieta alebo pristáva minimálne jeden charterový let denne“.
Nový terminál.
Po dokončení rekonštrukcie dráhy bola 10. februára 2012 začatá prvá fáza stavby nového odletového terminálu za takmer 830 000 €. Uvedené investície boli financované aj z fondov Európskej únie a NATO. Inžinierske siete potrebné pre tento terminál boli pripravené počas predošlej fázy rekonštrukcie. Terminál letisku mal umožniť prijímať 250 pasažierov naraz. Samotná výstavba terminálu a triediarne batožín začala poklepaním základného kameňa ministrom Jánom Figeľom, krajským županom Vladimírom Maňkom, riaditeľom letiska a riaditeľom investičnej spoločnosti. Práce na termináli trvali štyri mesiace, termín ukončenia prvej fázy bol jún 2012. Podľa riaditeľa letiska „"cestujúcim budú slúžiť tri pulty na vybavenie, moderný systém odberu a triedenia batožín"“. Cestujúci ani pracovníci tak už nebudú musieť s batožinou manipulovať ručne. Kapacita terminálu bude 250 pasažierov, alebo dva lety. V prípade pokračovania trendu stúpania počtu pasažierov bude po dokončení všetkých troch fáz výstavby, v roku 2015, letisko schopné prijať 600 pasažierov. Podľa údajov letiska je rozpočet stavby 2,5 milióna €, z toho Ministerstvo dopravy prispelo 723 000 €, zvyšok financuje letisko formou úveru. Nový terminál s dvomi odletovými bránami bol otvorený na začiatku júla 2012. Výstavba terminálu trvala len 152 dní. Podľa spravodajského servera bbonline.sk "Súčasný terminál dokázal vybaviť naraz iba 200 pasažierov, po rekonštrukcii to je 300 a výhľadovo je možné rozšíriť kapacitu na 600 pasažierov."
Rekonštrukcia pre nové stíhačky.
Slovensko bude kvôli nákupu nových amerických stíhačiek F-16 výrazne rekonštruovať leteckú základňu Sliač. Zámer počíta okrem iného s výstavbou nových rolovacích dráh, ale aj s modernizáciou existujúcej infraštruktúry základne. Práce na modernizácii vojenského letiska, ktoré ministerstvo obrany chce financovať z vlastných zdrojov vo výške 55 miliónov eur, by mali byť hotové do roku 2022, kedy Slovensko dostane prvé americké stíhačky F-16C/D Block 70.
Po technickej a bezpečnostnej analýze bude jasné či sa na letisku budú naďalej prevádzkovať civilné lety. Letisko by malo byť uzavreté na dva roky.
Spoločnosť.
Vlastníkom letiska je štát, prevádzkovateľom civilnej dopravy bola spoločnosť Letisko Sliač, a. s. Do konca roka 2009 boli jej akcionármi Ministerstvo obrany SR (67,053%), Banskobystrický samosprávny kraj (16,972%) a mesto Zvolen (15,975%). Kraj a obce mali problémy s nákladným financovaním letiska. S platnosťou od januára 2010 boli všetky akcie za symbolickú sumu spoločne predané štátu. Jediným akcionárom spoločnosti je teraz Ministerstvo dopravy, výstavby a regionálneho rozvoja Slovenskej republiky. Letisko Sliač sa tak zaradilo medzi zvyšné štátne letiská v Poprade, Žiline a Bratislave. Riaditeľ letiska, Ľubomír Krupár, pri otvorení civilnej prevádzky poznamenal: "V týchto dňoch vláda [apríl/máj 2011] pre nás zagarantovala aj krytie poistných udalostí.". Vybavovanie cestujúcich bude mať na starosti asi tridsiatka zamestnancov Letiska Sliač, a. s.. Počas rekonštrukcie nepracovali, ale poberali 60% mzdu. V súvislosti s možným príchodom zahraničných investorov na Sliač sa ministerstvo dopravy v septembri 2012 jednoznačne vyjadrilo len proti privatizácii. Presnejšie kroky sú v štádiu analýzy.
V auguste 2013 bolo letisko v stopercentnom vlastníctve štátu. V návrhu štátneho rozpočtu na rok 2014 boli znížené dotácie pre leteckú dopravu. Podľa ministra financií Jána Počiatka by to mohlo znamenať zánik niektorých regionálnych letísk. Predseda Banskobystrického samosprávneho kraja Vladimír Maňka uviedol, že župa by letisko od štátu prevzala. Hovorkyňa župy uviedla, že v roku 2015 sa predpokladá finančná samostatnosť letiska, dotácie zo strany štátu ani župy nemajú byť potrebné.
V roku 2022 sa prevádzkovateľ letiska, spoločnosť Letisko Sliač a.s., dostal do konkurzu a všetko vybavenie letiska bolo predané.

</doc>
<doc id="87824" url="https://sk.wikipedia.org/wiki?curid=87824" title="Scary Monsters (and Super Creeps) (album)">
Scary Monsters (and Super Creeps) (album)

Scary Monsters (and Super Creeps) je album Davida Bowieho, vydaný v roku 1980. Bol to posledný album pre jeho doterajšiu nahrávaciu spoločnosť – RCA a zároveň prvý album po takzvanej „berlínskej trilógii“. Napriek tomu, že berlínske albumy zaznamenali triumfálne víťazstvo u hudobnej kritiky, ich komerčný úspech bol iba mierny. Avšak so "Scary Monsters" Bowie dosiahol triumf na oboch bojiskách. Kritika nevedela album vynachváliť a zároveň album dosiahol prvé miesto britskej albumovej hitparády. 
Vydaniu albumu predchádzal singel „Ashes to Ashes“, postavený okolo chytľavej giatarovej melódie Chucka Hammera. Bowie sa v texte piesne vracia k Majorovi Tomovi, fiktívnej postave z predošlého hitu „Space Oddity“. Singel dosiahol v britskom rebríčku prvé miesto. Videoklip režírovaný Davidom Malletom sa stal míľnikom v oblasti hudobných videí. Ďalším úspešním singlom sa stala pieseň „Fashion“, hľadajúca paralely medzi módou, politkou a taktiež ukazujúca Bowieho znechutenie z celej série jeho imitátorov. 
Zoznam skladieb.
Autorom skladieb je David Bowie, s výnimkou označených skladieb. 
Reedície.
Album bol vydaný v dvoch reedíciách na CD, prvýkrát v roku 1992 americkým vydavateľstvom Rykodisc a obsahoval ďalšie štyri bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. Po tretíkrát vydala album spoločnosť EMI v roku 2003 vo formáte SACD (Super Audio Compact Disc). 

</doc>
<doc id="87826" url="https://sk.wikipedia.org/wiki?curid=87826" title="Pavol Janík (spisovateľ)">
Pavol Janík (spisovateľ)

Mgr. art. Pavol Janík, PhD. (* 15. október 1956, Bratislava) je slovenský spisovateľ, predseda Spolku slovenských spisovateľov (20032007).
Životopis.
V rokoch 1976 – 1981 študoval filmovú a televíznu dramaturgiu a scenáristiku na Vysokej škole múzických umení v Bratislave, pričom popri štúdiu pracoval ako režisér Slovesnej umeleckej realizácie Československého rozhlasu v Bratislave, neskôr ako dramaturg hranej tvorby Slovenského filmu. V rokoch 1983 – 1987 pracoval v literárno-dramatickom oddelení ministerstva kultúry, v rokoch 1987 – 1989 bol výkonným tajomníkom Zväzu slovenských dramatických umelcov, v rokoch 1989 – 1990 bol odborným redaktorom kultúrnej rubriky denníka Pravda a v rokoch 1990 – 1992 sa venoval literárnej tvorbe a bol v slobodnom povolaní. V rokoch 1992 – 1993 bol vedúcim oddelenia kultúry denníka Koridor, v rokoch 1993 – 1997 pracoval ako copywriter, neskôr kreatívny riaditeľ medzinárodnej reklamnej agentúry GGK, od roku 1997 bol kreatívnym riaditeľom reklamnej agentúry Donar, v rokoch 1998 – 2003 a 2007 – 2013 bol tajomníkom Spolku slovenských spisovateľov, v rokoch 2010 – 2013 bol šéfredaktorom časopisu Spolku slovenských spisovateľov Literárny týždenník a v rokoch 2003 - 2007 bol predsedom Spolku slovenských spisovateľov.
Tvorba.
Knižne debutoval v roku 1981 zbierkou básní "Nezaručené správy". Vo väčšine svojich diel využíva jazykové hry, protirečivosť slovných spojení, jeho výraz je strohý, až aforistický. Okrem básní sa venuje tiež písaniu divadelných, rozhlasových a televíznych hier, a taktiež príležitostne prekladá poéziu.

</doc>
<doc id="87828" url="https://sk.wikipedia.org/wiki?curid=87828" title="Berlínska trilógia">
Berlínska trilógia

Berlínska trilógia je séria albumov Davida Bowieho nahratých v spolupráci s hudboníkom Brianom Enom. Tieto albumy sú: "Low" (1977)," "Heroes"" (1977) a "Lodger" (1979). Názov berlínska trilógia, prípadne berlínske albumy, získali najmä vďaka vplyvom nemeckých hudobných skupín ako Kraftwerk a Neu! a taktiež preto, že boli u časti nahraté v berlínskych štúdiách Hansa By The Wall. Presnosť tohto názvu je diskutabilná, keďže iba „Heroes“ bol kompletne nahratý v Berlíne, avšak väčšina ľudí, vrátana Bowieho samotného tento názov používa. Producentom albumov bol dlhoročný Bowieho spolupracovník Tony Visconti.

</doc>
<doc id="87829" url="https://sk.wikipedia.org/wiki?curid=87829" title="Dychové kvinteto">
Dychové kvinteto

Dychové kvinteto je hudobné zoskupenie 5 hráčov na plechové dychové nástroje v obsadení: 2 trúbky, lesný roh, pozauna (trombón) a tuba, alebo na drevené dychové nástroje v obsadení: flauta, hoboj, klarinet, lesný roh, fagot.

</doc>
<doc id="87831" url="https://sk.wikipedia.org/wiki?curid=87831" title="Tri Duby">
Tri Duby



</doc>
<doc id="87835" url="https://sk.wikipedia.org/wiki?curid=87835" title="Iliušin Il-2">
Iliušin Il-2

Iliušin Il-2 „Šturmovik“ (po rusky: Ил-2 „Штурмовик“, v kóde NATO: „Bark“) bolo bojové lietadlo používané najmä letectvom Sovietskeho zväzu počas druhej svetovej vojny. Je to jedno z najmasovejšie vyrábaných lietadiel – celkom bolo vyrobených 36 183 strojov všetkých verzií. Stroj drží dodnes prvenstvo ako najviac vyrábané vojenské lietadlo.
Vznik a vývoj.
Lietadlo Il-2 vzniklo na základe požiadaviek sovietskych vzdušných síl na lietadlo pre spoluprácu s pozemnými silami. Vývoj tohto typu začal v druhej polovici 30. rokov z iniciatívy konštruktéra Sergeja Iliušina.
Prvý prototyp s interným označením CKB-55 (armádne označenie bolo BŠ-2), vzlietol 2. októbra 1939. Unikátom jeho konštrukcie na tú dobu bolo pancierovanie, ktoré sa začínalo pancierovým kužeľom vrtule a končilo až za sedadlom pilota, kde sa neskôr nachádzal strelec guľometu. Krídla boli celokovové a iba zadnú časť trupu tvorilo drevo. Stroj poháňal motor Mikulin AM-35. Napriek slušným letovým vlastnostiam bol stroj armádou kritizovaný za malú rýchlosť a slabú výzbroj. Bol požadovaný jednomiestny, lepšie pancierovaný stroj, s výzbrojou najmenej dvoch kanónov a dvoch guľometov, so zväčšeným doletom a možnosťou niesť bomby. Kabína bola upravená na jednomiestnu a stroj sa musel spoliehať na ochranu sprievodných stíhačiek. Upravený prototyp CKB-57, bol poháňaný silnejším motorom AM-38 a vzlietol 12. októbra 1940. Už pred ukončením skúšok bol uznaný za spôsobilý pre sériovú výrobu a zavedený do výroby. Prvé stroje sa dostali k jednotkám už pred napadnutím ZSSR v máji 1941. Za jediný mesiac, ktorý zostával Sovietskemu zväzu do začiatku vojny nemohlo byť preškolenie pilotov ešte ani poriadne rozbehnuté, čo malo spočiatku spolu s absenciou stíhacej ochrany v prvej fáze bojov za následok katastrofické straty v bojoch so stíhačmi Luftwaffe. Bolo evidentné, že bude opäť nutné zasiahnuť do konštrukcie a spraviť miesto pre zadného strelca, navyše kvôli narastajúcemu nedostatku hliníka sa začal trup a neskôr aj krídla vyrábať z dreva. To však malo za následok zvýšenie hmotnosti a tým aj pokles výkonov. Potreba pasívnej obrany však bola natoľko naliehavá, že ešte pred zavedením modernizovaného Il-2m3 do výroby, bolo nespočetné množstvo jednomiestnych Il-2 v poľných podmienkach upravených tak, aby mohli niesť aj palubného strelca, ovládajúceho veľkorážny guľomet UBT. Počas vojny sa paleta typov ďalej rozširovala. Laborovalo sa najmä s výzbrojou. Na konci vojny bola zavedená modernizovaná verzia Il-10.
Nasadenie a používatelia.
Il-2 si počas svojho nasadenia na sovietsko-nemeckom fronte čoskoro získal dobrú reputáciu. Jeho objavenie sa bolo pre Nemcov nemilým prekvapením. Nehľadiac na to, že taktika nasadenia bojových lietadiel na priamu podporu pozemných vojsk bola iba v plienkach, začali sovietske stroje spôsobovať nepriateľom silné straty a vyvolávať paniku v jeho radoch. Nepriatelia začali strojom Il-2 čoskoro hovoriť „čierna smrť“. V sovietskej armáde bol nazývaný napríklad: „lietajúci tank“, „iliuša“ alebo „hrbatý“. Asi najznámejšou prezývkou sa však stal názov „šturmovik“, ktorý sa stal aj oficiálnym názvom bojových lietadiel a jeho ďalších nástupcov. V Česko-Slovensku boli bojové iľjušiny známe pod prezývkou „kombajn“, kvôli charakteristickému zvuku motora.
Ako sa zväčšoval počet dostupných šturmovikov a vzrastali skúsenosti veliteľov začala sa stabilne používať taktika útoku v štvorčlenných poprípade osemčlenných rojoch zostavených z dvojíc strojov. Spôsoby ich nasadenia však boli veľmi rôznorodé. Často sa k svojim cieľom približovali a útočili na ne z malej výšky do . Účinnou sa ukázala tiež formácia zoradená lineárne šikmo do výšky. Najvyššej presnosti pri útoku na pozemné ciele palubnými zbraňami sa dosahovalo pri útoku z výšky 800 až pod uhlom 20 až 25°. Pri obrane pred stíhačmi nepriateľa zase často vytvárali takzvaný pekelný kruh, kedy aspoň 8 šturmovikov lietalo v kruhu tak, že každý mohol kryť paľbou stroj, ktorý letel pred ním. Počas protiútoku pri Stalingrade operovalo nad touto oblasťou frontu okolo 575 šturmovikov. Práve v tej dobe začalo sovietske letectvo vo veľkej miere používať novú verziu Il-2m3, so zadným streliskom, v ktorom sedel strelec s veľkorážnym guľometom. Táto verzia sa ukázala ako najživotaschopnejšia a bola používaná do konca druhej svetovej vojny. Niektoré pramene uvádzajú, že v určitom období malo sovietske letectvo až 12 000 šturmovikov. Avšak podľa ruských zdrojov mala červená armáda v máji 1945 k dispozícii iba 3289 strojov Il-2 a 146 Il-10.
Na strojoch Il-2 slúžilo alebo získalo vyznamenania Hrdina Sovietskeho zväzu mnoho známych letcov ako napríklad Ivan Dračenko, Georgij Aleksejenko, alebo letkyňa Anna Jegorova, ktorá odlietala na strojoch Il-2 260 bojových misií. Stroje sa stali známe a obľúbené medzi posádkami aj vďaka svojim letovým vlastnostiam a najmä veľkej pevnosti draku, ktorý vydržal i veľmi ťažké poškodenie, ktoré denno denne hrozilo týmto strojom pri operačnej činnosti od protilietadlovej obrany a nepriateľského letectva.
Špecifikácie (Il-2m3).
Technický popis.
Iliušin Il-2m3 bol dvojmiestny jednomotorový samonosný dolnoplošník. Kovová kostra krídel bola potiahnutá duralom, drevená kostra chvostových plôch potiahnutá preglejkou. Neskoršie verzie mali chvostové plochy takisto duralové. Trup v prednej časti tvorila pancierová a v zadnej preglejková škrupina. Stroj mal zaťahovací podvozok, hlavné podvozkové nohy sa zatvárali smerom dozadu do zvláštnych gondol, zadné ostrohové koliesko bolo pevné.
Výzbroj.
Rôzne varianty výzbroje:
Nesené bomby a rakety:

</doc>
<doc id="87836" url="https://sk.wikipedia.org/wiki?curid=87836" title="Metropolia">
Metropolia



</doc>
<doc id="87838" url="https://sk.wikipedia.org/wiki?curid=87838" title="Hunky Dory">
Hunky Dory

Hunky Dory je štvrtý album anglického rockového hudobníka Davida Bowieho, vydaný pred Vianocami roku 1971. Kritici na serveri All Music Guide označili album za „kaleidoskopický zástup štýlov, zviazaných iba Bowieho zmyslom pre víziu: prenikavá, filmová zmes vysokého i nízkeho umenia, nejednoznačnej sexuality, gýču a kvality.“
Na albume je počuť návrat k euforickému popu zo "Space Oddity", najmä v skladbách ako „Kooks“ alebo „Fill Your Heart“. „Kooks“ Bowie venoval svojmu novonarodenému synovi, známemu ako Zowie Bowie. Nachádza sa tu aj ťažší materiál a to v podobe piesne „Quicksand“ inšpirovanej budhizmom alebo z časti autobiografická skladba „The Bewlay Brothers“. Najznámejšie sú však skladby "Changes", „Oh! You Pretty Things“ a „Life on Mars?“, ktoré dodnes tvoria časť Bowieho koncertného repertoáru. 
Bowie taktiež vzdal hold svojim idolom tohto obdobia: „Song for Bob Dylan“ (slov. "Pieseň pre Boba Dylana"), „Andy Warhol“ alebo skladba „Queen Bitch“ inšpirovaná hudbou americkej skupiny Velvet Underground. Skladba „Changes“ bola vydaná aj ako singel na podporu nového albumu, napriek tomu, že je vo všeobecnosti považovaná za jednu z najtypickejších a najznámejších Bowieho skladieb sa nikdy nestala oficiálne hitom. Kritika na album i singel reagovala pozitívne a album sa predával pomerne dobre. Počas mánie, ktorú spôsobil ďalší Bowieho album "The Rise and Fall of Ziggy Stardust and Spiders from Mars", predaj stúpol natoľko, že "Hunky Dory" sa ocitol rok po svojom vydaní na treťom mieste albumového rebríčka vo Veľkej Británii. V roku 1973 sa singel „Life on Mars?“ dostal na tretie miesto hitparády singlov. 
V roku 1998 hudobný časopis "Q" usporiadal anketu medzi čitateľmi a Hunky Dory sa dostala na 43. miesto v rebríčku najlepších albumov všetkých čias. Televízna stanica VH1 umiestnila album na 47. miesto v obdobnom rebríčku. V rebríčku 500 najlepších albumov časopisu "Rolling Stone" sa album umiestnil na 107. mieste. 
Zoznam skladieb.
Autorom hudby a textov je David Bowie.
Reedície.
Album bol vydaný v dvoch reedíciách na CD, prvýkrát v roku 1990 americkým vydavateľstvom Rykodisc a obsahol štyri ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. 

</doc>
<doc id="87839" url="https://sk.wikipedia.org/wiki?curid=87839" title="Neuro funk">
Neuro funk



</doc>
<doc id="87840" url="https://sk.wikipedia.org/wiki?curid=87840" title="Romadži">
Romadži



</doc>
<doc id="87841" url="https://sk.wikipedia.org/wiki?curid=87841" title="Neurofunk">
Neurofunk

Neurofunk (tiež neformálne známy ako Neuro) je subžáner drum and bassu, ktorý vznikol medzi rokmi 1997 a 1998 v Londýne v Anglicku ako progresia techstepu. Vyvinul sa z ťažších a tvrdších foriem funku s vplyvmi žánrov ako techno, house, jazz a odlišuje sa po sebe idúcimi stabmi cez basovú linku, rytmicky štruktúrované ostré backbeaty a často aj dark ambientné pozadie. Prvé zvuky neurofunku potom, ako sa oddelil od techstepu, môžu byť počuté v singli „Funktion“ od dvojice Ed Rush a Optical, z ich albumu "Wormhole EP" z roku 1998 vydaného cez Virus Recordings.
Prvá zmienka o tomto žánri bola v knihe "Energy Flash: A Journey Through Rave Music and Dance Culture" od Simona Reynoldsa.
Prehľad.
Dvojica Konflict upravila štýl DJa Optical do drsnejšiej a jednoduchšej formy so silným ovplyvnením techna, čoho príkladom môže byť skladba „The Beckoning“ (vydaná cez Renegade Hardware v roku 1999). V roku 2002 interpreti Sinthetix, Cause 4 Concern a Silent Witness &amp; Break prišli s minimalistickým prístupom, dôrazom na chladnejšie a presnejšie beaty, tvrdšími stabmi cez basovú linku, ostrejším mixovaním zároveň s pokročilejším zvukovým dizajnom štýlu v rokoch 2002 až 2005 s interpretmi ako Gridlok, Corrupt Souls, Noisia, Phace a The Upbeats.
Pre neurofunk je charakteristický stredný rozsah, syntezátorové zvuky, prepletené filtrom, a funkom ovplyvnená basová linka. Skreslenie basov a plechových nástrojov Milesa Davisa dalo základ nielen neurofunku, ale tiež jazz fusionu.

</doc>
<doc id="87842" url="https://sk.wikipedia.org/wiki?curid=87842" title="Holterovské monitorovanie">
Holterovské monitorovanie



</doc>
<doc id="87844" url="https://sk.wikipedia.org/wiki?curid=87844" title="Ken Watanabe">
Ken Watanabe

Ken Watanabe môže byť:

</doc>
<doc id="87845" url="https://sk.wikipedia.org/wiki?curid=87845" title="Gary Oldman">
Gary Oldman

Leonard Gary Oldman (* 21. marec 1958, Londýn, Spojené kráľovstvo) je britský filmový herec, režisér a producent.

</doc>
<doc id="87851" url="https://sk.wikipedia.org/wiki?curid=87851" title="Buckinghamský palác">
Buckinghamský palác

Buckinghamský palác je oficiálnym londýnskym sídlom britského panovníka a najväčšou kráľovskou pracovňou na svete. Okrem toho, že je londýnskou rezidenciou kráľa Karola, je aj miestom konania akcií štátneho významu, akcií usporiadaných kráľovským dvorom, miestom oficiálnych uvítaní hláv štátov a veľkou turistickou atrakciou. Je tiež miestom, kde sa Briti zhromažďujú v období národných osláv a kríz.
Dejiny.
Včasné dejiny.
Prvým domom postaveným na tomto mieste, o ktorom existujú záznamy, bol Goring House postavený pre lorda Goringa približne v roku 1633. Dom, ktorý tvorí centrum súčasného paláca, bol však postavený v roku 1703 pre vojvodu z Buckinghamu a Normanby. Lord Buckingham si ho dal postaviť Williamom Windom. Dom obsahoval veľký trojposchodový centrálny blok s dvoma menšími bočnými krídlami. Buckinghamov dom v roku 1762 predal jeho potomok, sir Charles Schefield, kráľovi Jurajovi III. Dom mal pôvodne slúžiť skôr na súkromné účely kráľovskej rodiny, najmä kráľovej manželke Šarlote. Oficiálnym sídlom kráľovskej rodiny naďalej zostal St. James’s Palace.
Premena domu na palác.
Juraj IV. (syn Juraja III.) sa rozhodol Buckinghamský palác rozšíriť a používať ho naďalej spolu so St. James’s Palace podobne ako jeho otec. Roku 1826 sa však rozhodol zrekonštruovať tento dom na úplne vybavený kráľovský palác a touto úlohou poveril architekta Johna Nasha. Vznikol tak palác tvorený tromi krídlami s pôvodným Buckinghamským domom v centre. Na stavbu bol použitý kameň z okolia Bath a bol vyzdobený v štýle francúzskeho neoklasicizmu.
Táto rekonštrukcia vytvorila základ dnešného vzhľadu paláca, s výnimkou východného krídla smerom k Mall. Na tomto mieste bol vtedy postavený triumfálny Mramorový oblúk. Náklady na stavbu oblúka boli 34 450 libier a slúžil ako kráľovský vstup. Juraj IV. mal v úmysle postaviť na jeho vrchole svoju jazdeckú sochu z bronzu. Zomrel však ešte pred jej dokončením, a preto parlament rozhodol o umiestnení sochy na Trafalgarskom námestí.
Na výzdobu interiéru, ktorého autorom bol Charles Long, sa použila jasne sfarbená imitácia kameňa a ružové kamienky spolu s vlisovanými panelmi v stropoch. Juraj IV. zomrel v roku 1820, farebné a masívne pozlátené štátne a súkromné komnaty boli dokončené až v období panovania Viliama IV.
Po smrti Juraja IV. sa narastajúce náklady na dostavbu paláca stretli s výraznou kritikou parlamentu a tlače. Viliam IV. ukončil spoluprácu s Johnom Nashom a poveril ďalšími prácami Eduarda Blora, ktorý viac vyhovoval umiernenému vkusu nového kráľa. Tento menej idealistický architekt s väčším zmyslom pre financie ponechal všetko, čo dokončil Nash, ale ďalšej dostavbe dodal solídnejší a menej pikoreskný ráz. Hoci nový kráľ a kráľovná usporadúvali štátne a kráľovské akcie v tomto paláci, nikdy tu nebývali. Prednosť dávali budove Clarence House, ktorý si dali postaviť ešte pred nástupom na trón. Celkové náklady na rekonštrukciu Buckinghamského paláca sa vyšplhali na 719 000 libier. Zaujímavosťou je, že po požiari Westminsterského paláca roku 1834 ponúkol Viliam IV. Buckinghamský palác ako nové sídlo parlamentu, ale jeho ponuka bola odmietnutá a Westminsterský palác bol nákladne rekonštruovaný.
Kráľovná Viktória.
Buckinghamský palác sa stal hlavným kráľovským sídlom roku 1837 s nástupom kráľovnej Viktórie. Kým štátne komnaty oplývali zlatom a farbami, služobné miestnosti neboli zariadené veľmi luxusne. Uvádza sa, že komíny dymili tak, že kozuby museli uhasiť a v paláci bolo chladno.
Ventilácia bola natoľko zlá, že interiér zapáchal. Aj personál bol nedbanlivý a lenivý. Po svadbe Viktórie s princom Albertom v roku 1840 sa jej manžel sústredil na reorganizáciu chodu paláca a odstránenie jeho nedostatkov. S tým súvisiace stavebné práce boli dokončené koncom roku 1840.
Rozsiahle krídlo smerom na Mall bolo postavené až po svadbe Viktórie a princa Alberta. Roku 1847 manželia zistili, že palác je primalý pre dvorný život a ich rozrastajúcu sa rodinu. Rozhodli sa preto pre stavbu nového krídla podľa návrhu Eduarda Blora. Táto časť uzavrela vnútornú dvoranu paláca.
Súčasťou tejto dostavby je aj balkón, z ktorého zdravili členovia kráľovskej rodiny verejnosť pri významných príležitostiach. V tom období bola postavená aj tanečná sála a doplnené niektoré štátne komnaty podľa návrhu Jamesa Pennethorna, Nashovho žiaka.
Pred smrťou princa Alberta usporadúvala kráľovná Viktória spoločenské tanečné a hudobné akcie a v Buckinghamskom paláci hrali významní súdobí hudobníci. Napríklad tu trikrát koncertoval Felix Mendelssohn-Bartholdy a Johann Strauss mladší so svojím orchestrom. Strausova "Polka pre Alicu" tu bola prvýkrát predvedená na počesť kráľovninej dcéry Alice. Počas tohto obdobia sa tu konali časté maškarné plesy aj bežné kráľovské ceremónie.
Kráľovná Viktória dala Mramorový oblúk premiestniť do Hyde Parku, kde sa nachádza dodnes. Po smrti princa Alberta roku 1861 sa kráľovná stiahla z verejného života a bývala v zámku vo Windsore, Balmoral Castle a Osborne House. Dlhý čas sa Buckinghamský palác používal len zriedkavo. Potom, ako bola kráľovná po nátlaku verejnosti nútená vrátiť sa do Londýna, vyhýbala sa naďalej Buckinghamskému palácu a dvorné záležitosti sa odohrávali na Windsorskom zámku.
20. storočie.
Roku 1901 po nástupe Eduarda VII. sa palác začal opäť používať ako kráľovské sídlo. Nový kráľ a kráľovná dali vyzdobiť tanečnú sálu, veľké schodisko, vstupnú halu, mramorovú sieň, vestibul a galériu v štýle Belle epoque s prevažujúcou zlatou a smotanovo žltou farbou. Ich vzhľad sa zachoval dodnes. Posledné významné stavebné úpravy boli uskutočnené za vlády kráľa Juraja V., kedy v roku 1913 sir Aston Webb upravil pôvodnú Blorovu fasádu z roku 1850 do podoby, ktorá pripomínala Lyme Park v Cheshire. Fasáda bola upravená tak, aby vytvárala vhodné pozadie k pamätníku kráľovnej Viktórie. 
Za vlády Juraja V., ktorý mal serióznejšiu povahu než jeho otec, bol Buckinghamský palác skôr miestom oficiálnych aktivít, než plesov a iných radovánok. Jeho manželka, kráľovná Mária, bola znalkyňou umenia a zaujímala sa o kráľovské zbierky mobiliáru a umenia a starala sa o to, aby boli udržiavané a doplňované. Postarala sa aj o výzdobu modrého salónu. V tejto miestnosti, dlhej 21 metrov a v minulosti známej ako "Južný salón", sa nachádza jedna z najkrajších Nashových kazetových výzdob stropov, podľa historika Olwena Hedleya ešte krajšia ako v trónnej sále.
Uvádza sa, že v roku 1999 mal Buckinghamský palác 19 štátnych komnát, 52 spální, 188 spální pre personál, 92 kancelárií a 78 kúpelní. Hoci sa to môže javiť ako veľký počet, v porovnaní s niektorými inými kráľovskými sídlami, ako napríklad "Carskoje Selo", pápežov palác v Ríme alebo kráľovský palác v Madride, je relatívne malý.
Svetové vojny.
Prvú svetovú vojnu prečkal palác (v tej dobe sídlo kráľa Juraja a kráľovnej Márie) bez ujmy. Cennejšie exponáty boli premiestnené do Windsorského zámku, ale kráľovská rodina naďalej bývala v paláci. 
Počas druhej svetovej vojny sa palác stal sedemkrát terčom náletov. Jedna z bômb dopadla do vnútorného štvorcového nádvoria v čase, keď kráľ Juraj VI. a kráľovná Alžbeta boli v paláci. Hoci bolo rozbitých veľa okien, veľké škody neboli zaznamenané. Najväčším poškodením bolo zničenie palácovej kaplnky v roku 1940. 
8. mája 1945 bol Buckinghamský palác centrom britských osláv konca druhej svetovej vojny a kráľ, kráľovná a princezná Alžbeta na pozadí so začiernenými oknami zdravili z balkóna zhromaždenie na Malle.
Interiér.
Hlavné miestnosti paláca sa nachádzajú na prvom poschodí "(Piano nobile)" v západnom krídle obrátenom k záhradám priľahlých k palácu. Centrom súboru vyzdobených štátnych komnát je hudobný salón, ktorého výrazný oblúk vytvára dominantu fasády. V susedstve tejto komnaty sa nachádza modrý salón a biely salón. Spojnicu tejto skupiny miestností tvorí obrazová galéria, dlhá 50 metrov. V galérii sú umiestnené obrazy významných maliarov, napríklad Rembrandta, van Dycka, Rubensa, Vermeera a ďalších. 
Ďalšími miestnosťami prístupnými z galérie sú trónna sála a zelený salón. Zelený salón slúži ako obrovská predizba trónnej sály a je súčasťou ceremoniálnej trasy zo strážnej komnaty nad hlavným schodiskom. V strážnej komnate stojí biela mramorová socha princa Alberta v rímskom odeve. Tieto významné miestnosti sú používané len na oficiálne a ceremoniálne príležitosti. 
Priamo pod štátnymi komnatami je niekoľko trochu menších miestností označovaných ako pološtátne komnaty. 
Tieto miestnosti sú používané pri menej oficiálnych príležitostiach — obedy a súkromné audiencie. Niektoré z nich sú vyzdobené a pomenované po jednotlivých hosťoch, napríklad komnata "1844", ktorá bola vyzdobená pri príležitosti návštevy ruského cára Mikuláša I. V centre tejto skupiny miestností sa nachádza oblúkový salón, ktorým prechádzajú tisíce hostí na záhradné slávnosti usporadúvané kráľovnou. 
V období rokov 1847 až 1850, kedy Blore budoval nové východné krídlo, bolo na jeho výzdobu použité zariadenie Brightonského pavilónu. Červená a čínska jedáleň sú vybavené nábytkom z jedálne a hudobného salóna Brightonského pavilónu. Žltý salón je vyzdobený tapetami z počiatku 19. storočia, ktoré boli vyrobené roku 1817 rovnako pre Brightonský pavilón a obloženie kozuba doplnené okrídlenými drakmi podľa európskych predstáv o čínskom štýle. V strede tohto krídla sa nachádza známy balkón za sklenými dverami centrálnej komnaty. Tento salón bol v 20. rokoch 20. storočia vyzdobený na prianie kráľovnej Márie v čínskom štýle, hoci dvere boli prenesené z Brightonu už roku 1873. Ďalej sa vo východnom krídle nachádza veľká galéria, skromne nazývaná hlavná chodba. Je vybavená zrkadlovými dverami a skrinkami s čínskymi porcelánovými pagodami a iným orientálnym nábytkom z Brightonu.
Návštevy hláv štátov bývajú ubytované v častiach komnát označovaných ako belgické komnaty, ktoré sa nachádzajú na prízemí severného krídla. Tieto komnaty sú vybavené kupolovými svetlíkmi a boli vyzdobené pri príležitosti návštevy Albertovho strýka Leopolda — prvého belgického kráľa. Býval tu kráľ Eduard VIII. po dobu krátkeho panovania.
Dvorné ceremónie.
Uvedenie do úradu, ktoré zahŕňa povýšenie do rytierskeho stavu a iné významné ceremónie sa odohrávajú vo viktoriánskej tanečnej sále, vybudovanej roku 1854. S rozmermi 37 × 20 metrov je to najväčšia miestnosť paláca. Nahradila trónnu sálu v jej význame a použití. Počas ceremoniálu kráľovná nesedí na tróne, ale stojí na vyvýšenom mieste pri tróne pod obrovským zamatovým baldachýnom.
Štátne recepcie sa tiež konajú v tanečnej sále. Tieto formálne večery sa konajú vždy prvý deň návštevy hlavy štátu. Počet pozvaných osôb býva okolo 150 a jedlo sa podáva v pozlátenom servise. Najväčšia a veľmi formálna večera sa poriada v Buckinghamskom paláci vždy novembri, kedy kráľovná hostí zahraničných diplomatov, ktorí sídlia v Londýne. Pri tejto príležitosti sú sprístupnené a používané všetky štátne komnaty. 
Spoločenské akcie menšieho významu, ako napríklad prijatie nových veľvyslancov, menšie recepcie a stretnutia s kráľovskou radou, sú poriadané v už spomenutej komnate "1844". Ak je na podobnú akciu pozvaný väčší počet hostí, býva využitý aj hudobný salón alebo štátna jedáleň. Pri všetkých akciách sú prítomní príslušníci kráľovskej stráže (Yeomen Warder) v starobylých uniformách. 
Najväčšou udalosťou usporiadanou v paláci je záhradná slávnosť, na ktorej býva pozvaných až 9 000 hostí. Potom, čo sa hostia zhromaždia, zahrá vojenská kapela štátnu hymnu, kráľovná vyjde z oblúkového salóna a pomaly prechádza záhradou a pozve do svojho súkromného stanu tých, ktorí boli vopred vybraní.
Prístup pre verejnosť.
Buckinghamský palác je víkendovým sídlom kráľovnej a vojvodu z Edinburghu, je tu zamestnaných približne 450 osôb. Každoročne je na záhradné slávnosti, audiencie a recepcie pozvaných okolo 50 000 hostí. Palác je tiež miestom striedania stráží, udalosti, ktorá sa teší veľkému záujmu zo strany turistov. V júni 2003, pri príležitosti 50. výročia panovania súčasnej kráľovnej, sa v záhrade konali koncerty populárnej a vážnej hudby. Bolo to prvýkrát, kedy obyčajní ľudia, ak mali šťastie pri losovaní vstupeniek, boli pozvaní do Buckinghamského paláca. 
Sprístupnenie Buckinghamského paláca v lete pre návštevníkov v 90. rokoch 20. storočia bolo významnou zmenou tradície. Prostriedky zo vstupného sú používané na rekonštrukciu štátnych komnát Windsorského zámku zničených požiarom. Každé leto v mesiacoch auguste a septembri je pre verejnosť prístupné západné krídlo paláca. V období prehliadok tvorí sprievodcovskú službu približne 200 osôb, prevažne študentov. 
Na rozdiel o bežného názoru, palác nepatrí kráľovnej. Buckinghamský palác, Windsorský zámok a ich umelecké zbierky sú štátnym majetkom. 
Za palácom sa rozkladajú záhrady v štýle parku — najväčšie súkromné záhrady v Londýne. Autorom pôvodného vzhľadu záhrad bol Capability Brown, ale prešli úpravami Williama Townsenda Ailtona a Johna Nasha v období rekonštrukcie paláca. Umelé jazero bolo vytvorené roku 1828 a je napájané zo Serpentínového jazera v Hyde Parku. Podobne ako palác je aj záhrada plná umeleckých diel. Jedným z najvzácnejších exponátov je váza Waterloo, obrovská urna vyrobená z jedného kusa kararského mramoru. Urnu nechal vytesať Napoleon Bonaparte, ale zostala otesaná len hrubo a po jeho porážka ju nechal dokončiť princ regent, neskôr kráľ Juraj IV. 
V susedstve paláca sa nachádzajú kráľovské garáže a stajne, tiež navrhnuté architektom Johnom Nashom. Dnes je tu umiestnený aj zlatý kráľovský koč. Tento rokokový koč s maľovanými panelmi od G. B. Ciprianiho navrhol sir William Chambers roku 1760. Prvýkrát bol použitý kráľom Jurajom IV. pri ustanovení parlamentu roku 1762 a je panovníkmi používaný len pri korunovácii alebo pri oslave výročia korunovácie. V stajniach sú tiež ustajnené kone, ktoré sú používané na ťahanie kočov pri slávnostných príležitostiach.
Zástavy nad Buckinghamský palácom.
Dôstojník kráľovskej zástavy je zodpovedný za všetky zástavy, ktoré sa vyvesujú v paláci. Do roku 1997 bola jedinou vyvesovanou kráľovská štandarda — oficiálna vlajka vládnuceho panovníka, a to len v dobe, keď bol panovník prítomný v paláci. Ani v období smútku nebývala táto vlajka vyvesená na pol žrde. Jediným prípadom bolo obdobie po smrti predchádzajúceho panovníka — vtedy sa vyvesila vlajka najstaršieho príslušníka kráľovského rodu. 
Tradícia sa upravila po smrti Diany, princeznej z Walesu, kedy verejnosť len s nevôľou prijala, že nad palácom nie je vyvesená vlajka na pol žrde. Kráľovná bola vtedy v Balmoral Castle, takže nad palácom neviala žiadna zástava. 
Kráľovná sa rozhodla porušiť protokol a v deň pohrebu dala vyvesiť štátnu vlajku (Union Jack) na pol žrde.
Odvtedy je štátna vlajka vyvesená aj v neprítomnosti kráľovnej a pri úmrtí člena kráľovskej rodiny a pri štátnom smútku je vyvesená na pol žrde.

</doc>
<doc id="87857" url="https://sk.wikipedia.org/wiki?curid=87857" title="Let’s Dance (album)">
Let’s Dance (album)

Let's Dance je pätnásty album anglického hudobníka Davida Bowieho.
Zoznam skladieb.
Autorom skladieb je David Bowie, s výnimkou označených skladieb. 
Reedície.
V roku 1995 vyšiel album na CD v reedícii Virgin Records a taktiež obsahoval bonusovú skladbu „Under Pressure“ - kolaboráciu Davida Bowieho a členov skupiny Queen. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby.

</doc>
<doc id="87866" url="https://sk.wikipedia.org/wiki?curid=87866" title="Tonight (album)">
Tonight (album)

Tonight je album Davida Bowieho, vydaný v roku 1984. Na albume Bowie spolupracoval aj s americkou speváčkou Tinou Turner, ktorá spolu s ním odspievala titulnú pieseň. 
Hudobná kritika album odmietla ako lacný pokus o zopakovanie komerčného úspechu Bowieho predošlého albumu "Let's Dance". Z celkového počtu deväť skladieb sú pôvodné iba štyri. Bowie napísal sám iba dve pesničky a to „Blue Jean“ a „Loving The Alien“, ktoré boli vydané aj ako single a stali sa menšími hitmi. 
Počas dovolenky v juhovýchodnej Ázii napísal spoločne s Iggy Popom ešte dve skladby: „Tumble and Twirl“ a „Dancing With The Big Boys“. Zvyšných päť skladieb boli cover-verzie starších Popových piesní alebo piesne iných autorov. Niektorí ľudia dokonca upodozrievajú Bowieho, že týmto spôsobom chcel pomôcť zarobiť Popovi na tantiemach.
Nahrávanie albumu začalo bez Nilea Rodgersa, ktorý produkoval "Let's Dance". Namieto neho si Bowie vybral relatívne neovereného britského producenta Dereka Brambalea. Počas nahrávania vznikali často konflikty pretože Brambale požadoval aby sa niektoré party nahrávali znova a znova, i keď boli v poriadku. Producent Hugh Padgham, ktorý na nahrávaní pracoval ako zvukový inžinier nakoniec dokončil nahrávanie albumu a spoločne s Bowiem a Brambaleom je uvádzaný ako producent platne.
Napriek negatívnym kritikám album to dotiahol až na prvé miesto britského albumového rebríčka. Pri spätnom pohľade na album sa aj Bowie vyjadroval viac než len kriticky. V roku 1989 sa vyjadril na adresu "Tonight" aj "Never Let Me Down": "„(...) bol to úžasný materiál, ktorý sme degradovali na obyčajný produkt. Myslím, že sme takto premrhali niekoľko úžasných skladieb. Mali by ste počuť niektoré demo-nahrávky. Oproti finálným verziám je to ako deň a noc. Je tu pár vecí, za ktoré by som si zaslúžil kopanec… Mali by ste počúť „Loving The Alien“ na deme. Je to úžasné! Bohužial, na albume to už nie je tak úžasné.“ 
Reedície.
Album bol vydaný v dvoch reedíciách na CD, prvýkrát v roku 1995 vydavateľstvom Virgin Records a obsahoval ďalšie štyri bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. 

</doc>
<doc id="87867" url="https://sk.wikipedia.org/wiki?curid=87867" title="Fotios">
Fotios

Fotios (iné názvy: Fótios, Fócios, Fótios Veľký, Focius, Fotius; po grécky "Φώτιος" – Fótios, lat. "Photius"; * okolo 820, Konštantinopol – † 6. február 891 v arménskom Bordi) bol byzantský filozof, teológ, polyhistor, najväčší učenec 9. stor., 857867 a 877886 konštantinopolský patriarcha, profesor na carihradskej univerzite, učiteľ Konštantína Filozofa, jedna z vrcholných postáv byzantskej teologickej vzdelanosti, popredný predstaviteľ byzantského humanizmu.
Pravoslávie ho považuje za jedného z najväčších patriarchov a uctieva ho ako svätého. Jeho liturgická pamiatka sa slávi 6. februára. Postoj katolíckej cirkvi bol v minulosti veľmi kritický, ale v posledných desaťročiach sa mení.
Patril medzi najvzdelanejších mužov svojej doby a pravdepodobne on navrhol svätých Cyrila a Metoda na misiu na Veľkú Moravu v roku 862.
Život.
Fotiov otec Sergios bol členom cisárovej telesnej stráže, starší brat jeho otca Tarasios Nikeforos (784806) bol patriarchom a jeden z jeho bratov si vzal za manželku sestru cisárovnej Theodory. Fótios študoval v Konštantínopoli, stredisku vtedajšej vzdelanosti a sám skoro prednášal na univerzite gramatiku, rétoriku, filozofiu a teológiu, získal si povesť mimoriadne vzdelaného muža. Medzi jeho žiakov patrili tiež sv. Cyril, apoštol Slovanov, a neskorší cisár Michal III. Nepochybne bol Fotios vynikajúcim filológom, exegétom a znalcom patristiky. Zároveň bol veliteľom cisárskej telesnej stráže a neskôr prvým cisárskym sekretárom.
Roku 847 bol zvolený nástupcom konštantínopolského patriarchu Methodia I. radikálne zmýšľajúci Ignatios I., syn cisára Michala I. Ignatios hneď spôsobil eskaláciu napätia medzi radikálnymi a umiernenými biskupmi. Po roku 856, keď sa cisár Michal III. stal plnoletým, sa rozhorel súboj medzi Ignatiom a cisárovým strýkom Bardasom, ktorý podporoval umiernených. Dnes nie je celkom jasné, nakoľko pravdivé sú obžaloby oboch strán. Konflikt však roku 858 skončil Ignatiovou (viac či menej vynútenou) rezignáciou.
Cisár Michal III. a Bardas potom zvolili laika Fotia, ktorý sa osvedčil ako na akademickej, tak administratívnej pôde, za nového patriarchu a Fotios do týždňa prijal biskupské svätenie. Fotios pritom informoval ostatných patriarchov o svojom vstupe do úradu a uznal pritom i čestný primát rímskeho biskupa, t. j. pápeža. Patriarchovia vrátane pápeža uznali Fotia, ale pápež Mikuláš I. sa chcel o procedúre voľby informovať. Preto vyslal dvoch legátov, ktorých druhotným cieľom malo byť tiež získania Ilýrie, Kalábrie a Sicílie pod pápežovu jurisdikciu. Obaja pápežskí legáti sa zúčastnili koncilu, ktorý Fotios zvolal, vyšetrili Fotiovu voľbu a prehlásili Ignatiovo odstúpenie zákonným a kanonickým. Druhý zámer však nedosiahli.
Po ich návrate však pápež Mikuláš I. z rozčarovania nad neúspechom pokusu o návrat stratených provincií pod jeho jurisdikciu anuloval výsledky vyšetrovania, exkomunikoval oboch legátov a vyhlásil Fotiovu voľbu za neplatnú a Fotia za zosadeného, právoplatným patriarchom mal byť podľa neho naďalej Ignatios. Fotios reagoval tým, že cisárovi skoncipoval list, v ktorom cisár s pápežom jedná ako s poddaným, čo si nie prekvapivo vyžiadalo ostrú odpoveď z Ríma.
Medzitým prišlo ku konfliktu v inej oblasti. S cisárovou podporou sa Fotios angažoval v misii medzi Rusmi, Bulharmi, na Veľkej Morave a u Chazarov. Fotios má rozhodujúci podiel na rozšírení kresťanstva na týchto územiach. V prípade Bulharska však prišlo k ďalšiemu konfliktu s Rímom, ktorý si nárokoval jurisdikciu nad týmto územím. Okrem toho sa tu stretol Fotios s tým, že západní misionári vkladali do slov "Nicejsko-carihradského vyznania" slovo Filioque („i Syna“). Fotios oficiálne reagoval encyklikou (okružným listom) východným patriarchom, v ktorom odsúdil viaceré zvyklosti latinskej cirkvi, napr. že sa pôstia v sobotu, Veľký pôst začínajú na Popolcovú stredu a nie v pondelok, kňazom nie je dovolené ženiť sa a nesmú udeľovať sviatosť myropomazania (birmovania) a predovšetkým, že do vyznania viery doplnili slovo „Filioque“. V lete 867 bol zvolaný do Konštantínopola snem, na ktorom bol Mikuláš I. odsúdený a exkomunikovaný.
V rímskokatolíckej cirkvi niekedy boli tendencie vidieť v tomto okružnom liste príčinu schizmy. Podľa pravoslávnych kresťanov Fotios bránil ortodoxiu a tradičnú autonómiu patriarchátov – nič nového tak nepredkladal, len sa bránil novotám z rímskej strany.
Udalosti sa začali teraz hýbať aj v samotnej Byzancii. Cisár Michal III. bol zavraždený, Fotios zakázal vrahovi a uzurpátorovi trónu Basileiovi I. Macedónskemu účasť na bohoslužbe. Basileios I. zosadil Fotia a patriarchom ustanovil opäť Ignatia, zároveň si na svoju stranu získal jednak byzantskú radikálnu stranu i nového pápeža Hadriána II. Ďalší koncil s menším počtom účastníkov, ktorý dnes rímskokatolícka cirkev uznáva ako 4. konštantínopolský koncil, ktorému predsedali dvaja pápežskí legáti, sa konal v dňoch od 5. októbra 869 do 28. februára 870. Koncil sa zaoberal Fotiovým prípadom, Fotios však mal naďalej podporu absolútnej väčšiny metropolitov a biskupov. Koncil začal za účasti iba 12 biskupov a účasť na ňom nikdy neprekročila 103 biskupov. Fotiovi na koncile nebola dovolená plná obhajoba. Keď sa Fotios odmietol podpísať pod svoje odsúdenie, bol exkomunikovaný a poslaný do exilu.
Fotios sa naďalej zúčastňoval všetkých politických útokov a podporoval svojich prívržencov. Nakoniec bol z exilu povolaný späť a stal sa vychovávateľom neskoršieho cisára Leva VI. Mal tak vysokú podporu, že už tri dni po Ignatiovej smrti bol opäť zvolený patriarchom. V Ríme vládol už nový pápež, Ján VIII., ktorý sa kvôli problematickým vzťahom s Franskou ríšou a hrozbe arabských útokov usiloval o dobré vzťahy s Byzanciou. Roku 879 sa konal koncil, ktorý uznáva pravoslávie ako 4. konštantínopolský koncil, tento koncil pápež výslovne uznal. Výsledky predchádzajúceho koncilu boli zrušené a Fotios bol rehabilitovaný. Koncil uznal pápežovu jurisdikciu nad kresťanským Západom, naopak mu ju odmietol nad Východom. V otázke jurisdikcie nad Bulharskom koncil rozhodol na osobitnom zasadaní, že bude pod zvrchovanosťou Konštantínopola, „Filioque“ bolo nepriamo odsúdené zamietnutím akýchkoľvek dodatkov k Nikajsko-carihradskému vyznaniu viery. Fotiova schizma bola konečne zažehnaná.
Roku 882 pápeža Jána VIII. vystriedal Martin I., ktorý Fotia, podľa mienky niektorých, znovu exkomunikoval, načo Fotios reagoval svojim "Pojednaním o mystagogii Svätého Ducha", ktoré dodnes vo východnej cirkvi predstavuje štandardné dielo v otázke "Filioque". Podľa F. Dvorníka však už druhý raz k schizme medzi Konštantínopolom a Rímom nedošlo a tzv. druhá schizma je len mystifikácia. Roku 886 neočakávane umrel Basileios I. a nový cisár Lev VI. Fotia zosadil v prospech svojho šestnásťročného brata Stefana. Zvyšok svojho života dožil Fotios v monastierskej väzbe v Arménsku.
Dielo.
Medzi najdôležitejšie Fotiove diela patrí "Myriobiblon" čiže "Bibliotheca", zbierka poznámok z jeho prednášok o klasických a kresťanských autoroch, ktorí sú často citovaní. Ide o nesmierne významné dielo z hľadiska dejín byzantskej literatúry a svedok byzantského humanizmu, ktorý má začiatky práve v 9. storočí.
Medzi najdôležitejšie z početných Fotiových teologických spisov patrí "Amfilochia", zbierka viac než tristo otázok a odpovedí na ťažké biblické miesta, filozofické a teologické problémy, adresovaná arcibiskupovi Amfilochovi; mimo iného sem patrí zmienené "Pojednávanie o mystagogii Ducha Svätého".
Z Fotiových biblických komentárov sa zachovali iba zlomky. Poznáme však zhruba 80 Fotiových prejavov a zhruba 200 listov zo všetkých období jeho života. Ďalej Fotiovo dielo tvoria mnohé polemické spisy, hlavne o otázke "Filioque" a jurisdikcie rímskeho pápeža.
Nakoniec prichádzajú diela z cirkevného práva, predovšetkým je Fotiovi pripisovaný "Nomokanón", klasické dielo byzantského cirkevného práva. Dielo je však staršie a Fotios ho iba redigoval.

</doc>
<doc id="87869" url="https://sk.wikipedia.org/wiki?curid=87869" title="'hours...'">
'hours...'

'hours...' je album britského hudobníka Davida Bowieho vydaný v roku 1999. Zároveň je to posledný Bowieho album vydaný spoločnosťou EMI, cez jej dcérsku spoločnosť Virgin Records.
Väčšina skladieb, ktoré sa v súčasnosti nachádzajú na "'hours...'" boli použité v iných verziách v počítačovej hre "Omikron: The Nomad Soul". V hre vystupujú postavy, ktoré sa inšpirovali samotným Bowiem, jeho manželkou Iman a spolupracovníkmi Reevesom Gabrelsom a Gail-Ann Dorsey. 
Aby Bowie zvýšil záujem o album, tak usporiadal na jeho webstránkach BowieNet súťaž o najlepší text k poskytnutej inštrumentálnej skladbe. Víťazný text sa mal potom objaviť na albume "'hours...'". Víťazom súťaže a tým pádom aj spoluautorom skladby „What’s Really Happening?“ sa stal Alex Grant. Grant okrem iného vyhral aj výlet do nahrávacieho štúdia Looking Glass v New Yorku, kde Bowie nahral svoje vokály s novým textom ku skladbe. Stretnutie vyvrcholilo tým, že Bowie pozval Granta aby naspievali sprievodné vokály ku svojej skladbe. Celá udalosť bola vysielaná cez Bowieho internetovú stránku BowieNet.
Na obale albumu je možné vidieť krátkovlasého Bowieho (z predošlého albumu "Earthling") ako vyčerpaný leží v rukách dlhovlasého, mladšie vyzerajúceho Bowieho. "'hours...'" je album v mnohom jemnejší a pokojnejší ako jeho dvaja predchodcovia a obsahuje mnoho odkazov na Bowieho dávnu tvorbu, najmä zo začiatku 70. rokov. Album bol vydaný aj v limitovanej edícii, ktorej obal bol holografický.
Bowie sa rozhodol po vydaní albumu opäť koncertovať. Živých koncertov však bolo oveľa menej ako kedysi a Bowie skôr uprednostňoval televízne vystúpenia s kapelou. 
Kritika bola s album relatívne spokojná. Niektorí mu však vyčítali prílišnú nudnosť. Napriek tomu dosiahol album na piate miesto britskej albumovej hitparády.
Zoznam skladieb.
Autorom skladieb je David Bowie a Reeves Gabrels, s výnimkou označených skladieb. 
Reedície.
Album bol vydaný v roku 2004 v reedícii Bowieho vydavateľstva ISO Records spoočne s bonusovým diskom, ktorý obsahoval remixy, B-strany singlov a alternatívne verzie niektorých skladieb.

</doc>
<doc id="87870" url="https://sk.wikipedia.org/wiki?curid=87870" title="Dead Can Dance">
Dead Can Dance

Dead Can Dance je hudobná formácia, ktorú tvorí duo Lisa Gerrard a Brendan Perry. Vznikla v Melbourne v roku 1981, existovala do roku 1999 – vtedy došlo k dočasnému rozchodu. Znovuoživenie skupiny prišlo v roku 2005, keď bolo zrealizované ich spoločné turné v Európe a v USA. Podľa informácii od Brendana Perryho: počas zimy 2011 sa chystajú nahrávať nový almum, nahrávanie ukončiť do leta 2012 a následne usporiadať asi dvojmesačné turné.
Hudobný štýl.
Allmusic: "„Dead Can Dance combinuje prvky európskej ľudovej hudby – zvlášť hudbu zo stredoveke a renesancie – s ambient popom a worldbeatom. Ich piesne sú o stratenej kráse, žiali a smútku, inšpirácii a vznešenosti, a neutíchajúcom ľudskom cieli dosiahnuť zmysluplné bytie.“"&lt;br&gt;
Lisa Gerrard spieva tzv. glosolália, (používa vokály v starých, zaniknutých jazykoch), čo ich tvorbe dáva veľmi osobitý charakter.
Inšpirácie k názvu zoskupenia.
Názov „Dead Can Dance“ je mätúci. Hoci táto kapela je populárna v "gothickej subkultúre", názov znamená posunutie života smerom k niečomu, čo je dlho nepoužívané, eventuálne mŕtve. Nástroje, ktoré používajú sú veľmi staré, zabudnuté pre väčšinu hudobníkov. Iná možnosť vysvetlenia názvu je idea oživenia neživého, ako povedal Brendan Perry: "„Obrázok na albume" (t. j. na prvom albume s názvom "Dead Can Dance")", rituálna maska z Novej Guinei sa pokúša vizuálne interpretovať pojem ‚Dead Can Dance‘. Maska, hoci niekedy žijúca časť stromu, je mŕtva a predsa cez umenie svojho tvorcu bola naplnená životnou silou svojho tvorcu. Pochopiť, prečo sme si vybrali tento názov, myšlienka transformácie nepredstaviteľného na predstaviteľné… Myšlienka procesu vzťahujúcemu sa k životu zo smrti a smrti zo života. Veľa ľudí nepochopilo základnú symboliku a domnievalo sa, že musíme byť ‚morbídni gothici‘.“"
Hudobná kariéra.
Po relatívne neúspešnom pôsobení v Austrálii sa Lisa Gerrard a Brendan Perry presťahovali do Londýna, kde uzavreli zmluvu s alternatívnym rockovým vydavateľstvom 4AD, legendou pôsobiacou na alternatívnej scéne, kde sa stali jednou z najdôležitejších kapiel tohto vydavateľstva. Nahrávali spoločne, neskôr sa rozišli. Lisa Gerrard sa vrátila do Austrálie, Brendan Perry sa presťahoval do Írska, kde kúpil starý kostolík – Quivy Church, tu žije a pracuje. Špekulovalo sa, že odstup medzi nimi je spôsobený ich prípadným rozchodom, hoci Brendan Perry povedal, že vzdialenosť im pomáha udržať istú individuálnu slobodu tvorby. 
Po vydaní ich posledného štúdiového albumu "Spiritchaser" mala skupina Dead Can Dance naplánovaný aj ďalší album, avšak skôr ako došlo jeho realizácii, formácia sa rozpadla. Z pripravovaného albumu bola nahratá iba jedna skladba s názvom „The Lotus Eaters“. Hoci k dokončeniu albumu nedošlo, skladba bola vydaná na kompiláciách "Dead Can Dance (1981-1998)" a "Wake".
Okrem oficiálnych vyšlo počas trvania ich koncertnej kariéry aj viacero neoficiálnych nahrávok, ktoré zahŕňajú raritné skladby, ktoré boli hrané iba naživo. Hoci "Toward the Within" je ich jediný vydaný živý album, vyšla aj limitovanú edícia nahrávok z ich európskych a severoamerických koncertov v roku 2005 a tiež kompilácie pomenované "Selections from Europe" a "Selections from North America". V roku 2008 vyšli všetky albumy remastrované ako SACD.
Diskografia.
Všetky uvedené nahrávky vyšli vo vydavateľstve 4AD.

</doc>
<doc id="87884" url="https://sk.wikipedia.org/wiki?curid=87884" title="Fótios">
Fótios



</doc>
<doc id="87885" url="https://sk.wikipedia.org/wiki?curid=87885" title="Fotius">
Fotius



</doc>
<doc id="87887" url="https://sk.wikipedia.org/wiki?curid=87887" title="Angels and Airwaves">
Angels and Airwaves

Angels &amp; Airwaves je skupina Toma DeLonga, speváka a gitaristu skupiny Blink 182. Bola založená v roku 2005, kedy vydala svoj debutový album "We Don´t Need To Whisper".
Kapela tvrdí, že z prvých dvoch albumov ich ovplyvnili najmä Radiohead a Pink Floyd, pričom ich hudbu spojili s grandióznosťou U2.

</doc>
<doc id="87888" url="https://sk.wikipedia.org/wiki?curid=87888" title="Ľudovít Štrompach">
Ľudovít Štrompach

Ľudovít Štrompach menovaný aj Lajos, Ľudevít a Ludwig (* 23. jún 1923, Budapešť, Maďarsko – † 5. marec 2009 Bratislava) bol maliar a reštaurátor.
Životopis.
Rodina a pôvod.
Ľudovít Štrompach sa narodil v Budapešti rodičom Jozsefovi Strompachovi, ktorý bol umelecký stolár v službách grófa Pálfiho a Petronelle, rod. Heiszter narodenej v Novákoch, ktorej rodičia a súrodenci ako aj ona sama boli taktiež zamestnanci (osobný kočiš grófa Pálfiho, umelecký záhradník, práčka a obuvník) na Bojnickom zámku v službách grófa Pálfiho. Vzťah Ľudovíta Štrompacha k Bojnickému zámku a jeho okoliu trval po celý jeho život.
Štúdium.
V rokoch 1943 – 1946 študoval na Kráľovskej výtvarnej akadémii v Budapešti (maď. "Országos Magyar Királyi Képzőművészeti Főiskola") v triede Gyulu Rudnaya a na VŠVÚ v Prahe u Jána Želibského. V roku 1946 sa presťahoval do Prahy.
Tvorba a pôsobenie.
Slovensko.
Od roku 1952 sa natrvalo presídlil na Slovensko, kde sa okrem vlastnej tvorby venoval reštaurovaniu obrazov, sôch, kostolov, zámkov, výzdobou fresiek mnohých sídlisk na Hornej Nitre a zberateľskej činnosti. Jeho výtvarné realizácie v architektúre sa nachádzajú po celom Slovensku. 
Jeho obrazy sa nachádzajú v Slovenskej národnej galérii v Bratislave, v Stredoslovenskej  galérii v Banskej Bystrici, v Slovenskom národnom múzeu - Múzeu v Bojniciach, v Považskej galérií, v Národnej galérii v Prahe a v súkromných zbierkach. 
Rovnako rozsiahle je jeho reštaurátorské dielo – podieľal sa na reštaurovaní Oravského hradu, hradu Krásna Hôrka, hradov v Holíči, v Bytči, kostolov v Pôtri, Liptovskej Teplej, Liptovskej Ľupči a ďalších. Začiatkom 80-tych rokov sa podieľal na reštaurovaní sakrálnych diel Piaristického kostola v Prievidzi, ako aj Kostola sv. Bartolomeja. (Farského kostola). 
Je zakladateľ Krajskej galérie v Bojniciach (1956) a spoluzakladateľom so svojou manželkou akad.maliarkou Magdalénou Štrompachovou prvého výtvarného odboru na ĽŠU v Prievidzi (15. marec 1963). Od roku 2003 býval v Bratislave.
Zahraničie.
Zahraničná tvorba Ľudovíta Štrompacha sa vzťahuje najmä na mestá Praha, Budapešť v Maďarsku, Viedeň v Rakúsku, Mníchov a Garmisch-Partenkirchen v Nemecku, kde vznikli mnohé obrazy a grafiky. Príkladom je obraz nemeckej huslistky "Julii Fischerovej." Z jeho Pražského obdobia pochádzajú obrazy "Zasnežená Praha" alebo "Karlov most", ako aj mnohé obrazy, ktoré sa nachádzajú v Budapesti. 
Zdroj.
ISBN 80-967054-4-X 

</doc>
<doc id="87892" url="https://sk.wikipedia.org/wiki?curid=87892" title="FC Tatran">
FC Tatran



</doc>
<doc id="87895" url="https://sk.wikipedia.org/wiki?curid=87895" title="Astrochémia">
Astrochémia

Astrochémia je štúdium chemických látok nájdených vo vzdialenom vesmíre, obyčajne v mrakoch molekulárneho plynu, ich vznik, interakcie a zánik. V astrochémii sa prekrývajú disciplíny astronómie a chémie. Používajú sa tu ďalekohľady na meranie rôznych aspektov vesmírnych telies, ako napríklad teplota a zloženie. Zistenia pomocou spektroskopie v chemických laboratóriách môžu byť použité na určenie typu molekúl v astronomických objektoch, napríklad hviezdach alebo medzihviezdnych mrakoch.

</doc>
<doc id="87896" url="https://sk.wikipedia.org/wiki?curid=87896" title="Archeoastronómia">
Archeoastronómia

Archeoastronómia (zastar. "astroarcheológia") je štúdium starých alebo tradičných astronómií v ich kultúrnom kontexte s použitím archeologickej a antropologickej evidencie. Antropologické štúdium astronomických praktík v súčasných spoločnostiach je často nazývané "etnoastronómia", hoci neexistuje konsenzus, či je etnoastronómia samostatná disciplína alebo je časťou archeoastronómie. Archeoastronómia je úzko spätá s historickou astronómiou, používaním historických záznamov nebeských úkazov na riešenie astronomických problémov a históriou astronómie, ktorá využíva písané záznamy na vyhodnocovanie astronomických tradícií.
Najčastejšie sa spomína v súvislosti s egyptskými pyramídami alebo Stonehenge. Vek Stonehenge sa odhaduje na 4 000 rokov. Podľa výskumov amerického astronóma Geralda Hawkinsa to bolo astronomické observatórium. Rozmiestenie skalných blokov je starostlivo upravené tak, aby umožňovalo čo najpresnejšie určovať východy a západy nebeských telies, najmä Slnka a Mesiaca (na to bola potrebná rovina s čistým horizontom), v určitých významných obdobiach. Mnoho chrámov v Egypte a Grécku je orientovaných na východ alebo západ určitej hviezdy, napríklad Amonov chrám v Karnaku je orientovaný na západ Slnka v letnom slnovrate a menší chrám na hviezdu Canopus, druhú najjasnejšiu hviezdu na oblohe. Chrám bohyne Izidy v Denderaku je zas orientovaný na východ Síria. Slnko, Mesiac a hviezdy slúžili ako orientačné body na cestách a mali aj funkciu hodín na meranie času a funkciu kalendára na určenie ročných období, najmä príchodu obdobia dažďov a záplav, na určenie dní slávností a sviatkov. Prvé objavenie sa Síria za svitania (heliaktický východ) sa pokladal za začiatok nového roka. Presnosť orientácie hrán pyramíd na svetové strany s odchýlkou iba niekoľkých oblúkových minút svedčí o starostlivom meraní polôh hviezd a o súvise astronómie s kultom. Po celom svete sa možno stretnúť s orientovaním stavieb na niektorú svetovú stranu (na východ Slnka), najmä pri hrobkách, ale aj pri najjednoduchších hroboch. V súvislosti s výskumom pyramíd sa rozšírilo veľa pseudoobjavov o súvislostiach medzi rozmermi a parametrami pyramíd a astronomickými veličinami. V dnešnom štádiu výskumu "ciest Inkov" na planine Nazca v Peru sa zdá veľmi pravdepodobné, že i tieto neobyčajne rovné línie, dlhé niekoľko kilometrov, slúžili na astronomické pozorovania. Línie boli vyryté do mäkkej pôdy. Rozbiehajú sa z niekoľkých centier, možno z miest pozorovania. Staroveké astronomické údaje vznikli na základe pozorovaní pohybov nebeských telies a pravidelného určovania ich polôh, ktoré sa najpresnejšie dajú merať na obzore. Zachovali sa klinopisné tabuľky s astronomickými pozorovaniami Babylončanov, ktorí z nich určovali sklon dráhy Mesiaca vzhľadom na rovinu dráhy Zeme (podľa dnešnej terminológie). Pre nich to bolo len určenie uhla, o koľko bola dráha Mesiaca v danom dni nad dráhou Slnka na oblohe alebo pod ňou. Z cyklu zatmení, ktoré sa pravidelne opakujú každých 6 585 a 1/3 d, t. j. 18 r a 11 a 1/3 d, už pred štyritisíc rokmi vedeli vypočítať, kedy nastane zatmenie Slnka alebo Mesiaca. V Egypte mali astronomické pozorovania, vykonávané kňazmi, dlhú tradíciu a odovzdávali sa starostlivo z pokolenia na pokolenie. Dokonca určili periódu "príchodu ohnivého vtáka Fénixa", ktoré trvá 625 rokov, čo je obeh perihélia planéty Merkúr okolo Slnka (obdobie medzi dvoma polohami, v ktorých možno túto planétu najlepšie vidieť). Mayovia na základe dlhoročných pozorovaní veľmi presne určili obežnú dobu Mesiaca. Archeoastronomické výskumy sa využívajú aj na spresnenie datovania starých nálezov, na ktorých je zobrazené postavenie nebeských telies (planét v súhvezdiach).

</doc>
<doc id="87897" url="https://sk.wikipedia.org/wiki?curid=87897" title="Etnoastronómia">
Etnoastronómia



</doc>
<doc id="87898" url="https://sk.wikipedia.org/wiki?curid=87898" title="História astronómie">
História astronómie



</doc>
<doc id="87899" url="https://sk.wikipedia.org/wiki?curid=87899" title="Bohdan Varchal">
Bohdan Varchal



</doc>
<doc id="87901" url="https://sk.wikipedia.org/wiki?curid=87901" title="Historická astronómia">
Historická astronómia

Historická astronómia je veda, ktorá sa zaoberá analýzou historických astronomických dát a dejinami astronómie. Historické a staroveké pozorovania sa používajú na teoretické mapovanie dlhodobých trendov, ako napríklad vzorov zatmení a rýchlostí hmlovín.

</doc>
<doc id="87902" url="https://sk.wikipedia.org/wiki?curid=87902" title="Valentinián I.">
Valentinián I.

Valentinián alebo Valentinian(us) I. alebo Flavius Valentinianus (* 321 – 17. november 375) bol cisárom rímskej ríše v rokoch 364 až 375. 
Stal sa následníkom cisára Ioviana, ktorý na tróne nepobudol ani jeden celý rok. Bol kresťan, ale do náboženských vecí nezasahoval. Bohužial veľmi nezasahoval ani do politiky, ekonomiky a administratívy ríše. Úspešne bojoval proti Germánom, Saxom, Piktom, Škótom aj africkým Isaurom; pri trestnej výprave proti Kvádom prenikol aj do dnešného Slovenska. Zomrel pri svojom ťažení proti Kvádom počas rokovaní s Kvádmi vo vojenskom tábore pri Komárne (Brigetio – v Maďarsku oproti ústia Váhu). 
Život.
Mladosť a vojenská kariéra.
Valentinián pochádzal z južnej Panónie a bol synom Gratiana, známeho siláka a zápasníka, veliteľa v Afrike a Británii. Jeho prvou manželkou bola Marina Severa, ktorá mu porodila syna Gratiana, neskoršieho cisára. Druhou manželkou bola Justina, ktorá mu porodila syna Valentiniána a tri dcéry.
Do rímskej armády vstúpil už ako mladík. Spočiatku slúžil pod velením svojho otca Gratiana v severnej Afrike a Británii, neskôr na germánskej hranici v Podunajsku a Porýní. Vďaka prirodzeným vodcovským schopnostiam i značnej fyzickej sile si rýchlo získal úctu medzi radovými vojakmi a nadobúdal hodnosť za hodnosťou. V lete 357 bojoval vo veľkej bitke pri dnešnom Štrasburgu, v ktorej Rimania porazili kmeňový zväz Alamanov. Potom sa zúčastnil niekoľkých trestných výprav proti barbarom na pravom brehu Rýna a v roku 360 ho prevelili do provincie Mezopotámia. Po nástupe cisára Juliana (3. novembra 361) sa ocitol v nemilosti. Zbavili ho velenia a musel odísť do vyhnanstva v Egypte. Keď Julianus 26. júna 363 zahynul počas výpravy proti Peržanom, jeho nástupca Iovianus vrátil Valentinianovi predošlé hodnosti a prikázal mu, aby pre neho získal podporu vojsk na rýnskej hranici. Túto úlohu splnil až po veľkých nepokojoch, pretože Iovianus nebol v armáde obľúbený. Cisár však nezabudol odmeniť Valentinianovo úsilie a vymenoval ho za veliteľa elitnej jednotky svojej telesnej stráže.
Nadobudnutie vlády a rozdelenie ríše.
Za cisára ho vymenovalo vojsko. Na trón tak 26. februára 364 zasadol schopný vojenský veliteľ nearistokratického pôvody, ktorý bol vyznávačom nicejského vierovyznania. Po jeho zvolení vymenoval za spolucisára svojho brata Flavia Valenta. Obidvaja cisári si ríšu hneď na začiatku neformálne rozdelili. Valens dostal na starosť východnú časť a sídlil v Konštantínopole a Valentinianus si ponechal západnú časť a za sídlo si vybral Mediolanum. Západnú časť zahrňovala s výnimkou Trácie rímska Európa a severozápadná Afrika (predovšetkým Mauretánia, Numídia a Tripolitánia), druhú východnú časť tvorilo Grécko, provincie v Malej Ázii, Mezopotámii, Sýrii, Egypt a Líbya. Hraničnú oblasť tvorila na západnej časti Dalmácia na východnej provincia Moesia.
Obaja vládcovia boli vojaci telom aj dušou, čo ríša tiesnená nápormi barbarov a zmietaná vnútornými nepokojmi práve potrebovala. Valentinián vyžadoval od každého obyvateľa disciplínu a jej porušenie tvrdo trestal. Tých, čo nemohli platiť dane, dal jednoducho popraviť. Ľudí (kolónov a otrokov), ktorí opustili svoju udelenú pôdu, posielal pracovať do baní. Zbojníkov a zlodejov dával bez súdu popraviť. Mníchov a pustovníkov zaradil do armády. Všetky prejavy neposlušnosti vnímal ako zradu a porušenie povinnej disciplíny. Často usporadúval vojenské trestné expedície, ktoré pálili dediny a úrodu.
Nepokoje v Afrike.
V rokoch 346-375 vznikla veľmi nepokojná situácia v africkej provincii Africa Tripolitana. Už za cisára Joviána sa rozmohli útoky susedných kmeňov Austoriánov na bohaté mestá a úrodné polia provincie. O zlepšenie situácie sa mal postarať vojenský veliteľ Romanus, ktorý však využil situáciu a zhovievavosť Valentiniána a začal žiadať potravinové dávky od miestnych obyvateľov pre svoje vojsko. Keďže africký občania neboli schopní splniť Romanove požiadavky, ten odmietol bojovať proti Austoriánom. Neštastný obyvatelia sa obrátili aj na samotného cisára, no Romanovi sa podplácaním a intrigami darilo zmanipulovať mienku cisára. Medzitým Austoriáni mohli beztresne plieniť a sužovať Tripoliskú provinciu. Obyvatelia opäť poslali svojich legátov k cisárovi a ten poslal prešetriť veci svojím poverencom Palladiom. Romanus však podplatil aj Palládia a výsledkom bola poprava nevinných obetí. Spravodlivosť priniesol až veliteľ Theodosius, ktorý objavil dôkazy proti Romanovi a ten sa aj s ďalšími spolupáchateľmi nakoniec obesil.
S osobou Romana sa spája a j postava maurského kniežaťa Firma, ktorý sa v rokoch 372-374 vzbúril proti cisárovi. Firmus zabil svojho brata a Romanovho priateľa, za čo si vyslúžil intenzívnu negatívnu kampaň na dvore cisára. Keďže sa Firmus bál o svoj život, východisko našiel v krajnom riešení - vyhlásil sa za augusta a otvorene sa vzbúril proti cisárovi Valentiniánovi. Proti vzbúrencovi mal opäť zasiahnuť veliteľ Theodosius. Ten, nato aby Firma porazil, zameral sa na podrobenie tých kmeňov, o ktoré sa Firmus opieral. V roku 374 mal už Theodosius takú vojenskú silu, že mohol rozvinúť rokovania s maurskými kmeňmi, pričom im sľúbil, že ak sa pridajú na rímsku stranu, dostanú amnestiu. Firma napokon zradil kráľ jedného z kmeňov Igmazen. Mŕtve telo Firma, ktorý v zajatí spáchal samovraždu, sa dostalo do rúk Theodosia.
Konflikty s barbarskými kmeňmi a vzbura Procopia.
Už rok po zvolení za cisára musel Valentinianus čeliť veľkému vpádu Alamanov v Gálií, ktorí sa vzbúrili nakoľko nedostali rovnako hodnotné dary od správcov, na aké boli zvyknutí.V rovnakom čase vypukla proti Valentovi vzbura pod vedením Procopia, bratranca nebohého cisára Juliana. Cisár si musel vybrať, kde zasiahne. Nakoniec sa na naliehanie viacerých galských miest rozhodol pre zásah proti Alamanom. Po niekoľkých neúspešných bitkách a výmenách velitelov sa Valentiniánovi nakoniec v roku 367 podarilo na krátky časť vyhnať Alamanov z Galie. Mier však netrval dlho, lebo už v lete 367 vtrhli do britských provincií kmene Piktov, Škótov, Sasov, Anglov a Jutov. Alamani okamžite využili odchod veľkej časti rímskych jednotiek na sever a vydrancovali mesto Moguntiacum. Valentinianovi, ktorý v tom čase vážne ochorel, trvalo niekoľko mesiacov, kým zhromaždil dostatok posíl. Na jar 368 prenikol na nepriateľské územie a porazil Alamanov v krvavej bitke pri meste Solicinium na hornom toku rieky Neckar. Nasledujúcich sedem rokov cisár dozeral na obnovu schátralých pohraničných fortifikácií v Porýní. Nezanedbával ani ochranu galského a britského pobrežia pred nájazdom saských pirátov.
Najväčšiu pozornosť venoval zdokonaleniu obrany panónskych provincií. Pôvodne touto úlohou poveril skúseného vojenského veliteľa Equitia, avšak vďaka protekciii správcu panónskej provincie Maximinusa pripadla táto úloha jeho synovi Marcellianovi. Marcellianus bol vojenským velitelom provincie Valeria. Pozval kvádskeho kráľa Gabínia na priateľskú hostinu a pri odchode od stola ho nechal zavraždiť. Tento zákerný čin mal však úplne opačný účinok, ako Marcellianus zamýšľal. Kvádi sa rozhodli pomstiť smrť svojho panovníka a na jeseň 374 spoločne so Sarmatmi spustošili susedné rímske provincie. 
Na jar 375 Valentinianus opustil Trevír a prišiel na čele silného vojska do Panónie, aby dal barbarom príučku. Sarmati dostali taký strach, že sa mu bez boja podrobili. Kvádi boli rozhodnutí klásť Rimanom odpor, ale hrubo podcenili cisárovo vojenské nadanie. Valentinianus totiž v septembri 375 prekročil Dunaj na mieste dnešnej Budapešti a napadol ich krajinu od juhovýchodu. Kvádi útok z tohto smeru vôbec nečakali a utrpeli veľké straty na životoch i na majetku. Po skončení rímskej trestnej výpravy navštívili kvádski vyslanci cisára vo vojenskom tábore Brigetium (stál na pravom brehu Dunaja oproti ústiu Váhu), aby s ním rokovali o obnovení mieru. Pokojný rozhovor sa však zakrátko zmenil na prudkú hádku a Valentiniana ranila mŕtvica, ktorej na mieste podľahol. Po jeho smrti opustili Rimania všetky oporné body na ľavom brehu Dunaja a nikdy viac ich už neobsadili. Valentinianov brat Valens padol o necelé tri roky neskôr aj s najlepšou časťou svojej armády v boji proti Gótom a Alanom. Obrana rímskej hranice na Dunaji sa potom úplne rozpadla a na územie ríše začali prenikať desiatky barbarských kmeňov.

</doc>
<doc id="87908" url="https://sk.wikipedia.org/wiki?curid=87908" title="Gamaastronómia">
Gamaastronómia



</doc>
<doc id="87909" url="https://sk.wikipedia.org/wiki?curid=87909" title="Gama lúč">
Gama lúč



</doc>
<doc id="87910" url="https://sk.wikipedia.org/wiki?curid=87910" title="Birmingham">
Birmingham

Birmingham je druhé najväčšie mesto v Anglicku, „city“ a metropolitný okres v metropolitnom grófstve West Midlands (West Midlands má vyše 2 284 000 obyvateľov). Má okolo 992 400 obyvateľov a rozlohu 267,77 km². Je to najväčšie a najľudnatejšie britské mesto po Londýne s počtom obyvateľov 1 011 360 z roku 2014. 
Mesto sa preslávilo ako hnacia sila priemyselnej revolúcie vo Veľkej Británii. Tento fakt sa odrazil v jeho pomenovaní ako "továreň sveta" alebo "mesto tisícich remesiel".

</doc>
<doc id="87911" url="https://sk.wikipedia.org/wiki?curid=87911" title="Marcus Vipsanius Agrippa">
Marcus Vipsanius Agrippa

Marcus Vipsanius Agrippa (* 63 pred Kr., prípadne už 64 pred Kr. na neznámom mieste; † 12 pred Kr. v Kampánii) bol rímskym politikom a vojenským veliteľom. 
Pôvod a mladé roky.
Agrippa pochádzal z málovýznamnej rímskej rodiny. Jeho otec patril do plebejskej rodiny, jeho starší brat Lucius Vipsanius Agrippa patril medzi protivníkov Gaia Iulia Caesara, po jeho smrti bojoval v Afrike a Gaius Octavius mu udelil milosť. Marcus Vipsanius Agrippa získal kvalitné vzdelanie v rétorskej škole v Ríme, bojoval na Caesarovej strane proti pompeiovcovm. Spolu s Gaiom Octaviom odišiel do Apollonie v Grécku, kde sa obaja vzdelávali v gréčtine. 
Občianska vojna.
Po Caesarovej smrti sa obaja vrátil do Ríma a bojovali proti Marcovi Antoniovi a Marcovi Aemiliovi Lepidovi. Keď Octavius, Antonius a Lepidus vytvorili druhý triumvirát, M. Vipsanius Agrippa dosiahol úrad tribúna ľudu (tribunus plebis). Po prepuknutí občianskej vojny medzi Octaviom a Marcom Antoniom bojoval Agrippa na strane G. Octavia a mal výrazný podiel na jeho vojenských víťazstvách, predovšetkým v perusijskej vojne, vo vojne proti Sextovi Pompeiovi a v bitke pri Actiu v roku 31 pred Kr.
V roku 39/38 pred Kr. bojoval v Gallii, kde potlačil povstanie Aquitáncov a v Germánii, kde porazil Suebov. Na území Gallie a Germánie budoval cestnú sieť, ktorá umožňovala rýchle presuny vojska. V roku 37 ho Gaius Octavius zavolal späť do Ríma a dal ho zvoliť za konzula. Medzitým bojoval proti Sextovi Pompeiovi, ktorého porazil a dal budovať silné loďstvo, ktorého materským prístavom sa stal Portus Iulius v Neapolskej zátoke. Loďstvo využil v námornej bitke pri Naulochu v boji proti Sextrovi Pomepiovi, ktorého definitívne porazil. Rozhodujúce námorné víťazstvo dosiahol v bitke pri Actiu pri západom pobreží Grécka nad Marcom Antoniom a Kleopatrou. 
Rodina.
V roku 36 pred Kr. sa oženil s Caeciliou Pomponiou, dcérou Tita Pomponia Attica, s ktorou mal dcéru Vipsaniu Agrippinu. Jeho manželka zomrela asi v roku 28 pred Kr. Druhýkrát sa oženil s Augustovou neterou Claudiou Marcellou v roku 28 pred Kr. Keď Augustus v roku 24 pred Kr. vážne ochorel a zdalo sa, že zomrie, oženil ho so svojou dcérou Juliou a predurčil ho za svojho nástupcu. Z manželstva sa narodilo päť detí – Gaius Caesar, Iulia, Lucius Caesar, Agrippina (staršia) a Agrippa Postumus. V roku 12 pred Kr. Agrippa ochorel a zomrel skôr ako Augustus, ktorý jeho dvoch synov – Gaia a Lucia adoptoval a pripravoval ich za svojich nástupcov. Obaja však predčasne zomreli. Agrippa bol pochovaný v mauzóleu, ktoré si dal prvý rímsky cisár postaviť pre seba a svoju rodinu.
Dielo.
S Menom M. Vispania Agrippu sa spájajú viaceré významné stavby v Ríme i mimo neho. Dal vybudovať vodovod aqua Marcia, ktorý privádzal do Ríma pitnú vodu, a vodovod Aqua Virgo, ktorý zásoboval vodou kúpele, dal odvodniť močaristú pôdu na Martovom poli (campus Martius), rozsiahlu sálu Saepta Iulia. V jej blízkosti dal na pamiatku víťazstva pri Actiu v roku 25 pred Kr. vybudovať Pantheon, chrám všetkých bohov, na ktorom je dodnes nápis z bronzových písmen "M. Vipsanius Agrippa, L. f. III consul fecit" (M. Vipsanius Agrippa, Luciov syn, dal postaviť za svojho tretieho konzulátu). Agrippa dal prvýkrát namaľovať a verejne vystaviť mapu Rímskeho impéria.
Počas svojho druhého pobytu v Galli v rokoch 20 – 18 pred Kr. dal v meste Nemausus (dn. Nîmes) vybudovať chrám, ktorý sa dnes nazýva Maison carrée, v hispánskom meste Mérida dal postaviť amfiteáter. 

</doc>
<doc id="87913" url="https://sk.wikipedia.org/wiki?curid=87913" title="Lipsko">
Lipsko

Lipsko () je najväčšie mesto v nemeckej spolkovej krajine Sasko. Má asi 515 000 obyvateľov a leží na sútoku niekoľkých riek. V roku 2006 bolo označené za najlacnejšie mesto v Európe.
Dejiny.
Názov Lipsko skutočne pochádza z názvu "lipa", mesto založili Slovania v roku 1015 ako trhovisko. Už v roku 1165 bolo povýšené na mesto a miestne trhy sa stali významnou udalosťou. Na začiatku 15. storočia, v roku 1409 bola založená Lipská univerzita, ktorá zvýšila význam mesta natoľko, že sa tu začali rozvíjať rýchlo remeslá a neskôr aj priemysel. Pri Lipsku sa 16. októbra až 19. októbra 1813 konala najväčšia bitka napoleonských vojen, tzv. Bitka národov, v ktorej protifrancúzska koalícia dosiahla rozhodujúce víťazstvo. Medzi Lipskom a Drážďanmi sa tiež otvorila prvá nemecká železničná trať, čoskoro potom sa mesto stalo železničným dopravným uzlom. V 20. rokoch 20. storočia narastal rýchlo počet obyvateľov, a to až nad 500 000, ľudia sa sem sťahovali z vidieka za vidinou lepšieho života v meste. Za nacistickej vlády mesto zažilo tzv. Krištáľovú noc, kedy boli vypálené synagógy a pobití židia. Krištáľová noc sa stala veľkou manifestáciou sily, moci a hrôzy NSDAP. Ku koncu vojny bolo mesto z veľkej časti zničené spojeneckým bombardovaním, obsadila ho americká armáda, ktorá ho odovzdala do správy Červenej armády. Po vyhlásení NDR začala mohutná prestavba mesta podľa socialistického štýlu, vybudovávali sa veľké sídliská a nové priemyselné podniky. Lipsko sa malo stať „perlou Nemecka“. Na konci života Východného Nemecka, v roku 1988 a 1989 sa konali v meste veľké demonštrácie proti SED, nemeckej komunistickej strane. Po páde berlínskeho múra a zjednotení dostalo mesto veľkú podporu zo západu, čo prispelo k premene zo šedivého socialistického mesta na jedno z najmodernejších miest v bývalom Východnom Nemecku. V Lipsku sa usadili automobilky Porsche a BMW. 
Kultúra a pamiatky.
Vzhľadom na zničenie mesta počas dvoch svetových vojen je v Lipsku ako takmer vo všetkých veľkých nemeckých mestách pomerne málo historických budov. Pretože Lipsko bolo vždy mesto hudby - v 18. storočí tu pracoval Johann Sebastian Bach, má niekoľko opier. Je tu aj zoologická záhrada. Lipsko má povesť tradičného veľtržného mesta, najvýznamnejšou akciou, usporadúvanou teraz už na novom výstavisku z roku 1996 je Lipský knižný veľtrh.

</doc>
<doc id="87914" url="https://sk.wikipedia.org/wiki?curid=87914" title="Leipzig">
Leipzig



</doc>
<doc id="87915" url="https://sk.wikipedia.org/wiki?curid=87915" title="Stuttgart">
Stuttgart

Stuttgart je hlavné mesto nemeckej spolkovej krajiny Bádensko-Württembersko na juhozápade Nemecka. Najbližšie ležiace veľkomestá sú Bazilej, Frankfurt nad Mohanom a Mníchov.
Geografia.
Stuttgart leží asi hodinu cesty od pohoria Schwarzwald a podobnú vzdialenosť má aj od pohoria Švábska Jura. Mesto je položené v údolí, okolo sú vinice a lesy, blízko rieky Neckar. Pokrýva oblasť . Stuttgart sa nachádza v strede regiónu Stuttgart ktorý zahrňuje aj blízke mestá Ludwigsburg, Böblingen, Esslingen am Neckar, Waiblingen, Göppingen a aj ich príslušne krajinské okresy.
Ekonomika.
Región Stuttgart a hlavne priamo mesto je známe svojím vysoko technicky vyspelým priemyslom. Niektoré z najprominentnejších spoločností v Stuttgarte sú Daimler AG, Porsche, Bosch, Hewlett-Packard a IBM, z ktorých tu niektoré majú svoje celosvetové alebo celonemecké hlavné sídlo.
Doprava.
Mesto Stuttgart je dôležitým dopravným uzlom v Nemecku, vedú tadiaľ linky ICE "(InterCityExpress)", je tu električková doprava aj metro, a potom tiež prímestské vlaky. Vyrábajú sa tu automobily značky Porsche a Mercedes.
Mesto Stuttgart má tiež medzinárodné letisko (), ktoré sa nachádza približne na juh od centra v susednom meste Leinfelden-Echterdingen. Letisko je asi 30 minút cesty s použitým S-Bahn linky S2 alebo S3. Letisko je vedľa diaľnice A8. 
Od roku 2008 platí v Stuttgarte ako v mnoho iných nemeckých mestách tzv. ekologická zóna, tzn. že pre vjazd automobilom do mesta je nutné si vybaviť „ekologickú plaketu “ 
Šport.
V meste sídli futbalový klub VfB Stuttgart, ktorý svoje domáce zápasy hrá na Gottlieb-Daimler-Stadion. V roku 1992 klub získal prvý nemecký majstrovský titul po znovu zjednotení futbalových federácií zo Západného a Východného Nemecka (štvrtý majstrovský titul celkovo). Piaty titul získal klub v roku 2007, kedy prišlo titul v meste osláviť 250 000 ľudí. 

</doc>
<doc id="87916" url="https://sk.wikipedia.org/wiki?curid=87916" title="Palma de Mallorca">
Palma de Mallorca

Palma de Mallorca je hlavné mesto a hlavný prístav ostrova Malorka a hlavné mesto autonómneho spoločenstva Baleáry v Španielsku. Leží na južnom pobreží ostrova v Zátoke Paliem. V roku 2005 tu žilo 375 773 obyvateľov, s aglomeráciou 474 035. V meste žije takmer polovica obyvateľov Mallorcy.
Letisko Son Sant Joan patrí medzi najvyťaženejšie v Európe. Teraz pomenované Palma de Mallorca Airport (PMI)

</doc>
<doc id="87917" url="https://sk.wikipedia.org/wiki?curid=87917" title="Baleáry">
Baleáry

Baleáry (slovenský normovaný názov) alebo Baleárske ostrovy (, ) je meno súostrovia na západe Stredozemného mora. Politicky je to provincia a súčasne aj jedno zo 17 autonómnych spoločenstiev Španielska. Správne stredisko je Palma de Mallorca. Ďalšie mestá: Mahón na Menorke, Ibiza na Ibize. Úradnými jazykmi sú katalánčina a španielčina. Katalánsky názov "Illes Balears" je aj súčasťou oficiálneho španielskeho (kastílskeho) označenia autonómneho spoločenstva. Súostrovie je obľúbeným cieľom mnohých turistov.
Geografia.
Najväčším ostrovom je Malorka. Geologicky sú Baleáry pokračovaním pohoria Andalúzske vrchy (Bétická Kordillera). Na Malorke je horské pásmo Sierra de Alfabia (najvyšší vrch Puig Major 1 445 m. n m.), zvyšok územia má pahorkovitý charakter; aj na ostatných ostrovoch sú skôr nízke vyvýšeniny. Na ostrovoch nie sú žiadne významnejšie vodné toky, iba niekoľko krátkych riečok. Na pobrežiach sú charakteristické zálivy – „calas“. Baleáry zahŕňajú 250 ostrovov, ktoré sú rozdelené do piatich skupín pomenovaných podľa najväčšieho ostrova: Malorka (šp. Mallorca; 81 ostrovov), Menorca (69 ostrovov), Ibiza (65 ostrovov), Formentera (14 ostrovov), Cabrera (21 ostrovov).
Ostrovy sa skladajú z dvoch skupín:
Administratívne sa región delí na 3 ostrovné celky:
a z nich každý spravuje vlastná „ostrovná rada“ ("Consell Insular").
Dejiny.
Baleáry poznali už Feničania a Gréci. Neskôr si ich podrobilo Kartágo. Po zničení Kartága Rímom boli ostrovy dočasne samostatné a stali sa útočiskom pirátov. Roku 123 pred Kr. ich pre Rím podrobil Quintus Caecilius Metellus Balearicus a potom sa sem nasťahoval rad rímskych osadníkov. V tom čase boli aj založené mestá Palma de Mallorca a Pollentia (dnešná Pollensa), a na Baleároch sa začali pestovať olivy. V Pollense sa dodnes zachoval napríklad rímsky vodovod.
V roku 423 po Kr. dobyli Baleáry od Rimanov Vandali, od roku 534 od Vandalov zase Byzantínci. V roku 798 ich dobyli Mauri a neskôr tam založili emirát. V rokoch 1228-32 si vybojoval Baleáry aragónsky kráľ Jakub I. a urobil z nich terciogenitúru pre svojho syna Jakuba, po ktorom v Mallorskom kráľovstve nasledovali Sancho a Jakub I.
V roku 1344 si túto ríšu pripojil Peter IV. Aragónsky a odvtedy Baleáry zdieľali dejiny Španielska. Počas vojny o španielske dedičstvo obsadili Menorcu roku 1708 Angličania a ponechali si ju až do roku 1782 (okrem rokov 1756-1769, kedy ju mali Francúzi).

</doc>
<doc id="87918" url="https://sk.wikipedia.org/wiki?curid=87918" title="Marcus Antonius">
Marcus Antonius

Marcus Antonius (:; celým menom "Marcus Antonius Marci Filius Marci Nepos", "Marcus Antonius, syn Marcusa, vnuk Marcusa"; * 14. január 83 pred Kr. – † 1. august 30 pred Kr.) bol rímsky politik a generál. Ako vojenský veliteľ a úradník bol dôležitý podporovateľ a lojálny priateľ svojho bratranca z matkinej strany Iulia Caesara. Po jeho vražde vytvoril oficiálne politické spojenectvo s Octavianom (budúcim cisárom) a Markom Aemiliom Lepidom známe súčasným historikom ako Druhý triumvirát.
Triumvirát sa rozpadol v roku 33 pred Kr. Rozpory medzi Octavianom a Antoniom vyústili v roku 31 pred Kr. až do občianskej vojny, známej ako posledná vojna Rímskej republiky. Antonius bol porazený Octavianom v námornej bitke pri Aktiu a v krátkej pozemnej bitke pri Alexandrii. Krátko nato spáchal spolu so svojou milenkou Kleopatrou samovraždu. Jeho život a porážka hrali významnú úlohu v dejinných udalostiach, ktoré viedli k premene Rímskej republiky na Rímske cisárstvo.
Antonius vynikol predovšetkým ako vynikajúci vojak a vojvodca, no v postavení politika či administrátora takmer vždy zlyhal.
Detstvo.
Ako člen klanu/rodiny Antonius (gens Antonia) sa s najväčšou pravdepodobnosťou narodil 14. januára 83 pred Kr. Ploutarchos uvádza jeho narodenie v roku 86 alebo 83 pred Kr. Antonius bol v čase Sullovho pristátia v Burundisiu na jar 83 pred Kr. a následných proskripcií (Sullove zoznamy ľudí, ktorých mohol hocikto zabiť a ich majetok sa delil so štátnou pokladnicou), ktoré ohrozili život mladého Caesara, ešte dieťaťom. Bol pravdepodobne najstarší syn Marka Antonia Cretica (74 pred Kr. – prétor, 73 – 71 pred Kr. – prokonzul) a vnuk známeho rečníka Marka Antonia (99 pred Kr. – konzul, 97 – 96 pred Kr. – cenzor), ktorý bol zavraždený počas teroru Gaia Maria v zime roku 87 – 6 pred Kr.
Antoniov otec bol nekompetentný a skorumpovaný; podľa Cicera dostal moc iba preto, lebo ju nebol schopný efektívne použiť ani zneužiť. V roku 74 pred Kr. dostal "imperium infinitum" k likvidácii pirátov v oblasti Stredomoria, no v roku 71 pred Kr. zahynul na Kréte bez akýchkoľvek úspechov v tomto smere. Creticus mal dvoch ďalších synov menom Gaius (44 pred Kr. – prétor, * cca 82 pred Kr.) a Lucius (50 pred Kr. – kvestor, 41 pred Kr. – konzul, * cca 81 pred Kr.).
Antoniova matka Julia bola dcéra Lucia Caesara III. (90 pred Kr. – konzul, 89 pred Kr. – cenzor). Po smrti svojho prvého manžela sa vydala za Publia Cornelia Lentula (71 pred Kr. – konzul), vysoko postaveného patrícia. Lentulus, napriek tomu, že svoj politický úspech využíval na ekonomické zisky, bol pre svoj extravagantný a nákladný životný štýl neustále zadlžený. Bol hlavnou postavou druhého Catilinovho sprisahania, v roku 63 pred Kr. zavraždený na Cicerov príkaz.
Antonius v mladosti žil roztopašným spôsobom a získal povesť náruživého hazardného hráča. Podľa Cicera mal homosexuálny vzťah s Gaiom Scriboniom Curiom. Existuje málo hodnoverných informácií o jeho mladíckej politickej aktivite, hoci je známe, že bol spoločníkom Clodia. Tiež bol zrejme zapojený do kultu vlčice, keďže sa v staršom veku spomína ako kňaz tohto spoločenstva.
V roku 58 pred Kr. Antonius odcestoval do Atén študovať rétoriku a filozofiu, a zároveň utekajúc svojim dlžníkom. Nasledujúci rok bol povolaný Aulom Gabiniom, prokonzulom Sýrie, aby sa ako veliteľ regimentu galskej kavalérie zúčastnil kampane proti Aristobulovi II. v Judei. Tu dosiahol významné víťazstvá pri Alexandrione a Machareu.
Kariéra.
Podporovateľ Caesara.
V roku 54 pred Kr. sa Antonius stal štábnym dôstojníkom Caesarovych armád v Galii a Germánii. V Galských vojnách sa opäť osvedčil ako kompetentný vojenský veliteľ. Antonius a Caesar boli relatívne blízki príbuzní a zároveň veľmi blízki priatelia.
Pod Caesarovým vplyvom bol povýšený do funkcií kvestora, augura a tribúna ľudu (50 pred Kr.), kde energicky podporoval svojho patróna. Caesarove prokonzulské poverenia totiž končili v roku 50 pred Kr. a on sám sa chcel vrátiť do Ríma na voľby konzula. Konzervatívna frakcia Rímskeho senátu vedená Pompeiom však požadovala, aby Caesar pred voľbami z postu prokonzula a armádneho veliteľa odstúpil.
&lt;br&gt;To Caesar nechcel, pretože taký akt by z neho, minimálne dočasne, urobil súkromnú osobu a umožnil tak jeho obžalobu za činy, ktoré ako prokonzul vykonal. Takisto by bol ponechaný na milosť Pompeiovým armádam. Aby sa tomu vyhol, Caesar podplatil tribúna ľudu Curia aby použil svoje právo veta a zabránil tak senátorskému výnosu, ktorý by ho pripravil o armády a vládu nad provinciami, a následne zabezpečil, aby bol v ďalšom volebnom období zvolený za tribúna Antonius.
Antonius použil svoje práva tribúna s cieľom zabrániť senátu vyhlásiť stanné právo proti vetu a následne bol násilne vyhnaný zo senátu spolu s ďalším Caesarovým prívržencom Cassiom, ktorý bol tiež tribúnom. Keď sa Caesar o tom dozvedel, prekročil rieku Rubicon, čím začala Rímska občianska vojna. Antonius opustil Rím a pri Ariminiu sa pridal k Caesarovi a jeho armáde, kde bol prezentovaný vojakom, ešte skrvavený a doráňaný, ako príklad protiprávností, ktorých sa dopúšťajú Caesarovi politickí protivníci a ako casus belli (dôvod vojny).
Podľa rímskeho mos maiorum boli tribúni ľudu považovaní za nedotknuteľných a ich veto za nespochybniteľné (hoci existovala šedá zóna, do akej miery toto platilo pre vyhlásenie a počas stanného práva). Antonius riadil Itáliu, kým Caesar zničil Pompeiove légie v Hispánii, a viedol posily do Grécka, kde potom velil ľavému krídlu Caesarovej armády pri Farsale.
Administrátor Itálie.
Keď sa Caesar sal druhýkrát diktátorom, Antonius bol menovaný "magister equitum" (veliteľ jazdy, významovo Caesarov zástupca). V rámci jej pôsobnosti zostal v roku 47 pred Kr. v Itálii ako administrátor polostrova, kým Caesar bojoval so zvyškami Pompeiovcov, ktorí sa uchýlili do provincie Africa. Antoniove organizačné schopnosti však boli podstatne horšie ako veliteľské; využil príležitosť a dopriaval si tie najextravagantnejšie dostupné výstrelky, popísané Cicerom v "Philippicae".
V roku 46 pred Kr. došlo ku konfliktu s Caesarom, ktorý požadoval platbu za Pompeiove majetky, ktoré si Antonius bez súhlasu privlastnil. Antonius sa, rovnako ako pri iných príležitostiach, opätovne uchýlil k násiliu. Stovky obyvateľov Ríma bolo zavraždených a mesto samotné upadlo do anarchie. Caesara celá aféra mimoriadne znechutila a Antonia zbavil všetkých politických funkcií. Títo dvaja muži sa následne dva roky osobne nestretli. 
&lt;br&gt;Odluka netrvala dlho: v roku 45 pred Kr. navštívil Antonius diktátora v Narbo a odmietol návrh Trebonia, aby sa pripojil k pripravovanému sprisahaniu. Zmierenie nastalo v roku 44 pred Kr., keď bol Antonius vybraný ako partner pre Caesarove piate obdobie konzula.
Napriek konfliktom s Caesarom mu Antonius zostal verný. Za zmienku však stojí, že podľa Plutarcha (paragraf 13) hovorí Trebonius, jeden z konšpirátorov, "Antonius chápal jeho posun... ale nijako ho nepovzbudil: nehlásil rozhovor Caesarovi." 15. februára 44 pred Kr., počas sviatku Lupercalia, Antonius verejne ponúkol Caesarovi diadém. Diadém bol symbol kráľa a jeho odmietnutím Caesar deklaroval, že jeho cieľom nie je si uzurpovať trón.
Casca, Marcus Iunius Brutus a Cassius sa v noci pred zavraždením Caesara rozhodli, že Marcus Antonius by mal zostať nažive. Nasledujúci deň, na marcové Idy, sa Antonius pokúsil diktátora varovať, ale "Liberatores" sa k Caesarovi dostali skôr a 15. marca 44 pred Kr. ho zavraždili. V zmätku, ktorý spôsobila táto udalosť, Antonius utiekol z Ríma v prezlečení za otroka; obával sa totiž, že po vražde diktátora bude nasledovať pogrom na jeho stúpencov. Keď sa tak nestalo, rýchlo sa do mesta vrátil a rokoval o prímerí s frakciou Caesarovych vrahov. Na chvíľu sa zdalo, že Antonius ako konzul presadzuje mier a koniec politického napätia. Po prejave Cicera v Senáte bola vyhlásená amnestia pre vrahov.
Caesarova vražda spôsobila značné pobúrenie väčšiny plebejcov a Rímskej strednej triedy, u ktorých bol diktátor veľmi populárny. Počas Caesarovho pohrebu začal byť dav agresívny a zaútočil na domy Bruta a Cassia. Antonius, Octavian a Lepidus zúžitkovali náladu plebejcov podnecovali ich proti optimátom. Konflikt eskaloval až sa nakoniec vymkol kontrole a vyústil do občianskej vojny.
Nepriateľ štátu a triumvirát.
Antonius ako jediný konzul, obklopený ochrankou tvorenou Caesarovými veteránmi, prinútil Senát aby mu prenechal provinciu Predalpská Galia, ktorú dovtedy spravoval Decimus Iunius Brutus Albinus, jeden z konšpirátorov. Brutus odmietol provinciu prepustiť; Antonius preto na začiatku roku 43 pred Kr. vyrazil vynútiť si požiadavku silou a obľahol ho pri Mutine.
Senát, podnecovaný Cicerom, Antonia odsúdil, v januári 43 pred Kr. udelil Octavianovi imperium (veliteľskú moc) a vyslal ho spolu s konzulmi Aulom Hirtiom a Caetronianom na pomoc obliehaným. V apríli 43 pred Kr. boli Antoniove sily porazené v bitke pri Forum Gallorum a Mutine. Porážka prinútila Antonia stiahnuť sa do provincie Gallia Narbonensis. Pri bojoch však boli obaja konzuli zabití a Octavianus tak zostal jediným veliteľom celej armády.
Keď sa Antonius, Octavianus a Lepidus dozvedeli, že Caesarovi vrahovia Brutus a Cassius zhromažďujú armádu s cieľom tiahnuť na Rím, spojili sa proti nim a v novembri 43 pred Kr. vytvorili Druhý triumvirát. Brutus a Cassius boli v októbri 42 pred Kr. porazení Antoniom a predovšetkým Octavianom v bitke pri Filippách. Po bitke došlo medzi členmi druhého triumvitátu k novému usporiadaniu: kým Octavianus sa vrátil do Ríma, Antonius zostal vládnuť na východe. Lepidus prevzal provinciu Hispánia a Africa. Nepriatelia triumvirátu sa stali cieľom proskripcie, vrátane úhlavného nepriateľa Marka Antonia Cicera, ktorý bol 7. decembra 43 pred Kr. zavraždený.
Antonius a Kleopatra.
Antonius povolal Kleopatru do Tarsu v októbri 41 pred Kr. Tu vytvorili spojenectvo a stali sa z nich milenci. Antonius sa s ňou vrátil do Alexandrie, kde strávil zimu 41 – 40 pred Kr. Na jar roku 40 pred Kr. bol prinútený k návratu do Ríma novinkami, že jeho žena Fulvia je v jeho mene zapojená do civilného sporu s Octavianom. Fulvia zomrela, keď bol Antonius na ceste do Sicyonu (kde bola vyhostená). Antonius uzavrel s Octavianom mier v septembri 40 pred Kr. a následne sa oženil s jeho sestrou Octaviou Minor.
Partská ríša v občianskej vojne podporovala Bruta a Cassa, jej vojaci bojovali na ich strane aj v bitke pri Filippách; po víťazstve Antonia a Octaviana Parti vnikli na rímske územie, okupovali provinciu Syria, pokračovali do Asia Minor a dosadili Antigona II. ako bábkového kráľa v Judei, kde nahradil pro-rímskeho Hyrkana II. Antonius vyslal proti invázii svojho generála Ventidia. Ventidius zvíťazil v sérii bitiek proti Partom, zabil ich korunného princa Pakora a vypudil ich z nimi obsadených území Ríma.
Antonius teraz plánoval oplatiť inváziu vniknutím na územie Partie, a upevniť dohodu s Octavianom, ktorý doplnil ďalších vojakov pre jeho kampaň. S týmto vojenským cieľom sa v roku 39 pred Kr. s Octaviou plavil do Grécka, kde sa správal mimoriadne extravagantným spôsobom, osvojac si vlastnosti gréckeho boha Dionýza. Ale rebélia Sexta Pompeia na Sicílii zadržala vojakov sľúbených Antoniovi v Taliansku. Antoniove plány sa tak rozpadli a s Octavianom sa opäť rozhádal. Tentoraz bolo s pomocou Octavie uzatvorené v roku 38 pred Kr. nové prímerie v Tarente. Triumvirát bol obnovený na obdobie ďalších 5 rokov (končiac v roku 33 pred Kr.) a Octavianus opäť sľúbil poslať légie na Východ.
Ale momentálne bol Antonius k Octavianovej reálnej podpore v jeho Partskej veci skeptický. Tehotnú Octaviu s jej druhým dieťaťom Antoniou nechal v Ríme a odplavil sa do Alexandrie, kde očakával podporu od Kleopatry, matky jeho dvojčiat. Kráľovná Egypta mu požičala peniaze na armádu a po dobytí Jeruzalema a okolitých oblastí v roku 37 pred Kr. postavil do čela Judeje bábkového kráľa Heroda, ktorým nahradil Partského poverenca Antigona.
Antonius potom zaútočil na územie Partie s armádou 100 000 rímskych vojakov a ich spojencov, no kampaň skončila katastrofou. Porážky v bitke, dezercia jeho arménskych spojencov a zlyhanie pokusov o dobytie Partských pevností donútilo Antonia sa stiahnuť. Jeho armáda bola ďalej decimovaná ťažkosťami pri ústupe cez Arménske kráľovstvo v strede zimy, keď počas kampane nakoniec stratila viac ako štvrtinu svojich vojakov.
Medzičasom v Ríme sa triumvirát rozpadol. Octavian donútil Lepida rezignovať potom, čo sa starší triumvir pokúsil o neuvážený politický krok. Teraz ako jediný držiteľ moci bol Octavian zamestnaný dvorením sa tradičnej republikánskej aristokracii, aby ju získal na svoju stranu. Oženil sa s Liviou a začal útočiť na Antonia aby zvýšil svoju moc. Tvrdil, že Antonius bol muž nízkej morálky, ktorý ponechal svojich verných opustených v Ríme aj s deťmi, zatiaľ čo si on užíval s promiskuitnou kráľovnou Egypta. Antonius bol obvinený zo všetkého, ale najmä z toho, že sa „stal miestnym“, čo bol pre hrdých Rimanov neodpustiteľný zločin. Antonius bol viackrát povolaný do Ríma, ale zostal v Alexandrii s Kleopatrou.
Znovu za peniaze Egypta Antonius napadol Arméniu, tentoraz úspešne. Pri návrate bola v uliciach Alexandrie slávená paródia na Rímsky triumf. Paráda v uliciach mesta bola pastiocio Rímskej najvýznamnejšej vojenskej oslavy. Vo finále bolo zvolané celé mesto, aby si vypočulo veľmi dôležitú politickú deklaráciu: Antonius obklopený Kleopatrou a jej deťmi ukončil spojenectvo s Octavianom.
Rozdelil jednotlivé kráľovstvá medzi svoje deti: Alexander Helios bol menovaný kráľom Arménie, Médie a Partie (území, ktoré neboli z väčšej časti pod kontrolou Ríma), jeho dvojča Kleopatra Seléné dostala Kyrenaiku a Líbyu, malý Ptolemaios Philadelphos bol odmenený Sýriou a Kilíkiou. Kleopatra bola vyhlásená za Kráľovnú kráľov a Kráľovnú Egypta, vládnucu spolu s Ptolemaiom XV., synom Kleopatry a Iulia Caesara, Kráľom kráľov a Kráľom Egypta. Ptolemaios XV. bol zároveň vyhlásený za Caesarovho legitímneho syna a dediča. Tieto vyhlásenia sú známe ako "Alexandrijské donácie" a spôsobili nenapraviteľný rozkol medzi Antoniom a Rímom.
Hoci rozdelenie území medzi Kleopatrine deti sa ťažko dalo považovať za gesto zmierenia, neznamenalo bezprostredné ohrozenie Octavianovho postavenia. Oveľa nebezpečnejšie bolo potvrdenie Kaisariona ako legitímneho Caesarovho syna a dediča jeho mena. Octavianova mocenská báza spočívala v spojení s Caesarom cez jeho adopciu, čo mu zaručovalo potrebnú popularitu a lojalitu légií. Nemohol preto akceptovať útok na tento vyhovujúci stav dieťaťom, narodeným najbohatšej žene vtedajšieho sveta. Triumvirát zanikol posledným dňom 33 pred Kr. a nebol znovuobnovený; začala sa nová občianska vojna.
V období rokov 33 a 32 pred Kr. v politickej aréne Ríma prebiehala propagandistická vojna, so vzájomnými obviňovaniami oboch strán. Antonius (v Egypte) sa rozviedol s Octaviou a obvinil Octaviana zo spoločenského povýšenectva, s uzurpácie moci a falšovania dokladov o adopcii. Octavian odpovedal obvineniami zo zrady: z ilegálneho držania provincií, ktoré mali byť odovzdané iným mužom (Rímska tradícia kleromancie) a z vedenia vojny voči iným krajinám (Arménia a Partia) bez súhlasu Senátu.
Antonius bol tiež označený za zodpovedného za popravu Sexta Pompeia bez súdu. V roku 32 pred Kr. ho Senát zbavil moci a vyhlásil vojnu Kleopatre – nie Antoniovi, pretože Octavian si neželal propagovať svoju úlohu v neustálom prelievaní krvi Rimanov. Obaja konzuli (Gnaeus Domitius Ahenobarbus a Gaius Sosius) a tretina Senátu opustili Rím, aby sa stretli s Antoniom a Kleopatrou v Grécku.
Vojna začala v roku 31 pred Kr. Octavianov lojálny a talentovaný generál Marcus Vipsanius Agrippa obsadil grécke prístavné mesto Methoni, verné Antoniovi. Vysoká popularita Octaviana medzi légiami zabezpečila "zbehnutie" provincií Kyrenaika a Grécko na jeho stranu. 2. septembra došlo k námornej bitke pri Aktiu. Loďstvo Antonia a Kleopatry bolo zničené a obaja boli prinútení so 60 loďami utiecť do Egypta.
Smrť.
Octavianus, teraz už veľmi blízko absolútnej moci, im nehodlal poskytnúť čas na zotavenie. V auguste roku 30 pred Kr. spolu s Agrippom napadol Egypt. Bez možnosti ďalšieho úniku Antonius spáchal samovraždu nabodnutím sa na vlastný meč.
Kleopatre bolo po jej zajatí Octavianom povolené viesť Antoniov pohrebný rituál. Keď zistila, že Octavianus ju plánuje využiť ako ukážku svojho triumfu v Ríme, pokúsila sa viackrát o samovraždu; úspešná bola až v strede augusta. Octavianus zavraždil Kaisariona, no ušetril deti, ktoré mal Antonius s Kleopatrou. Rovnako boli ušetrené i Antoniove dcéry, ktoré mal z manželstva s Octaviou, a aj jeho syn Iullus Antonius. Starší syn Marcus Antonius Antyllus však bol zavraždený Octavianovými mužmi, keď prosil o život v Caesareu.
Následky a odkaz.
Cicerov syn Cicero Minor oznámil Antoniovu smrť Senátu. Antoniove pocty boli zrušené a jeho sochy odstránené ("damnatio memoriae"). Cicero Minor tiež vydal edikt, ktorý prikazoval, že žiaden člen rodiny Antonia nebude už nikdy nosiť meno Marcus. “Touto cestou Nebesia poverili rodinu Cicero konečným aktom v potrestaní Antonia.”
Po smrti Antonia sa stal Octavianus nenapadnuteľným vládcom Ríma. V nasledujúcich rokoch Octavianus, po roku 27 pred Kr. známy ako Augustus, získal do svojich rúk všetku administratívnu, politickú a vojenskú moc. Keď v roku 14 zomrel, jeho moc prešla na jeho adoptívneho syna Tibéria; tak začal Rímsky principát.
Vzostup Caesara a následná občianska vojna medzi jeho dvoma najmocnejšími stúpencami ukončila dôveryhodnosť rímskej oligarchie ako vládnucej sily a mala za následok, že všetky ďalšie mocenské zápasy sa odohrávali vo forme snahy jednej osoby o absolútnu kontrolu vlády a elimináciu Senátu a predchádzajúcej úradníckej štruktúry ako dôležitých centier moci. Preto sa v dejinách Antonius prezentuje ako jeden z najväčších Caesarových prívržencov, spolu s Octavianom ako jeden z dvoch mužov, okolo ktorých sa po zavraždení Caesara koncentrovala moc, a nakoniec ako jeden z troch mužov, ktorí niesli hlavnú zodpovednosť za zánik Rímskej republiky.
Iné projekty.
[[Kategória:Politici starovekého Ríma|Antonius, Marcus]]
[[Kategória:Vojenské osobnosti starovekého Ríma|Antonius, Marcus]]
[[Kategória:Rímski konzuli]]
[[Kategória:Obete samovrážd]]

</doc>
<doc id="87919" url="https://sk.wikipedia.org/wiki?curid=87919" title="Baleárske ostrovy">
Baleárske ostrovy



</doc>
<doc id="87923" url="https://sk.wikipedia.org/wiki?curid=87923" title="Never Let Me Down (album)">
Never Let Me Down (album)

Never Let Me Down je album Davida Bowieho, vydaný v roku 1987.
Zoznam skladieb.
Zaujímavosťou je, že Never Let Me Down obsahuje rozdielne verzie niektorých pesničiek na LP verzii a na CD verzii. Prvý údaj predstavuje dĺžku skladby na kompaktnom disku, údaj za lomkou určuje dĺžku skladby na vinylovej platni.
Skladba „Too Dizzy“ bola vyradená z každej nasledujúcej reedície kvôli jej neobľúbenosti u samotného Bowieho.
Reedície.
Album bol vydaný v dvoch reedíciách na CD, prvýkrát v roku 1995 vydavateľstvom Virgin Records a obsahovala ďalšie tri bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby.

</doc>
<doc id="87925" url="https://sk.wikipedia.org/wiki?curid=87925" title="Flavius Aetius">
Flavius Aetius

Flavius Aetius (* cca 390, Durostorum, Východorímska ríša – † 21. september 454, Ravenna, Západorímska ríša), niekedy označovaný ako "posledný Riman", bol vojvodca cisára Valentiniana III., ktorý po roku 437 získal dominantné postavenie na západorímskom dvore. O jeho pôvode sa nezachovalo príliš veľa informácii. Vieme, že jeho matka bola Rimanka z Itálie a jeho otec Gaudentius bol vojenským veliteľom v Sirmiu, nevylučuje sa, že mal germánskych predkov. Naopak s istotou sa vie, že v mladosti strávil istý čas ako rukojemník pri Hunoch. Kontakty, ktoré tam nadviazal, mu veľmi pomohli v spoločenskom vzostupe.
Cisárovi Valentinianovi, vlastne skôr jeho matke a poručníčke Galle Placidii, Aetius po prvý raz výrazne prospel roku 425, keď získal na pomoc proti uzurpátorovi Iohannovi hunske oddiely. Aj keď do bojov nakoniec priamo nezasiahol (Valentinianove vojska zvíťazili krátko pred jeho príchodom), už len hrozba útoku nalomila Iohannovo postavenie v Itálii. Galla Placidia Aetia za odmenu vymenovala na "magistrem militum" v galských provinciách.
V novej funkcii vystúpil Aetius aktívne proti Vizigótom blízko Arles a podarilo sa mu ich poraziť. Rovnako dobre si počínal aj počas vojny s Burgundami, usadenými okolo dnešného Wormsu, ktorých porazil v roku 437. Zhruba od tej doby sa jeho postavenie v západorímskej ríši fakticky rovnalo spoluvláde.
Najslávnejšia bitka však na Aetia iba čakala. Stretol sa v nej s húnskym kráľom Attilom roku 451 na Katalaunských poliach, kde spoločne s Vizigótmi dosiahol prinajmenšom uspokojivý výsledok – Huni odtiahli z Gálie. Vnútropoliticky stál Aetius na strane senátnej aristokracie a v opozícii proti cisárovi. Valentinianus sa ho nepochybne obával, a hneď ako mu to pomery dovolili (Attilova smrť roku 453), obvinil všemocného veliteľa z vlastizrady a vlastnou rukou ho zavraždil. Tento krok pripravil ríšu snáď o jediného muža schopného zaistiť poriadok v provinciách, ktorý vedel okrem iného obratne využívať spory najrôznejších etník na rímskej pôde aj mimo nej. Keď cisára 16. marca 455 zabili Aetiovi priaznivci, prevládli v západorímskej ríši dezintegračné tendencie, ktoré o dvadsať rokov neskôr vyvrcholili jej pádom.

</doc>
<doc id="87927" url="https://sk.wikipedia.org/wiki?curid=87927" title="Young Americans (album)">
Young Americans (album)

Young Americans je album Davida Bowieho z roku 1975. 
Zoznam skladieb.
Autorom skladieb je David Bowie, s výnimkou označených skladieb. 
Reedície.
Album bol vydaný v dvoch reedíciách na CD, prvýkrát v roku 1991 americkým vydavateľstvom Rykodisc a obsahoval tri ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. Tretia edícia bola naplánovaná najprv k 30. výročiu albumu v roku 2005, neskôr bolo jej vydanie presunuté na rok 2006 a momentálne je projekt odložený na neurčito.

</doc>
<doc id="87928" url="https://sk.wikipedia.org/wiki?curid=87928" title="Young Americans">
Young Americans



</doc>
<doc id="87929" url="https://sk.wikipedia.org/wiki?curid=87929" title="Zoznam značiek automobilov">
Zoznam značiek automobilov



</doc>
<doc id="87931" url="https://sk.wikipedia.org/wiki?curid=87931" title="Razmyšlenija o Božestvennoj Liturgii">
Razmyšlenija o Božestvennoj Liturgii

Razmyšlenija o Božestvennoj Liturgii () je dielo Nikolaja Vasilieviča Gogoľa napísané v roku 1845 počas jeho pobytu v Paríži. Autorovým cieľom bolo prístupnou formou prezentovať svoje vedomosti a svoje prežitie liturgie. Autor postupne komentuje liturgiu sv. Jána Zlatoústeho od príchodu kňaza a diakonov cez samotnú liturgiu až po ich odchod z chrámu. Prvýkrát toto dielo vyšlo v roku 1857. 
Vydavateľstvo Refugium o nej napísalo: "Málo známe dielo veľkého ruského klasika vzniklo počas jeho pobytu v Paríži v roku 1845. Autor osobitou formou sprístupňuje mystérium východnej liturgie."
Pri práci na ňom v Paríži v rokoch 1842 – 1843 používal cirkevnoslovanský a latinský text liturgie.

</doc>
<doc id="87933" url="https://sk.wikipedia.org/wiki?curid=87933" title="Dead Can Dance (album)">
Dead Can Dance (album)

Dead Can Dance je debutový album nahraný hudobnou skupinou Dead Can Dance v roku 1984. Obsahuje skladby napísané počas predošlých štyroch rokov. Tento album sa dosť odlišuje od neskorších nahrávok Dead Can Dance.&lt;br&gt;Allmusic: "„…je viac podobný temným raným nahrávkam skupín ako Cocteau Twins a The Cure než neskorším hudobným fúziam, ktoré charakterizovali ich štýl … ako indikátor kam skupina bude smerovať je "(tento album)" vynikajúci.“"
Zoznam skladieb.
"Garden of the Arcane Delights".
Nasledujúce skladby boli pôvodne vydané v roku 1984 ako EP "Garden of the Arcane Delights" a neskôr boli zahrnuté na CD vydaní tohto albumu.

</doc>
<doc id="87934" url="https://sk.wikipedia.org/wiki?curid=87934" title="Buddha of Suburbia">
Buddha of Suburbia

Buddha of Suburbia je album Davida Bowieho, vydaný v roku 1994 ako soundtrack k rovnomennému seriálu britskej televíznej spoločnosti BBC. Seriál bol adaptáciou knihy Hanifa Kureishiho "Buddha of Suburbia" (slov. "Budha z predmestia"). Napriek tomu, že album bol vydaný ako soundtrack, okrem titulnej skladby sa v seriáli žiadna z piesní neobjavila.
Album je devätnásty v poradí a radí sa medzi Bowieho radové albumy, medzi "Black Tie White Noise" a "1.Outside". Celý album bol napísaný a nahratý počas šiestich dní v Mountain Studios vo švajčiarskom meste Montreaux. Mixovanie finálnej verzie albumu však trvalo až pätnásť dní, a to najmä kvôli technickým komplikáciám v štúdiu.
Zoznam skladieb.
Autorom všetkých skladieb je David Bowie.
Súčasný stav.
Napriek tomu, že Bowie povedal o Buddha of Suburbia, že je to jeden z jeho najobľúbenejších albumov, americká i európska verzia boli vymazané z katalógov BMG, ide teda o tzv. „deleted album“. Bowie sa k situácii vyjadril takto: "„O albume sa napísala jedna recenzia, dobrá recenzia ako sa už stáva a od vtedy akokeby prestal existovať, čo sa týka môjho katalógu. Urobil sa z toho soundtrack a čo sa týka peňazí na marketing a propagáciu, tak neboli žiadne. Veľká škoda.“" V súčasnosti sa album oficiálne nepredáva a ani sa nevyrábajú jeho ďalšie kópie. Možno aj kvôli tomu je často prehliadaný.

</doc>
<doc id="87935" url="https://sk.wikipedia.org/wiki?curid=87935" title="Międzyrzec Podlaski">
Międzyrzec Podlaski

Międzyrzec Podlaski je poľské mesto v Lubelskom vojvodstve. Má 17 300 obyvateľov (2004).

</doc>
<doc id="87940" url="https://sk.wikipedia.org/wiki?curid=87940" title="Larnaka">
Larnaka

Larnaka je prístavné mesto na juhovýchodnom pobreží Cypru.
Nachádza sa tu cyperské hlavné medzinárodné letisko a početné múzeá. Žije tu okolo 75-tisíc obyvateľov (2003) a je to druhý najdôležitejší prístav a dôležité turistické stredisko. 
Dejiny.
V staroveku sa nazývala najprv po fenicky Kart-Hadašt (Nové Mesto), neskôr po grécky Kition, po latinsky Citium. 
Koncom bronzovej doby tu už stálo významné mykénske obchodné centrum, ktoré dosiahlo najväčší rozmach v 14. a 13. storočí pred Kr. V 11. storočí pred Kr. bolo zničené. V 9. a 8. storočí pred Kr. to bolo centrum fenického osídlenia z Tyru, neskôr dočasne sídlo kráľovstva Kition.
Od 4. storočia pred Kr. nastala helenizácia mesta, býval tu napríklad filozof Zenón Mladší. Na konci rímskeho obdobia a v byzantskom období sa mesto stalo bezvýznamným. Až za vlády Osmanov (1570 – 1878) nastal nový rozvoj, potom sa Larnaka zase zmenila na malomesto a od roku 1974 (rozdelenie Cypru na dve časti) opäť zaznamenáva prudký ekonomický a populačný rozvoj.

</doc>
<doc id="87945" url="https://sk.wikipedia.org/wiki?curid=87945" title="Varna (Bulharsko)">
Varna (Bulharsko)

Varna (starší názov "Stalin") je tretie najväčšie mesto v Bulharsku. Má vyše 350 000 obyvateľov. Je sídlom Varnanskej oblasti.
Polohopis.
Leží pri ústí rieky Provadijska reka do Čierneho mora. V meste je významný prístav, medzinárodné letisko, výroba motorov, lodenice. Sú tu aj sanatóriá a je to rekreačné stredisko.
História.
Mesto založili Gréci v 6. stor. pred Kr.. V staroveku bolo známe ako vojenský tábor Odessos. V roku 1444 pri Varne Turci porazili kresťanské vojsko na čele s poľským kráľom Vladislavom III. (na predmestí je mauzóleum na pamiatku tejto bitky). V roku 1878 sa Varna stala súčasťou nezávislého Bulharska a nastal jej rozvoj.
Pamiatky.
Katedrála Zosnutia presvätej BohorodičkyPravosláva katedrála, postavená v rokoch 1884 až 1886. Jej základný kameň položil Alexander Battenberg (prvé knieža novodobého bulharského štátu) v roku 1880. Medzi najkrajšie pamätihodnosti katedrály patrí jemne vyrezávaný ikonostas, ktorý vytvorili macedónski majstri z mesta Debar.

</doc>
<doc id="87947" url="https://sk.wikipedia.org/wiki?curid=87947" title="Amritsar">
Amritsar

Amritsar je mesto v Indii. Má vyše milión obyvateľov a celý región vyše 3 milióny. Je to hlavné mesto rovnomenného okresu. 
Je to cestný a železničný uzol, rozvíjajú sa tu umelecké remeslá (výroba kobercov, slonovinových predmetov a podobne), významný je aj sklársky, chemický a kovospracujúci priemysel. Je to hlavné kultové a náboženské stredisko sekty sikhov. V meste je od roku 1969 univerzita. 
Sú tu početné architektonické pamiatky, napríklad Zlatá svätyňa postavená uprostred svätého jazera. V Zlatej svätyni je umiestnená svätá kniha sikhov, Ádi Granth.
Dejiny.
Mesto založil roku 1577 Ram Das, štvrtý guru sikhov, pri „svätom“ jazere Nesmrteľnosti (Amrita-Saras). Lokalitu mu daroval mogulský cisár Akbar Veľký. V roku 1761 bola Zlatá svätyňa zničená a v roku 1764 znova postavená (začiatkom 19. storočia bola obalená pozlátenými medenými platňami). V roku 1984 obsadili svätyňu extrémisticki sikhovia, potom chrám obsadili indické vojská, čo vyvolalo značný konflikt medzi sikhami a indickou vládou spojený aj s krvavými nepokojmi.

</doc>
<doc id="87949" url="https://sk.wikipedia.org/wiki?curid=87949" title="VTV">
VTV

VTV alebo Vaša televízia bola v rokoch 1995 až 2000 televízna stanica na Slovensku. Vysielala cez satelit a kábel. Predstavovala prvú súkromnú televíziu, ktorá vysielala celoplošne po celom Slovensku.
Začiatky.
Licenciu pre šírenie signálu v káblovke získala 24. novembra 1993. Vysielať ale začala až 22. apríla 1995. Vysielanie bolo uvedené americkým filmom "Ťah jazdcom". 
Televízia vysielala prostredníctvom káblových prípojok, ktorými v roku 1995 disponovalo 19,4 % domácností. V máji 1995 začala poskytovať signál aj cez družicu Eutelsat II-F2 na nekódovanej analógovej frekvencii 10,972 GHz. V júli 1997 prešla televízia z analógovej družice na digitálnu družicu Intelsat 7-F7.
Na začiatku televízie stál Bohuslav Géci ako prezident manažmentu, Ján Izák ako viceprezident a Marcel Šustek ako riaditeľ divízie programu spoločne s generálnym riaditeľom Vladislavom Krížom.
Finančné problémy a pád VTV.
Aj keď televízia mala spočiatku kvalitné programy vrátane objektívneho spravodajstva, o rok neskôr k nej pribudla konkurenčná súkromná TV Markíza, ktorá ju so zahraničným kapitálom a know-how vytláčala na okraj diváckeho záujmu. V čase keď dlh VTV voči Všeobecnej úverovej banke stúpal k 300 miliónom slovenských korún, dostala televízia v roku 1998 prvú veľkú finančnú injekciu – po predaji 51% podielu spoločnosti VTV Cable TV spol s r. o. spoločnosti TV Plus Vladimíra Poóra. V polovici roka 1997 televízia prešla na satelitné digitálne vysielanie cez družicu Intelsat 7-F7. Následne na to v septembri 1998 sa uskutočnil vo VTV relaunching kedy televízia bola posilnená balíkom TV filmov a nemeckých TV seriálov. Paralelne sa objavila aj outdoorová kampaň televízie. Televízia však postupne začala opäť programovo stagnovať. 
V marci 1999 odkúpil televíziu Ladislav Milko, avšak ako riaditeľ pôsobil vo VTV len 2 mesiace. Po ďalších majetkových presunoch sa napokon dostala k televízii bývalá programová riaditeľka TV Markíza Tatiana Heldová, ktorá sa pokúsila zlepšiť situáciu upravením programovej štruktúry. Od novembra 1999 dokonca skrátila vysielanie – kapacitne sa preorientovala výlučne na hlavný vysielací čas. Po nájdení investora síce plánovala prejsť na 24-hodinový cyklus, to sa jej však nikdy nepodarilo. 
VTV napokon ukončila vysielanie 9. februára 2000 po takmer piatich rokoch vysielania, keď jej Rada pre vysielanie a retransmisiu odobrala licenciu.

</doc>
<doc id="87950" url="https://sk.wikipedia.org/wiki?curid=87950" title="Zadar">
Zadar

Zadar () je mesto v Chorvátsku pri Jadranskom mori. Žije tu asi 75 tisíc obyvateľov, pričom prevažnú väčšinu obyvateľstva tvoria Chorváti. Zadar je správnym centrom rovnomennej župy. Staré mesto bolo postavené na polostrove, ktorý obkolesujú mohutné staré hradby a počas tureckých nájazdov sa jeho obyvatelia chránili jednoduchým prekopaním šije, čím mesto oddelili od pevniny.
Meno.
V najstarších časoch sa mesto nazývalo "Iader" (čo nesúvisí s menom mora), neskôr "Diadora". Druhé -"a"- v slove Zadar je pohyblivé, takže v chorvátčine je "do Zadru", "v Zadru" a pod. V minulosti sa Zadar po taliansky nazýval "Zara".
Dejiny.
Už v 9. storočí pred Kr. bol dnešný Zadar osídlený ilýrskym kmeňom Liburnov. V období tesne pred prelomom nášho letopočtu Zadar pripadol do správy Rímskej ríše, kde však mal svoju autonómiu. Po páde západorímskej ríše sa stal centrom Dalmáckej provincie vo Východorímskej (Byzantskej) ríši a sídlom jej správcu. 
Na začiatku 11. storočia prišli do Zadaru prví Slovania – Chorváti – a rýchlo sa zmocnili vlády nad mestom. Neskôr v 12. storočí bojoval Zadar často s Benátkami, po niekoľkých útokoch, ale prehral a bol vyplienený vojskami Benátok a štvrtej krížovej výpravy. Nasledovalo niekoľko povstaní, ale aj tak bol Zadar pripojený pod uhorskú vládu. Tá ho o niekoľko storočí neskôr predala naspäť Benátčanom. Nová benátska vláda zrušila mestu jeho autonómiu, čo viedlo k stagnácii. Po páde Benátskej republiky na konci 18. storočia pripadol pod správu Habsburskej monarchie. 
Po prvej svetovej vojne sa v roku 1920 stal podľa Rapallskej zmluvy súčasťou Talianska. Počas druhej svetovej vojny bol ako dôležitá fašistická pevnosť veľa razy bombardovaný britským a americkým letectvom. Po oslobodení v roku 1944 bol Zadar v rámci Chorvátska začlenený do Juhoslávie. Po vojne sa stalo mesto turistickým centrom. To však trvalo len do občianskej vojny v roku 1991, kedy bol ostreľovaný Juhoslovanskou ľudovou armádou, ktorá dva roky obliehala mesto. Po skončení občianskej vojny mesto pripadlo Chorvátsku. V súčasnosti je mesto vyhľadávaným turistickým letoviskom.
Pamiatky.
V Zadare sú pozostatky z rímskeho obdobia, sú to najmä časti opevnenia, z ktorých bola väčšina zbúraná za čias rakúskej nadvlády. Zachovalo sa rímske fórum, chrám sv. Donáta z 9. storočia, vedľa neho veža a zvonica, bazilika sv. Anastázie z 12. storočia a niekoľko kostolov a kláštorov zo stredoveku. 
Novodobé pamiatky sú najmä Morský organ a Pozdrav slnku. Morský organ sa nachádza na brehu mora v západnej časti mesta a sú to vlastne biele schody, ktoré ukrývajú rúrky a pri najmenšom pohybe vĺn a vetra vydávajú príjemnú a zvláštnu melódiu. Vedľa Morského organu, tiež na brehu mora sa nachádza umelecké dielo Pozdrav slnku od architekta Nikolu Bašiča. Táto zaujímavosť – kruh s priemerom 22 metrov, ktorý je zapustený do zeme - je postavená na základe hry svetla.

</doc>
<doc id="87952" url="https://sk.wikipedia.org/wiki?curid=87952" title="Spleen and Ideal">
Spleen and Ideal

Spleen and Ideal je druhý album nahraný skupinou Dead Can Dance, vydaný v roku 1986. Tento album sa odkláňa od počiatočných post-punkových a gothických počiatkov na ich debutovom, "Dead Can Dance", a orientuje sa viac smerom k world music. Album používa menej klasické rockové nástroje a používa viac violončelo , trombóny a tympany. Názov album je prevzatý od symbolistov z 19. storočia. Texty su inšpirované Charlesom Baudelaierom. Dosiahol No. 2 v britskom nezávislom rebríčku.
Podľa Into the Labyrinth Press-Kit: "„…Pojmy ‚spleen‘ a ‚ideal‘ sú prebraté od symbolistov 19. storočia. Splín – chorý a zlomyseľný aspekt ľudskej prirodzenosti ako závisť, nevrlá nálada, zloba a netolerancia – boli neodvratne spojené s pojmom ideálu. Na jednej strane to núti ideál uprieť si svoju možnosť existencie, na druhej strane to môže ideál tvoriť a ovplyvňovať. Naše piesne sú o pravde a klame, predurčení a slobode, pochybnosti a viere, a nad všetkými týmito dvojicami je hľadanie dokonalosti. Dosiahnuť ideál…“"

</doc>
<doc id="87953" url="https://sk.wikipedia.org/wiki?curid=87953" title="Split">
Split

Split (, ) je mesto v Chorvátsku, v oblasti Dalmácia. Nachádza sa na východnom brehu malého polostrova pri Jadranskom mori.
Je tu námorný prístav, vojenská základňa, medzinárodné letisko v Trogire a cenné stavebné pamiatky.
Spolu s Rijekou a Zadarom je Split hlavným chorvátskym prístavom. Od roku 2004 vedie zo Splitu do Záhrebu nová diaľnica, vďaka ktorej je dalmátske pobrežie, hlavne jeho južná časť, dostupnejšia.
Dejiny.
Split založil na sklonku 3. storočia rímsky cisár Dioklecián, ktorý si tu postavil svoj palác, do paláca sa po jeho smrti nasťahovali okolití obyvatelia. Počas sťahovania národov sem doputovali Slovania v 7. storočí. Odvtedy až do 11. storočia bol striedavo pod vplyvom Byzancie a Benátok; od roku 1069 bol súčasťou Chorvátskeho kráľovstva, ktoré sa neskôr stalo súčasťou Uhorska. 
V roku 1420 tu moc získala Benátska republika, a to na ďalších 300 rokov; v tomto období sa tu rozvíjala humanistická kultúra. Od roku 1797 až do vyhlásenia Kráľovstva SHS spadal pod Rakúsko-Uhorsko, bol hlavným mestom Dalmáckej provincie. Po roku 1929 a vytvorení Juhoslávie sa stalo mesto centrom novo vzniknutej Prímorskej bánoviny. Za 2. svetovej vojny bol obsadený talianskym fašistickým vojskom a Nemeckom.
Turistika.
Zvyšky Diokleciánovho paláca zmiešané s neskoršou zástavbou sú centrom mesta a aj jeho hlavným turistickým lákadlom, zaradeným v roku 1979 na Zoznam Svetového dedičstva UNESCO. Najzaujímavejšie sú staré klenby a chodby pod mestom. V okolí Splitu sa na pobreží mora nachádza veľa hotelov a privátnych ubytovacích zariadení.
Doprava.
Split má bohaté možnosti dopravného spojenia. 

</doc>
<doc id="87954" url="https://sk.wikipedia.org/wiki?curid=87954" title="Dubová (prítok Váhu)">
Dubová (prítok Váhu)

Dubová (často hovorovo označovaná ako "Dubové") je vodný tok na západnom Slovensku, na území okresov Nové Mesto nad Váhom a Piešťany. Je to pravostranný prítok Váhu s dĺžkou .
Prameň.
Dubová pramení v Podunajskej pahorkatine, podcelok Trnavská pahorkatina v obci Čachtice (), kde sa zo severozápadu pritekajúca Jablonka vetví na dve ramená, pričom pravostranné rameno pokračuje ďalej pod názvom "Dubová".
Opis toku.
Preteká severojužným smerom cez Čachtice, tu sprava priberá kratší prítok z Malých Karpát. Pokračuje okrajom susednej obce Častkovce, kde vytvára menší ohyb, východne od obce Podolie priberá zľava rameno Čachtického kanála a pokračuje k obci Pobedim. 
Pri obci Pobedim vytvára väčšiu sihoť a preteká okolo významného archeologického náleziska na pravom brehu. Potom tečie cez Bašovce a okrajom Veľkého Orvišťa, tu sa zľava oddeľuje Orvištský kanál, Dubová sa stáča na juhovýchod a vteká na územie mesta Piešťany. Časť toku v Piešťanoch je lemovaná chodníkom pre peších a cyklistov. Revitalizácia v kilometri 4,32 – 5,27 bola ocenená cenou CE.ZA.AR 2008.
Intravilánom mesta preteká v podstate severojužným smerom vytvárajúc niekoľko oblúkov. V rekreačnej oblasti Sĺňava I sa približuje k vodnej nádrži Sĺňava, pričom ďalej preteká po jej západnom brehu za oddeľujúcou hrádzou. V blízkosti výtoku Váhu zo Sĺňavy sa sprava vlieva do koryta Drahovského kanála.
Medzi Čachticami a Pobedimom je koryto toku chráneným územím (prírodná pamiatka Brehové porasty Dubovej), bolo vyhlásené v roku 1983 za účelom ochrany cca dlhého úseku so zachovanými brehovými porastami vŕb. Ide o významný ekostabilizačný a krajinársky pôsobivý prvok uprostred odlesnenej poľnohospodárskej krajiny Podunajskej nížiny. Je hniezdiskom a útočiskom niektorých chránených druhov vtáctva.

</doc>
<doc id="87955" url="https://sk.wikipedia.org/wiki?curid=87955" title="Danubius Cable TV">
Danubius Cable TV

Danubius Cable TV alebo DCTV bola prvou súkromnou televíziou, od 16. januára 1995 do 16. mája 1995 na Slovensku. Licenciu na vysielanie však získala už v roku 1994.
Začiatky.
Od januára 1995 stanica vysielala v testovacej prevádzke a vysielanie naostro začala až 16. februára 1995 o 19:00 hod, slovenským filmom "Lepšie je byť bohatý a zdravý ako chudobný a chorý" od Juraja Jakubiska.
Zo začiatku bola televízia dostupná výhradne prostredníctvom vybraných kábloviek a satelitu Eutelsat I-F5 (21,5°E), neskôr pribudlo vysielanie pomocou terestriálu v Bratislave. Pokrytie stanice bolo práve najväčším problémom, nakoľko jej signál nebol dostupný všade pre veľkú škálu divákov. DCTV vysielala iba pár hodín denne a to najmä večer od 19.00 do približne 23.00 hod., čo bolo skutočne provizórne vysielanie. Ciele stanice boli ale oveľa väčšie, nepodarilo sa jej ich však naplniť. Vtedajší majitelia neodhadli veľkú finančnú náročnosť vysielania cez satelit a tým pádom prišli o väčšinu divákov. Licenciu stanice vlastnila spoločnosť WN Danubius Film, ktorá sa neskôr podieľala aj na vysielaní stanice TV Luna.
Programy DCTV.
DCTV vysielala niekoľko vlastných programov, slovenské a aj české filmy (napríklad aj od Juraja Jakubiska), slovenské animované rozprávky (Janko Hraško), z akvizičných seriálov to boli napríklad seriály Tarzan, Viper, Dievčatá odvedľa, Dobrodružstvá Čierneho žrebca, nechýbali ani zahraničné, zväčša béčkové, či céčkové filmy.

</doc>
<doc id="87956" url="https://sk.wikipedia.org/wiki?curid=87956" title="Dubrovník">
Dubrovník

Dubrovník (, , alebo aj Ragusa di Dalmazia, prezývaný aj "Perla Jadranu") je mesto v Chorvátsku. Nachádza sa v južnej Dalmácii pri Jadranskom mori a má okolo 43 000 obyvateľov.
Dejiny.
Historické mesto, založené v 7. storočí, spočiatku tvorilo slobodnú kupeckú republiku (Ragusa, Dubrovnícka republika), ktorá bola najprv pod nadvládou Benátok, potom Uhorska, od roku 1526 Osmanskej ríše a ktorú roku 1806 (napoleonské vojny) obsadili a zrušili Francúzi. Mesto zažilo rozmach v 16.storočí, kedy disponovalo jednou z najväčších obchodnických flotíl sveta a konzulátmi vo viac ako 50 prístavoch.
V roku 1667 mesto takmer zničilo zemetrasenie. 
Od roku 1814 Dubrovník patril Rakúsku, od 1918 štátu južných Slovanov (Juhoslávia), od roku 1991 nezávislému Chorvátsku. Patrónom mesta je svätý Blažej. 
Turizmus.
Mesto má veľké, charakteristické, zachované historické centrum (zapísané medzi lokality Svetového dedičstva UNESCO) obklopené hradbami, prístav a medzinárodné letisko. Jeho poloha v južnej Dalmácii, stabilné počasie a množstvo historických i prírodných zaujímavostí v okolí láka do mesta turistov z celej Európy.

</doc>
<doc id="87958" url="https://sk.wikipedia.org/wiki?curid=87958" title="Dubrovnik">
Dubrovnik



</doc>
<doc id="87960" url="https://sk.wikipedia.org/wiki?curid=87960" title="Diamond Dogs (album)">
Diamond Dogs (album)

Diamond Dogs je konceptuálny album Davida Bowieho z roku 1974. Tematicky album v sebe spája román Georgea Orwella "1984" a Bowieho vlastnú víziu postapokalyptického sveta. Bowie pôvodne zamýšľal napísať muzikálovú verziu "1984" a hneď po dokončení nahrávania albumu "Pin Ups" začal pracovať na novom materiále. Na poslednú chvíľu mu však Orwellova vdova odmietla poskytnúť autorské práva k románu a tak väčšina z napísaných skladieb skončila na druhej strane albumu "Diamond Dogs". 
Napriek tomu, že Bowie album nahral už po Ziggyho »smrti« a album má svoju vlastnú postavu Halloween Jacka; na albume stále badať Ziggyho stopy. Či už je to známy červený účes na obale albumu, alebo glam rock prvého singlu „Rebel Rebel“. Okrem iného sú na albume viditeľné stopy vplyvu britskej skupiny The Rolling Stones ale aj soulovej hudby.
Väčšina skladieb z albumu odznela na Bowieho bombastickom turné v roku 1974 z ktorého pochádza aj koncertný album "David Live". Niektoré z nich ešte odohral na turné k albumu "Station to Station" a neskôr sa už k "Diamond Dogs", s výnimkou „Rebel Rebel“ vracal iba zriedka. 
Zoznam skladieb.
Autorom skladieb je David Bowie, s výnimkou označených skladieb. 
Reedície.
Album vyšiel v troch reedíciách na CD albumoch, prvý raz v roku 1991 americkým vydavateľstvom Rykodisc a obsahoval tri ďalšie bonusové skladby. Druhý raz vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. V roku 2004 vydala spoločnosť EMI album po tretíkrát, avšak ako limitovanú edíciu pri príležitosti 30. výročia vydania albumu. Album obsahoval rozsiahly booklet s fotografiami, poznámkami Tonyho Viscontiho a samostatný disk s bonusovými skladbami.

</doc>
<doc id="87961" url="https://sk.wikipedia.org/wiki?curid=87961" title="Jablonka (potok)">
Jablonka (potok)

Jablonka je vodný tok na západnom Slovensku, preteká územím okresov Myjava a Nové Mesto nad Váhom. Je to pravostranný prítok Váhu, má dĺžku (z toho umelo upravený dolný tok od Čachtíc po ústie meria ).
Prameň.
Pramení v Myjavskej pahorkatine, na katastrálnom území obce Polianka, východne od jej intravilánu v nadmorskej výške približne 
Opis toku.
Od prameňa tečie najprv na krátkom úseku na východ, stáča sa na severovýchod, preteká ústredím obce Jablonka, pričom pod obcou sa postupne výrazným oblúkom (smerujúcim k severu) stáča k juhovýchodu a pri osade Kubečkovci priberá ľavostranný Zemanovský potok. Ďalej preteká územím obce Krajné, popri osadách Luskovica a Žadovica na ľavom brehu, južne od osady Mitalovec sa znovu stáča a JJV smerom tečie intravilánom Krajného. Južne od intravilánu priberá významný pravostranný prítok, Matejovský potok, rozširuje svoje koryto, opätovne sa oblúkom stáča a pokračuje severovýchodným smerom. Pri osade Podvrch priberá ľavostranný Rudník a ďalej tečie po hranici Malých Karpát. Koryto potom utvára niekoľko zákrut, preteká cez obec Hrachovište, kde zľava priberá svoj najvodnatejší prítok, Tŕstie.
Za obcou sa hlboko vrezáva do masívu Čachtických Karpát, ktoré preteká výrazným oblúkom. Tečie obcou Višňové, popod Čachtický hrad vypínajúci sa na pravom brehu a utvára kaňonovitú Višňovskú dolinu, ktorou preteká viac menej na sever. Následne sa veľkým oblúkom stáča na juhovýchod a pokračuje Čachtickou dolinou.
Ďalej opúšťa Čachtické Karpaty a vstupuje do Podunajskej pahorkatiny, kde preteká obcou Čachtice. Neďaleko centra obce sa vodný tok rozvetvuje, pričom ľavé rameno (hlavný tok) pokračuje juhovýchodným smerom ako Čachtický kanál a pravé rameno smerom na juh pod názvom Dubová. Čachtický kanál sprvu tečie smerom na VJV, východne od Čachtíc sa stáča severojužným smerom a následne západne od Brunoviec na východ. Južne od Brunoviec sa ešte esovito stáča a na východnom okraji intravilánu obce Horná Streda ústi do Biskupického kanála tečúceho súbežne s Váhom.
Ústie.
Ako Čachtický kanál sa vlieva do Biskupického kanála na pravostrannej nive Váhu, v katastrálnom území obce Horná Streda, východne od jej intravilánu v nadmorskej výške cca 
Obce.
Jablonka postupne preteká cez nasledovné obce:
Poznámka.
Vo viacerých kartografických dielach sa za hlavný tok považuje Matejovský potok a horný tok Jablonky po sútok s ním sa potom označuje ako Korytárka, ktorá je tak považovaná za ľavostranný prítok Jablonky.

</doc>
<doc id="87962" url="https://sk.wikipedia.org/wiki?curid=87962" title="Jablonka">
Jablonka

Jablonka môže byť:

</doc>
<doc id="87963" url="https://sk.wikipedia.org/wiki?curid=87963" title="Latorica">
Latorica

Latorica je rieka na západnej Ukrajine a na juhovýchodnom Slovensku. Spolu s Ondavou vytvára rieku Bodrog. Má celkovú dĺžku , odvodňuje územie s plochou , pričom na území Slovenska meria a plocha povodia je . Dlhodobý priemerný prietok je /s (neďaleko mesta Veľké Kapušany) a /s v oblasti sútoku s Ondavou.
Prameň a tok na Ukrajine.
Latorica pramení na Ukrajine pod názvom Latorycja, vo Východných Karpatoch, v geomorfologickom celku Polonyns'kyj chrebet. Od prameňa tečie prevažne severojužným smerom až k mestu Dolyna, odtiaľ po Mukačevo pokračuje na juhozápad a ďalej až k slovenskej hranici na západ cez Zakarpatskú nížinu (Zakarpats'ka nyzovyna).
Tok na Slovensku.
Na naše územie vstupuje na Východoslovenskej rovine na rozhraní katastrálnych území obcí Ptrukša a Boťany. Najprv tečie severozápadným smerom, južne od obce Čičarovce sa stáča na západ a približne od sútoku s Laborcom () pokračuje na juhozápad. S Ondavou sa spája severovýchodne od obce Zemplín () a ďalej pokračuje ako Bodrog.
Charakteristika.
Latorica je na území Slovenska typicky nížinnou riekou, vytvára veľké množstvo meandrov, slepých ramien i riečnych ostrovov. Na slovenskom území preteká cez CHKO Latorica, územím lužných lesov a močaristých lúk.
Najvýznamnejšími prítokmi sú na Ukrajine zľava Boržava a sprava Mala Latorycja a Slatyna, u nás pravostranné Udoč a Laborec.
Rieka u nás nepreteká cez žiadnu obec, ale jej koryto križuje niekoľko vodných kanálov (napr. Ptrukšiansky sprava, Leleský zľava a iné). Koryto Latorice zároveň tvorí hranicu medzi okresmi Michalovce a Trebišov.
Latorica preteká Východoslovenskou nížinou vyzdvihnutým agradačným valom a po oboch stranách vytvorila mohutnú riečnu nivu. Na juh od nej sa nachádza Latorická rovina, kým severne Kapušianske pláňavy. V priestore medzi riekami Laborec, Latorica a Ondava sa rozkladá Malčická tabuľa.
Koryto rieky bolo v minulosti upravované bagrovaním a budovaním ochranných hrádzí a poldrov, čím bolo sčasti vytvorené nové koryto. V oblasti Ptrukše a Veľkých Kapušian sa v súčasnosti ťaží zemný plyn.

</doc>
<doc id="87966" url="https://sk.wikipedia.org/wiki?curid=87966" title="Thursday’s Child">
Thursday’s Child

Thursday's Child je pieseň z albumu Davida Bowieho hours... , ktorý vyšiel v roku 1999. Autorom textu je samotný Bowie; na skladaní hudby sa spolupodieľal Reeves Gabrels. 
Ako niektoré ďalšie skladby z album, aj „Thursday's Child“ bola pôvodne napísaná pre počítačovú hru "Omikron: The Nomad Soul". Pieseň vyšla ako prvý singel albumu "'hours...'".
Vydanie singlu nasledovalo dva týždne pred vydaním samotného albumu. Chyba zo strany EMI/Virgin Records spôsobila, že druhý CD album bol zle vyrobený. Navonok bol síce na nerozoznanie od správnej kópie, ale obsahoval skladby z prvého disku. Väčšina z týchto chybných singlov sa dostala na americký trh a na on-line trh. Tieto chybné platne sa čokosko stali zberateľskou raritou. 
Napriek prvotným dohadom Bowie nie je štvrtkovým dieťaťom. Jeho dátum narodenia – 8. január 1947 pripadol na stredu.
Video.
Videoklip k piesni režíroval Walter Stern, známy predovšetkým ako autor videoklipov pre Madonnu ("Drowned World/Substitute For Love") alebo Prodigy ("Firestarter"). Podobne ako celý album, aj videoklip sa odohráva v pochmúrnej, retrospektívnej atmosfére. Pozerajúc sa na samého seba v kúpeľňovom zrkadle, začne Bowie putovať v čase a jeho odraz sa mení na obraz mladého muža. Jeho partnerka vymieňajúca si kontaktné šošovky prejde podobnou zmenou. Odraz a realita začnú vzájomne pôsobiť, rozmýšľajúc nad tým, čo je, čo bolo a čo mohlo byť, keby… 

</doc>
<doc id="87976" url="https://sk.wikipedia.org/wiki?curid=87976" title="Survive (pieseň)">
Survive (pieseň)

Survive je pieseň z albumu Davida Bowieho hours... , ktorý vyšiel v roku 1999. Autorom textu je samotný Bowie; na skladaní hudby sa spolupodieľal Reeves Gabrels. Pieseň vyšla ako druhý singel albumu "'hours...'".
Video.
Videoklip k piesni režíroval Walter Stern, ktorý režíroval aj videoklip k predošlému Bowieho singlu – "Thursday’s Child". Bowie sedí v tmavej kuchyni, čaká, kým sa mu dovarí vajíčko a rozjíma nad prežitým dňom. Ako postupne pieseň naberá tempo, vajičko sa vznesie do vzduchu a spolu s ním aj Bowieho stolička, stôl i samotný Bowie. Onedlho sa však všetko vráti do normálu. Táto malá, halucinačná dráma dokonale korešponduje so snivou náladou piesne. 

</doc>
<doc id="87977" url="https://sk.wikipedia.org/wiki?curid=87977" title="Zhodné zobrazenie">
Zhodné zobrazenie

Zhodné zobrazenie alebo izometria je izomorfizmus metrických priestorov, ktoré zachováva vzdialenosti. V prípade transformácie nejakého metrického priestoru sa často používa aj termín zhodnosť.
Zhodné zobrazenia sú špeciálnym prípadom podobných zobrazení s koeficientom 1.
Školská definícia.
Zobrazenie euklidovského priestoru na seba sa nazýva "zhodnosť" (pojem "zhodné zobrazenie" je všeobecnejší pojem ako zhodnosť), ak pre každé dva body (vzory) X,Y a ich obrazy X',Y’ platí:
Z definície zhodnosti vyplýva:
Zhodnosť zachováva veľkosti uhlov.
Zhodnosť zachováva veľkosti obsahov útvarov. 
Všetky zhodnosti s operáciou skladanie zhodností vytvárajú grupu.
Platí: Každá zhodnosť v euklidovskej rovine (E2) sa dá zložiť z najviac troch osových súmerností.
Posúvanie (špeciálne - identita) sa dá zložiť z dvoch osových súmerností, ktorých osí sú navzájom rovnobežné. 
Otáčanie (špeciálne - stredová súmernosť) sa dá zložiť z dvoch osových súmerností, ktorých osí sú navzájom rôznobežné. 
Posunuté zrkadlenie sa dá zložiť z troch osových súmerností.
Platí: Každá zhodnosť v euklidovskom priestore (E3) sa dá zložiť z najviac štyroch rovinových súmerností.
Platí (zovšeobecnenie predchádzajúcich tvrdení): Každá zhodnosť v euklidovskom "n"-rozmernom priestore (En) sa dá zložiť z najviac "(n+1)" súmerností podľa "(n-1)"-rozmerných podpriestorov (nadrovín).
Prehľad zhodností euklidovského priestoru (až po E3).
Poznámka: 
Podľa matematického slovníka sa zobrazenia nazývajú "otáčanie, posúvanie" a nie "otočenie, posunutie".

</doc>
<doc id="87978" url="https://sk.wikipedia.org/wiki?curid=87978" title="Zhodné zobrazenia">
Zhodné zobrazenia



</doc>
<doc id="87979" url="https://sk.wikipedia.org/wiki?curid=87979" title="Valentinianus I.">
Valentinianus I.



</doc>
<doc id="87980" url="https://sk.wikipedia.org/wiki?curid=87980" title="Flavius Rufinus">
Flavius Rufinus

Flavius Rufinus (* ? Elusa v Akvitánii – † 27. november 395 Konštantínopol) bol východorímsky vojvodca a štátnik, ktorý fakticky vládol roku 395 namiesto mladého cisára Arkadia.
Rufinus vstúpil roku 379 do služieb cisára Theodosia I. a onedlho získal značný vplyv. V rokoch 388/392 bol "magister officiorum", roku 392 konzulom a v rokoch 392/395 "prefektom pretoria" Východu. Keď cisár Theodosius odtiahol roku 394 na západ proti uzurpátorovi Eugeniovi, zaujal Rufinus postavenie hlavného radcu cisára Arkadia, Theodosiovho sedemnásťročného syna, ktorý zostal v Konštantínopole. Po Theodosiovej smrti v januári 395, keď vládu oficiálne prevzali Honorius na Západe a Arkadius na Východe, Rufinus určoval hlavný smer východorímskej politiky, podobne ako v západnej polovici ríše Stilicho.
V roku 395 sa na Balkáne vzbúrili Vizigóti, ktorí tu boli usadení na základe dohody z roku 382, a pod Alarichovým vedením plienili tamojšie provincie. Zo žiarlivosti voči Stilichonovi odmietol Rufinus pomoc od západnej ríše, čo Alarichovi dovolilo pretiahnuť Macedóniu až do Grécka a vydrancovať tam Attiku aj Peloponéz. Rufinus niesol zodpovednosť aj za ostrý kurz vlády voči pohanom v prvých mesiacoch po Theodosiovej smrti.
Politickí odporcovia, ktorých počet pomaly rástol, Rufinovi spravidla vytýkali túžbu po majetku a mocibažnosť (snaha stať sa cisárovým švagrom). 27. novembra 395 Rufinusa zabili sprisahanci spolčení okolo vojvodu Gainy – ariána gótskeho pôvodu – v hlavnom meste. Niekedy sa usudzuje, že v pozadí vraždy stál Stilicho.

</doc>
<doc id="87982" url="https://sk.wikipedia.org/wiki?curid=87982" title="Nefertiti">
Nefertiti

Nefertiti, celým menom Nefernefruaton Nefertiti, bola kráľovná a manželka faraóna Achnatona. Jej meno sa stalo synonymom krásy. Dnes je známa hlavne vďaka dobre zachovanej buste, objavnej v roku 1912, ktorá zobrazuje jej krásnu tvár s neobyčajne jemnými rysmi. 
Pôvod a rodinný život.
Pramene udávajúce Nefertitin pôvod sa rozchádzajú. Najuznávanejšia verzia je, že Nefertiti je dcéra kráľovského pisára Aje. 
Nefertiti mala s Achnatonom len dcéry. V Tébach sa jej pravdepodobne narodili tri dcéry: Meritaton, Meketaton a Anchesenpaaton, ktorá neskôr bola manželkou faraóna Tutanchamóna. Asi v piatom roku vlády kráľa Achnatona sa hlavné mesto egyptskej ríše presunulo z Téb do novo postaveného Achetatonu ("Atonov obzor") a kráľovský dvor sa samozrejme presunul takisto. V Achetatone sa im narodili ešte asi tri dcéry: Neferneferuaton, Neferneferure a Setepenre, nie je však vylúčené, že niektoré z nich zomreli vo veľmi mladom veku. Po narodení šiestej dcéry začal význam kráľovnej Nefertiti klesať. Naopak, mierne vzrástol vplyv Achnatonovej vedľajšej manželky Kije. Akékoľvek správy o Nefertiti začali miznúť.
Kráľovská manželka.
Nefertitin podiel na vláde nie je úplne jasný. V diplomatickej korešpondencii chýbajú o Nefertiti akékoľvek zmienky, naopak sa v nej hovorí o Achnatonovej matke, kráľovnej Teji, ktorá mala na Achnatona pravdepodobne veľký vplyv. Po presťahovaní do Achetatonu sa na reliéfoch častejšie objavovala najstaršia dcéra Nefertiti Meritaton. V dvanástom roku vlády Achnatona bola kráľovská rodina posledný raz zobrazovaná spolu. Krátko potom zomrela druhorodená princezná Maketaton a vzápätí zmizli z reliéfnej výzdoby aj Teje a tri najmladšie dcéry. Od pätnásteho roku vlády kráľa Achnatona princeznú Meritaton spodobňovali v sprievode ďalšej postavy, Smenchkarea. 

</doc>
<doc id="87987" url="https://sk.wikipedia.org/wiki?curid=87987" title="Seven (pieseň)">
Seven (pieseň)

Seven je pieseň z albumu Davida Bowieho hours... , ktorý vyšiel v roku 1999. Autorom textu je samotný Bowie; na skladaní hudby sa spolupodieľal Reeves Gabrels. Pieseň vyšla ako tretí oficiálny singel albumu "'hours...'". 
Ako niektoré ďalšie skladby z album, aj „Seven“ bola pôvodne napísaná pre počítačovú hru "Omikron: The Nomad Soul". 

</doc>
<doc id="87988" url="https://sk.wikipedia.org/wiki?curid=87988" title="Brass kvintet">
Brass kvintet



</doc>
<doc id="87989" url="https://sk.wikipedia.org/wiki?curid=87989" title="What’s Really Happening?">
What’s Really Happening?

What's Really Happening? je šiesta pieseň z albumu Davida Bowieho hours..., ktorý vyšiel v roku 1999. Autorom textu je víťaz súťaže Alex Grant; na skladaní hudby sa spolupodieľali David Bowie a Reeves Gabrels.
Aby Bowie zvýšil záujem o album, tak usporiadal na jeho webstránkach "BowieNet" súťaž o najlepší text k poskytnutej inštrumentálnej skladbe. Víťazný text sa mal potom objaviť na albume "'hours...'". Víťazom súťaže a tým pádom aj spoluautorom skladby „What's Really Happening?“ sa stal mladučký Alex Grant. 
Grant okrem iného vyhral aj výlet do nahrávacieho štúdia Looking Glass v New Yorku, kde Bowie nahral svoje vokály s novým textom ku skladbe. Nahrávanie sa uskutočnilo 27. mája 1999. Stretnutie vyvrcholilo tým, že Bowie pozval Granta aby naspievali sprievodné vokály ku svojej skladbe. Celá udalosť bola vysielaná cez Bowieho internetovú stránku BowieNet.

</doc>
<doc id="87993" url="https://sk.wikipedia.org/wiki?curid=87993" title="The Pretty Things Are Going to Hell">
The Pretty Things Are Going to Hell

The Pretty Things Are Going to Hell je pieseň z albumu Davida Bowieho hours... , ktorý vyšiel v roku 1999. Autorom textu je samotný Bowie; na skladaní hudby sa spolupodieľal Reeves Gabrels. Pieseň vyšla ako prvý singel z albumu "'hours...'" pre japonský a austrálsky trh. V Európe skladba nikdy oficiálne nevyšla. 
Skladba sa prvýkrát objavila vo filme "Stigmata" v polovičke roka 1999. 
Video.
Natočenie videoklipu zveril Bowie režisérskej dvojici Dom &amp; Nic, ktorá s ním už spolupracovala pri natáčaní videoklipu ku skladbe „I'm Afraid of Americans“. Natáčanie sa uskutočnilo v newyorskom klube Kit Kat. Video sa opäť držalo retrospektívnej nálady albumu. 
Video ukazuje ako je Bowie napadnutý bábkami v životnej veľkosti, ktoré reprezentujú jeho samého v minulosti - "Ziggy Stardust", muž v šatách z obalu albumu "The Man Who Sold The World", "Thin White Duke" zo "Station to Station" a pierrot z videoklipu k piesni „Ashes To Ashes“. Bábky skonštruovala spoločnsť Jima Hansona, známeho amerického bábkara. Tento boj s bábkami zobrazuje umelcov boj so svojou vlastnou minulosťou, ktorá ho nesmie poraziť.
Iné verzie.
Skladba „The Pretty Things Are Going To Hell“ je zvláštna tým, že existuje v troch rozdielnych verziách, ktoré sa líšia zvukovou mixážou i dĺžkou:

</doc>
<doc id="87994" url="https://sk.wikipedia.org/wiki?curid=87994" title="Salonina">
Salonina

Iulia Cornelia Salonina (* † 268?) bola manželkou rímskeho cisára Galliena (253 – 268) a matkou jeho troch synov Valeriana, Salonina a Mariniana. Asi od roku 254 mala titul Augusta a čestné označenie "mater castrorum" (matka táborov, myslené vojenských).
Z kronikárskych správ, aj keď ich nie je veľa, vyplýva, že Salonina mala veľký vplyv na Gallienovu politiku a v niektorých prípadoch cisára priamo varovala pred určitými veliteľmi či správnymi činiteľmi (napríklad pred budúcim uzurpátorom Ingenuom). Bola vzdelanou ženou, ktorá podporovala novoplatonika Plotina, podobne ako sám Gallienus. Nevie sa presne, kedy zomrela, väčšinou sa však usudzuje, že zahynula spolu so svojim manželom pri sprisahaní dôstojníkov roku 268 pri Miláne.
Na kárskych a lýdskych minciach je Salonina nazývaná Kornelia Chrysogoné – niektorí bádatelia si preto myslia, že mala grécky pôvod.

</doc>
<doc id="87997" url="https://sk.wikipedia.org/wiki?curid=87997" title="Ingenuus">
Ingenuus

Ingenuus bol uzurpátor rímskeho trónu, ktorý sa asi v lete roku 260 vzburil proti cisárovi Gallienovi v Sirmiu. Pred svojou proklamáciou zastával funkciu miestodržiteľa Panónie.
Ingenuova vzbura trvala zrejme len niekoľko týždňov, pretože vzdorocisár nestihol dať ani vyraziť emisiu vlastných mincí – jeden z atribútov vlády. Cisár Gallienus ho porazil pomocou ťažkej jazdy vedenej Aureolom v bitke pri Murse a Ingenuus na úteku zahynul (spáchal samovraždu alebo ho usmrtili). Jeho prívržencov Gallienovi vojaci kruto potrestali bez toho, aby im v tom cisár mohol zabrániť.

</doc>
<doc id="87999" url="https://sk.wikipedia.org/wiki?curid=87999" title="Something in the Air">
Something in the Air

Something in the Air je druhá pieseň z albumu Davida Bowieho hours..., ktorý vyšiel v roku 1999. Autorom textu je samotný Bowie; na skladaní hudby sa spolupodieľal Bowieho spolupracovník Reeves Gabrels.

</doc>
<doc id="88000" url="https://sk.wikipedia.org/wiki?curid=88000" title="Danzig (album)">
Danzig (album)

Danzig je debutový album americkej skupiny Danzig. Vyšiel v roku 1988. 
Zoznam skladieb.
Všetky skladby napísal Glenn Danzig, okrem „The Hunter“ (coververzia od Alberta Kinga).

</doc>
<doc id="88001" url="https://sk.wikipedia.org/wiki?curid=88001" title="Aureolus (proticisár)">
Aureolus (proticisár)

Aureolus alebo Manius Acilius Aureolus bol uzurpátorom rímskeho trónu, ktorý sa v roku 268 po Kr. vzbúril proti cisárovi Gallienovi v Miláne.
Životopis.
Aureolus, pôvodom z Dácie, dosiahol za Valerianovej a Gallienovej vlády hodnosť dux equitum, čo z neho urobilo jedného z najvýznamnejších vojvodcov ríše. Roku 260 prispel ako Gallienov podriadený veliteľ k porážke uzurpátora Ingenua pri Murse, roku 261 riadil už bez cisárovej osobnej účasti operáciu proti uzurpátorovi Macrianovi v Illyriku. Neskôr sa usadil v Miláne, kde bol zriadený hlavný stan ťažkej jazdy, ktorá mu od konca päťdesiatych rokov podliehala. Začiatkom roku 268 prešiel Aureolus nečakane na stranu vzdorocisára Postuma, dal pre neho v Miláne raziť mince a vyprovokoval tak novú občiansku vojnu. Cisár Gallienus musel rýchlo prerušiť vojnu s Gótmi, vtrhol s početnou armádou do Itálie, počas obliehania Milána však jeho velitelia Heraclianus, Claudius a Aurelianus zosnovovali sprisahanie, pri ktorom prišiel o život. Nový cisár Claudius II. dal Aureola, ktorý asi v auguste alebo v septembri 268 prijal cisársky titul, so súhlasom vojakov zlikvidovať.

</doc>
<doc id="88002" url="https://sk.wikipedia.org/wiki?curid=88002" title="Anton Hrnko">
Anton Hrnko

PhDr. Anton Hrnko, CSc. (* 31. január 1955, Žilina) je slovenský historik a politik, bývalý poslanec Národnej rady a bývalý podpredseda Slovenskej národnej strany.
Rodina.
Hrnkova manželka Blanka, syn Martin a dcéra Michala zahynuli pri leteckej havárii 10. marca 2019 v Etiópii.
Kritika.
V roku 2017 bol Inštitútom ľudských práv (IĽP) zvolený za Homofóba roka.
Známe výroky.
"Ja si kupujem do roka 6 oblekov a jeden stojí 600 eur." - Anton Hrnko o zmrazovaní platov
"Dvojbodka má symbolizovať mňa ako platiteľa koncesionárskeho poplatku, mňa ako jedného radového príslušníka slovenského národa. A ja sa necítim ako dvojbodka." "-" Anton Hrnko o logu RTVS
"Obyčajný hajzel si, lebo rozprávaš drísty." - Anton Hrnko k protestujúcemu mužovi

</doc>
<doc id="88003" url="https://sk.wikipedia.org/wiki?curid=88003" title="Antiochia">
Antiochia

Antiochia (iné názvy: Antiocheia, Antiochea, Antiochia nad Orontom – - "Antiocheia hé epi Orontou", lat. Antiochia ad Orontem; Veľká Antiochia – - "Antiocheia hé megalé"; Sýrska Antiochia; prídavné a obyvateľské meno pozri v článku Antiochia (rozlišovacia stránka)) pri dnešnom tureckom meste Antakya, bolo staroveké mesto v dnešnom Turecku.
Mesto založil roku 300 pred Kr. Seleukos I. Níkátor, ktorý z neho urobil sídlo Seleukovcov. Roku 64 pred Kr. sa Antiochia stala hlavným mestom rímskej provincie Sýria. Až do neskorej antiky zostala Antiochia jedným z najdôležitejších a najväčších miest Rímskej ríše, neskôr po Konštantínopoli druhým najväčším mestom Byzantskej ríše. 
Bola tu založená jedna z prvých kresťanských obcí, dokonca práve tu boli podľa Skutkov apoštolov kresťania prvýkrát označení týmto menom. Pôsobil tu Pavol z Tarsu, význam antiochijského biskupa sa prejavuje tým, že Antiochia patrí medzi päť patriarchátov starovekej cirkvi. V 5. storočí sa tento patriarchát stal strediskom sýrskej monofyzitskej cirkvi. Po sérii prírodných katastrof a po dobytí vojskami perzských Sásánovcov roku 540 mesto očividne stratilo. Z východnej byzantskej metropoly zostali iba trosky, všetko obyvateľstvo, ktoré prežilo hrôzy drancovania, perzskí vojaci odvliekli. 
Čoskoro nato sa Antiochia znovu vrátila pod byzantskú nadvládu a znovu sa stala prosperujúcim mestom. V roku 613 ju znovu dobyli Peržania, v roku 638 natrvalo Arabi. Počas veľkej byzantskej ofenzívy sa roku 969 dostala Antiochia znova do rúk kresťanov. V polovici 11. storočia sa mestu darilo celkom dlho brániť pred seldžuckými Turkami, no do ich rúk padlo roku 1085. 
Roku 1097 Antiochiu počas prvej križiackej výpravy obliehali križiaci. Po osemmesačnom obliehaní bola dobytá a stala sa centrom jedného z križiackych štátov, Antiochijského kniežatstva. Ako vládca sa tu presadil normanský vodca Bohemund Tarentský. Roku 1137 uznal antiochijský vládca lénnu závislosť svojho kniežatstva od Byzancie. Roku 1149 dobyl seldžucký vládca Núr ad-Dín väčšinu antiochiských dŕžav s výnimkou samotného mesta. Knieža Raimund z Poitiers s väčšinou svojich bojovníkov padol. Ovdovená kňažná Konstancia sa vydala roku 1153 za bezvýznamného a nemajetného francúzskeho šľachtica Renauda z Châtillonu, ktorý prišiel do Orientu s účastníkmi druhej križiackej výpravy. Svoju vládu udržali križiaci v meste zhruba do roku 1268.

</doc>
<doc id="88004" url="https://sk.wikipedia.org/wiki?curid=88004" title="Aureolus">
Aureolus

Aureolus môže byť:

</doc>
<doc id="88005" url="https://sk.wikipedia.org/wiki?curid=88005" title="Gordon Matthew Sumner">
Gordon Matthew Sumner



</doc>
<doc id="88013" url="https://sk.wikipedia.org/wiki?curid=88013" title="Postumus">
Postumus

Postumus alebo Marcus Cassianius Latinius Postumus bol uzurpátor rímskeho trónu, ktorý v rokoch 260 – 269 ovládal Galiu, Britániu a časť Hispánie. V zvyšku ríše medzitým panovali cisári Gallienus (253 – 268) a Claudius II. (268 – 270). 
O Postumovom pôvode a kariére nevieme prakticky nič, predpokladá sa len, že za Valeriánovej vlády mu podliehala provincia Dolná Germánia. Podľa kronikára Zonara dosiahol Postumus v lete roku 260 isté úspechy v boji s Germánmi, bol vojskom vyhlásený za cisára a ihneď potom obsadil mesto Coloniu Agrippinu (dnes Kolín nad Rýnom), kde býval syn cisára Galliena Caesar Saloninus, ktorý skončil po kapitulácii mesta na popravisku. Na veľmi krátky čas sa k vzbure pripojili aj provincie Belgica, Lugdunensis, Aquitania, Tarraconensis a obe britské provincie, takže Postumus sa stal skutočným pánom západných oblastí ríše. Cisár Gallienus, ktorý práve potláčal Ingenuovu a Regalianovu revoltu v Panónii, nebol schopný proti uzurpátorovi zakročiť, ale ani Postumus zrejme nemal dosť síl na to, aby tiahol na Rím. Vznikla tak zvláštna situácia, kedy vedľa seba koexistovali dvaja cisárski protivníci, z ktorých ani jeden nedokázal presadiť svoju autoritu v ríši.
Historici pre Postumovu sféru vplyvu často používajú názov galské cisárstvo alebo galská ríša, aby tak vystihli lokálny a „dlhodobý“ charakter tohto útvaru. Problémom je, že Postumus sa nikdy neprezentoval ako galský vládca – používal normálnu cisársku titulatúru, razil mince s legendou Roma aeterna (Večný Rím) a menoval dokonca vlastných konzulov. Výraz galská ríša je preto treba používať opatrne, aby nevznikol dojem, že sa západné provincie od impéria separovali, že tu pôsobila akási „idea samostatnosti“. Postuma a jeho nástupcov v Gálii možno skôr považovať za nelegálnych spoluvladárov cisárov v Ríme, nelegálnych v zmysle právne neuznaných. Zo štátoprávneho hľadiska „galská ríša“ nikdy neexistovala.
Cisár Gallienus sa do budúcnosti nemienil s daným stavom zmieriť. Istý čas mu síce Postumovo panstvo na Západe mohlo vyhovovať – Postumus ako obhajca hraníc na Rýne slúžil záujmom celého impéria – ale v dlhodobej perspektíve bolo treba rozhodnúť kto z koho. Na vojenskú výpravu zhromaždil cisár dostatok prostriedkov v roku 265 a zo začiatku sa zdalo, že mu preje šťastie. Postumus utrpel v južnej Gálii ťažkú porážku, musel ustúpiť na sever a nakoniec sa dostal v jednom galskom meste do obkľúčenia. Gallienus triumfoval. Jeho radosť však bola predčasná, pretože dobre mierený šíp ho vážne poranil na chrbte a prinútil ho výpravu ukončiť. Vzhľadom na iné problémy (vpád Gótov) už Gallienus do Gálie nikdy nevstúpil.
Postumus si napriek tomu nedal ujsť príležitosť, aby Gallienovi neoplatil ponižujúcu porážku z polovice šesťdesiatych rokov. V prvých mesiacoch roku 268 nadviazal kontakt s vojvodcom Aureolem v Miláne, získal ho na svoju stranu a krátky čas sa zdalo, že bez boja dosiahne uznanie v Itálii. Aureolova revolta sa však čoskoro zrútila a Postumovi nebola nijak prospešná, aj keď Galliena počas nej zavraždili. Nový cisár Claudius II. predstavoval pre Postuma minimálne rovnaké nebezpečenstvo ako Gallienus.
Na jar roku 269 zažil Postumus sám, čo je to bojovať s uzurpátorom – vystúpil proti nemu legát v Hornej Germánii Ulpius Cornelius Laelianus. Postumovi sa síce podarilo vzburu zlikvidovať, ale keď jeho vojaci chceli vyplieniť Laelianovo sídelné mesto Mogontiacum, snažil sa tomu zabrániť a rozzurená soldateska ho zabila (asi jún 269). Po jeho smrti sa na „galskom“ tróne v rýchlom slede vystriedali ešte traja cisári – Marius, Victorinus a Tetricus – žiaden z nich však nedosiahol Postumov formát.
Postumovou hlavnou zásluhou je, že v čase vážneho ohrozenia ríše udržiaval pokoj na rýnskej hranici a vlastne tak zastupoval cisára Galliena, ktorý mal povinnosti inde. Na druhej strane zmnožila jeho revolta rozkladné a krízové tendencie v impériu – jav, ktorému sa všetci reprezentanti ústrednej vlády snažili zabrániť. Výsledkom boli vojny Galliena s Postumom alebo neskôr Aureliana s Tetrikom, ktoré odvádzali rímsku pozornosť od vonkajších nepriateľov, predovšetkým od germánskych kmeňov.

</doc>
<doc id="88014" url="https://sk.wikipedia.org/wiki?curid=88014" title="Antiocheia">
Antiocheia



</doc>
<doc id="88015" url="https://sk.wikipedia.org/wiki?curid=88015" title="Antiochea">
Antiochea



</doc>
<doc id="88016" url="https://sk.wikipedia.org/wiki?curid=88016" title="Let’s Dance (pieseň)">
Let’s Dance (pieseň)

Let’s Dance je pieseň z rovnomenného albumu Davida Bowieho, ktorá vyšla v roku 1983. Autorom textu i hudby je David Bowie. Piseň sa stala jednou z najpredávanejších tanečných skladieb vôbec. 
V skladbe je badateľný vplyv Rodgersovej producentskej práce a najmä jeho skúsenosti z tanečnej formácie Chic. Pieseň obsahuje hutnú basovú linku a skvelé gitarové party, ktoré sú pracou amerického gitaristu Stievieho Raya Vaughana. 
„Let's Dance“ sa stala Bowieho najkomerčnejšou skladbou vôbec. Na prvý pohľad sa môže zdať, že v podobnom duchu sa nesie aj text piesne. Veta "„Let's dance for the fear tonight is all.“" (slov. "Tancujme, lebo sa bojím, že dnešná noc je všetkým.") však nie je v zhode s povrchnou interpretáciou textu ako obyčajnej tanečnej „vaty“. 
Pieseň sa stala klasickou súčasťou jeho koncertného repertoáru. Bowie ju spieval na turné Serious Moonlight (názov odvodený z textu „Let's Dance“) v roku 1983 a 1984, Glass Spider v roku 1987 a Sound + Vision Tour v roku 1990. V roku 2000 bola prerobená do úplne novej podoby pre všetky nasledujúce turné. 
Skladba sa stala prvým Bowieho hitom, ktorý dosiahol prvé miesto v hitparáde singlov na oboch brehoch Atlantického oceánu.
Video.
Videoklip k piesni režíroval Bowieho dlhoročný spolupracovník, režisér David Mallet. Videoklip bol natočený v Sydney v Austrálii. A zobrazuje boj páru aborigénov s výdobytkami západnej spoločnosti, zatiaľ čo Bowie hrá aj so svojou kapelou a pasívne sa prizerá.

</doc>
<doc id="88018" url="https://sk.wikipedia.org/wiki?curid=88018" title="China Girl">
China Girl

„China Girl“ je pieseň z albumu "Let's Dance" od Davida Bowieho, ktorá vyšla v roku 1983. Skladba bola pôvodne napísaná pre Iggyho Popa a jeho album "The Idiot" z roku 1977. Autorom textu je Pop, autorom hudby je Bowie. 
Producent Nile Rodgers urobil z temnej Popovej verzie o závislosti na heroíne (samotný Pop dlhé roky bojoval s touto závislosťou) nablýskaný tanečný hit o láske medzi čínskym dievčaťom a mužom z Európy, bez toho aby zmenil, čo i len slovo v texte. Túto prijateľnejšiu interpretáciu podporil aj bohatý videoklip Davida Malleta. 
Vo Veľkej Británii dosiahol singel druhé miesto singlového rebríčka, v USA dosiahol desiate miesto. Pieseň sa stala pravidelnou súčasťou Bowieho vystúpení v 80. rokoch, potom sa na istý čas vytratila a na koncertné pódiá sa vrátila až v roku 1999, počas turné k albumu hours...

</doc>
<doc id="88020" url="https://sk.wikipedia.org/wiki?curid=88020" title="Cradle of Filth">
Cradle of Filth

Cradle of Filth je anglická extrémne metalová skupina založená v roku 1991 v Suffolku. Hudobný štýl skupiny sa vyvinul z black metalu smerom k čistejšej a väčšmi „vyfabrikovanej“ spleti gotického metalu, symfonického black metalu a iných extrémnych metalových odnoží. Ich motívy textov a imidž sú silne inšpirované gotickou literatúrou, poéziou, mytológiou a horrorovými filmami.
Zostava.
Bývalí členovia.
Zoë Marie Federoff – klávesy, vokály (2022 – 2025)
Ashok – gitara (2014 – 2025)

</doc>
<doc id="88021" url="https://sk.wikipedia.org/wiki?curid=88021" title="Vatovec obrovský">
Vatovec obrovský

Vatovec obrovský ("Langermannia gigantea") je jedlá huba z čeľade prášnicovité ("Lycoperdaceae").
Opis.
Vatovec je veľký 10–50 (90) cm v priemere, dosahuje hmotnosť až 4 kg, je okrúhly, bez hlúbika. Pokožka je hladká a na dotyk kožovitá. Farba je výrazne jasne biela za mlada, neskôr sa zmení na šedú až tmavo-hnedú. Vnútorná hmota je spočiatku rovnako biela a počas dospievania sa mení na olivovohnedú a práškovitú konzistenciu.
Táto huba sa považuje za najplodnejší organizmus na Zemi. Plodnica s hmotnosťou 4 kg obsahuje 1,5×1012 výtrusov.
Výskyt.
Vatovce rastú od júna do septembra prevažne na lúkach a lesných čistinkách, riedkych čistinkách lesov, v riedkych borovicových lesoch a skôr na suchých miestach. Charakteristické miesta sú mladé borovicové leso-čistinky, kde sa vatovce vyskytujú v rodinkách v kruhovom priestore s priemerom asi 10 m.
Príprava jedál.
Mladé plodnice majú výbornú chuť, hodia sa prevažne ako rezne.

</doc>
<doc id="88023" url="https://sk.wikipedia.org/wiki?curid=88023" title="Brilliant Adventure">
Brilliant Adventure

"Brilliant Adventure" je deviata (inštrumentálna) skladba na albume Davida Bowieho hours..., ktorý vyšiel v roku 1999. Autorom hudby sú Bowie a jeho spolupracovník Reeves Gabrels. 
Táto skladba v mnohom pripomína Bowieho inštrumentálnu tvorbu s Brianom Enom na albumoch "Low" a "Heroes". Svojimi orientálnymi tónmi sa ponáša na skladbu „Moss Garden“.

</doc>
<doc id="88024" url="https://sk.wikipedia.org/wiki?curid=88024" title="New Angels of Promise">
New Angels of Promise

"New Angels of Promise" je ôsma pieseň z albumu Davida Bowieho hours... , ktorý vyšiel v roku 1999. Autorom textu je samotný Bowie; na skladaní hudby sa spolupodieľal Reeves Gabrels. 
Ako niektoré ďalšie skladby z album, aj „New Angels of Promise“ bola pôvodne napísaná pre počítačovú hru "Omikron: The Nomad Soul". Text v počítačovej hre je však troška odlišný od toho, ktorý sa nachádza na album. Pasáž "„suspicious minds“" je nahradená iba slovom "„omirkon“".

</doc>
<doc id="88025" url="https://sk.wikipedia.org/wiki?curid=88025" title="The Dreamers (pieseň)">
The Dreamers (pieseň)

The Dreamers je pieseň z albumu Davida Bowieho hours... , ktorý vyšiel v roku 1999. Autorom textu je samotný Bowie, na skladaní hudby sa spolupodieľal Reeves Gabrels. 
Ako niektoré ďalšie skladby z album, aj „The Dreamers“ bola pôvodne napísaná pre počítačovú hru "Omikron: The Nomad Soul". 

</doc>
<doc id="88026" url="https://sk.wikipedia.org/wiki?curid=88026" title="Paleozoikum">
Paleozoikum

Paleozoikum (iné názvy: prvohory, starovek Zeme, zriedkavo: "primér", nevžitý tvar: "prvovršie" ) je geologická éra, spadajúca pod eón fanerozoikum s trvaním približne 291 mil. rokov. Je to najstaršia časť fanerzoika, po nej nasledovalo mezozoikum. Začiatok je definovaný na základe súvrstvia Chapel Island v oblasti Fortune Head, na pobreží Newfoundlandu, Kanada. Ako vedúca fosília začiatku paleozoika bol prijatý prvý výskyt ichnofosílie "Trichophycus pedum", ako sekundárne "Harlaniella podolica" a "Palaeopascichnus delicatus".
Rozdelenie.
Paleozoikum sa rozdeľuje na šesť periód.
V literatúre sa dá nájsť aj delenie na staršie (resp. spodné) (kambrium, ordovik, silúr, devón) a mladšie (resp. vrchné) paleozoikum (karbón, perm).
Geologický vývoj.
Začiatkom paleozoika boli kontinenty sústredené prevažne okolo južného pólu v rámci superkontinentu Pannotia. S nástupom kambria sa tento superkontinent rozpadol na niekoľko menších kontinentov (Laurentia, Sibíria a Baltika) a jeden väčší: Gondwanu. Menšie kontinenty sa pomaly posúvali z juhu na sever, až kým nedosiahli v perióde silúr-devón rovník, kým Gondwana zostala umiestnená pri južnom póle. Počas ordoviku až silúru prebiehalo kaledónske vrásnenie, ktoré vymodelovalo napríklad hory v súčasnej Škandinávii a na Britských ostrovoch. Približne v devóne sa začala rozpadať aj Gondwana a jednotlivé fragmenty sa tiež posunuli severnejšie. V karbóne sa vytvorila Laurázia a v perme sa k nej pridali pevniny súčasnej Sibíri a Kazachstanu, čím sa vytvoril superkontinent Pangea. Počas týchto dvoch období prebehlo hercýnske vrásnenie.
Hladina mora bola v ranom paleozoiku oveľa vyššie ako dnes, po krátkom ústupe koncom orodoviku sa opäť zvýšila, čo spôsobilo vznik plytkých šelfových morí, v ktorých prekvital život.
Podnebie.
Na začiatku paleozoika prevládalo mierne až teplé podnebie, no koncom kambria už bola tropická klíma. Podnebie v ranom paleozoiku bolo značne zonálne, kým v rovníkových oblastiach prevládalo tropické v južnejšie položených častiach kontinentu Gondwana bolo chladnejšie mierne pásmo. Koncom raného paleozoika (koniec ordoviku) došlo k ochladeniu (ľadovej dobe), čo zapríčinilo druhé najmasívnejšie vymieranie živočíchov počas fanerozoika.
Stredné paleozoikum bolo značne stabilnejšie, čo sa týka výkyvov podnebia. Pomalé približovanie Baltiky a Laurentie prinieslo viacero teplých, plytkovodných regiónov. Teplotný gradient sever-juh však zapríčinil, že južné oblasti Antarktiky a Gondwany boli skoro bez života. Na konci devónu opäť nastáva preriedenie životných foriem.
Neskoré paleozoikum opäť prináša teplotné výkyvy (zníženie obsahu CO2 spôsobilo v karbóne minimálne jednu dobu ľadovú). V perme sa opäť ustaľuje rovnováha kyslíka a oxidu uhličitého, čo vracia teploty späť do normálu. Koncom permu nastáva opačná situácia – enormné zvýšenie CO2 a s ním spojené katastrofické vymieranie (veľké permské vymieranie).
Vývoj života.
V prvohorách asi pred 540 miliónmi rokov nastáva "„explózia“" života (kambrická explózia života). Po ukončení globálneho zaľadnenia koncom neoproterozoika sa v kambriu objavuje množstvo nových živočíšnych aj rastlinných druhov. Na začiatku sú to morské bezchordáty, ale neskôr (v silúre, alebo devóne) sa život dostáva aj na súš (najskôr rastlinný, neskôr aj živočíšny). Za dôvod explózie života sa považuje zmena zloženia morskej vody, ktorá dovolila organizmom získavať z vody rozpustený uhličitan vápenatý a vytvárať si z neho schránky alebo kostry. Tie umožňovali oporu tela a tým aj rýchlejší pohyb.
V moriach sa vytvárajú prvé ekosystémy na koralových útesoch, sú však omnoho jednoduchšie ako dnešné a preto sú aj náchylnejšie na vymieranie. Prvohorné najmä šelfové moria sa doslova "„hmýria“" trilobitmi, machovkami, ramenonožcami, ostnatokožcami, ľaliovkami a medúzami, graptolitami veľakrát čudných tvarov. V strednom paleozoiku, dochádza k evolúcii prvých chordátov. Ryby sa objavujú a v ordoviku, v perme sa začínajú vyskytovať aj prvé plazy. 
Prvé suchozemské rastliny rýnie sa objavili v silúre, no v devóne vyhynuli. V karbóne sú už vyvinuté prvé stromy, čoho dôkazom sú veľké nálezy uhoľných slojov (vďaka nim dostala perióda svoje meno) s častými nálezmi odtlačkov listov, príp. stoniek z tohto obdobia. Na konci paleozoika sa začínajú vyskytovať aj vyššie rastliny (zatiaľ nahosemenné).

</doc>
<doc id="88028" url="https://sk.wikipedia.org/wiki?curid=88028" title="Kenozoikum">
Kenozoikum

Kenozoikum (iné názvy: kaenozoikum, staršie zriedkavo: "neozoikum" , zriedkavo: "novovek Zeme", zastarano "terciér") je geologická éra, spadajúca pod eón fanerozoikum, v poradí najmladšia. Kenozoikum nadväzuje na mezozoikum so začiatkom pred 65,0 mil. rokov a trvaním až dodnes.
Rozdelenie.
Podľa aktuálneho členenia Medzinárodnej chronostratigrafickej tabuľky (2022), sa eratem kenozoikum delí na útvary (od najmladšieho po najstarší) kvartér, neogén a paleogén. Samotný termín kenozoikum sa v slovenčine používa od prvej definície Andrusova a Scheibnera (1964).
Geologický vývoj.
V kenozoiku pokračoval rozpad kontinentov až po ich súčasnú podobu. Dôležitým procesom bol (resp. stále je) posun fragmetov Gondwany na sever a kontakt s Lauráziou, ako aj otvorenie a následné rozširovanie Atlantiku.
Južná Amerika tiež smerovala severne, ale úplnej kolízii so Severnou Amerikou zabránili menšie platne v oblasti dnešného Karibiku, ktoré pôsobili ako "„air-bagy“" a podstatne utlmili náraz v čase stredného pliocénu. Pozostatky tohto procesu tvoria recentný vulkanizmus Karibského mora a priľahlých oblastí.
Kolízia Afriky s Eurázijskou platňou nebola taká pokojná, panovali pri nej oveľa väčšie kompresné sily. Dôsledkom tohto stretu bol zánik mora Tethys (jeho zvyškami sú dnešné Stredozemné a Čierne more). Kompresia zapríčinila vznik pohorí Alpy a Karpaty. Posledný veľký dopad na morfológiu zemského povrchu mala kolízia Indie s Ázijským kontinentom a vznik viacerých pásmových pohorí (Himaláje, Pamír, Hindúkuš, atď.). Vrásnenie, ktoré podnietilo vznik pásmových pohorí v kenozoiku (príp. koncom mezozoika) sa nazýva Alpínske vrásnenie.
Podnebie.
Počas paleogénu bolo omnoho teplejšie a vlhkejšie podnebie ako v súčasnosti. Nástupom neogénu sa klíma začína ochladzovať, pravdepodobná príčina tkvie vo výzdvihu Himalájí. Počas pleistocénu pokračuje ochladzovanie, ktorého výsledkom je niekoľko ľadových dôb, prerušených teplejšími periódami.
Vývoj života.
Flóra.
Vymieranie na konci kriedy postihlo aj rastlinstvo. Vyhynuli hlavne niektoré skupiny nahosemmených rastlín, najmä cykasorastov a ginkorastov. Svoj najväčší rozvoj dosiahli krytosemenné rastliny, ktoré dominujú suchozemskej flóre dodnes. Veľký rozvoj však stále zažívajú aj borovicorasty, ktoré miestami dominujú najmä v chladnejších oblastiach (tajga, vysoké pohoria).
V treťohorách bola klíma teplá bez zaľadnenia, vďaka čomu rástli subtropické lesy takmer na celom území Európy. Nástup štvrtohorných zaľadnení a ich viacnásobné striedanie s dobami medziľadovými spôsobil obrovskú záťaž pre Európsku flóru. Počas ľadových dôb sa väčšina rastlín sústredila na najjužnejších polostrovoch kontinentu (Pyrenejský, Apeninský a juh Balkánu), ktoré svojou rozlohou nie su veľmi veľké. V ďalšom prenikaní na juh im čiastočne bránilo Stredozemné more. Zmeny klímy spojené so sústredením druhov na obmedzenom území spôsobovalo opakované vymieranie mnohých druhov a ochudobňovanie Európskej flóry mierneho pásma. Tá bola síce čiastočne doplnená najmä z Ázie, ale dodnes je druhovo chudobnejšia ako ázijská a severoamerická (pre ich flóry zaľadnenia predstavovali menšiu záťaž, keďže na rozdiel od Európy prenikaniu druhov na teplejší juh nebránilo v Ázii ani v Severnej Amerike žiadne more).
Fauna.
Koncom kriedy došlo k masívnemu vyhynutiu väčšiny morských (amonity, belemnity, morské plazy) ako aj suchozemských (dinosaury) živočíšnych druhov. Preživšie cicavce a vtáky rýchlo využili voľný priestor a začali sa hromadne rozširovať na zemskom povrchu. Vtáky sa začiatkom paleogénu na krátky čas stávajú vládcami planéty (až vysoké nelietavé dravce, ktorých skameneliny sa našli v Laurázii a v Južnej Amerike, boli postrachom všetkého živého v kenozoiku).
Dôležitým faktorom, ktorý ovplyvnil faunu v neogéne a v neskorších obdobiach, bol vývoj trávových druhov na savanách. Na ich spásanie sa postupne adaptovali niektoré bylinožravé cicavce (kone, antilopy). Zaujímavú vetvu predstavuje vývoj v Južnej Amerike, ktorá bola relatívne izolovaná od okolitého sveta a priniesla svetu mnoho životných foriem: rody "Litopterna" (v podstate kombinácia ťavy a koňa), "Notoungulata". Koncom neogénu nastupuje na scénu človek, presnejšie jeho predkovia australopitekovia v Afrike. Pod vyhynutie štvrtohorných cicavcov (mamutov, "prajeleňov", "srstnatých nosorožcov") sa podpisuje okrem klimatických zmien už aj ľudská činnosť.

</doc>
<doc id="88030" url="https://sk.wikipedia.org/wiki?curid=88030" title="Encyclopædia Britannica">
Encyclopædia Britannica

Encyclopædia Britannica je najznámejšia veľká anglická všeobecná encyklopédia a jedna z najväčších tlačených encyklopédií na svete.
Prvé vydanie vyšlo v rokoch 1768 – 1771 v Edinburghu v Škótsku v troch zväzkoch ako výraz osvietenskej snahy obsiahnuť všetky ľudské vedomosti. Neobsahovala ešte biografické heslá.
V roku 1901 práva na vydávanie encyklopédie kúpili americkí podnikatelia Horace E. Hooper a Walter M. Jackson. V roku 1911 vyšlo prvýkrát naraz všetkých 29 zväzkov 11. vydania. Táto verzia je teraz voľným dielom (public domain) a čerpá z nej anglická Wikipédia. V roku 1920 práva kúpil obchodný dom Sears, Roebuck and Company v Chicagu. Britannica vychádza s americkým pravopisom. V roku 1929 vyšlo kompletne revidované 14. vydanie. V roku 1943 po zložitých rokovaniach venoval obchodný dom práva na encyklopédiu súkromnej University of Chicago, neskoršiemu centru monetarizmu.
Od roku 1974 vychádza tretia generácia encyklopédie Britannica – 15. vydanie. Je založená na ojedinelom prístupe, rozdelenie hesiel na stručné (Micropædia), podrobné (Macropædia) a štruktúrovaný register (Propædia). Investície dosiahli 32 miliónov dolárov, čo bolo dodnes asi najviac na vydanie nejakej knihy. V roku 1985 bolo 15. vydanie revidované a teraz obsahuje 32 zväzkov. Od 90. rokov vychádza Encyclopædia Britannica na CD.

</doc>
<doc id="88031" url="https://sk.wikipedia.org/wiki?curid=88031" title="Britannica">
Britannica



</doc>
<doc id="88032" url="https://sk.wikipedia.org/wiki?curid=88032" title="Encyclopaedia Britannica">
Encyclopaedia Britannica



</doc>
<doc id="88037" url="https://sk.wikipedia.org/wiki?curid=88037" title="Grécka gréckokatolícka cirkev">
Grécka gréckokatolícka cirkev

Grécka gréckokatolícka cirkev je jednou z východných katolíckych cirkví byzantského obradu (gréckokatolíckych cirkví). Je teda súčasťou Katolíckej cirkvi, uznáva za svoju hlavu rímskeho pápeža a jej vierouka je identická s rímskokatolíckou. Pri bohoslužbách však, podobne ako ostatné východné katolícke cirkvi, nepoužíva rímsky obrad, ale jeden z východných obradov. V prípade Gréckej gréckokatolíckej cirkvi je ním byzantský obrad vo svojej gréckej verzii, takmer identický s tým, v ktorom slávia bohoslužby grécke pravoslávne cirkvi (napr. Konštantínopolská pravoslávna cirkev, Cyperská pravoslávna cirkev, Pravoslávna cirkev Grécka) .
História.
Grécka gréckokatolícka cirkev vznikla vďaka činnosti katolíckych misionárov v 19. a 20. storočí medzi duchovenstvom a veriacimi gréckych pravoslávnych cirkví, najmä Konštantínopolskej pravoslávnej cirkvi. Podarilo sa vytvoriť niekoľko malých gréckokatolíckych komunít napr. v Istanbule, východnej Thrákii (dnes európska časť Turecka) i na území dnešného Grécka. Pre týchto veriacich vytvoril pápež sv. Pius X. v roku 1911 apoštolský exarchát so sídlom v Istanbule. Prvým apoštolským exarchom sa v roku 1911 stal biskup Isaisas Papadopulos. V rámci výmeny obyvateľstva medzi Gréckom a Tureckom po grécko-tureckej vojne začiatkom dvadsiatych rokov 20. storočia sa väčšina gréckych gréckokatolíckych veriacich vysťahovala z Turecka. Gréckokatolíci z Istanbulu sa usadili v Aténach a veriaci z východnej Thrákie v severogréckom meste Giannitsa, kde už predtým vznikla malá gréckokatolícka komunita. V roku 1932 sa exarchát rozdelil na dva nové apoštolské exarcháty: jeden v Grécku (so sídlom v Aténach) a druhý v Turecku (so sídlom v Istanbule). 
Počet členov a geografické rozšírenie.
V súčasnosti má Grécka gréckokatolícka cirkev 2 330 členov (2006). Väčšina z nich žije v Grécku (2300), najmä v Aténach. Mimo Atén existujú grécke gréckokatolícke komunity v severogréckej Giannitse a v Nea Makri blízko Atén. Gréckokatolícka kaplnka sa nachádza aj na ostrove Syros v Egejskom mori (Syros je najkatolíckejšou časťou Grécka - až 40% obyvateľov ostrova je rímskokatolíckeho vyznania). V Turecku žije len 30 gréckych gréckokatolíckych veriacich. 
Hierarchia.
Apoštolským exarchom katolíkov gréckeho obradu v Grécku so sídlom v Aténach je biskup Manuel Nin, OSB. Za exarchu bol menovaný 2. februára 2016, vysvätený na biskupa bol 15. apríla 2016 a úradu sa ujal 29. mája 2016. Jeho predchodcom bol Dimitrios Salachas (nar. 1939, zosn. 2023), ktorého do funkcie exarchu vymenoval 23. apríla 2008 pápež Benedikt XVI. Za biskupa bol vysvätený 24. mája 2008. Na čele apoštolského exarchátu v Aténach nahradil biskupa Anargyrosa Printezisa (1937 - 2012), ktorý ho viedol v rokoch 1975 - 2008. V pastorácii mu pomáha niekoľko kňazov. V rámci exarchátu fungujú 3 gréckokatolícke farnosti.
Apoštolský exarchát v Turecku je nielen bez exarchu, ale jeho 30 veriacich nemá k dispozícii ani kňaza. 

</doc>
<doc id="88040" url="https://sk.wikipedia.org/wiki?curid=88040" title="Within the Realm of a Dying Sun">
Within the Realm of a Dying Sun

Within the Realm of a Dying Sun je tretí album nahraný duom Dead Can Dance, Lisa Gerrard a Brendan Perry, v roku 1987. 
Fotografia na obale tohto albumu je z Paríža, cintorína Cimetière du Père-Lachaise. Ide o hrobku politika Raspaila. Text skladby „Anywhere Out of the World“ sa veľmi podobá na Baudelaireovu poému s rovnakým názvom.
"„Myslím, že vzťah medzi nimi a Johnom Riversom mal svoj vrchol na tejto nahrávke. Je to asi môj najobľúbenejší album od nich,“" hovorí Ivo Watts-Russel, zakladateľ 4AD. "„Ich cesta rozdeliť album – jedna strana Lisa, jedna strana Brendan, bolo niečo čo neurobil nikto predtým a ani potom. Bolo to spojenie produkcie Johna Riversa a Dead Can Dance, a to posunulo všetko do nového sveta – nič iné neznie podobne.“"
"„…uvedomili sme si, že sme limitovaní našim hudobným videním, hlavnú úlohu hrali gitara, basgitara a bicie. Tieto nástroje neboli vhodné na vyjadrenie mnohých vecí, ktoré sme počuli. Tak sme sa učili klasickú teóriu, najmä barokové štruktúry zamerané na kontrapunkt, a rozhodli sme sa, že budeme pracovať vo formách klasického štýlu, používať klasické nástroje, s pomocou samplerov, počítačov a niekoľkých kníh o tom ako pri tom uspieť.“"

</doc>
<doc id="88044" url="https://sk.wikipedia.org/wiki?curid=88044" title="Križiak">
Križiak

Križiak môže byť:

</doc>
<doc id="88047" url="https://sk.wikipedia.org/wiki?curid=88047" title="Orientálna ortodoxná cirkev">
Orientálna ortodoxná cirkev

Orientálna ortodoxná cirkev alebo Orientálna pravoslávna cirkev (iné názvy: pozri nižšie) je:
Iné názvy.
Synonymá sú: 
Orientálne ortodoxné cirkvi v užšom zmysle.
Je to skupina šiestich východných kresťanských cirkví, ktoré sa navzájom uznávajú a tvoria eucharistické spoločenstvo (podobne ako 14 autokefálnych pravoslávnych cirkví). Na rozdiel od Katolíckej cirkvi nemajú spoločnú hlavu. Sú v zásade rovnoprávne. Pokiaľ ide o vierouku, uznávajú len prvé tri všeobecné koncily (Prvý nicejský, Prvý carihradský a efezský). Označovanie orientálnych ortodoxných cirkví za monofyzitské (t. j. uznávajúce len božskú prirodzenosť Ježiša Krista a popierajúce Jeho ľudskú prirodzenosť) je však nesprávne a tieto cirkvi ho odmietajú. Vhodnejší termín na označenie ich christológie je miafyzitizmus. Všetky orientálne ortodoxné cirkvi sú aktívne v ekumenickom hnutí a sú členmi Svetovej rady cirkví. Pokiaľ ide o liturgiu, používajú niekoľko typov obradov (pozri nižšie). Všetky cirkvi sú patriarchálne, teda na ich čele stoja patriarchovia (niektorí z nich majú titul katolikos).
Vznik.
Koptská ortodoxná cirkev a Sýrska antiochijská ortodoxná cirkev sa sformovali z duchovenstva a veriacich alexandrijského (Koptská ortodoxná cirkev) a antiochijského (Sýrska antiochijská ortodoxná cirkev) patriarchátu, ktorí odmietli závery štvrtého všeobecného cirkevného koncilu v Chalkedone (451 po Kr.). 
V 6. storočí po Kr. sa k nim pridala Arménska apoštolská cirkev. Etiópska ortodoxná cirkev bola od svojho vzniku (4. storočie po Kr.) podriadená alexandrijskému patriarchátu a po vytvorení Koptskej ortodoxnej cirkvi sa stala jej súčasťou. Napriek tomu, že sa Etiópska ortodoxná cirkev v priebehu mnohých stáročí svojich dejín vyvíjala do značnej miery samostatne, nezávislosť od Koptskej ortodoxnej cirkvi dosiahla až v päťdesiatych rokoch 20. storočia. Od Etiópskej ortodoxnej cirkvi sa po osamostatnení Eritrey v deväťdesiatych rokoch 20. storočia oddelila Eritrejská ortodoxná cirkev, čo obe cirkvi potvrdili dohodou.
Malankarská ortodoxná cirkev vznikla v roku 1912 osamostatnením sa časti duchovenstva a veriacich od Sýrskej antiochijskej ortodoxnej cirkvi v južnej Indii (v dnešnom indickom štáte Kérala).

</doc>
<doc id="88048" url="https://sk.wikipedia.org/wiki?curid=88048" title="Prvohory">
Prvohory



</doc>
<doc id="88050" url="https://sk.wikipedia.org/wiki?curid=88050" title="Treťohory">
Treťohory



</doc>
<doc id="88051" url="https://sk.wikipedia.org/wiki?curid=88051" title="Terciér">
Terciér

Terciér (iné názvy: treťohory, novovek Zeme; zastarano: "kenozoikum"; nevžitý tvar: "treťovršie" ) je neformálne geologické obdobie, časť éry kenozoikum. 
Zaradenie v systéme a časové hranice.
Pojem definoval v roku 1810 Alexandre Brongniart resp. v roku 1833 Charles Lyell. Názov pochádza z označenia "„Montes tertiarii“" zavedeného v roku 1759 Giovannim Arduinom pre málo spevnené súvrstvie severotalianskych Álp. Členenie na stupne používané dodnes zaviedol Emile Haug v roku 1911. Staršie významy pozri v článku terciér (rozlišovacia stránka).
Treťohory sa začali pred 65,5 (+/− 0,3) miliónmi rokov; táto hranica sa opiera hlavne o vyhynutie amonitov a veľkých plazov, horná hranica je (v závislosti od doby definície) 2,588 miliónov (začiatok ľadovej doby). Podľa starších, neplatných členení bol koniec terciéru pred 1,806 miliónmi rokov (pozri aj vysvetlenia v článku kvartér o začiatku kvartéru). V systéme Medzinárodnej komisie pre stratigrafiu sa od roku 2005 končí pred 2,588 mil. rokov (V roku 2004 bol pojem terciér v systéme zrušený, ale v roku 2005 bol znova povolený, no len ako neformálne označenie obdobia 65,5 až 2,588 miliónov rokov).
Rozdelenie.
Terciér sa člení podľa platnej stratigrafickej škály (ICS 2009) takto:
Terciér (ICS 2005):
Na biostratigrafické členenie sa používa hlavne nanoplanktón a planktónne dierkavce (foraminifery) – numulity a iné.
Geológia.
Začiatkom treťohôr dosiahli kontinenty takmer ich dnešnú pozíciu. More Tethys, ktoré kedysi oddeľovalo severné kontinenty od Indie a Afriky sa začalo uzatvárať. Do konca treťohôr prebehla i kolízia Juhoamerickej a Severoamerickej platne. Antarktická platňa pokračovala v drifte smerom k dnešnému južnému pólu. Postupným uzatváraním – subdukciou Tethysu vzniklo Stredozemné more, Čierne more, Kaspické more ale aj Balaton, či Neziderské jazero. Spojenie platní umožnilo migráciu suchozemských druhov zvierat po kontinentálnych mostoch a prienik nových druhov do Európy a Ázie. Zrážka Indie a Eurázie znamenala vznik Himalájskej sústavy. Prebehli tiež mladšie fázy alpínskeho vrásnenia, zanikli morské panvy severne od Álp, výrazná bola sopečná činnosť. 
Z hľadiska klimatológie pokračovalo teplé obdobie z mezozoika, ktoré vrcholilo v strednom eocéne, no neskôr sa ochladilo.
Život v terciéri.
Fauna.
Charakteristickým predstaviteľom jednoduchého života v treťohorných moriach boli numulity, dierkavce, ktorých vápencové schránky dosahovali veľkosť až . Tieto veľké dierkavce žili najmä v eocéne, konkrétne lutéte a podieľali sa na tvorbe takzvaných numulitových vápencov. Moria boli bohaté aj na koraly a mäkkýše, najmä lastúrniky a ulitníky. Dominantou morí boli kostnaté ryby a žraloky. Niektoré druhy ako napr. "karcharodon" (od starogréckeho slova karcharodus – ostrozubý) dosahovali obrovských rozmerov. 
Na súši nastal veľký rozvoj vtákov a cicavcov, pre ktorých sa vyvinulo vyhynutím dinosaurov priaznivejšie prostredie. Ich výhodami bolo najmä to, že sa starali o potomstvo a mali menšie problémy sa vyrovnať so zmenami klímy. Práve treťohory boli prvým obdobím, v ktorom sa začala živá príroda priblížila dnešnému obrazu. V tej dobe totiž jedna z najstarších skupín primitívnych cicavcov umožnila rozvoj dnešným triedam hlodavcov, kopytníkov a šeliem. Ich prví predstavitelia sa však od dnešných výrazne líšili.
Flóra.
Vo flóre treťohôr prevláda zastúpenie krytosemenných rastlín, preto majú veľký význam na výskum palynologické rozbory.

</doc>
<doc id="88053" url="https://sk.wikipedia.org/wiki?curid=88053" title="Danzig 4">
Danzig 4

Danzig 4 (niekedy nazývaný Danzig IV alebo Danzig 4p) je štvrtý radový album americkej skupiny Danzig. Vyšiel v roku 1994. 
Oproti svojmu predchádzajúcemu agresívnemu albumu "" je jemnejší, viac baladový. Pokračuje v trende stále väčšiho vplyvu industriálneho rocku, čo je badať najmä na pesničkách „Cantspeak“ a „Sadistikal“. Zvuk gitár pripomína viac prvé dva albumy. Glenn Danzig album obohatil o nové vokálne techniky, pričom na rozdiel od a , ani najkrkolomnejšie pasáže neznejú agresívne. 

</doc>
<doc id="88054" url="https://sk.wikipedia.org/wiki?curid=88054" title="Štvrtohory">
Štvrtohory



</doc>
<doc id="88058" url="https://sk.wikipedia.org/wiki?curid=88058" title="Jozef Vengloš">
Jozef Vengloš

Doc. PhDr. Jozef Vengloš (* 18. február 1936, Ružomberok† 26. január 2021) bol slovenský futbalista a futbalový tréner.
Hráčska kariéra.
Jazykové znalosti: angličtina, ruština, portugalčina.
Trénerská kariéra.
Projekt č. 1. – 7: Anglicko, Taliansko, Škótsko, ZSSR, Švajčiarsko, Nemecko, Austrália, Nový Zéland
Malta, Cyprus, Irak, Bermudy, Maurícius, Južná Kórea, Malawi, Čína, Nepál, Bangladéš, Thajsko, Malajzia, Holandsko

</doc>
<doc id="88059" url="https://sk.wikipedia.org/wiki?curid=88059" title="Cirkev bratská v Slovenskej republike">
Cirkev bratská v Slovenskej republike

Cirkev bratská (CB) je štátom uznávaná cirkev, ktorá patrí k malým protestantským cirkvám vyznávačského (evanjelikálneho) typu, ktorá vznikla r. 1882 na území Čiech v Rakúsko-Uhorsku. Na územie Slovenska sa dostala začiatkom 20. storočia, keď sa sformovali prvé zbory v Prešove (1923) a v Bratislave (1926). Počas Prvej Slovenskej republiky bola zakázaná, v čase vlády komunizmu bola pod prísnym dohľadom.
V súčasnosti pôsobí na Slovensku samostatne, rovnako ako pôsobí v Česku. Pri sčítaní v roku 2021 sa k nej prihlásilo na Slovensku 3 440 veriacich. Je členom Ekumenickej rady cirkví na Slovensku.
Cirkev bratská na Slovensku.
Organizácia.
Základným spoločenstvom Cirkvi bratskej je zbor. Na Slovensku pôsobí v súčasnosti 22 zborov. Zbory sa riadia spoločnou Ústavou, Vyznaním a Vnútro-cirkevným poriadkom a okrem toho uzneseniami cirkevnej konferencie. Činnosť zborov koordinuje a reprezentuje Rada Cirkvi bratskej. Cirkev bratská je zriaďovateľom základných škôl Narnia v Bratislave, Banskej Bystrici, Pezinku a Trnave a dvoch stredných škôl v Bratislave; Bilingválneho gymnázia C. S. Lewisa a Lýcea C.S.Lewisa .
Celocirkevnú pôsobnosť má spevokol Eben-Ezer.
Predstavitelia.
Súčasným predsedom Rady CB je Mgr. Milan Mitana. Medzi jej známejších členov patrí tiež Štefan Markuš, Daniel Pastirčák a Štefan Hríb.

</doc>
<doc id="88060" url="https://sk.wikipedia.org/wiki?curid=88060" title="Izidor Mautner">
Izidor Mautner

Izidor Mautner (* 7. október 1852, Náchod – † 13. apríl 1930, Viedeň) bol zakladateľ textilného podniku v Rybárpoli, ktorý sa do roku 1914 stal jedným z najväčších podnikov v bavlnárskom priemysle.
Isidor Mautner bol druhý z deviatich detí textilného podnikateľa Isaaca Mautnera a jeho manželky Julie rodenej Rosenfeld (18231907). V roku 1867 nastúpil do textilnej spoločnosti svojho otca založenej v roku 1848. Po tom, čo v tom istom roku vo Viedni založil obchod s tovarom "Isaac Mautner &amp; Co.", sa Isidor v roku 1873 presťahoval do Viedne, aby zachránil firmu po páde viedenského akciového trhu. Po úspešnej konsolidácii sa stal 1. januára 1874 akcionárom v spoločnosti "Isaac Mautner &amp; Sohn".
Dňa 14. marca 1876 sa Isidor Mautner oženil s Jenny Neumannovou, dcérou bohatého viedenského obchodníka s hodvábom. S pomocou svojho vena v tom istom roku zakúpil podnik na mechanické tkanie v severočeskom Schumburgu (Šumburk nad Desnou), ktorý bol založený roku 1868 bratmi Perutzovými z Prahy. Ďalšia strojárska továreň bola postavená v roku 1881 v Náchode. V Trattenbachu v Dolnom Rakúsku, ktorá bola v roku 1896 premenená na tretiu strojársku spoločnosť, bola v roku 1893 získaná drevospracujúca predajňa.
Paralelne s otcovským spoločným podnikom postavil Isidor Mautner vlastnú textilnú spoločnosť. V roku 1878 založil spoločnosť "Baumwoll- und Leinenlieferungs-Gesellschaft für die k. k. Landwehr von Mautner &amp; Consorten" s obchodnými pobočkami v Prahe, Budapešti a Terste, ako aj "Konfektionsanstalt" vo Viedni. V roku 1882 otvoril Isidor Mautner v Náchode spolu so svojimi dvoma švagrmi "Baumwollspinnerei Waerndorfer–Benedikt–Mautner", ktorú viedol od roku 1907 sám.
Isidor Mautner mal veľký úspech so založením akciovej spoločnosti "Uhorský textilný priemysel" ("Magyar Textilipar R.T."), ktorý v roku 1894 zriadil tri tkáčske mlyny, tri zvlákňovacie mlyny a niekoľko závodov na spracovanie textilu v blízkosti mesta Ružomberok. Prostredníctvom príkladných sociálnych inštitúcií sa Isidorovi Mautnerovi podarilo ukončiť počiatočnú fluktuáciu pracovnej sily, ktorá vážne ohrozila úspech spoločnosti. 

</doc>
<doc id="88063" url="https://sk.wikipedia.org/wiki?curid=88063" title="Vladivostok">
Vladivostok

Vladivostok je mesto na ruskom Ďalekom východe a administratívne centrum Prímorského kraja v blízkosti hraníc s Čínou a Severnou Kóreou. Je jedným z najjužnejších miest Ruska (podobnú zemepisnú šírku majú napr. Groznyj, Machačkala, Vladikavkaz, Naľčik). Končí tu Transsibírska magistrála, a domovskú základňu tu má Tichomorská flotila.
Časové pásmo.
Vladivostok, ako aj celý Prímorský kraj sa nachádza v časovom pásme, označenom v medzinárodnom štandarde ako "Vladivostok time zone" (VLAT/VLAST). Posun oproti UTC predstavuje +10 hodín (VLAT) resp. +11 hodín (VLAST, letný čas). Voči hlavnému mestu Ruska Moskve je časový posun +7 hodín (označenie v Rusku ako MSK+7). Vladivostocký čas sa odlišuje od pásmového času o jednu hodinu, tak ako sa na teritóriu federácie uplatňuje dekrétny čas. 
Doprava.
Dôležitý dopravný uzol (Transsibírska magistrála), morský prístav. Medzinárodné letisko Vladivostok (kód IATA: VVO) vzdialený od mesta severne. Federálna trasa M60 "Ussuri" spája mesto s hlavným mestom Chabarovského kraja Chabarovskom.
Mestskú dopravu zabezpečujú: autobusy, trolejbusy, električky, linkové taxíky, pozemná lanovka. Vzdialené časti mesta su obsluhované prímestskou železnicou, ostrovné časti a časti vzdialené od centra motorovými člnmi a rýchloloďami. V posledných rokoch existencie ZSSR bola v meste pripravená výstavba metra. V súčasnosti tieto plány boli zavrhnuté.
V roku 2012 bol v meste dokončený najdlhší visutý most na svete most na ostrov Russkij.

</doc>
<doc id="88064" url="https://sk.wikipedia.org/wiki?curid=88064" title="Kvartér">
Kvartér

Kvartér (iné názvy: štvrtohory, antropozoikum, antropogén ; zriedkavo: "kvaternér" ; nevžitý tvar: "štvrtovršie" ; zastarano: "náplavy", "alúvium" ) je súčasná perióda kenozoika, ktorá sa začala pred 2,588 miliónmi rokov. Kvartér bol obdobím opakujúcich sa klimatických zmien, glaciálov a interglaciálov. Prevažná väčšina dnešných rastlín a živočíchov má svojich priamych aj nepriamych predkov v tomto období.
Postavenie v systéme a hranice.
Samotný termín "kvartér" (quaternaire, z lat. "quartus" – štvrtý) zaviedol roku 1829 geológ Jules Desnoyers ako pomenovanie sedimentov okolo francúzskej rieky Seiny v oblasti Parížskej panvy. K poznatkom o kvartére neskôr prispel Louis Agassiz, keď v roku 1837 prezentoval ucelenú glaciálnu teóriu. Charles Lyell o dva roky neskôr spresnil datovanie pleistocénu na základe skamenelých pozostatkov zvierat. Edward Forbes v tej dobe pozoroval paralelu medzi zaľadneniami a pleistocénom. Kvartér v modernom ponímaní zaviedol roku 1832 Marcel de Senes.
Chápanie kvartéru v hierarchii chronostratigrafického členenia sa niekoľkokrát menilo. Staršie členenia považovali za kvartér hlavne holocén a pleistocén (podľa starej definície, teda so spodnou hranicou 1,8 milióna rokov). Medzinárodná komisia pre stratigrafiu (ICS) v roku 2004 pojem kvartér ako formálnu chronostratigrafickú jednotku zrušila.
Podľa členenia (od roku 2005) však bol kvartér znova zavedený ako platná formálna chronostratigrafická jednotka. Jeho spodná hranica je vek 2,588 miliónov rokov BP. Kvartér v tomto ponímaní zahŕňal holocén, pleistocén (podľa starej definície) a vrchnú časť pliocénu (podľa starej definície) – gelas. Kvartér sa vtedy z klasifikačného hľadiska stal špeciálnu podjednotkou kenozoika (tzv. subéra), pričom bol vrchnou časťou neogénu. Terciér bol zároveň vyradený z oficiálnej stratigrafickej klasifikácie. Od roku 2007 ICS zmenila definíciu a postavenie neogénu tak, že už netrvá dodnes (ako v dovtedajšom systéme), ale predchádza kvartéru, a kvartér dostal hierarchicky rovnaké postavenie ako neogén – teda postavenie periódy.. Diskusie o definícii kvartéru však prebiehali aj naďalej, pretože sa vo vtedajšom členení kvartér nezačínal prvým stupňom pleistocénu (1,8 mil. rokov), ale posledným stupňom pliocénu (2,6 mil. rokov). V roku 2009 preto ICS rozhodla, že posunie spodnú hranicu pleistocénu na 2,588 milióna rokov (t. j. bázu stupňa gelas), teda na tú istú hranicu ako kvartér. Touto zmenou sa dosiahlo to, že odteraz splýva dolná hranica kvartéru, pleistocénu a (štvrtohornej) ľadovej doby. Toto členenie je platné dodnes.
Delenie.
Členenie kvartéru a pleistocénu podľa ICS z roku 2021:
Staršie členenia z roku 2009 sa odlišujú a pleistocén členia inak, a to len na:
Spodná hranica hranica je rovnako ako pri súčasnej tabuľke ICS 2009 na hranici 2,588 mil. rokov.
Členenie kvartéru podľa ICS z roku 2005 a mnohých iných autorov je takéto:
Kvartér z pohľadu histórie.
Kvartér (2009) zodpovedá (štvrtohornej) ľadovej dobe. Pleistocén spadá do paleolitu (okrem zhruba polovice neskorého paleolitu). Holocén zahŕňa posledných 11 500/11 800 rokov (pozri pod holocén), a teda z historického hľadiska približne polovicu neskorého paleolitu, ďalej mezolit a ďalšie obdobia až dodnes.
Geológia.
Geologicky kvartér nadväzuje na treťohory, pokračovalo alpínske vrásnenie. Podnebie bolo typické periodickými poklesmi teplôt, ktoré vyúsťovali do ľadových dôb, zvaných glaciály. V priebehu týchto období došlo k rozšíreniu pevninských ľadovcov, v našej oblasti mala krajina vzhľad tajgy až tundry. V medziľadových dobách (interglaciály) dochádzalo k otepleniu asi na dnešnú úroveň. Predpokladá sa, že ľudstvo sa dnes nachádza práve medzi dvoma ľadovými dobami.
Život v kvartéri.
Ľadové doby.
Oblasti, ktoré pokrýval ľadovec boli prakticky bez akejkoľvek vegetácie. Počas chladných období bola do oblastí strednej Európy rozšírená flóra, ktorá je dnes typická pre arktické oblasti. V periglaciálnej oblasti najviac ovplyvnenej blízkou prítomnosťou ľadovcov (tundre) boli rozšírené machy, lišajníky, Dryas octopetala (podľa nej sa flóra typická pre chladné oblasti označuje tiež Dryasová flóra), zakrpatené vŕby Salix polaris, brezy Betula nana. Teplejšiu oblasť stepí pokrývali trávy, kríkové vŕby a brezy, jalovec, či zakrpatené borovice. V pásme lesov – tajge rástli najmä jedle a borovice. V neglaciálnom pásme, ktoré nebolo natoľko ovplyvnené ľadovcami sa nachádzalo mierne pásmo so zmiešanými, či listnatými lesmi.
Vo vývoji živočíchov boli v kvartéri najdôležitejšie cicavce, ktorých fosílne pozostatky sú dodnes hojné, ale stratigraficky významné boli aj niektoré druhy mäkkýšov. Počas ľadových dôb došlo k poklesu druhovej diverzity mäkkýšov. Typické boli hlavne gastropódy Helicopsis striata a Chondrula tridens. V sprašiach sú dnes časté nálezy rodu Pupilla, Columella a Trichia. Z cicavcov v oblasti strednej Európy žili napríklad mamuty srstnaté, nosorožce srstnaté, kone, pižmone, soby a lumíky.
Medziľadové doby.
Typickým predstaviteľom fauny medziľadových dôb bol lesný slon "Paleoxodon antiquus", rozšírené tiež boli jeleňovité, medzi nimi aj obrovský Megaceros giganteus s rozpätím parohov až 3 metre, šabľozubé mačkovité šelmy (Machairodus), jaskynné levy, jaskynné medvede, kone a hyeny. Z ostatných živočíšnych kmeňov boli významné lesné spoločenstvá s rodom Helicigona banatica, Zonitoides sepultus, Viviparus diluvianus.
Pre ľadové aj medziľadové doby boli pomerne významné i hlodavce napr. druhy mimomys a avricola.

</doc>
<doc id="88065" url="https://sk.wikipedia.org/wiki?curid=88065" title="Kvaternér">
Kvaternér



</doc>
<doc id="88066" url="https://sk.wikipedia.org/wiki?curid=88066" title="Antropozoikum">
Antropozoikum



</doc>
<doc id="88067" url="https://sk.wikipedia.org/wiki?curid=88067" title="Antropogén">
Antropogén



</doc>
<doc id="88069" url="https://sk.wikipedia.org/wiki?curid=88069" title="Primér">
Primér

Primér môže byť:
Primér alebo primer môže byť:
Primer môže byť aj:

</doc>
<doc id="88070" url="https://sk.wikipedia.org/wiki?curid=88070" title="Starovek Zeme">
Starovek Zeme



</doc>
<doc id="88071" url="https://sk.wikipedia.org/wiki?curid=88071" title="Ur (kontinent)">
Ur (kontinent)

Ur je názov prvého známeho kontinentu, ktorý sa sformoval pravdepodobne pred 3 miliardami rokov v eóne archaikum. Asi pred 1 miliardou rokov sa spojil s ďalšími dvoma kontinentmi Nenou a Atlantikou do veľkého kontinentu Rodinia.
Kontinent bol zložený z častí, ktoré dnes tvoria Afriku, Austráliu, Indický subkontinent a ostrov Madagaskar. Predpokladá sa, že to bol jediný kontinent na Zemi a nedosahoval ani veľkosť dnešnej Austrálie.

</doc>
<doc id="88072" url="https://sk.wikipedia.org/wiki?curid=88072" title="Saloninus">
Saloninus

Publius Licinius Cornelius Saloninus Valerianus (* † 260 po Kr.) bol prostredným synom rímskeho cisára Galliena (253 – 268) a jeho manželky Iulie Cornelie Saloniny.
O živote Licinia Salonina do roku 258, kedy ho jeho otec dal po predčasnej smrti Valeriana Mladšieho vyhlásiť za "Caesara" (spoluvladára), nie sú známe žiadne podrobnosti. Nevie sa ani, aký starý bol v roku 258 – podľa portrétov na minciach bol však buď neplnoletý, alebo na prahu plnoletosti. Jeho cisárske meno bolo alebo .
Keď cisár Gallienus opustil asi roku 259 Porýnie, aby bránil Itáliu pred Alamanmi, zostal Saloninus pod dohľadom svojho poručníka Albana (Silvana) v Colonii Agrippine (dnes Kolín nad Rýnom), kde ho vojaci vyhlásili pod dojmom Postumovej vzbury roku 260 za "Augusta", plnoprávneho cisára (). Postumus ho dal spolu s Albanom po svojom víťazstve popraviť.

</doc>
<doc id="88077" url="https://sk.wikipedia.org/wiki?curid=88077" title="Marius (uzurpátor)">
Marius (uzurpátor)

Marius alebo Marcus Aurelius Marius bol uzurpátor rímskeho trónu, ktorý spravoval v letných mesiacoch roku 269 Galiu, Britániu a časť Hispánie. Dátum narodenia a bližšie biografické údaje o jeho osobe sú neznáme.
Marius bol nástupcom prvého galského uzurpátora Postuma, ktorého v máji alebo v júni 269 zavraždili v Mohuči (Mogontiaku) vojaci. Bol vraj pôvodom kováč a na tróne sa udržal len niekoľko mesiacov, kým nebol za nejasných okolností zabitý. Či sa stal obeťou osobnej pomsty, ako tvrdia niektoré pramene, je sporné, jeho vražda skôr súvisela s vrtkavými náladami vojakov. Správy antických autorov, že vládol len tri dni, sú celkom iste nesprávne, pretože stihol dať vyraziť veľké množstvo mincí. Po jeho smrti prevzal moc v Galii Victorinus.

</doc>
<doc id="88078" url="https://sk.wikipedia.org/wiki?curid=88078" title="Oáza">
Oáza

Oáza (z gr. ὄασις) je izolovaná oblasť vegetácie v púšti, obyčajne obklopujúca prameň alebo iný vodný zdroj.
Poloha oáz bola strategicky dôležitá pre obchod a dopravu v púštnych oblastiach. Karavány si museli v oázach dopĺňať zásoby vody a potravín. Z tohto dôvodu mala politická alebo vojenská kontrola oáz kľúčový význam ovládnutie obchodu na danej ceste. Napríklad oázy Awjila, Ghadames a Kufra, nachádzajúce sa v Líbyi boli dôležitými obchodnými centrami severojužných a východo-západných ciest v saharskej púšti.

</doc>
<doc id="88081" url="https://sk.wikipedia.org/wiki?curid=88081" title="Victorinus">
Victorinus

Victorinus alebo Marcus Piavonius Victorinus (vládol 269 – 271) bol uzurpátor rímskeho trónu, ktorý spravoval Galiu a Britániu po zavraždení svojich predchodcov Postuma a Maria. 
Victorinus pochádzal z bohatej galorímskej rodiny a za Postumovej vlády urobil rýchlu kariéru, ktorej vrcholom bol konzulát, ktorý zastával spoločne s Postumom (roku 267 alebo 268). Keď jeho dobrodinca zabili na jar 269 vojaci a nový vládca Marius skončil onedlho rovnako, prijal Victorinus v lete alebo na jeseň cisársky titul. Uznala ho síce Galia aj Británia, ale Hispánia, zrejme pod dojmom energickej politiky cisára Claudia II., od „galskej ríše“ odpadla. Aby zamedzil odstredivým tendenciám, ktoré sa začali prejavovať dokonca aj v Galii, nariadil Victorinus útok na odbojné mesto Augustodunum a dal ho po dlhom obliehaní vyplieniť. O jeho ďalších opatreniach nie je dostatok správ, vieme len, že v rokoch 270 – 271 zastával svoj druhý konzulát. Na jar roku 271 Victorina čakal zvyčajný osud uzurpátorov, dýka vraha. Jeho matka Victoria dosadila na trón posledného galského cisára Tetrika, ktorý dal Victorina konzekrovať – .

</doc>
<doc id="88082" url="https://sk.wikipedia.org/wiki?curid=88082" title="Tetricus">
Tetricus

Tetricus alebo Gaius Pius Esuvius Tetricus bol uzurpátor rímskeho trónu, ktorý spravoval v rokoch 271 – 274 Galiu a Britániu. Dátum jeho narodenia je neznámy, z členov jeho rodiny sa v prameňoch uvádza iba syn Tetricus Mladší.
Tetricus bol posledným vládcom takzvaného Galského cisárstva, krátkodobého štátneho útvaru na pôde impéria, ktorý vznikol v súvislosti so zajatím cisára Valeriána Peržanmi (260) a následným oslabením centrálnej vlády. Podľa kronikárov pochádzal Tetricus z urodzenej galorímskej rodiny, bol členom senátu a za uzurpátora Victorina (269 – 271) spravoval ako miestodržiteľ Akvitániu.
Cisárom sa Tetricus stal roku 271 v Burdigale (Bordeaux), krátko po zavraždení svojho predchodcu Victorina. Zásluhu na tom mala predovšetkým Victoria, jeho príbuzná a zároveň Victorinova matka, ktorá podplatila vojakov, aby Tetrika akceptovali ako vladára.
Situácia v Galii bola pre Tetrika od začiatku málo povzbudivá. Miestodržiteľ provincie Belgiky Faustinus proti nemu podpichoval vojakov a v Ríme vládol jeden z najenergickejších cisárov vôbec – Lucius Domitius Aurelianus, o ktorom sa dalo predpokladať, že sa bude usilovať pripojiť znovu odpadnuté provincie k impériu. Táto hrozba sa ešte zvýšila po roku 272, keď Aurelianus porazil palmýrsku kráľovnú Zenobiu a podmanil si všetky východné dŕžavy svojich predchodcov.
Hoci sa Tetricus na Aurelianov vpád starostlivo pripravoval a už roku 273 vymenoval svojho syna za caesara, nakoniec k bojom prakticky nedošlo. Keď Aurelianus v lete roku 274 vtrhol do Galie, zradil Tetricus nečakane svojich vojakov, prešiel na cisárovu stranu a spolu so Zenobiou sa viedol na jeseň v triumfálnom sprievode. Cisár mu nielen daroval život, ale ustanovil ho aj za correctora Lukánie.
Tetricus zomrel nevedno kedy vo vysokom veku.

</doc>
<doc id="88084" url="https://sk.wikipedia.org/wiki?curid=88084" title="Michal I. (konštantínopolský patriarcha)">
Michal I. (konštantínopolský patriarcha)

Michal I. (* 1000† 1059) bol jedným z najvýznamnejších konštantínopolských patriarchov (10431058), ktorý sa stal hlavným byzantským protagonistom vypuknutia cirkevnej schizmy medzi východom a západom v roku 1054.
Život.
Keroularios znamená obchodník s voskom. Pôvodne bol štátnym úradníkom. Zúčastnil sa však sprisahania proti cisárovi Michalovi IV. Paflagónskemu (10341041), ktorý ho následne nechal zavrieť do kláštora ako mnícha. Neskôr ho ďalší cisár Konštantín IX. Monomachos (10421055), jeho druh vo vyhnanstve, spravil patriarchom.
Vypuknutie veľkej schizmy.
Michal Keroularios prejavoval veľké ambície zasahovať do politického diania a bol rozhodným zástancom nezávislosti cirkvi na svetskej moci. Počas svojho patriarchátu sa zhoršili vzťahy medzi Byzanciou a pápežskou kúriou. 
V prvej polovici 11. storočia panovali medzi pápežskou kúriou a cisárskym dvorom a patriarchátom v Konštantínopole vcelku korektné vzťahy. Hlavným iniciátorom nového konfliktu sa stal práve Michal Ker(o)ularios. Roku 1052 nechal ako odvetu za snahu pápežskej kúrie získať pod svoju jurisdikciu južné Taliansko uzavrieť latinské kostoly v Konštantínopole, ktoré slúžili Varjagom z cisárskej gardy a talianskym kupcom. Na jeho podnet tak opätovne vzplanula polemika o odlišnostiach medzi východnou a západnou cirkvou v oblasti dogiem, právnej a disciplinárnej praxe. Pápež Lev IX. mal však snahu riešiť konflikt zmierlivo rovnako ako byzantský cisár Konštantín IX. Monomachos. Definitívny rozkol paradoxne nasledoval akciu, ktorá mala situáciu naopak upokojiť. 
Na jar 1054 prišlo do Konštantínopola pápežské posolstvo na čele s kardinálom Humbertom de Silva Candida, ktorý sa svojou ctižiadostivou a neústupčivou povahou v mnohom podobal miestnemu patriarchovi. Michal Ker(o)ularios neuznal hodnovernosť vyslancov a označil pápežov list, ktorý so sebou priviezli, za podvod, čím rokovanie na samom začiatku značne skomplikoval. Situáciu ešte skomplikoval fakt, že 19. apríla 1054 rímsky pápež Lev IX. zomrel. V bezvýchodiskovej situácii položili 16. júla 1054 pápežskí legáti na oltár v chráme Hagia Sofia exkomunikačnú bulu a odišli naspäť do Ríma. Okrem toho, že tento dokument exkomunikoval patriarchu a jeho stúpencov, obsahoval množstvo nehoráznych tvrdení o východnej cirkvi, takže sa dokonca sám cisár domnieval, že ide o patriarchov falzifikát. Verejná mienka sa postavila na patriarchovu stranu a to nútilo cisára zaujať jednoznačný postoj. Synoda zvolaná do Konštantínopola 24. júla označila pápežských legátov za exkomunikovaných a prikázala bulu slávnostne spáliť. To považovali v Ríme za konečné riešenie. Treba podotknúť, že exkomunikácie boli namierené proti konkrétnym osobám a nie cirkevným spoločenstvám, hoci neskôr sa im začal pripisovať takýto dosah. Z právneho hľadiska bola navyše celá akcia súkromnou iniciatívou Humberta da Silva Candidu, keďže po smrti rímskeho pápeža Leva IX. sa legáti stali len súkromnými osobami. Na túto skutočnosť však nebrali ohľad, hoci o smrti Leva IX. vedeli.
Napriek tomu, že v danej chvíli išlo predovšetkým o osobné ambície aktérov týchto udalostí, bolo vypuknutie schizmy nevyhnutným dôsledkom po stáročiach prehlbujúcich sa rozdielov medzi východným grécko-ortodoxným a západným latinským civilizačným okruhom. Predstava o existencii jednej cirkvi sa ukázala byť fikciou, reálnu existenciu dvoch cisárstiev nasledovalo formovanie dvoch cirkevných organizácií. Na tom nič nemení skutočnosť, že súčasníci nemuseli vnímať cirkevný rozkol ako definitívny. Vzhľadom na to, že sa vtedajší dejepisci zmieňujú o týchto udalostiach len sporadicky, možno predpokladať, že pozornosť súčasníkov bola upretá k iným dramatickým udalostiam, o ktoré v tom čase nebola núdza. Veľká časť vtedajších ľudí si myslela, že rozkol je len dočasný a že ho spôsobili barbarskí nemeckí pápeži. 
Michal zomrel o niekoľko rokov neskôr vo vyhnanstve.
Pohľad z hľadiska pravoslávia.
Vyššie bol uvedený rímskokatolícky pohľad na osobu tohoto carihradského patriarchu a okolnosti schizmy, pohľad z hľadiska Západu. Pravoslávni na Východe majú na osobu Michala Keroularia aj na tieto udalosti celkom odlišný pohľad. Historici pravoslávnej cirkvi tvrdia, že vnímať osobu patriarchu Michala ako toho, kto zapríčinil rozkol, je hlboký omyl, ktorý odporuje dochovaným historickým záznamom. 
Carihradský patriarcha Michal bránil svojich veriacich, ktorí boli v južnom Taliansku prenasledovaní západnou cirkvou a boli násilne latinizovaní. Tým na seba uvalil hnev pápeža, ktorý napísal do Byzancie nezdvorilý, povýšenecký a arogantný list a poslal s ním do Carihradu svojho legáta, fanatika a hrubého človeka, Humberta. V Carihrade bol prijatý so všetkými poctami. Keď legát odovzdal dosť neúctivým spôsobom patriarchovi pápežov list, patriarcha neveril, že by pápež mohol niečo tak nízke napísať, a preto vyčkával, domnievajúc sa, že ide o falošný list. 
V čase prítomnosti kardinála Humberta v Carihrade sa patriarcha Michal choval veľmi pokojne a potom, čo sa legát začal správať neúctivo, tak ho patriarcha jednoducho ignoroval; s Humbertom bol ochotný rokovať na cirkevnom sneme. Zatiaľ kardinál Humbert okolo seba rozosieval urážky, šíril pamflety a napádal vážených duchovných; postupne proti sebe popudil i verejnosť. Keď bola situácia, ktorú spôsobil, už neúnosná, drzo položil na oltár chrámu Hagie Sofie bulu s útokmi, ktoré možno prirovnať k nadávkam, s pripočítaním patriarchu a všetkých, ktorí zmýšľajú rovnako ako on (čiže, ako sa následne ukázalo, celú východnú cirkev). Potom spolu s druhým legátom, ako sa píše, otriasol prach z nôh a odišiel, či skôr ušiel. 
V Carihrade ihneď zvolali snem na riešenie vzniknutej situácie. Nakoniec vrátili nespravodlivo udelenú kliatbu na hlavu tých, ktorí ju vydaličiže na pápežských legátov.
Porovnávať osobnosť patriarchu Michala s niekým, ako bol kardinál Humbert, je podľa pravoslávnych vo svetle historických dokumentov neudržateľné.
Dôvodom rozkolu neboli osobné ambície patriarchu, ale predovšetkým narastajúce vieroučné i závažné praktické a obradové odchýlky západnej cirkvi, a zároveň narastajúce mocenské ambície pápežstva, ktoré v tej dobe už žiadalo nielen moc nad celou cirkvou, ale i moc svetskú. Rozbuškou potom bola násilná latinizácia Grékov v južnom Taliansku a list o latinských novotách, ktorý im patriarcha Michal poslal, aby ich upevnil v pravoslávnosti.

</doc>
<doc id="88085" url="https://sk.wikipedia.org/wiki?curid=88085" title="Michael Kerullarios">
Michael Kerullarios



</doc>
<doc id="88086" url="https://sk.wikipedia.org/wiki?curid=88086" title="Michael I. Kerullarios">
Michael I. Kerullarios



</doc>
<doc id="88087" url="https://sk.wikipedia.org/wiki?curid=88087" title="Laelianus">
Laelianus

Laelianus alebo Ulpius Cornelius Laelianus bol uzurpátor rímskeho trónu, ktorý sa v máji alebo v júni 269 vzbúril proti „galskému“ cisárovi Postumovi v Porýni. Antickí autori často používajú chybný tvar jeho mena (Lollianus alebo Lucius Aelianus), správny prepis dosvedčujú mince.
Laelianus je jednou z najmenej známych postáv rímskych dejín. Nevie sa nič o jeho pôvode a kariére, len sa špekuluje, že v čase svojej cisárskej proklamácie bol legátom XXII. légie v Mogontiaku (Mohuč) alebo miestodržiteľom provincie Horná Germánia. V každom prípade bola jeho revolta proti Postumovi rýchlo potlačená a on sám počas nej zahynul (buď ešte za Postumovej vlády, alebo až za Victorina).

</doc>
<doc id="88088" url="https://sk.wikipedia.org/wiki?curid=88088" title="Quietus">
Quietus

Quietus alebo Titus Fulvius Iunius Quietus (* † 261) bol uzurpátor rímskeho trónu, ktorý ovládal spolu so svojim bratom Macrianom v rokoch 260 – 261 východné provincie impéria. Jeho otcom bol správca vojenskej pokladne a dozorca nad zásobovaním Fulvius Macrianus, matkino meno je neznáme. 
Quieta a Macriana dal vyhlásiť za cisárov asi v septembri 260 ich otec. Chcel tak využiť mocenské vákuum, ktoré vzniklo po zajatí cisára Valeriána Peržanmi. Pretože obaja uzurpátori boli ešte veľmi mladí, fakticky za nich vládol tandem Macrianus Starší – Ballista (prefekt pretoriánov). Quietus a jeho brat boli v podstate len nastrčenými figúrkami.
Potom, ako Macrianus Starší a Mladší odtiahli v roku 261 na Západ proti cisárovi Gallienovi, zostal Quietus na Východe a pod Ballistovým dozorom spravoval tamojšie provincie. Na jeseň toho roku, keď už bolo jasné, že macrianovské ťaženie proti Gallienovi stroskotalo, vtrhol palmýrsky knieža Odaenathus ku Quietovmu sídelnému mestu Emese a vyzval posádku, aby sa vzdala. Jeho príkaz najprv odmietli, neskôr však Quieta zavraždili samotní Emesania. 

</doc>
<doc id="88089" url="https://sk.wikipedia.org/wiki?curid=88089" title="Križiak (kľukový mechanizmus)">
Križiak (kľukový mechanizmus)

Križiak je súčasť úplného kľukového mechanizmu. Je to kĺbové spojenie piestnej tyče a ojnice, posuvne uložené vo vedení s osou pohybu totožnou s osou pohybu piesta.
Križiak sa v kľukovom mechanizme používa z dvoch dôvodov:
Použitie.
Križiaky sa najčastejšie používajú:

</doc>
<doc id="88090" url="https://sk.wikipedia.org/wiki?curid=88090" title="Regalianus">
Regalianus

Regalianus bol uzurpátor rímskeho trónu, ktorý sa asi v lete roku 260 vzbúril proti cisárovi Gallienovi v Illyriku, krátko po potlačení Ingenuovej revolty. O jeho pôvode a funkcii sa nič nevie, známe je len meno jeho manželky Dryantilly.
Podobne ako v prípade Ingenua bola Regalianova vzbura veľmi rýchlo Gallienom potlačená, uzurpátor však stihol v Carnunte vyraziť emisiu vlastných mincí (legenda ).

</doc>
<doc id="88094" url="https://sk.wikipedia.org/wiki?curid=88094" title="Mariner 5">
Mariner 5

Mariner 5 bola kozmická sonda programu Mariner, ktorá vykonala kompletné experimenty na atmosfére planéty Venuša. Štartovala 14. júna 1967 pomocou rakety Atlas Agena D 2L z kozmického strediska Cape Canaveral.

</doc>
<doc id="88097" url="https://sk.wikipedia.org/wiki?curid=88097" title="Saleziáni">
Saleziáni



</doc>
<doc id="88101" url="https://sk.wikipedia.org/wiki?curid=88101" title="Anglické panny">
Anglické panny



</doc>
<doc id="88103" url="https://sk.wikipedia.org/wiki?curid=88103" title="Lazaristi">
Lazaristi



</doc>
<doc id="88143" url="https://sk.wikipedia.org/wiki?curid=88143" title="Mussius Aemilianus">
Mussius Aemilianus

Lucius Mussius Aemilianus (* † 261 alebo 262) bol v rokoch 259 – 261 rímskym prefektom Egypta a snáď aj krátkodobým uzurpátorom roku 261/262. Jeho jazdecká kariéra je podrobne opísaná v nápise CIL VI 1624. 
Aemilianus, ktorého Eusebios z Kaisareie označuje za horlivého prenasledovateľa kresťanov, odpadol v septembri 260 od cisára Galliena, uznal za vladárov uzurpátorov Macriana a Quieta a dal pre nich v Alexandrii raziť mince. Roku 261, kedy bola macrianovská revolta potlačená, sa pravdepodobne sám usiloval získať cisársky titul. Porazil ho Gallienov vojvodca Aurelius Theodot, ktorý Mussia Aemiliana poslal v okovách cisárovi a vo väzení ho zahrdúsili.

</doc>
<doc id="88145" url="https://sk.wikipedia.org/wiki?curid=88145" title="Under Pressure">
Under Pressure

 
„Under Pressure“ skladba Davida Bowieho a hudobnej skupiny Queen. Autorom textu a hudby sú Bowie, Freddie Mercury, Roger Taylor, John Deacon a Brian May. Pieseň vyšla v roku 1981 ako singel.
V roku 1981 nahrával Bowie vo švajčiarskom Montreux s Giorgiom Moroderom pieseň „Cat People (Putting Out Fire)“ pre rovnomenný film. Vo vedľajšom štúdiu nahrávala britská skupina Queen svoj album "Hot Space". Nápad skúsiť spoločné nahrávanie vznikol veľmi spontánne. Producent albumu "Hot Space", David Richards, ktorý spolupracoval s Bowiem už na albume "Heroes" opísal nahrávanie v štúdiu ako "„absolútne šialenstvo“". V skladbe sa mieša to najlepšie z Bowieho a Queenu. 
Finálny mix bol dokončený v New Yorku a názory boli zmiešané. Roger Taylor považuje „Under Pressure“ za jednu z najlepších pesničiek, ktoré kedy nahrali. Inciatíva k vydaniu singlu vyšla predovšetkým zo strany nahrávacej spoločnosti EMI, ktorá v „Under Pressure“ videla obrovský hit a taktiež aj zodpovedajúce finančné zisky. EMI mali pravdu „Under Pressure“ sa v prvom týždni dostala na ôsme miesto v singlovom rebríčku, o týždeň však už bola prvá. V USA sa dostala na 26. miesto. 
„Under Pressure“ sa stala pravidelnou súčasťou koncertného repertoáru Queen. Bowie sa k nej prvýkrát vrátil až v roku 1992, keď ju zaspieval ako duet s Annie Lennox, členkou skupiny Eurythmics, na koncerte "The Freddie Mercury Tribute Concert". Od roku 1995 Bowie hral „Under Pressure“ prakticky na každom turné, pričom jeho basgitaristka Gail-Ann Dorsey spievala Mercuryho part.
Video.
Žiadna zo zúčastnených strán sa veľmi nehrnula propagovať nový singel, napriek jeho jasným hitovým ambíciám. Réžiou videoklipu bol poverený Bowieho dvorný režisér David Mallet. Mallet vytvoril koláž z nemých filmov (vo videoklipe sa objaví Greta Garbo, John Gilbert a zábery z filmu "Nosferatu".) a spravodajských záberov masovej nezamestnanosti počas hospodárskej krízy, deštrukcie starých budov a chudoby. 
Videoklip bol zakázaný britskou vysielacou spoločnosťou BBC, pretože okrem iného sa v ňom nachádzali aj zábery bombového útoku Írskej republikánskej armády v Belfaste. Napriek tomu, že Veľká Británia prišla o videoklip, singlu to nezabránilo v tom, aby sa stal hitom.

</doc>
<doc id="88148" url="https://sk.wikipedia.org/wiki?curid=88148" title="Macrianus Minor">
Macrianus Minor

Macrianus Minor alebo Titus Fulvius Iunius Macrianus (* † 261) bol uzurpátor rímskeho trónu, ktorý ovládal spolu so svojim bratom Quietom v rokoch 260 – 261 východné provincie impéria. Jeho otcom bol správca vojenskej pokladne a dozorca nad zásobovaním Fulvius Macrianus, meno matky je neznáme. 
Macrianovská uzurpácia súvisela so zajatím cisára Valeriána Peržanmi (jún 260) a následným bezvládím na východe rímskej ríše (Valeriánov syn Gallienus sa zdržiaval v tom čase na západe). Revoltu zorganizoval asi v septembri 260 Macrianov rovnomenný otec po dohode s veliteľom Ballistom (Callistom), ktorému sľúbili hodnosť prefekta pretoriánov. Macrianus sám ani jeho brat Quietus politiku príliš neovplyvňovali, obaja boli ešte veľmi mladí. Ich otec potom cisársku hodnosť neprijal, pretože bol ochrnutý na jednu nohu (podľa predstáv súčasníkov mal byť cisár fyzicky zdravý).
Roku 261 sa Macrianus a jeho otec vypravili na Západ proti cisárovi Gallienovi, aby si vynútili uznanie svojej vlády. Quietus zostal na Východe. Bitka, ktorá sa odohrala kdesi v Illyriku s Gallienovými vojvodcami Aureolom a Domitianom skončila katastrofálnou porážkou oboch Macrianov a ich smrťou.

</doc>
<doc id="88149" url="https://sk.wikipedia.org/wiki?curid=88149" title="Sebastian Bach">
Sebastian Bach

Sebastian Bach (narodený Sebastian Philip Bierk, 3. apríl 1968, Freeport, Bahamy) je heavy metalový spevák, známy z pôsobenia v skupine Skid Row.
Narodil sa na Bahamách a vyrastal v Ontáriu. Legálne si zmenil svoje priezvisko z Bierk na Bach, aby bolo jeho meno podobné skvelému skladateľovi Johannovi Sebastianovi Bachovi. Sebastian otvorene prehlásil v rozhovoroch: „V podstate som hľadal rock n' rollolové meno, po čase mi naozaj nič kreatívne nenapadlo a ani sa nepriblížilo k mojej predstave, rozhodol som sa ukradnúť meno známeho skladateľa. A fungovalo to!“ 
Jeho manželka sa volá Maria Bierk a majú dve deti: Paris a London. Jeho rodičia sa rozviedli, keď mal jedenásť. Jeho otec David Bierk bol vizuálny umelec (19442002). Je bratom Zaca Bierka, brankára z NHL a herečky Dylany Bierkovej.
Bacha pozvali v roku 1986, aby sa pripojil ku skupine Skid Row (mal 18 rokov), keď ho gitarista Dave Sabo počul spievať na svadbe známeho rockového fotografa Marka Weissa. Sabo mu poslal videokazetu s hrou kapely a Bach sa následne nato pridal k skupine. Po užití si úspechov so Skid Row bol Bach nakoniec v roku 1997 vyhodený. 
Následne nato založil skupinu Sebastian Bach and Friends, kapela, ktorá sa odvtedy dala znova dokopy s novým spevákom Johnom Solingerom a bubeníkom Philom Varonem. Na začiatku roka 2000 Bach sa začal objavovať v inscenáciach na Broadwayi. K jeho úlohám patril aj Riff Raff v The Rocky Horror Show a titulná rola Jekyll &amp; Hyde.
V roku 1989 bol Bach tvrdo kritizovaný za nosenie trička na pódiu s nápisom „AIDS vyhubí buzerantov dokonale“ (paródia na sprej proti hmyzu, „Raid: Vyhubí hmyz dokonale“). Hoci vo svojom pôvodnom ospravedlnení celú vec zľahčil, neskôr svoj čin zavrhol a oľutoval vo svojom vyhásení: „Bolo to naozaj hlúpe a nesprávne odo mňa nosiť to tričko. Ale o čom nikto nehovorí je, že som v roku 2000, keď som hral v Jekyll &amp; Hyde, daroval 12 000 $ z mojich vlastných peňazí na boj proti AIDS.“
V roku 1990 Bach vystupoval na rovnakom pódium s Guns N’ Roses a Metallicou, bol to večierok usporiadaný RIP Magazine a vystupovali pod názvom The Gak (Členovia: James Hetfield a Lars Ulrich z Metallici; Axl Rose, Duff McKagan a Slash z Guns N’ Roses a Sebastian Bach z Skid Row). 
V roku 1990 Bach vytvoril rockovú superskupinu Last Hard Men s gitaristami Jimmom Flemionom (Frogs), Kelleyom Dealom (Breeders) a bubeníkom Jimmom Chamberlinom (Smashing Pumpkins). Skupina nahrala album Atlantic Records, ktorý napokon nevyšiel. V roku 1998 album vydalo Dealovo nakladateľstvo Nice Records bez žiadnej reklamnej kampane a s limitovaným počtom len 1 000 CD. 
V októbri 2002 Bach podpísal zmluvu, aby vystupoval v produkcii "Jesus Christ Superstar" a hral úspešne rolu Ježiša až do apríla roku 2003 kedy bol vyhodený.
Niekedy počas roka 2003 sa povrávalo, že bol na skúške v skupine Velvet Revolver, ale z neznámych príčin ho odmietli. Mnoho fanúšikov bolo sklamaných, keď sa Bach nestal frontmanom kapely lebo jeho hlasový rozsah by viac dovoľoval odohratie viacerých GnR skladieb. 
Tiež mal rolu v televíznom seriáli "Ženy z rodu Gilmorovcov", kde stvárnil gitaristu Gila v skupine Lane Kimovej. Ostatní členovia skupiny, všetci boli tínedžeri, protestovali proti jeho veku, ale dokázal, že je veľmi talentovaný a nakoniec v kapele ostal. 
V roku 2005 spolupracoval so skupinou Frameshift na albume nazvanom "An Absence of Empathy", ktorý vyšiel v apríli toho roka. 
Tiež údajne ukradol vlnenú čiapku kanadského hudobníka a reportéra Nardwuara.
Stále vystupuje so skupinou Sebastian Bach and the Bach Five (predtým Sebastian Bach and Friends), ktorá s ním žije, s jeho manželkou a deťmi… 
12. a 14. mája 2006 na koncerte Guns N’ Roses v New Yorku sa Bach pripojil k Axlovi a zaspievali pieseň "My Michelle". K skupine sa tretíkrát pridal nasledujúcu noc (15. mája), aby si ešte raz zaspieval "My Michelle". Pripojil sa k nim aj na festivale Pre-Download Festival v Londýne, kde Axl predstavil Bacha vetou, že znova oživili svoje priateľstvo po trinástich rokoch vzájomného nekomunikovania. Ďalej s GnR vystupoval v talianskom Miláne na festivale "Gods of Metal Festival", "Download Festival" v Dubline a v Doningtone. Tiež sa objavil na niektorých koncertoch z turné po Európe. Bach sa tiež objavil v Guns N’ Roses' videoklipe Don't Cry.
Bach hral s Tedom Nugentom, Evanom Seinfeldom, Jasonom Bonhamom a Scottom Ianom v programe stanice VH1 "SuperGroup". Založili skupinu nazvanú Damnocracy pre reality show počas, ktorej žili vo vile v Las Vegas dvanásť dní a skladali hudbu. 
13. septembra 2006 počas vystúpana v Sydney Bach po predchádzajúcich skúsenostiach s fľašami varoval dav, že ak na pódium bude hádzať plastové fľaše či plechovky tak odíde. Počas prídavku (Youth Gone Wild) ho trafil plastový pohár, Bach odhodil mikrofón a opustil stage. 

</doc>
<doc id="88152" url="https://sk.wikipedia.org/wiki?curid=88152" title="Bijektívne zobrazenie">
Bijektívne zobrazenie

Bijektívne zobrazenie je zobrazenie, ktoré je súčasne prosté (injektívne) i surjektívne. Bijektívne zobrazenie priraďuje každému prvku z východiskovej množiny práve jeden prvok z cieľovej množiny a na každý prvok cieľovej množiny sa zobrazuje jeden prvok východiskovej množiny. Takéto zobrazenie sa označuje i ako bijekcia, bijektívna funkcia alebo vzájomne jednoznačné zobrazenie.
Príklady.
Nech je zobrazenie f: R → R definované ako: f(x) = 2x + 1. Toto zobrazenie je bijektívne, pretože pre každé reálne číslo y možno získať y = 2x + 1 a tak získať práve jedno x = (y − 1)/2.
Na druhej strane, zobrazenie g: R → R definované ako g(x) = x2 "nie je" bijektívne, a to z dvoch dôvodov:
Ktorákoľvek z týhto skutočností je dostatočná na dokázanie, že g nie je bijektívne.

</doc>
<doc id="88154" url="https://sk.wikipedia.org/wiki?curid=88154" title="Life on Mars?">
Life on Mars?

Life on Mars? je pieseň Davida Bowieho z jeho albumu "Hunky Dory" (1971) a v roku 1973 vydaná ako singel. Na nahrávaní sa podielal aj známy pianista Rick Wakeman, neskôr člen skupiny Yes.
Pieseň ma svoje korene v období, keď RCA požiadala Bowieho aby napísal anglický text ku francúzskej skladbe „Comme d'Habitude“, tak vznikla skladba „Even a Fool Learns To Love“. Nekoniec však práva k sladbe kúpil kanadský skladateľ Paul Anka a prepísal ju do angličtiny pod názvom „My Way“. „My Way“ sa stala jednou z najznámejších skladieb Franka Sinatru. Bowieho verzia nebola nikdy nahratá, ani vydaná. „Life on Mars?“ bola Bowieho odpoveďou na túto „prehru“. 
„Life on Mars?“ bola vydaná ako singel až dva roky po svojom materskom albume "Hunky Dory", v júni 1973. Pieseň bola mnohými kritikmi označovaná za jednu z Bowieho najlepších a rádiá ju veľmi často hrávali. Singel to dotiahol až na tretie miesto britskej hitparády a ostal v rebríčku ďalších 13 týždňov. 
Video.
Fotograf a režisér Mick Rock natočil veľmi jednoduché, ale zároveň veľmi nápadité video. Bowie so svojim klasickým červeným učesom, výrazným modrým líčením, oblečený v modrom obleku zaspieval pieseň na bielom pozadí. Videoklip sa stal súčaťou koncertnej projekcie na Bowieho turné v roku 1990.

</doc>
<doc id="88156" url="https://sk.wikipedia.org/wiki?curid=88156" title="Gorlice (Vyšehrad)">
Gorlice (Vyšehrad)

Gorlice je obrovská miestnosť na hrade Vyšehrad, ktorá v súčasnosti slúži ako galéria originálov sôch, ktoré pôvodne stávali na Karlovom moste.
Rozloha tohto sálu je 330 m², nachádza sa v podzemných priestoroch hradu a v minulosti slúžila ako miestnosť na zhromaždenie vojska. Prístup do tejto miestnosti zabezpečujú podzemné chodby – kasematy – ktoré v dĺžke niekoľko sto metrov postavili v roku 1742 francúzske vojsko a pruská a rakúska armáda ich časom ešte zdokonalila. Výška chodieb je asi 2 metre a šírka 1,5 metra.

</doc>
<doc id="88158" url="https://sk.wikipedia.org/wiki?curid=88158" title="Rovnomerný pohyb po kružnici">
Rovnomerný pohyb po kružnici



</doc>
<doc id="88159" url="https://sk.wikipedia.org/wiki?curid=88159" title="Kampa">
Kampa

Kampa je umelý ostrov, ktorý leží v Prahe v rieke Vltava, neďaleko Malostranského nábrežia v mestskej časti Malá Strana, Praha 1. Rozloha ostrova je 5,2 ha. 
Opis.
Kampa je ostrov, ktorý oddeľuje od Malej Strany vodné rameno Čertovka (od roku 1585, kedy bola umelo vytvorená, sa jej hovorilo "Rožmberská" podľa Viléma z Rožmberku, ktorý tu vlastnil pozemky; meno "Čertovka" dostala až na konci 19. storočia podľa domu "U sedmi čertů"), a od Smíchova ju oddeľuje ulica Říční. Ostrov nadobudol pevné brehy až po roku 1600. 
Severná časť Kampy je zastavaná obytnými domami a vedie cez ňu Karlov most, južná časť ostrova má parkovú úpravu. Podľa rebríčka cestovateľského portálu VirtualTourist je to „druhý najkrajší mestský ostrov sveta“.
Dejiny.
Najstaršie zmienky o Kampe sú z roku 1169 a nachádzajú sa v zakladacej listine kostola Maltézskeho rádu z obdobia českého kráľa Vladislava II. Pôvodne sa tomuto miestu hovorilo len "Ostrov", názov "Kampa" získalo až v roku 1770. Pôvod názvu je dodnes neznámy, niekedy sa odvodzuje od mena jedného z vlastníkov domu na tomto ostrove, Tychona Gansgeba z Kampy, ktorý býval na Ostrove – Kampe v 17. storočí, inokedy z latinského slova "campus" – pole, planina, alebo z českého slova "zákampí" – tienisté miesto. 
V minulosti tu boli najmä záhrady a už v 14. storočí sa tu nachádzali mlyny, ktoré sa od 15. storočia nazývajú "Sovovy" (alebo tiež neskôr známe ako "Odkolkovské"). Domy tu začali vyrastať až v 16. storočí, zrejme vďaka rozširujúcej sa stavebnej činnosti na Malej Strane. Ako prvé tu vyrástli mlyny s mlynskými záhradami, neskôr šľachtické záhrady. Dnes tu ešte stále môžeme nájsť pôvodné záhrady alebo pripomienky na ne, napr. "Michnovská záhrada" (bola súčasťou Michnovského paláca na Újezde), "Odkolkovská záhrada" (primknutá k Sovovým mlynom, ktoré v 19. storočí vlastnila pekárenská rodina Odkolkových), hneď vedľa nej je "Kaiserštejnská záhrada" (tiahne sa okolo dnešného Lichtenštejnského paláca až k domčeku J. Dobrovského), ktorá bola preslávená svojimi záhonmi karafiátov, a za ňou tiež "Nostická záhrada", založená v roku 1765 vedľa Nostického paláca. Dnešné kampské sady s rozlohou vznikli spojením týchto záhrad. V 50. rokoch boli odstránené múry a ploty jednotlivých záhrad a urovnaný terén, z pôvodných zanedbaných porastov zostali len niektoré významné stromy. Do dnešnej podoby bol park Kampa upravený v rokoch 1947 – 1948.

</doc>
<doc id="88161" url="https://sk.wikipedia.org/wiki?curid=88161" title="Fame (pieseň)">
Fame (pieseň)

Fame je pieseň Davida Bowieho z jeho albumu "Young Americans" z roku 1975, neskôr vydaná ako singel. Spoluautormi sú gitarista Carlos Alomar a bývalý člen skupiny The Beatles, John Lennon. 

</doc>
<doc id="88162" url="https://sk.wikipedia.org/wiki?curid=88162" title="Liska (prítok Žitavy)">
Liska (prítok Žitavy)

Liska je vodný tok na Podunajskej nížine, na území okresov Levice a Nové Zámky. Má dĺžku a je to ľavostranný prítok Žitavy.
Pramení v Podunajskej pahorkatine, v podcelku Hronská pahorkatina, v časti Bešianska pahorkatina, na katastrálnom území obce Tehla, v nadmorskej výške cca 
Sprvu tečie juhozápadným smerom okrajom obce Tehla, kde priberá sprava krátky prítok a v blízkosti susednej obce Lula ďalší pravostranný prítok. Stáča sa a tečie na juh, priberá krátky ľavostranný prítok z Krásnej doliny a napája Nový rybník. Pod hrádzou rozširuje svoje koryto a neskôr priberá Bešiansky potok zľava ().
Následne sa stáča najprv na juhozápad, vteká na územie obce Podhájska, potom na západ. Z pravej strany priberá Trávnický potok, ďalej Radavský kanál a preteká okrajom obce Radava. Pokračuje cez Hul, križuje koryto Chrenovky a vzápätí ústi do Žitavy v katastrálnom území tejto obce.

</doc>
<doc id="88163" url="https://sk.wikipedia.org/wiki?curid=88163" title="Podlužianka">
Podlužianka

Podlužianka je vodný tok na území okresu Levice, je to pravostranný prítok Sikenice s dĺžkou , je tokom V. rádu.
Prameň.
Pramení v Štiavnických vrchoch na západnom úpätí Ostrého vrchu () v nadmorskej výške cca 
Opis toku.
Na krátkom úseku tečie najprv na juh až k horárni Žuhračka, kde sa stáča na juhozápad. Preteká cez Soviu dolinu, sprava priberá významnejší prítok spod Priesila () a ďalej občasný tok () spod Varty () taktiež sprava. Koryto sa stáča na juh a opúšťa Štiavnické vrchy.
Následne vteká do Podunajskej pahorkatiny, do podcelku Ipeľská pahorkatina, preteká vinohradníckou oblasťou a následne obcou Nová Dedina. Za obcou sa prudko stáča na západ, zľava priberá Gondovský potok () a vstupuje na územie obce Podlužany, kde sa opäť stáča na juh. Z pravej strany priberá najprv Čajkovský potok a vzápätí z tej istej strany aj Rybnícky potok.
Potom preteká územím mesta Levice, kde sa križuje s korytom Pereca, vytvára niekoľko zákrut a priberá pravostranný kanál z oblasti Márklyho majera. Za osadou Géňa najprv sprava priberá Starotekovský kanál a následne sa koryto Podlužianky vetví na dve ramená. Pravostranné rameno je novým zregulovaným korytom, ktoré tečie juhozápadným smerom a ústi do Hrona pri obci Vyšné nad Hronom.
Druhé, pôvodné rameno, nazývané aj Stará Podlužianka, pokračuje na juhovýchod. Výrazne sa ohýba, vytvára meandre až k obci Starý Hrádok. Za obcou ďalej tečie vzpriameným korytom až k mostu ponad štátnu cestu I/75 neďaleko obce Jur nad Hronom a opätovne meandruje. Na katastrálnom území obce Šarovce ústi v nadmorskej výške do Sikenice.

</doc>
<doc id="88164" url="https://sk.wikipedia.org/wiki?curid=88164" title="Gorlice">
Gorlice

Gorlice môže byť:

</doc>
<doc id="88166" url="https://sk.wikipedia.org/wiki?curid=88166" title="Smíchov">
Smíchov

Smíchov je historické mesto, pražská mestská štvrť a katastrálne územie na ľavom brehu Vltavy, patriace do mestskej časti Praha 5.
Historický prehľad.
O území dnešného Smíchova sa kroniky zmieňujú ešte pred obdobím jeho vzniku. V "Zbraslavskej kronike" sa nachádza opis korunovácie Václava II. roku 1297, kedy sa korunovačná hostina konala práve tu. V druhej polovici 14. storočia bolo majiteľom tunajšieho územia niekoľko cirkevných ústavov. Dvor si tu kúpil v roku 1341 aj Ján Luxemburský a založil pri ňom kartuziánsky kláštor s kostolom. Dvor tu mal cisterciánsky kláštor v Plasiach. Vtedy tu začínajú vznikať vinice a taktiež sa tu začal pestovať chmeľ.
Vznik názvu Smíchov dnes už nemožno spoľahlivo doložiť. Podľa povestí sa na smíchovskom brehu Vltavy smial Horymír, keď si na Šemíkovi skokom z Vyšehradu a preplávaním Vltavy zachránil život. Podľa inej povesti v roku 814 nariadil knieža Vojen, aby bol odbojný Ronovic dopravený cez Vltavu, kde sa mal v lese sám obesiť. Vtedy vraj mali zlí duchovia tak veľkú radosť, že sa veľmi smiali, a tak sa tomuto miestu začalo hovoriť Smíchov. Podľa ďalšej varianty tunajšie pozemky kúpil Jan Smíchovský podľa ktorého sa potom územie nazýva. Za najpravdepodobnejšie obdobie vzniku názvu Smíchov sa potom považuje obdobie panovania Karola IV. V roku 1386 dochádza k rozparcelovaniu tunajších pozemkov a vzniká osada, do ktorej prichádzalo obyvateľstvo z rôznych miest a dochádzalo tak k jeho zmiešaniu („smíchání“). Názov Smíchov je prvý raz doložený v roku 1402.
Za husitskej revolúcie bol potom kartuziánsky kláštor vypálený, cirkevný majetok zabraný a vinice predané pražským mešťanom. Z rozhodnutia kráľa Vladislava II. Jagelovského bola potom v roku 1497 časť cirkevného majetku vrátená, no napriek tomu väčšina pozemkov zostala v držbe Starého Mesta. Šľachtické a meštianske sídla sa tu začali stavať až v 16. století. Starému Mestu tunajšie pozemky náležali do roku 1622, kedy Smíchov získal Pavel Michna z Vacínova. Staré Mesto, ktoré malo dodávať ovos cisárskej jazde, ho však nemohlo toľko zohnať, a tak si ho vypožičalo od generálneho správcu vojenskej zásobárne Michny z Vacínova (ktorý ho vzal z cisárskych zásob) a za predražené obilie (za dvojnásobnú cenu než bola bežná) dali do zástavy dedinu Smíchov. Keď potom chceli dlh vrátiť, odmietol a úradné konania sa vliekli, vrátená bola napokon len malá časť.
Za tridsaťročnej vojny bol Smíchov veľmi spustošený, takže v polovici 17. storočia tu stál jediný dom. Tunajšie zadlžené statky kúpili v roku 1684 Schwarzenbergovci. Vďaka výhodnej polohe neďaleko Prahy tu začala šľachta zakladať letohrádky a viničné usadlosti. 
V polovici 18. storočia tu začínajú vznikať rôzne manufaktúry a v roku 1816 tu vzniká Porgesova kartúnka. Postupne pribúdajú chemické továrne, prádelňa, továreň na mlynské stroje, cukrovar a veľa ďalších podnikov. V roku 1852 sem svoke podniky premiestňuje Ringhoffer a neskôr tak vzniká vo svojom priemyselnom odvetví najväčší podnik Rakúska-Uhorska. Svoj priemyselný ráz si Smíchov zachoval takmer až do konca 19. storočia, kedy sa jeho tvár začala meniť na obchodnú.
Až 22. februára 1903 bol Smíchov cisárskym rozhodnutím povýšený na mesto. 21. januára 1904 bol Smíchovu udelený mestský znak, ktorý bol prakticky totožný so znakom, ktorý dovtedy už od roku 1849 Smíchov používal bez akéhokoľvek schválenia. Na základe zákona o Veľkej Prahe bol Smíchov v roku 1922 pripojený k Veľkej Prahe ako súčasť jej nového mestského obvodu Praha XVI.
Pamätihodnosti.
Na Smíchove sa nachádzajú nasledujúce pamätihodnosti:
Charakteristika.
Smíchov bol dlhé roky prevažne robotníckou štvrťou. Sídlili a sídlia tam veľmi významné podniky, najmä pivovar Staropramen a ČKD Tatra (do 90. rokov).
Doprava.
Hlavný vplyv na dopravu na Smíchove majú 2 stanice metra – Smíchovské nádražie a Anděl, obe na trase B. Dôležité sú tiež električkové trate Újezd – Anděl – Hlubočepy – Barrandov a Palackého náměstí – Anděl – Kotlářka – Sídliště Řepy. Stanice Smíchovské nádraží a Lihovar sú centrálne stanice autobusovej dopravy pre skoro celý juhovýchod a najmä juhozápad Prahy.
Neďaleko od Anděla ústia tiež dva na seba naväzujúce tunely – Strahovský tunel a Tunel Mrázovka.

</doc>
<doc id="88167" url="https://sk.wikipedia.org/wiki?curid=88167" title="Žigmund (Svätá rímska ríša)">
Žigmund (Svätá rímska ríša)

Žigmund Luxemburský (* 15. február 1368, Norimberg, Svätá rímska ríša – † 9. december 1437, Znojmo, České kráľovstvo) bol brandenburský markgróf (13781388 a 14111415), uhorský kráľ (od 31. marca 1387), český kráľ (korunovaný 28. júla 1420, vládol v rokoch 14361437), rímsky kráľ (zvolený v roku 1410 a znovu 21. júla 1411 korunovaný 8. novembra 1414), lombardský kráľ (25. november 1431) a rímsko-nemecký cisár (31. máj 1433).
Životopis.
Narodil sa v Norimbergu ako syn cisára Karola IV. a Alžbety Pomoranskej. Po otcovej smrti mu v roku 1378 pripadlo Brandenbursko. V roku 1388 dal Brandenbursko moravskému bratancovi Joštovi. Po Joštovej smrti v roku 1411 opäť pripadlo Žigmundovi. V roku 1415 ho zas dal Fridrichovi I., hradnému grófovi z Norimbergu, čím urobil z rodu Hohenzollernovcov najdôležitejšiu rodinu v Rímsko-nemeckej ríši.
V roku 1379 Žigmunda v Trnave zasnúbili s Máriou, dcérou uhorského a poľského kráľa Ľudovíta I. V roku 1381 Václav IV., Žigmundov najstarší nevlastný brat a český kráľ, trinásťročného Žigmunda poslal do Krakova, aby sa – ako snúbenec Márie a tým aj perspektívny (aj) poľský kráľ – zoznámil s krajinou a jej ľudom. Václav IV. mu daroval aj Neumark, aby sa tým uľahčil styk medzi Brandenburskom a Poľskom.
Po smrti Ľudovíta I. v roku 1382 sa Žigmundova snúbenica Mária stala kráľovnou Uhorska a Poľska, jej matka Alžbeta ju však zastupovala ako regentka. Na základe toho si Žigmund začal nárokovať uhorský aj poľský trón.
Mária, Alžbeta a väčšina uhorských šľachticov Žigmundove nároky na uhorský trón odmietli. Čoskoro nato aj malopoľská šľachta odmietla prijať Žigmunda za poľského kráľa a z dcér Ľudovíta I. bola ochotná prijať za poľskú kráľovnú len tú, ktorá sa bude trvalo zdržiavať v Poľsku. Po rokovaniach medzi Alžbetou a šľachtou nakoniec bola uzavretá Košická dohoda, podľa ktorej v roku 1384 korunovali za poľskú kráľovnú Ľudovítovu dcéru Hedvigu. Tú poľská šľachta donútila vydať sa v roku 1386 za litovské knieža Vladislava II. Jagelovského, ktorý sa potom stal poľským kráľom a definitívne tak ukončil poľsko-uhorskú personálnu úniu. Vznikla poľsko-litovská personálna únia, zárodok budúcej Poľsko-litovskej únie.
V samotnom Uhorsku zatiaľ v roku 1383 vypuklo proti Alžbetinej vláde povstanie. Alžbetu podporoval rod Gorjanských na čele s palatínom Mikulášom Gorjanským, ktorý bol milencom a hlavným usmerňovateľom Alžbetinej politiky.
V lete roku 1385 Žigmund, ktorého Mária a jej okolie odmietli a podporovali ho len niektorí uhorskí magnáti a ostrihomský arcibiskup, napadol Uhorsko a obsadil Bratislavskú a Nitriansku stolicu. Na tento účel sa musel vzdať správy Brandenburska v prospech českého kráľa Václava IV. (Žigmundovho brata), ako aj dať do zálohy časť Brandenburska a do držby Bratislavskú, Nitriansku a Trenčiansku stolicu svojim bratancom, moravským markgrófom Prokopovi a Joštovi, výmenou za úver, ktorý mu poskytli. Na jeseň Žigmundovi v Uhorsku dovolili vziať si Máriu v Budíne, sčasti preto, lebo Karol II. Malý z neapolskej vetvy Anjouovcov pristál v Chorvátsku, aby si nárokoval uhorský trón, čo znamenalo ďalšieho nepriateľa pre vládu Márie. Po sobáši však Žigmund opustil Uhorsko a vrátil sa do Česka, aby získal viac vojska.
Zatiaľ v Uhorsku v decembri 1385 Karol II. dorazil do Budína, kde ho na nátlak prívržencov korunovali za uhorského kráľa. 7. februára 1386 potom slovenský šľachtic Blažej Forgáč, podporovateľ Márie, na popud Mikuláša Gorjanského a so súhlasom Alžbety, mečom napadol Karola II., ktorý na následky zranenia o dva týždne zomrel. K moci sa tak opäť dostali Gorjanskí a Mária s Alžbetou.
Krátko nato, na jar 1386, Žigmund a Václav IV. napadli Uhorsko a obsadili Ráb. Po rokovaniach s Alžbetou a Máriou Uhorsko akceptovalo záloh spomínaných slovenských stolíc Česku.
V júli toho istého roka sprievod Márie a Alžbety prepadlo vojsko Jána Horvátiho (Horvátiovci boli rod, ktorý svojho času chcel presadiť sobáš Márie so synom Karola II.). Kráľovné zajali a internovali na ich hrade Gomnec (potom na Novom Grade). Mikuláš I. Gorjanský, Ján Gorjanský a Blažej Forgáč v boji padli a ich hlavy poslali vdove Karola II. do Neapolu ako dôkaz, že smrť jej manžela bola pomstená.
Keď sa Žigmund v Čechách dozvedel, čo sa stalo v Budíne, urýchlene do mesta prišiel, aby ho následne vyhlásili za hlavného krajinského kapitána. Potom sa snažil vyslobodiť internované kráľovné. Podarilo sa mu to po značných neúspechoch až s podporou vojska Benátskej republiky, ktorá chcela zabrániť vplyvu Neapolského kráľovstva v tejto oblasti, v júni 1387 (v júni kapituloval Novi Grad benátskemu admirálovi a tým bola oslobodená Mária; Alžbeta zomrela už prv, lebo ju vlastnoručne zaškrtil a pred očami obliehajúcich vojsk z okna hradu vyhodil nazlostený Ján Horváti, keď sa dozvedel, že rokuje s Benátčanmi). Už predtým sa Žigmundovi 31. marca 1387 podarilo presadiť svoju korunováciu za uhorského kráľa.
Situácia v Uhorsku však zostala aj potom nepokojná. Na juhu stále existovali prívrženci neapolského dvora a súperenie magnátskych rodov pokračovalo (v rokoch 13921394 boli porazení a majetkov zbavení Horvátiovci).
Paralelne k tomu navyše po bitke na Kosovom poli (15. júna 1389) začalo Uhorsko hraničiť s Osmanskou ríšou. Tým sa začalo prakticky permanentné súperenie Uhorska s Osmanskou ríšou o Bosnu, Srbsko a podobné hraničné kniežatstvá a ustavičné pohraničné boje medzi Uhorskom a Osmanskou ríšou. V roku 1395 v bitke pri Malom Nikopoli uhorské vojská dočasne zastavili osmanský postup na rumunské kniežatstvá a Dobrudžu. V roku 1396 Žigmund zorganizoval veľkú medzinárodnú križiacku výpravu (100 000 mužov) proti Turkom, ktorá sa skončila totálnou porážkou kresťanských vojsk pri Nikopole 28. septembra 1396. V tejto bitke bolo zabitých veľa uhorských šľachticov, zajatých veľa križiakov a Turci za nich (napríklad za slovenského palatína Uhorska Leustacha z Jelšavy) požadovali výkupné. Žigmundovi sa podarilo ujsť na lodiach dolu Dunajom a zvyšky porazeného vojska ustúpili späť do Uhorska pod vedením bratislavského župana Stibora zo Stiboríc a Beckova (prezývaného „malý slovenský kráľ“). Turci potom niekoľko mesiacov plienili v južnom Uhorsku. Očakávaný ďalší útok Turkov sa (až do roku 1408) nekonal, lebo Turci museli bojovať na východe proti Tamerlánovi a potom vznikli v Osmanskej ríši dynastické boje.
Dôsledkom bitky pri Nikopoli však bol významný temešvársky snem, ktorý prijal viaceré veľmi reštriktívne opatrenia na zvýšenie obranyschopnosti Uhorska. Jedným z opatrení bola aj (nepriamo formulovaná) zásada o nezdaniteľnosti šľachty, ktorá mala dôsledky do budúcnosti a spôsobila, že sa uhorská šľachta začala premieňať na tzv. stavy.
Problémy boli aj na severe. V roku 1395 uhorské vojská pod vedením Jána z Kaniže a Slováka Leustacha z Jelšavy porazili poľského kráľa Vladislava II. snažiaceho sa získať trón ako manžel dcéry Ľudovíta I. Umožnila mu to smrť Márie (tehotná padla z koňa a zomrela aj s dieťaťom) v tom istom roku, ktorá spôsobila nielen koniec storočnej vlády Anjouovcov v Uhorsku, ale najmä to, že Žigmund prestal byť legitímnym uhorským kráľom. Konflikt sa dočasne skončil mierom v Spišskej Novej Vsi z júla 1397.
V roku 1397 moravský markgróf Prokop napadol severné Slovensko, pretože Žigmund nesplatil svoj vyššie spomínaný úver, ale Prokopa porazili.
Zhruba od roku 1400 si už boli všetci vedomí, že osmanské nebezpečenstvo bezprostredne nehrozí. Žigmund sa teda začal venovať vývoju v Čechách a v Nemecku, netušiac, že Uhorsko bude načas opäť väčším problémom. V Uhorsku Žigmunda, ktorý si pohneval mnohých uhorských šľachticov vyhubením Horvátiovcov a Lackfiovcov, v apríli 1401 v rámci sprisahania časti šľachty (na čele so slovenským jágerským biskupom Tomášom Ludanickým a s Jánom z Kaniže) detronizovali a internovali v Budíne (potom vo Vyšehrade, potom v Šiklóši). V júni sprisahanci zvolali vlastný snem v Topoľčanoch (teda pri Ludanického rodisku) a ponúkli uhorský trón poľskému kráľovi Vladislavovi II. Ten ihneď poslal vojsko k hraniciam na Spiši, ale tam sa zastavil. V lete moravskí markgrófi Jošt a Prokop kvôli stále otvorenej už spomínanej pohľadávke spolu s Žigmundovým spojencom Stiborom zo Stiboríc zo Slovenska napadli západné Slovensko (Bratislavu, Svätý Jur a Trnavu). Táto úspešná invázia spôsobila, že časť sprisahancov presadila Žigmundove prepustenie (jeseň) výmenou za Žigmundov sľub, že konšpirátorom udelí milosť a splní ich podmienky (toto Žigmund potvrdil na uhorskom sneme v Pápe 29. októbra). Dôsledkom bol vznik tzv. šiklóšskej ligy – novej vládnucej kliky v Uhorsku. V klike mali hlavné slovo páni z Celje, ktorí aj zasnúbili Žigmunda so svojou maloletou dcérou Barborou Celjskou.
Po vymenovaní za miestodržiteľa v Česku Žigmund uzavrel dedičskú zmluvu s Albrechtom Habsburským; na dobu svojej neprítomnosti v Uhorsku vymenoval Albrechta za svojho miestodržiteľa.
Zhruba v tom istom čase v roku 1403 syn nebohého Karola II., Ladislav Neapolský, podporovaný pápežom, spolu so svojimi uhorskými spojencami prenikol do dnešného Maďarska z Dalmácie, ktorú obsadil už v roku 1402. Žigmund bol vtedy v Česku. Zároveň vypuklo povstanie pod vedením Tomáša Ludanického na juhozápadnom Slovensku. V júli 1403 Ladislavove vojská porazil Stibor zo Stiboríc a v auguste a septembri ich porazili Žigmundove vojská. Medzitým 9. augusta v Bratislave Žigmund, nahnevaný skutočnosťou, že Ladislav mal pápežovu podporu, zakázal uhorskej cirkvi odvádzať akékoľvek poplatky Rímu a prijímať odtiaľ akékoľvek príkazy. Nato pápež Žigmunda exkomunikoval a Žigmund zas na oplátku na sneme v Bratislave v roku 1404 vydal "Placetum regium", ktorým obmedzil práva pápeža v Uhorsku a do niektorých cirkevných funkcií menoval svetských gubernátorov.
Vidiac, že na uhorskú šľachtu sa nemôže spoľahnúť, pokúsil sa Žigmund nájsť spojenca v kráľovských mestách. V roku 1405 vydal tzv. menší dekrét, ktorým vyhlásil veľa miest za slobodné kráľovské mestá a vytvoril akýsi kráľovský mestský stav. Z finančných dôvodov však mnohé tieto mestá čoskoro odovzdal šľachticom, takže počet a vplyv kráľovských miest klesal. Celý projekt podpory od miest stroskotal, preto Žigmund neskôr vymyslel Dračí rád (pozri nižšie).
Potom Žigmund pacifikoval nové povstanie na juhu Uhorska (opäť podporované Ladislavom Neapolským) opätovným podmanením Bosny a Srbska 1408/1409 a obnovil spojenectvo s Habsburgovcami. V rámci tohto povstania Žigmund osobne viedol aj veľkú križiacku výpravu proti Chorvátom a Bosniakom, ktorá sa skončila bitkou pri Dobore (1408).
V novembri 1405 sa Žigmund oženil s Barborou Celjskou. V roku 1408 Žigmund a Barbara založili Dračí rád, ktorého prvými členmi boli Žigmund a jeho žena a 22 uhorských barónov (aj zo Slovenska). Rád bol politicky dôležitý, lebo Žigmund sa zaviazal, že aspoň s piatimi členmi rádu vždy najprv prediskutuje všetky dôležité otázky rádu a Uhorska.
V roku 1409 Žigmund uzavrel spojenectvo s Rádom nemeckých rytierov proti Poľsku. V apríli 1410 Žigmund rokoval s litovským vojvodom Vitoldom (bez prítomnosti poľského kráľa) v Kežmarku, aby odhovoril Poľsko od vojny proti Rádu nemeckých rytierov. Rokovania boli neúspešné a Poľsko neskôr svoju vojnu vyhralo v bitke pri Grunwalde 15. júla. Na jeseň 1410 Poliaci odrazili menšie uhorské útoky vedené Stiborom zo Stiboríc v južnom Poľsku. V marci roku 1412 Žigmund a Poľsko a Litva podpísali v Starej Ľubovni mier po tom, ako bolo už v novembri 1411 podpísané prímerie medzi Poľskom a Uhorskom vo Vyšných Šromovciach (Sromowce Wyźne v dnešnom Poľsku). Žigmund mier s Vladislavom podpísal pre vypuknutie novej vojny s Benátkami, ktoré sa chceli zmocniť Dalmácie, a ktoré ho nútilo požičať si od Vladislava peniaze. V októbri 1412 preto dal výmenou za 37 000 kôp pražských grošov do zálohy Poľsku 13 spišských miest, Starú Ľubovňu, Podolínec a Hniezdne.
V roku 1410 Žigmunda zvolila časť kurfirstov za nemeckého (rímskeho) kráľa. V roku 1411 ho po smrti Ruprechta Falckého zvolili za nemeckého kráľa druhý raz a definitívne. V tom istom roku bola Žigmundova dcéra Alžbeta (dvojročná) zasnúbená s Albrechtom Habsburským (štrnásťročný) v Bratislave a Žigmund proklamoval Albrechta za svojho dediča. V roku 1421 sa v Bratislave konala svadba Žigmundovej dcéry Alžbety a Albrechta Habsburského
V roku 1411 sa začala uhorsko-benátska vojna. V roku 1412 odišiel do poľa aj sám Žigmund a zotrval v zahraničí vyše 6 rokov. V roku 1413 bol Žigmund po fakticky prehranej vojne nútený uzavrieť s Benátkami mier na 5 rokov a odstúpiť im väčšinu Dalmácie. V roku 1415 opäť stratil Bosnu, čomu dopomohla Osmanská ríša. V roku 1419 Žigmund Benátčanov z Dalmácie vypudil.
Žigmund zorganizoval kostnický koncil (konal sa 14141418), na ktorom bola odstránená pápežská schizma trvajúca od roku 1387, a na ktorom sa však na druhej strane rozhodlo o upálení Jána Husa (v 1415). Hoci Žigmund predtým zaručil Husovi svojím glejtom bezpečnosť, nezabránil jeho odsúdeniu a upáleniu, pretože videl, že podpora Husa ohrozuje jeho politiku na koncile. Z tohto činu neskôr vyplynul jeho zápas o českú korunu a nenávisť Čechov voči jeho osobe.
Na jeseň 1419 na juhu Uhorska vypukli boje proti Turkom. V decembri 1419 s nimi Žigmund vo Veľkom Varadíne uzavrel mier na 5 rokov.
Od decembra 1419, kedy zomrel Václav IV., sa Žigmund úplne sústredil na získanie českého trónu. Dal sa korunovať za českého kráľa, ale čáslavský snem ho českého trónu zbavil v roku 1421. V rokoch 1419 až 1435 stál Žigmund na čele boja proti husitom v Česku a okolí. Podarilo sa mu ich zdolať, až keď v ich radoch došlo k vnútornému rozkolu.
Barbora Celjská bola údajne energická žena a roku 1419 jej Žigmund, údajne pre neveru, odobral všetky príjmy a vypovedal ju do Oradey. Po uzmierení jej však v roku 1424 daroval odvody zo stredoslovenských banských miest, Zvolenský zámok a niekoľko hradných panstiev (napríklad Trenčiansky hrad). Neskôr Barbora otvorene vystupovala proti Žigmundovým záujmom, preto ju Žigmund dal krátko pred svojou smrťou uväzniť.
V roku 1424 rokoval s byzantským cisárom Jánom VIII. v Uhorsku.
V roku 1428 Žigmundove vojská utrpeli porážku pri obliehaní Turkov na hrade Golubac v Srbsku; Uhorsko stratilo Valašsko a Srbsko. V roku 1429 s Turkami uzavrel trojročné prímerie.
V rokoch 1428 až 1435 českí husiti uskutočňovali svoje spanilé jazdy aj na Slovensko, čo prinútilo Žigmunda opäť sa venovať Uhorsku. Okolo roku 1430 sa Žigmund rozhodol, že vďaka centrálnej polohe Bratislavy v jeho stredoeurópskej ríši premení Bratislavský hrad na najväčší hrad v Európe a sídlo jeho ríše. V rokoch 14301435 sa síce uskutočnila veľká rekonštrukcia hradu, ale Žigmund na hrade nakoniec nesídlil (sídlil v meste pod hradom) a plány sa nerealizovali. Za Žigmundovej vlády sa však uskutočnili veľkolepé prestavby aj iných hradov.
Roku 1433 sa Žigmund stal – ako prvý vladár Uhorska vôbec – aj rímskym cisárom.
V marci 1435 Žigmund vydal na sneme v Bratislave tzv. "Decretum maius", ktorým reformoval súdnictvo. Okrem toho vydal dekrét týkajúci sa obrany proti Husitom, v ktorom sa zaviazal platiť za obranu západného Slovenska z vlastných zdrojov.
V rokoch 14331434 dosiahol Žigmund všetky svoje politické ciele. V roku 1434 vypracoval projekt reformy rímskonemeckej ríše. V roku 1436 sa presťahoval do Prahy. V roku 1437 sa konal ríšsky snem v Chebe, kde sa diskutovalo o reforme rímskonemeckej ríše. V decembri 1437 zomrel v Znojme. Nezanechal mužských potomkov.
Význam.
Žigmund bol významný európsky politik vrcholného stredoveku. Bojoval s osmanskými Turkami, zaslúžil sa o reformu cirkvi (koncily v Kostnici a v Bazileji), reformoval ríšu. V týchto snahách často býval osamotený. Ako prvý vytvoril podunajské súštátie, ktoré pozostávalo z uhorského a českého kráľovstva a Rímsko-nemeckej ríše a zrejme malo byť hrádzou proti dravej osmanskej expanzii. K jeho ďalšiemu rozšíreniu smeroval tiež sobáš Žigmundovej dcéry Alžbety s rakúskym arcivojvodom Albrechtom V. Habsburským, ktorý bol predurčený za dediča Žigmundových dŕžav.
Počas celej svojej vlády Žigmund musel bojovať proti rôznym nepriateľom: proti osmanským Turkom (od roku 1389), proti viacerým uhorským magnátom, proti Vladislavovi II. Jagelovskému z Poľska (13951412), proti Ladislavovi Neapolskému (1403), proti husitom (14191437) a proti Benátkam (opakovane).
V Uhorsku bol prevažne neobľúbený, pretože hneď na začiatku dal Moravanom do zálohy západné Slovensko, ďalej preto, že kruto postupoval proti odporcom, ale najmä preto, že štedro obdarúval svojich prívržencov (dve tretiny z dovtedajších kráľovských majetkov dal do trvalej držby prevažne veľmožom a z ich vplyvu sa potom nevedel vymaniť). V šľachtickej tradícii je považovaný za falošného, vierolomného a pomstychtivého panovníka. Na druhej strane neslobodno zabudnúť, že pomerne úspešne bránil juh Uhorska proti viacerým nepriateľom.
Aj v Česku bol neobľúbený, tu však pre upálenie Jána Husa (po jeho upálení dostal prezývku „líška ryšavá“). Husitská revolúcia v Čechách mu napokon bránila prevziať vládu v Českom kráľovstve celých šestnásť rokov.

</doc>
<doc id="88168" url="https://sk.wikipedia.org/wiki?curid=88168" title="River Park">
River Park

River Park je multifunkčné centrum na nábreží Dunaja v mestskej časti Staré Mesto v Bratislave. Ide o komplex administratívnych, rezidenčných a komerčných budov, nachádza sa tu päťhviezdičkový Grand Hotel River Park. River Park obsahuje tiež osobité reštaurácie, obchody a oddychovú zónu so zelenými plochami, alejami a promenádou. Nachádza sa na bratislavskom nábreží pod hradným kopcom medzi Mauzóleom Chatama Sofera a vysokoškolskými internátmi Lafranconi na ulici Dvořákovo nábrežie. Prvá fáza River Parku bola postavená v roku 2010, výstavba druhej etapy je v príprave. Medzi významné spoločnosti, ktoré majú v River Parku svoje hlavné sídlo patrí Poštová banka, KPMG Slovensko, JTRE, J&amp;T Banka a Mayflower.
Poloha.
River Park stojí na ľavom brehu Dunaja v Bratislave medzi komplexom Zuckermandel a Študentským domovom Lafranconi na ulici Dvořákovo nábrežie číslo 4 - 10. Prvá fáza sa rozkladá na ploche viac ako 2,5 hektára, druhá fáza sa pripravuje na výstavbu. Poloha River Parku zaručuje dostupnosť zo všetkých kútov mesta, ako aj priame spojenie prostredníctvom mestského okruhu a diaľnice s Viedňou, Budapešťou, Prahou i celým Slovenskom. Verejná doprava vo forme električiek a autobusov obsluhuje River Park prostredníctvom zastávok Kráľovské údolie a Chatam Sófer.
Popis.
Architektúra River Parku je založená na koncepte holandského architekta Ericka van Egeraata. Hlavnou vizuálnou dominantou prvej fázy komplexu je budova River House, ktorá hornými poschodiami presahuje tok Dunaja. Generálnym projektantom prvej fázy je architektonická kancelária Bouda Masár architekti. Dominantou druhej fázy bude po dokončení námestie s planetáriom v tvare kvapky vody a mediatékou. Developerom projektu je JTRE a Cresco Group, architektom druhej fázy River Parku sú ateliéry GFI a Bogle Architects.
Z urbanistického hľadiska má lokalita výrazne lineárny charakter, daný jej situovaním medzi tokom rieky a rušnou mestskou komunikáciou. Tento charakter je posilnený aj morfologickým členením terénu, ktorý bezprostredne za cestou prudko stúpa.
River Park 1.
Prvú fázu komplexu, bližšie k centru mesta, tvoria štyri bloky s viac ako 1100 parkovacími boxmi, z ktorých 400 využívajú výhradne obyvatelia River Parku. Okrem parkovania je podzemná časť priestorom pre technické vybavenie celého komplexu budov. Podzemná časť pozostávajúca z troch podlaží s celkovými pôdorysnými rozmermi 264 × 53 m je spoločná pre všetky štyri bloky a je rozdelená na tri dilatačné celky. Objekty sú založené na pilótach s priemerom 900 a 1 200 mm kotvených do skalného podložia.
Blok 1 obsahuje byty, obchody a administratívu, nachádza sa v západnej časti komplexu, bližšie k mostu Lanfranconi. V parteri sú zariadenia občianskej vybavenosti a služby, nachádza sa tu pobočka Slovenskej pošty.
River House (Blok 2) svojou konštrukciou presahuje ponad promenádu a hladinu Dunaja tvorí hlavnú dominantu komplexu. Ide o jednu z najluxusnejších moderných stavieb v meste. V River House sa nachádzajú apartmány a v severnej časti administratíva. Pôdorys budovy má nepravidelný lichobežníkový tvar so zaoblenými hranami. Jej celkové pôdorysné rozmery sú 104 × 24 m a pozostáva z deviatich nadzemných a troch podzemných podlaží. Nosná konštrukcia budovy vychádza v ústrety ambicióznemu zámeru architekta vytvoriť premostenie ponad promenádu komplexu a umiestniť byty priamo nad rieku. Umožnila to aplikácia technológie predpínania, ktorá sa v súčasnosti na Slovensku bežne využíva iba pri mostných konštrukciách. Na zabezpečenie nepretržitého zdroja technologickej vody pre chladenie objektov je vo svahu brehu Dunaja v nábrežnej hrane, v jednej línii za objektom River House umiestnených 6 čerpacích studní. 
Grand Hotel River Park (Blok 3) v pôdorysnom tvare L spolu s blokom River House vymedzuje námestie komplexu. Päťhviezdičkový Grand Hotel River Park ponúka ubytovanie, kongresové sály, reštaurácie, bary, oddychovú časť s bazénmi, posilňovňu a wellness. Súčasťou hotela je reštaurácia Riverbank Restaurant pod vedením šéfkuchára Jaroslava Žídeka. Až do roku 2015 bol hotel súčasťou medzinárodnej siete Kempinski pod názvom Kempinski Hotel River Park, v súčasnosti patrí do najväčšej siete luxusných hotelov na svete Marriott. Budova má 11 nadzemných podlaží a na jej streche sa nachádza komerčný heliport. 
Blok 4 je najrozsiahlejší blok vo východnej časti komplexu, najbližšie k centru mesta. Aj v tomto bloku sa nachádzajú byty s južnou orientáciou s výhľadom na Dunaj a kancelárske priestory orientované na sever. V parteri sú zariadenia občianskej vybavenosti a služby.
River Park 2.
Development predstavený v roku 2017 na mieste bývalého Parku kultúry a oddychu je podľa verejnej dokumentácie naplánovaný na roky 2021-2022, nezávislé zdroje uvádzajú ako realistický termín výstavby 2022-2025. Odhadované stavebné náklady predstavujú 100 miliónov eur. River Park 2 bude po dokončení obsahovať 448 apartmánov, 12 500 m² kancelárskych priestorov, 4 900 m² retailových priestorov a spolu 1 505 nových parkovacích miest pre osobné automobily. 
River Park 2 tvoria tri samostatné ale navzájom prepojené časti, ktoré rozšíria centrum mesta smerom k mostu Lanfranconi. V prvej časti nadvädzujúcej na River Park 1 sú plánované rezidencie a administratíva. Centrálnou časťou druhej fázy bude nové bratislavské námestie, ktoré by malo byť mierne vysunuté nad Dunaj v podobe pobytových terás. V priestore námestia bude umiestnené planetárium „Dunajská kvapka“ a mediatéka. Tretia časť, susediaca s Výskumným ústavom vodného hospodárstva, bude mať rezidenčný charakter. 
Planetárium bude pozostávať z kruhovej haly s kupolou, digitáriom s kapacitou 140 návštevníkov, kde sa budú na strop premietať multimediálne astronomické projekcie, potenciálne však aj rozličné prezentácie či filmy. K digitáriu patrí aj exploratórium, teda výstavná miestnosť, okrem toho sa tu má nachádzať predajňa suvenírov a priestory pre technologické zabezpečenie.
Byty.
Všetky bytové priestory River Parku sú v južnej časti komplexu smerom k Dunaju. River Park 1 obsahuje spolu 203 rezidencií, v druhej fáze je naplánovaných ďalších 448 bytových jednotiek. Predajné ceny bytov v River Park 1 sa pohybovali približne od 2000 eur do 4300 eur za m². Podľa Národnej asociácie realitných agentúr ide o byty pre najvyššiu spoločnosť, ktoré pred výstavbou River Parku v hlavnom meste absentovali. Rozloha jednotlivých bytov sa pohybuje od 78 m² až do 535 m², pričom súčasťou každého je balkón alebo loggia. 
Služby.
V každom apartmáne je dostupné vysokorýchlostné internetové pripojenie a káblová televízia. K dispozícii je údržba priestorov, strážna služba, nonstop strážené podzemné parkoviská, ako aj room service. Je možné využívať aj hotelovú reštauráciu s kompletnými službami, hotelové salóniky a bary a hotelové Zion Spa. K dispozícii sú aj ďalšie služby, ako Airport Shuttle Service, upratovacie služby, práčovňa a čistiareň, donášková služba a ďalšie.
River Park obsahuje viacero prevádzok občianskej vybavenosti ako sú potraviny, obchody, spa, showroomy, lekáreň a kníhkupectvo. Nachádza sa tu tanečná škola Riverpark Dance School a galéria moderného umenia Viktoria's Gallery, ktorej exponáty sú voľne na predaj.
Verejné priestory.
Súčasťou komplexu River Park je aj nábrežná promenáda pri Dunaji. Medzi budovou River House a budovou hotela vzniklo menšie centrálne námestie, ktorému dominuje pochôdzna fontána Vodné trysky. V zime sa v týchto priestoroch tradične nachádza detské ľadové klzisko, celoročne je otvorené multifunkčné detské ihrisko River parčík. Verejnosti je dostupný aj drobný architektonický prvok, schody na brehu Dunaja. Verejné priestory v River Parku sú bezbariérové.
Vo verejnom priestore v River Parku sú okrem pravidelných dočasných inštalácií permanentne umiestnené viaceré umelecké diela. Medzi najvýznamnejšie z nich patrí socha Lion IV od kórejského umelca Yong Ho Ji, vyrobená z použitých pneumatík a z ocele a socha Mýtická loď od českého umelca Jaroslava Rónu, ktorá symbolizuje striedanie kultúr. 

</doc>
<doc id="88169" url="https://sk.wikipedia.org/wiki?curid=88169" title="River Park (Kalifornia)">
River Park (Kalifornia)

River Park je nákupné centrum v americkom meste Fresno v štáte Kalifornia. Je zložené z troch oblastí, The Shops at River Park, The Marketplace at River Park, a River Park Plaza, pričom všetky sa nachádzajú na východnej strane Blackstone Avenue.
Toto centrum sa považuje za prvé nákupné centrum v meste Fresno. Predniesli tu reč politici ako Arnold Schwarzenegger.

</doc>
<doc id="88170" url="https://sk.wikipedia.org/wiki?curid=88170" title="Fresno (Kalifornia)">
Fresno (Kalifornia)

Fresno je mesto v americkom štáte Kalifornia. Má okolo 464 727 obyvateľov a metropolitná oblasť asi 1 002 284. Je to šieste najväčšie mesto v Kalifornii a najväčšie vnútrozemské mesto v štáte. Nachádza sa v údolí San Joaquin Valley, čo je časť veľkého kalifornského údolia Central Valley.
Nachádza sa v ňom obchodné centrum River Park.

</doc>
<doc id="88171" url="https://sk.wikipedia.org/wiki?curid=88171" title="Fresno">
Fresno

Fresno (po španielsky „jasan“) môže byť:

</doc>
<doc id="88173" url="https://sk.wikipedia.org/wiki?curid=88173" title="Kláštor svätej Anežky Českej">
Kláštor svätej Anežky Českej

Kláštor svätej Anežky Českej je románsko-gotická stavba a pravdepodobne prvá gotická stavba v Čechách. Nachádza sa v Prahe, v mestskej časti Staré Mesto.
Vznik.
Kláštor založil český kráľ Václav I. v rokoch 1233 – 1234 na prianie svojej sestry Anežky Přemyslovny. Venoval ho rádu klarisiek, ktorý jeho sestra priviedla do Čiech a bola tiež prvou predstavenou tohto rádu. Keďže klarisky vznikli ako odnož rádu sv. Františka z Assisi, hovorilo sa kláštoru i "Pražské Assisi".
Popis a história.
Kláštor sa skladá z dvoch objektov – ženského kláštora klarisiek a mužského kláštora minoritov, ktorý bol založený v susedstve. Ide o jednoposchodovú dlhú budovu s tehlovými múrmi, ktorá je vytvorená v románskom slohu. Kolmo k budove je postavený dvojloďový kostol sv. Františka, ktorý je postavený v ranogotickom štýle. Je to najstaršia časť komplexu budov a bol vysvätený v roku 1234. V rokoch 1245 – 1260 pribudla k budovám i kláštorná kuchyňa a ambit. Strecha kostola sa týči do výšky 37 metrov, no nie je pôvodná (tá sa zrútila). Pred konventom bol postavený pre klarisky ich vlastný kostol, ktorý bol spojený s kaplnkou Márie Magdalény na severnej strane. Hneď vedľa tohto kostola bol pristavaný vyšší kostol, ktorý bol zasvätený sv. Salvatorovi a pochádza z rokov 1270 – 1280. Počas husitských vojen ostal kláštor opustený a začal chátrať. V rokoch 1556 - 1627 tu sídlil dominikánsky rád, o rok neskôr sa sem vrátili opäť klarisky. Koncom 18. storočia bol (ako mnohé iné) aj tento kláštor zrušený cisárom Jozefom II. a naďalej prepadal skaze. 
Súčasnosť.
Napokon sa kláštora ujala Jednota pre obnovu Anežského kláštora, aby objekt zachránila pred "asanáciou Starého Mesta". Pokusy o jeho záchranu skončili až v roku 1986, kedy bola dokončená rekonštrukcia areálu. Vzhľadom k svojim umeleckým hodnotám a kultúrnej i štátno-dynastickej jedinečnosti bol v roku 1978 Anežský kláštor vyhlásený za národnú kultúrnu pamiatku. Od roku 1980 kláštor využíva Národná galéria v Prahe ako svoju výstavnú sieň. Zrútená loď bola zrekonštruovaná na sieň Josefa Mánesa a využíva sa na koncerty vážnej hudby.
V kostole sv. Salvátora a v kvadratúre minoritov sú umiestnené nálezy a fragmenty získané v priebehu rekonštrukcie a hroby přemyslovských panovníkov. V zastrešenom kostole sv. Františka je sála určená na usporadúvanie prednášok, koncertov a literárnych programov. Koncerty sa konajú tiež v ambite konventu klarisiek. Súbor Anežského kláštora je dokladom ranogotickej architektonickej tvorby európskeho významu. 

</doc>
<doc id="88174" url="https://sk.wikipedia.org/wiki?curid=88174" title="Mariades">
Mariades

Mariades alebo Mareades alebo Cyriades (* † 253 po Kr.) bol bohatý antiocheiský občan, ktorý z dôvodu sprenevery verejných peňazí utiekol roku 253 do Perzie a ponúkol tam kráľovi Šápúrovi, že mu bude ukazovať cestu pri jeho ťažení do rímskej ríše.
Ťaženie, na ktorom sa Mariades zúčastnil, bolo pre rímsky východ skutočnou pohromou – Peržania pri ňom vyplienili niekoľko desiatok rímskych miest vrátane Antiochie nad Orontom a deportovali odtiaľ tisíce obyvateľov. Sám Mariades sa na sklonku Gallovej vlády dostal za nejasných okolností do rúk krajanov, bol súdený a potom zaživa upálený. Správy o tom, že ho na Východe krátko uznávali za cisára, nie sú vierohodné, napriek tomu však niektorí bádatelia zaradzujú Mariada medzi rímskych uzurpátorov. 

</doc>
<doc id="88176" url="https://sk.wikipedia.org/wiki?curid=88176" title="Starý židovský cintorín (Praha)">
Starý židovský cintorín (Praha)

Starý židovský cintorín, ležiaci v Josefove v mestskej časti Starom Meste, Praha 1 fungoval od roku 1478 do roku 1786 a je tretím známym židovským cintorínom (prvý sa nachádzal zrejme na Újezde, druhý – predchodca Starého židovského cintorína prezývaný tiež Židovská záhrada – bol pri Vyšehradskej ceste na Novom Měste). Od roku 1995 je národnou kultúrnou pamiatkou.
Poloha.
Každá židovská obec mala svoju svätyňu (synagógu) a pri nej aj svoj cintorín, no väčšina židovských cintorínov sa nachádzala na neobývanom území. Pražský Starý židovský cintorín je v tomto výnimkou, pretože sa nachádza na malom, uzavretom území, takže sa stal súčasťou zahusťujúceho sa mesta. Jeho presné umiestnenie je medzi ulicami "U starého hřbitova, Břehová, 17. listopadu a Široká". 
Opis.
Cintorín má nepravidelnú, no pomerne rozsiahlu plochu (o určité pozemky prišiel počas pražskej "asanácie Starého Mesta"). Je uzavretý medzi obvodovými múrmi, ktoré boli postavené v roku 1911 a je osadený stromami (javor, jaseň, agáty a i.). Cintorín obsahuje 12 000 náhrobných kameňov a náhrobných domčekov, ktoré vznikali najmä v období baroka. Je tiež jediným cintorínom Európe, na ktorom sa zachovalo tak veľké množstvo týchto náhrobných domčekov. Všetky náhrobky sú kamenné (zo žuly, pieskovca a mramoru) a vznikali od obdobia gotiky až do neskorého baroka. Na náhrobkoch sa v neskorších rokoch objavujú i rôzne motívy zo židovskej tradície, ako napr. strapec hrozna (symbol plodnosti a múdrosti), pokladnička (symbol dobročinnosti) alebo šesťcípa Dávidova hviezda, no objavujú sa tiež symboly pôvodu (napr. pri potomkoch chrámových kňazov), rodinné symboly alebo symboly povolaní (napr. nožničky pri krajčírovi alebo husle pri hudobníkovi). 
Najstarší náhrobok pochádza z roku 1439. I vďaka tomu, že bol jediným židovským cintorínom, jeho kapacita nemohla postačovať tak rozsiahlej židovskej komunite, ako žila v Prahe, preto sa mŕtvi pochovávali vo vrstvách nad sebou. Dnes sa tu nachádzajú hroby, ktoré majú aj 12 vrstiev hrobov nad sebou. Vedľa cintorína je tiež postavená obradná sieň v novorománskom štýle, ktorú postavili podľa projektov J. Gerstla v rokoch 1906 – 1908. 
História.
Starý židovský cintorín bol založený niekedy v 1. polovici 15. storočia a od 70. rokov 15. storočia bol jediným židovským cintorínom v Prahe. Jeho predchodcom bol cintorín z Nového Mesta nazývaný Židovská záhrada. V 16. a 17. storočí sa niekoľkokrát rozširoval a pochovávalo sa na ňom až do roku 1787. V tomto roku vyšlo nariadenie cisára Jozefa II., podľa ktorého sa nesmelo pochovávať vo vnútri mesta. Po jeho uzavretí začala využívať židovská komunita dva menšie cintoríny v Prahe na Žižkove. V súčasnosti je používaný iný cintorín neďaleko Olšanských cintorínov. Ostatné pražské cintoríny sú ponechané ako nemí svedkovia dávnych dní.
Pochované osobnosti.
Na cintoríne je pochovaných mnoho významných osobností židovskej komunity, ako:

</doc>
<doc id="88177" url="https://sk.wikipedia.org/wiki?curid=88177" title="Boeing B-52 Stratofortress">
Boeing B-52 Stratofortress

Boeing B-52 Stratofortress je americký strategický bombardér dlhého doletu. Vyvíjaný bol od roku 1948 a v roku 1952 vzlietol prvý prototyp. Do služby bol zavedený v roku 1955, aby postupne nahradil stroje Convair B-36 a Boeing B-47 Stratojet. Úlohou B-52 bolo prenikať na nepriateľské územie vo veľkých výškach, to sa však vďaka rozvoju striel zem-vzduch stalo veľmi riskantné; v 60. rokoch sa ich nasadenie zmenilo na prieniky v malých výškach. Bol použitý tiež pre vynášanie strojov X-15. Lietadlá B-52 boli pôvodne navrhnuté so šípovým krídlom pod uhlom 20° a turbovrtuľovými motormi, nakoniec však dostali krídlo pod uhlom 35°, osem prúdových motorov a zariadenie pre tankovanie za letu. Konštrukcia B-52 sa považovala za provizórnu a počítalo sa, že stroje budú počas 60. rokov nahradené, prešli však rozsiahlou modernizáciou a v službe majú byť až do roku 2045.
Vznik a vývoj.
Začiatok vývoja B-52 siaha až do júna 1945, kedy ešte stále prebiehala vojna v Tichomorí. Americká armáda mala stále v čerstvej pamäti veľké straty na životoch pri obsadzovaní ostrovov, plniacich neskôr funkciu predsunutých základní pre bombardéry B-29. Preto k základným požiadavkám na nový bombardér patril dostatočne dlhý dolet, ktorý by umožnil posádke lietadla splniť svoje poslanie bez potreby medzipristátia na základni v inej krajine.
Dňa 23. novembra 1945 boli vydané špecifikácie, na základe ktorých mal mať bombardér akčný rádius a rýchlosť /h v nadmorskej výške . Päťčlennú posádku mal dopĺňať bližšie neurčený počet strelcov, ktorí by obsluhovali kanóny kalibru . Bombovnica lietadla mala mať nosnosť .
Dňa 13. februára 1946 oslovilo americké letectvo spoločnosti Boeing, Consolidated Aircraft a Glenn L. Martin Company, aby predložili na základe stanovených technických špecifikácií svoje návrhy. Zmluvu na vývoj nového bombardéra získala 5. júna 1946 spoločnosť Boeing, ktorá prišla s projektom Model 462. Ten predstavoval lietadlo s priamymi krídlami, ktoré malo byť poháňané šiestimi turbovrtuľovými motormi Wright XT35 Typhoon. Čoskoro sa však ukázalo, že lietadlo by bolo príliš veľké, drahé a nemalo by dostatočný potenciál na ďalšiu modernizáciu. Spoločnosť Boeing teda pôvodný návrh prepracovala a prišla s modelom 464-17, ktorého pohon mali zabezpečovať iba štyri turbovrtuľové motory Wright XT35. Ten vývojári ďalej upravili na model 464-29 so šípovitými krídlami, ktoré zvierali uhol 20o. Charakteristiky tohto návrhu však stále nespĺňali požadované špecifikácie, čo viedlo k modelu 464-35. Ten počítal s tým, že štyri turbovrtuľové motory budú mať dvojicu protichodných vrtúľ. Keďže ani jeden z týchto návrhov nedosahoval požadované parametre, dospeli konštruktéri Boeingu a predstavitelia amerického letectva k rozhodnutiu, že nový bombardér bude poháňaný ôsmymi dvojprúdovými motormi a bude mať šípovitosť krídel s uhlom 35o. Prvotným modelom, ktorý reprezentoval tieto špecifikácie bol 464-49, navrhnutý na základe B-47 Stratojet. 
Jeho zväčšený variant 464-67 sa stal základom pre lietadlá B-52A. Dňa 14. februára 1951 bola so spoločnosťou Boeing podpísaná zmluva na výrobu 13 strojov s označením B-52A. 
Predtým, ako sa začala sériová produkcia, boli vyrobené dva prototypy: XB-52 a neskôr YB-52. XB-52 bol predvedený 14. februára 1951, avšak z dôvodu poškodenia odtokovej hrany krídla musel byť jeho prvý vzlet odložený. Predbehol ho tak jeho mladší súrodenec YB-52, ktorý sa vzniesol k oblohe 15. marca 1952. Po tom, čo oba prototypy úspešne absolvovali letové testy, bola spustená počiatočná sériová výroba. Prvá B-52A vzlietla 5. augusta 1954, avšak z pôvodne objednaných 13 lietadiel boli nakoniec dodané len 3 kusy. Zvyšných 10 strojov bolo vyrobených vo verzii B-52B, ktorá mala modernejší motor, vylepšený navigačný a zameriavací systém. Prvá B-52B so sériovým číslom 52-8711 bola dodaná na leteckú základňu Castle v Kalifornii 29. júna 1955. Dňa 12. marca 1956 bola prvá letka bombardérov B-52 prehlásená za bojaschopnú. Trvalo však viac ako rok, kým sa konštruktérom podarilo odstrániť “detské choroby” nového bombardéra. Medzi ne patrili hlavne problémy s palivovým systémom, vstrekovacími čerpadlami, chybnými alternátormi a taktiež so systémom riadenia paľby.
Produkcia lietadiel B-52 prebiehala až do 22. júna 1962, keď opustil brány továrne vo Wichite posledný bombardér. Celkovo bolo vyrobených 744 lietadiel B-52 v rôznych verziách a celkové produkčné náklady dosiahli hodnotu 4,5 miliardy USD.
Konštrukcia.
B-52 je hornoplošník so šípovitými krídlami s uhlom 35o a s rozpätím . Kvôli svojej veľkosti a hmotnosti mali tieto obrovské krídla tendenciu sa na koncoch prehýbať. Preto má lietadlo okrem hlavného podvozku, nachádzajúceho sa pod trupom, ešte malú prídavnú podvozkovú nohu na konci každého z krídel. Na každom z krídel sú dva páry motorov, o pohon lietadla sa tak stará celkovo 8 dvojprúdových motorov. Kvôli svojmu dlhému obdĺžnikovému trupu je Stratofortress príslušníkmi letectva posmešne prezývaný BUFF, čo je akronym zo slovného spojenia Big Ugly Fat Fucker (Veľký škaredý tučný zmrd). Kabína posádky bola rozmiestnená v dvoch podlažiach. V hornom sedí pilot, kopilot a dôstojník, zodpovedný za systémy elektronického boja. V dolnej časti sedia ešte dve osoby – navigátor a obsluha zbraňových systémov. Pretlaková kabína posádky B-52 bola navrhnutá tak, aby mohli piloti sedieť vedľa seba. Takéto usporiadanie sedadiel poskytlo väčší priestor pre ukazovatele prístrojov a umožniť lepšiu interakciu medzi pilotom a kopilotom.
Boeing vyrobil 8 rôznych verzií týchto lietadiel, ktoré sa navzájom líšili pohonnými jednotkami, avionikou alebo výzbrojou. 
B-52A.
Pohon tejto prvej verzie zabezpečovali štyri motory P&amp;W J57-9W, z ktorých každý mal ťah 44,5 kN. Na konci každého z krídel bola pripevnená pomocná palivová nádrž o objeme 3787 litrov, pričom dolet mohol byť predĺžený aj tankovaním počas letu. Lietadlo malo pre vlastnú ochranu namontovanú v zadnej časti trupu streleckú vežu. Tá bola vybavená štyrmi kanónmi Browning M3 kalibru , každý s palebným priemerom 600 nábojov. Vo verzii B-52A boli vyrobené tri stroje, ktoré slúžili po dlhú dobu na testovacie účely alebo ako lietadlá špeciálneho určenia. 
B-52B.
Verzia B-52B získala spoľahlivejší bombardovaco-navigačný systém a taktiež systém riadenia streľby pre kanóny streleckej veže. Nový systém riadenia streľby však neposkytoval uspokojivé výsledky a tak bola pri väčšine vyrobených strojov použitá dvojica nových kanónov M24A-1 kalibru . Ani toto riešenie nebolo oveľa lepšie, preto bolo niekoľko lietadiel naspäť vybavených kanónmi Browning M3 s modernizovaným systémom riadenia streľby. Bombardéry B-52Bs boli poháňané motormi J57-P-29W, J57-P-29WA alebo J57-P-19W. Všetky tieto pohonné jednotky mali suchý ťah 46,7 kN. Celkovo bolo vyrobených 50 kusov týchto lietadiel, pričom 27 z nich boli prieskumné varianty RB-52B. 
B-52C.
Najviditeľnejším rozdielom B-52C od predchádzajúcej verzie bolo namontovanie externej palivovej nádrže s objemom 11365 litra pod každé krídlo lietadla. Povrch bombardérov B-52C mal prirodzenú kovovú úpravu, pričom brucho lietadla bolo pokryté vrstvou bielej farby, aby odrážalo záblesk jadrového výbuchu. Tento náter bol neskôr spätne aplikovaný aj na stroje B-52B. Okrem toho boli okienka B-52C vybavené závesmi, ktoré mali blokovať oslnenie z nukleárnej explózie. B-52C mohli niesť termonukleárne bomby alebo konvenčnú výzbroj s hmotnosťou do . Modernizáciou prešiel i systém riadenia streľby, ktorý sa konečne ukázal byť funkčný a efektívny. Prvá B-52C zišla z linky továrne v Seattli v júni 1956 a do konca tohto roku získalo americké letectvo všetkých 35 kusov tejto produkčnej verzie. 
B-52D.
69 bombardérov B-52D bolo takmer identických s verziou B-52C, táto verzia bola však produktom továrne v meste Wichita.
B-52E.
B-52E bol navonok podobný variantu B-52D, líšil sa však novou avionikou. Koncom päťdesiatych rokov 20. storočia sa sovietska protivzdušná obrana zlepšila natoľko, že výškové bombardovanie nieslo so sebou riziko príliš vysokých strát. Došlo preto k zmene zaužívanej taktiky a bombardéry boli vybavené novými zariadeniami, umožňujúcimi vykonávať lety v nízkych letových hladinách. V lietadlách tak pribudol navigačný a bombardovací systém AN/ASQ-38, navigačný a bombardovací rádiolokátor AN/ASB-4 a dopplerovský indikátor výšky AN/APN-89. B-52E absolvoval svoj prvý let 17. októbra 1957 a celkovo bolo v tejto verzii vyrobených 100 kusov.
B-52F.
B-52F sa od verzie “E” odlišoval novými motormi J57-43W, ktoré mali suchý ťah 49,8 kN. Lietadlá boli vyrábané v rokoch 1958 až 1959 a celkovo ich zišlo z linky 89 kusov. 
B-52G.
B-52G mal radu konštrukčných vylepšení, ktorými sa výrazne odlišoval od predchádzajúcich verzií. Konštruktérom Boeingu sa podarilo prerobiť krídla lietadla a umiestniť do nich palivové nádrže, čím sa zvýšil objem paliva vo vnútorných nádržiach na 176 507 litrov. Zároveň bol objem externých nádrží na koncoch krídel znížený na 2650 litrov a celková kapacita paliva sa dostala na 181 808 litrov.
Na draku bolo tiež uskutočnených niekoľko vylepšení, čo viedlo k zníženiu hmotnosti prázdneho lietadla o niekoľko ton. Strelec bol presunutý zo streleckej veže dopredu do kokpitu, kde sa pridal ku zvyšku posádky. Kanóny ovládal na diaľku prostredníctvom TV spojenia a systému riadenia streľby AN/ASG-15. Presunutie strelca vpred sa nakoniec neukázalo ako najšťastnejšie riešenie. Potvrdilo sa, že je efektívnejšie mať človeka v streleckej veži osobne, aby mohol dohliadnuť na najzraniteľnejšiu pozíciu, tzv. “šiestu hodinu”.
V kokpite bolo zrealizovaných tiež niekoľko vylepšení, k jedným z najdôležitejších patrilo nepochybne lepšie ovládanie klimatizácie. Slabinou predchádzajúcich modelov bol totiž stav, kedy bolo posádke vo vrchnej časti kabíny horúco, zatiaľ čo posádka v spodnej časti trpela chladom.
Nos lietadla bol o niečo predĺžený, zatiaľ čo zvislá chvostová plocha bola skrátená o , takže rozdiel medzi B-52G a predchádzajúcimi verziami bol zjavný na prvý pohľad. Počet spojlerov na každom krídle sa zvýšil zo šesť na sedem a krídelká boli úplne odstránené, zrejme kvôli zníženiu hmotnosti.
Verzia B-52G mala pod každým krídlom závesník, schopný niesť riadenú strelu s jadrovou hlavicou GAM-77 (AGM-28) Hound Dog. Nebola to veľmi presná zbraň, ale zato mala bojovú hlavicu s veľkým ničivým účinkom, preto nemusela byť nevyhnutne navedená na cieľ s vysokou presnosťou. Maximálny dolet strely bol , čo by umožnilo jej odpálenie mimo dosahu sovietskeho protivzdušného systému. Sovietske odpaľovacie zariadenia tak mohli byť zničené z bezpečnej vzdialenosti, čo by vytvorilo "dieru" v obrannej bariére. V bombovnici mohla B-52G niesť štyri riadené strely ADM-20 Quail, ktoré slúžili ako klamné ciele. Strely mali podobné letové výkony a efektívnu odrazovú plochu ako B-52. Na svoju dobu mali prepracovaný navádzací systém, ktorý umožňoval uskutočniť počas letu dve zmeny kurzu a jednu zmenu rýchlosti.
B-52G bol variant, vyrábaný v najväčších množstvách a celkovo sa ich vyprodukovalo 193 kusov. Dodávky pre americké letectvo prebiehali v rokoch 1958 až 1961.
B-52H.
Posledný variant B-52H, ktorý je zaradený v USAF dodnes, je poháňaný výkonnejšími motormi TF33-3 s ťahom 75,6 kN. Hoci spočiatku trpeli nové TF33 viacerými nedostatkami, i tak predstavovali v porovnaní so staršími J57 veľké zlepšenie. Potom, ako boli v roku 1960 tieto nedostatky odstránené, poskytli TF33 bombardérom oveľa väčší maximálny ťah a eliminovali nadmernú hlučnosť svojich predchodcov. Zároveň boli oveľa úspornejšie ako J57, čo predĺžilo dolet B-52H o 20%.
Lietadlo je vybavené novou streleckou vežou so šesťhlavňovým kanónom GE M61 Vulcan kalibru a systémom riadenia paľby ASG-21. Kanón má kadenciu 6000 rán za minútu a palebný priemer 1242 nábojov. Pre zvýšenie vlastnej ochrany nesie navyše B-52H pod každým krídlom výmetnicu klamných cieľov AN/ALE-25, ktoré môžu byť odpálené ručne posádkou alebo automaticky obranným systémom.
Okrem konvenčných neriadených bômb, ktoré môžu byť zavesené pod krídlami i v bombovnici, nesie B-52H taktiež riadenú muníciu. Sú to bomby JDAM s GPS navádzaním, kĺzavé bomby AGM-154 JSOW a riadené strely s plochou dráhou letu AGM-158 JASSM. V súčasnosti však B-52H môže niesť len 12 kusov riadenej munície, zavesenej pod krídlami. Túto slabinu by mal odstrániť modernizačný program 1760 Internal Weapons Bay Upgrade (IWBU), v rámci ktorého budú lietadlá schopné niesť ďalších 8 kusov tejto modernej výzbroje vnútri, v bombovnici. Súčasťou modernizácie by mala byť aj integrácia riadených striel ADM-160 MALD, ktoré plnia funkciu klamných cieľov.
Produkcia 102 lietadiel B-52H prebiehala v rokoch 1961 až 1962.
Operačné nasadenie.
Studená vojna.
Koncom 50. a začiatkom 60. rokov 20. storočia udržiavalo USA nepretržite vo vzduchu 12 strategických bombardérov, vyzbrojených jadrovými bombami (B28, B36 a B53). Odôvodnením bola obava z potenciálneho prekvapivého útoku Sovietskeho zväzu, ktorý by mohol zničiť veľkú časť amerického strategického letectva na zemi ešte pred tým, než by sa dostalo do vzduchu. Preto začal Pentagón s týmito odstrašujúcimi letmi, ktoré boli známe pod rôznymi krycími menami, ako Head Start, Round Robin a Chrome Dome. Spočiatku absolvovali bombardéry dva lety nad územím Grónska, neskôr okolo celej Kanady. Ďalšia trasa mierila na východ cez Španielsko do Stredozemného mora, a posledná hlavná trasa prechádza z Aljašky cez Pacifik smerom k Japonsku.
Lety boli ukončené až v roku 1968, keď jeden z bombardérov B-52, nesúci 4 atómové bomby, havaroval pri dánskej základni Thule. Lietadlo sa zrútilo v zátoke North Star (Grónsko), v dôsledku čoho došlo k výbuchu konvenčných výbušnín a následne k rádioaktívnemu zamoreniu.
Vojna vo Vietname.
Prvý nálet bombardérov B-52 sa konal 18. júna 1965 v oblasti južného Vietnamu. Cieľom bolo útočisko Vietcongu, ukryté hlboko v džungli. Výsledok tejto misie bol rozporuplný, keďže dva bombardéry sa zrazili ešte počas letu k cieľu a havarovali v Tichom oceáne. Navyše účinok bombardovania nemohol byť presne vyhodnotený, pretože oblasť bola pod kontrolou Vietkongu. Hoci používanie strojov B-52 bolo médiami značne kritizované, velitelia pozemných jednotiek boli ohromení potenciálom týchto lietadiel. Hlavným dôvodom bol fakt, že predchádzajúce pokusy použiť taktické alebo stíhacie bombardéry k narušeniu koncentrácie nepriateľských vojsk zlyhali. Paradoxne boli stroje B-52 vo Vietname najefektívnejšie využité v role taktickej podpory pozemných jednotiek.
Neskôr začali B-52 uskutočňovať nálety aj proti cieľom v severnom Vietname. Bombardéry lietali zo základní v Thajsku a na tichomorských ostrovoch, ako je Guam. Primárnymi cieľmi Američanov na severe boli mestá Hanoi a Haiphong. Od júna 1965 do augusta 1973 absolvovali tieto bombardéry 124532 letov, pri ktorých bombardovali vytýčené ciele. Počas tohto obdobia stratilo americké letectvo celkovo 31 strojov B-52, z čoho 18 bolo zostrelených nepriateľom nad Severným Vietnamom a 13 havarovalo kvôli technickým problémom.
Operácia Púštna búrka.
Do vzdušných útokov počas vojny v Perzskom zálive sa zapojilo i 107 bombardérov B-52, ktoré vykonali celkovo 1624 letov. Počas týchto náletov zhodili 72000 ton bômb, čo predstavuje 38% z celkového množstva bômb zhodených americkými vzdušnými silami v priebehu tejto vojny.
Vojna v Afganistane.
Koncom roku 2001 zhodilo 10 bombardérov B-52 tretinu všetkých bômb použitých v Afganistane. Väčšinou niesli tieto lietadlá 12 riadených bômb typu JDAM, ktoré v 90% prípadov dopadali najďalej od požadovaného cieľa. Navyše, bombardovanie väčšinou prebehlo do 10 minút od okamihu, kedy pozemné jednotky zažiadali o vzdušnú podporu.
Boj proti Islamskému štátu v Iraku a Sýrii.
Dňa 9. apríla 2016 prileteli strategické bombardéry B-52H na základňu Al Udeid v Katare, aby nahradili asi šesť B-1B, ktoré v oblasti dovtedy operovali. Na podporu operácie Inherent Resolve (Bytostné odhodlanie) vykonali B-52H za prvé štyri mesiace 270 letov. V rámci nich zaútočili na 325 pozemných cieľov za použitia 1300 kusov munície.
Používatelia.
 USA
United States Air Force mali k augustu 2016 vo výzbroji 76 strojov B-52H:

</doc>
<doc id="88178" url="https://sk.wikipedia.org/wiki?curid=88178" title="Madonna Louise Veronica Ciccone">
Madonna Louise Veronica Ciccone



</doc>
<doc id="88179" url="https://sk.wikipedia.org/wiki?curid=88179" title="Barbara Celjská">
Barbara Celjská



</doc>
<doc id="88180" url="https://sk.wikipedia.org/wiki?curid=88180" title="Vzorce na výpočet momentu zotrvačnosti">
Vzorce na výpočet momentu zotrvačnosti

Moment zotrvačnosti formula_1 je fyzikálna veličina, ktorá vyplýva zo vzťahu 
formula_2
kde formula_3 je vzdialenosť infinitezimálne malého kúsku telesa s hmotnosťou formula_4od osi otáčania.
&lt;/math&gt;

</doc>
<doc id="88182" url="https://sk.wikipedia.org/wiki?curid=88182" title="Uranius Antoninus">
Uranius Antoninus

Uranius Antoninus alebo Lucius Iulius Aurelius Sulpicius Severus Uranius Antoninus bol uzurpátor rímskeho trónu, ktorý v roku 253/254 po Kr. ovládal provinciu Sýriu. Je pravdepodobne totožný s emeským kniežaťom Sampsigeramom, ktorého meno uvádza kronikár Malalas. 
Podľa najpravdepodobnejších interpretačných prameňov sa Uranius v priebehu leta 253 postavil na odpor perzským vojskám plieniacim sýrske mestá a vytvoril pritom akúsi domobranu z miestnych obyvateľov. Jeho zásah si vynútila občianska vojna medzi cisármi Trebonianom Gallom a Aemilianom, ktorá znemožňovala centru účinne ochrániť Sýriu pred plieniacim oddielom perzského kráľa Šápúra I. Uranius Antoninus prijal plný cisársky titul, uhájil pred Peržanmi Emesu, po príchode nového cisára Valeriána na Východ však jeho stopy miznú. Väčšinou sa usudzuje, že dobrovoľne rezignoval na cisársku hodnosť a poddal sa Valeriánovi.

</doc>
<doc id="88183" url="https://sk.wikipedia.org/wiki?curid=88183" title="Vzorce pre výpočet momentu zotrvačnosti">
Vzorce pre výpočet momentu zotrvačnosti



</doc>
<doc id="88184" url="https://sk.wikipedia.org/wiki?curid=88184" title="Mareades">
Mareades



</doc>
<doc id="88185" url="https://sk.wikipedia.org/wiki?curid=88185" title="Cyriades">
Cyriades



</doc>
<doc id="88187" url="https://sk.wikipedia.org/wiki?curid=88187" title="Face to Face">
Face to Face

Face to Face (píše sa aj ako face to face) je punková skupina pochádzajúca z Victorville, Kalifornia, USA, ktorú založil v roku 1991 jej frontman Trever Keith. Po dvanástich rokoch na hudobnej scéne sa skupina v roku 2003 rozpadla. Od roku 2008 sú znovu aktívni a hrávajú.

</doc>
<doc id="88189" url="https://sk.wikipedia.org/wiki?curid=88189" title="Johannes Thiele (chemik)">
Johannes Thiele (chemik)

Friedrich Karl Johannes Thiele (* 13. máj 1865, Racibórz Poľsko – † 17. apríl 1918, Štrasburg, Francúzsko) bol nemecký chemik a prominentný profesor niekoľkých univerzít v Mníchove a Štrasburgu. Objavil mnoho laboratórnych techník určených na izoláciu organických zlúčenín. V roku 1917 vynašiel prístroj na určenie bodu topenia, ktorý nazval "Thieleho trubica".
Johannes Thiele bol vo svojej dobe popredný organický chemik. Po Kekulém návrhu benzénového jadra v roku 1865 Thiele predpovedal v roku 1899 rezonanciu, ktorá existuje v benzéne, a navrhol rezonančnú štruktúru za použitia prerušovaného kruhu na zobrazenie čiastočných väzieb.

</doc>
<doc id="88190" url="https://sk.wikipedia.org/wiki?curid=88190" title="Johannes Thiele">
Johannes Thiele

Johannes Thiele (* 1. október 1860, Gołdap, Poľsko – † 5. august 1935) bol nemecký zoológ, ktorý sa špecializoval na mäkkýše. 
Jeho dielo "Handbuch der systematischen Weichtierkunde" (anglická verzia publikovaná pod názvom "Handbook of Systematic Malacology") je štandardným dielom. Od roku 1904 až do dôchodku v roku 1925 bol kurátorom kolekcie mäkkýšov v Prírodovednom múzeu v Berlíne.
Thieleova klasifikácia ulitníkov sa v minulosti používala desaťročia. Modifikovala skorší koncept Henri Milne-Edwardsa (1848) s troma podtriedami: predožiabrovce, zadožiabrovce a pľúcnatce. Thieleova klasifikácia bola založená na celkovej podobnosti medzi druhmi. Táto klasifikácia bola však v priebehu rokov takisto pozmenená.

</doc>
<doc id="88196" url="https://sk.wikipedia.org/wiki?curid=88196" title="Ernst Felix Immanuel Hoppe-Seyler">
Ernst Felix Immanuel Hoppe-Seyler

Ernst Felix Immanuel Hoppe-Seyler (* 26. december 1825, Freyburg, Nemecko – † 10. august 1895, Wasserburg) bol nemecký fyziológ a chemik.
Jeho početné výskumy zahŕňajú štúdium krvi, hemoglobínu, vredov, žlče, mlieka a moču. Jeho práca a zásluhy Paula Ehrlicha viedli k zdokonaleniu organickej chémii.

</doc>
<doc id="88197" url="https://sk.wikipedia.org/wiki?curid=88197" title="Felix Hoppe-Seyler">
Felix Hoppe-Seyler



</doc>
<doc id="88200" url="https://sk.wikipedia.org/wiki?curid=88200" title="Flavius Iosephus">
Flavius Iosephus

Flavius Iosephus alebo Iosephus alebo Josephus alebo Jozef Flavius (* 37/38 Jeruzalem – † okolo 100 Rím), pôvodným menom Josef ben Mattijahú bol židovský kňaz, učenec a historik, ktorý zanechal významné poznámky o prvej židovskej vojne v rokoch 66 – 70. Svoje meno Flavius si Iosephus pribral podľa rodového mena cisára Vespaziána.
Život.
Informácie o svojom živote nám Jozef poskytol sám vo svojom autobiografickom diele. Narodil sa v kňazskej židovskej rodine, ktorej korene vychádzali z rodu Hasmonejcov. Bol vynikajúcim študentom náboženských otázok a už vo veku 14 rokov sa ho na niektoré otázky pýtal jeruzalemský veľkňaz. Ako 16 ročný sa spojil s asketickým pustovníkom Bannom. V roku 57 sa vrátil späť do Jeruzalema, a pridal sa na stranu farizejov. V Judsku vtedy panovalo stále silnejšie napätie nielen medzi Židmi a Rímom, ale aj medzi Židmi samotnými. Keď v roku 64 rímsky prokurátor v Judsku poslal niekoľko kňazov v okovách do Ríma, vydal sa Jozef s delegáciou za ich prepustenie k Nerovmu cisárskemu dvoru. Jeho misia bola úspešná aj vďaka cisárovej manželke Poppei, ktorá sa jeho prípadu ujala.
Pri jeho návrate začínalo v Judsku veľké národné povstanie. V roku 66 Júda Galilejský obsadil pevnosť Antoniu a Jozef s ďalšími kňazmi sa pridali na stranu bojovníkov za nezávislosť. Vzápätí bol Jozef poslaný do Galileje, aby ju pripravil na vojnu, opevnil a nazbieral brannú silu. Na jeho stranu sa pridali židovské mestá, ale mestá s prevažnou väčšinou gréckych obyvateľov sa mu nepodarilo získať. Nakoniec sa opevnil v Jotapate, ktorá však bola Rimanmi dobytá. Jozefa zajali, ale keďže vojvodcovi Vespaziánovi predpovedal, že sa stane cisárom, zostal nažive. Jeho predpoveď sa naplnila krátko po Neronovej samovražde. Jozef zostal v rímskom tábore ako rukojemník a bol prítomný pri dobývaní Jeruzalema pod velením Vespasiánovho syna Tita. Jeruzalem padol v roku 70. 
Josefus bol odvedený do Ríma, kde ho oslobodili, vykázali mu penziu a ubytovanie na cisárove útraty. Jozef vtedy prijal po cisárovi meno "Flavius". Odvtedy je v latinskom svete známy ako "Flavius Iosephus". Aj keď zostal v službách Ríma a svojim deťom dal pohanské mená (Hyrkán, Iustus, Agrippa), zostal vždy verný svojmu židovskému pôvodu a venoval sa písaniu diel, v ktorých obhajoval židovskú vieru a tradície. 
Dielo.
Po skončení svojej vojenskej služby, spísal Jozef dve diela, ktoré zachytávajú neoceniteľným spôsobom židovské reálie 1. storočia.

</doc>
<doc id="88201" url="https://sk.wikipedia.org/wiki?curid=88201" title="Alžbeta Pomoranská">
Alžbeta Pomoranská

Alžbeta Pomoranská (po česky aj "Eliška Pomoranská") (* 13. november 1347 – † 14. február 1393, Hradec Králové, Česko) bola česká kráľovná a rímska cisárovná ako štvrtá a posledná manželka Karola IV. 
Život.
Kráľovská manželka.
Alžbeta bola pokrvne spriaznená tak s dynastiou Luxemburgovcov, ako aj s dynastiou poľských Piastovcov. Narodila sa ako dcéra pomoranského vojvodu Bohuslava V. a poľskej princeznej Alžbety, dcéry poľského kráľa Kazimíra III. Veľkého.
Od svojich predchodkýň sa Alžbeta odlišovala vo viacerých oblastiach – mala mohutnú, statnú postavu, pričom na svoju dobu disponovala mimoriadnymi fyzickými schopnosťami, mala tvrdohlavú povahu, no taktiež bola najplodnejšia zo všetkých štyroch kráľovských manželiek, pretože porodila viac detí než všetky predchádzajúce Karolove manželky dovedna. V čase sobáša mala Alžbeta 16 rokov a jej manžel 47. 
Sobáš Alžbety a Karola IV. sa konal 21. mája 1363 v poľskom Krakove. Na sobáši sa zúčastnilo veľa európskych aj českých šľachticov, ako aj mnohí vládcovia – poľský, uhorský, dánsky a cyperský kráľ a veľa ďalších šľachticov. Ich sobáš však nemal s láskou nič spoločné, čo nebolo v tých časoch nič neobvyklé, a samotný kráľ si na to už zrejme zvykol, pretože všetky jeho predchádzajúce manželstvá boli len politickými kalkuláciami. Bola to politická záležitosť, vďaka ktorej sa český kráľ pomerne bezbolestnou cestou zbavil protičeskej koalície poľského a uhorského kráľa s rakúskym vojvodom Rudolfom IV.
Alžbeta bola 18. júna 1363 korunovaná v Prahe za českú kráľovnú a o päť rokov neskôr (1. novembra 1368) aj za rímsku cisárovnú. Zo štyroch manželiek Karola IV. sa rímskou cisárovnou pred ňou stala len Anna Svídnická. Cisársku korunu jej na hlavu nasadil sám pápež Urban V.
Svojmu manželovi dala šesť detí, z toho štyroch synov. Svoje deti si ostražito strážila a otvorene sa stavala proti prvorodenému synovi a dedičovi Karola IV., Václavovi. Tak, ako každá matka sa snažila pre svoje deti dosiahnuť čo najlepšie postavenie, pričom si zakladala najmä na svojom synovi Žigmundovi. Napriek tomu, že kráľ svojho prvorodeného syna korunoval za českého kráľa len dva dni pred korunováciou svojej poslednej manželky, aj jeden z Alžbetiných synov – Žigmund Luxemburský – sa po smrti svojho staršieho nevlastného brata Václava stal otcovým následníkom a dedičom českej a uhorskej kráľovskej koruny. Bol však aj posledným Luxemburgom, ktorý zasadol na český trón.
Kráľovná – vdova.
Svojho manžela Alžbeta prežila o celých 15 rokov. Ako vdova sa naďalej venovala výchove svojich detí. Nemiešala sa do politiky a ani sa nevenovala povinnostiam kráľovnej, to prenechala manželkám Václava IV., Johane Bavorskej a Žofii Bavorskej. Sama venovala všetko úsilie a čas tomu, aby finančne i politicky podporila svojho syna Žigmunda a zabezpečila mu ak nie českú, tak aspoň uhorskú kráľovskú korunu. Posledné roky strávila vo východných Čechách, ktoré priniesla Karolovi IV. ako svoje veno.
Zomrela v Hradci Králové a pochovaná je vedľa svojho manžela a jeho manželiek v kráľovskej hrobke v chráme sv. Víta v Prahe.
∞ 1385 Mária z Anjou (1371 – 1395), uhorská panovníčka
∞ 1408 Barbora Celjská (1390 – 1451)

</doc>
<doc id="88202" url="https://sk.wikipedia.org/wiki?curid=88202" title="Václav III.">
Václav III.

Václav III. (* 6. október 1289, Praha – † 4. august 1306, Olomouc) bol český, poľský (13051306) a uhorský (ako Ladislav (V.), 13011305) kráľ, posledný český panovník z rodu Přemyslovcov. Bol synom českého kráľa Václava II. a Guty Habsburskej, dcéry rímskeho kráľa Rudolfa I. Habsburského.
Uhorský kráľ.
Keď v roku 1301 zomrel posledný z Arpádovcov na uhorskom tróne (Ondrej III.), Václav II. sa usiloval o získanie uhorského trónu. Jeho syn bol však už od februára 1298 zasnúbený s Ondrejovou dcérou Alžbetou. Uhorským kráľom sa tak stal Václav III., ktorý bol 27. augusta 1301 v Stoličnom Belehrade (Székesfehérvár) korunovaný a v hierarchii uhorských kráľov získal meno Ladislav V.
Faktický vplyv však mal iba na Slovensku a v Burgenlande. Už v roku 1304 ho otec Václav II. musel vojensky hájiť a Václav III. odchádza aj s uhorskou korunou do Česka.
Samostatná politika Václava III..
Po smrti otca zdedil Václav (ako "Václav III.") českú a (ako "Václav II.") poľskú korunu, ale takisto sa dostal do zložitej situácie. Stál proti nemu cisár Albrecht I. Rakúsky, v Poľsku Vladislav Lokietok, v Uhorsku sa Václavovi nedarilo presadiť sa proti priaznivcom Karola I. Róberta z Anjou. Jeho manželkou sa stala 5. októbra 1305 Viola Těšínska. 
Postupne stratil vplyv v Uhorsku. Uhorskej koruny sa preto takticky vzdal a prenechal ju svojmu spojencovi Otovi III. Dolnobavorskému z dynastie Wittelsbachovcov (ani ten ju však proti Karolovi Róbertovi, ktorý mal podporu pápeža, nedokázal udržať). 
Václav uzavrel mier s Albrechtom Rakúskym, ktorému postúpil niektoré územia (Chebsko, Pleißensko a Meißensko), čím si uvoľnil ruky k zásahu v Poľsku.
Keď sa však v lete roku 1306 do Poľska vydal, aby v ňom upevnil svoje postavenie, bol v Olomouci v dome bývalého olomouckého dekanstva (v susedstve dnešnej Katedrály sv. Václava) zabitý neznámym páchateľom. Po smrti svojho otca Václava II. († 21. september 1305) tak vládol Václav III. českej zemi len necelých 14 mesiacov. Václav okrem toho nezanechal manželského potomka, jeho smrťou tak po meči vymrela legitímna kráľovská vetva Přemyslovcov a nastali roky bojov o nástupníctvo v Kráľovstve českom. V čase vraždy mal 16 rokov. Najprv bol pochovaný v krypte Katedrály sv. Václava v Olomouci (13061326), odkiaľ ho o dvadsať rokov neskôr nechala jeho sestra, kráľovná Eliška Přemyslovna, previesť do zbraslavského kláštora a uložiť vedľa ostatkov jeho otca Václava II. Pozostatky oboch českých kráľov sa však stratili v priebehu husitských vojen.

</doc>
<doc id="88203" url="https://sk.wikipedia.org/wiki?curid=88203" title="Eva (opereta)">
Eva (opereta)

Eva je opereta, ktorú skomponoval Franz Lehár. Premiéra sa konala 24. novembra 1911 v Theater an der Wien. Libreto napísali A. M. Willner a Robert Bodanzky. Na rozdiel od väčšiny operiet, v ktorých vystupujú hlavne aristokrati, v tejto operete majú významnú rolu robotníci, ktorí vychovávajú hlavnú hrdinku. Romantická dejová línia, v ktorej chudobné dievča nachádza svoje šťastie (a aj bohatstvo), je však typicky operetná.
Dielo obsahuje menej árií, skôr je dôraz kladený na duety a prepracované finále jednotlivých dejstiev.
Obsah.
I. dejstvo.
Eva je 20 ročné, chudobné a veľmi milé dievča, ktoré ako sirotu vychovali robotníci fabriky na sklo v Bruseli. Práve má meniny, ktoré všetci oslavujú. Do fabriky príde nový riaditeľ a majiteľ Oktáv Flaubert a dievča sa mu zapáči, preto ju chce zviesť. Oktávov priateľ Dagobert má zase zálusk na Pipsi, 
II. dejstvo.
Oktáv pozve Evu na bujarú zábavu, ktorú organizuje s priateľmi vo svojom paláci. Eve vyznáva lásku a opíja ju Šampanským.
Robotníkom sa situácia vôbec nepozdáva a násilím vtrhnú do paláca aby Evu odviedli. Oktáv aby sitáciu zachránil, vyhlási že Eva je jeho snúbenica. Robotníci v domnení, že Oktáv to myslí s Evou vážne, spokojne odídu. Po ich odchode Oktáv však vyhlási, že to vôbec nemyslel vážne. Sklamaná Eva odchádza.
III. dejstvo.
Eva je sklamaná láskou a rozhodne sa, že odteraz si bude len užívať. Oktáv si však po čase uvedomí, že Eva sa mu skutočne páči a príde za ňou žiadať o odpustenie. Podarí sa mu to a opereta sa končí šťastne.

</doc>
<doc id="88206" url="https://sk.wikipedia.org/wiki?curid=88206" title="Eurovea">
Eurovea

Eurovea je bratislavské nákupné centrum na ľavom brehu Dunaja, v blízkosti Mosta Apollo, Slovenského národného divadla a budovy Tower 115. Eurovea spája nábrežie s centrom mesta. Nákupnú pasáž zo strany Pribinovej ulice lemujú kancelárske budovy, od nábrežia Dunaja byty, a jej súčasťou je tiež hotel Sheraton Bratislava, ako aj najväčšie podzemné parkovisko v Bratislave pre 4 000 áut. Takmer dve tretiny plochy Eurovea tvorí zeleň a verejné priestory.
Architektom a autorom pôvodnej prvej fázy Eurovea je Ing. arch. Branislav Kaliský a jeho ateliér A1 ReSpect, ktorý je držiteľom prestížnej ceny CE ZA AR (2010) za architektonické riešenie tohto projektu. Architekt Kaliský, so svojim ateliérom, je tvorcom komplexného urbanistického a architektonického konceptu celej pôvodnej zóny Eurovea.
Celá výstavba bola rozdelená do dvoch fáz. Developerom prvej fázy bol Ballymore Properties, architektonicky vedený ateliérom A1 ReSpect, a developerom druhej fázy je JTRE. Celá výstavba bola rozdelená do dvoch fáz. Developerom prvej fázy bol Ballymore Properties a druhej JTRE.
Prvá fáza.
V júli 2006 sa začalo pracovať na prvej fáze projektu, ktorý na celkovej rozlohe 230 tisíc m² ponúkol obchodných, priestorov a zariadení pre voľný čas a zábavu a na rozlohe ďalších viac ako kancelárske priestory, hotel a byty. Projekt sa rozprestiera okolo nového námestia a zahŕňa jedinečný nábrežný park a terasy. Prvá fáza bola dokončená začiatkom roku 2009 a nákupné centrum sa pre verejnosť otvorilo 26. marca 2010. Hotel Sheraton bol otvorený už vo februári.
Podľa riaditeľa spoločnosti, ktorá stavala prvú fázu Ballymore Properties, Petra Bacona, Eurovea mala byť počas výstavby najväčším staveniskom v strednej Európe.
Zvláštnym a výrazným architektonickým prvkom pôvodného komplexu je malý objekt v tvare zrezaného vajíčka na severozápadnej strane. Tento prvok, takisto navrhnutý ateliérom A1 ReSpect, slúži na obchodné a administratívne účely a stal sa jedným z vizuálnych symbolov prvej fázy Eurovey.
Prvá fáza pozostávala z nasledovných častí:

</doc>
<doc id="88210" url="https://sk.wikipedia.org/wiki?curid=88210" title="Anna Falcká">
Anna Falcká

Anna Falcká (* 26. september 1329 – † 2. február 1353) bola česká kráľovná a cisárovná ako druhá manželka Karola IV.
Životopis.
Narodila sa ako dcéra nemeckého kurfirsta Rudolfa II. a Anny Tirolskej, ktorí pochádzali z kráľovského rodu Wittelsbachovcov. Jej prastrýkom bol Henrich Korutánsky, strýko jej matky Anny. Z jej detstva toho veľa nevieme, známou a zaujímavou sa stala až ako manželka Karola IV.
Kráľovná.
Je udivujúce, ako sa Karol IV. dostal k takej manželke, no ako to bývalo zvykom, za všetko mohla politika. Annin otec bol totiž dlhoročným nepriateľom Karola IV., pretože až do svadby svojej dcéry Anny túžil vidieť na rímskom tróne miesto svojho budúceho zaťa Günthera zo Schwarzburgu, rímskeho protikráľa. Preto bolo pre Karola IV. výhodné vziať si za manželku dcéru svojho nepriateľa, čím sa mu podarilo odstaviť mnoho ďalších protivníkov, nakoľko boli spríbuznení s jeho mladou manželkou Annou, a okrem toho si tiež zaviazal rod Wittelsbachovcov, na ktorý bol od roku 1346 uvalená pápežská kliatba.
Samotný sobáš sa uskutočnil v marci roku 1349 a ešte v tom roku v novembri bola Anna korunovaná za českú kráľovnú. V januári 1350 prišiel na svet konečne vytúžený následník trónu – syn Václav, ktorého pomenovali podľa patróna českých zemí, sv. Václava. Zomrel ale už v decembri 1351 vo veku necelých dvoch rokov. O rok neskôr, vo februári 1353, zomrela vo veku nedožitých 24. narodenín aj Anna Falcká, čím sa sotva 37-ročný Karol IV. stal už druhý raz vdovcom.

</doc>
<doc id="88214" url="https://sk.wikipedia.org/wiki?curid=88214" title="Blanka z Valois">
Blanka z Valois

Blanka (Margaréta) z Valois (* 1317 – † 1. august 1348, Praha, České kráľovstvo) bola francúzska princezná, česká kráľovná (od r. 1347), dcéra vojvodu Karola z Valois a jeho tretej manželky Matildy de Châtillon, prvá manželka rímskeho a českého kráľa Karola IV. Luxemburského.
Životopis.
Mladé roky strávila na francúzskom kráľovskom dvore. Rozhodujúci vplyv na jej výchovu mala druhá manželka francúzskeho kráľa Karola IV. Pekného Mária, mladšia sestra jej neskoršieho svokra Jána Luxemburského.
Na Máriino prianie jej bol za budúceho manžela vybratý o rok starší bratranec Karol, následník na českom tróne. Po dohode s bratom, Karolovým otcom, prebehli medzi rodičmi nastávajúcich snúbencov predmanželské rokovania. Po ich úspešnom ukončení poslal kráľ Ján do Čiech pre svojho syna. Svadba sa konala v máji 1323 v Paríži. Nasledujúcich sedem rokov žili spolu na francúzskom kráľovskom dvore
Kredit Blanky ako manželky následníka českého trónu vzrástol po tom, čo sa jej starší brat Filip v roku 1328 ako Filip VI. stal po vymretí rodu Kapetovcov francúzskym kráľom. Týmto aktom došlo k priamemu dynastickému spojeniu českého a francúzskeho panovníckeho rodu, čo v roku 1331 ešte znásobil sobáš Karolovej mladšej sestry Jitky a francúzskeho korunného princa Jána.
Po odchode z rodnej krajiny žila istý čas na panstve svojej novej rodiny v Luxembursku. S manželom sa opäť stretla až začiatkom roku 1334 v Prahe, po skončení Karolových vojenských ťažení po otcovom boku v severnom Taliansku. Pražania jej pripravili veľmi milé privítanie. Blanka bola dojatá z vrelého prijatia a sama sa veľmi rýchlo zžila s novým prostredím. Napriek tomu, že neovládala český jazyk, veľmi si tunajších ľudí obľúbila. Snažila sa vystupovať ako ozajstná budúca kráľovná a byť svojmu manželovi vo všetkom nápomocná; sama ho v krajine zastupovala pri jeho početných zahraničných cestách.
V roku 1336 sa stala spoločníčkou druhej manželky kráľa Jána Beatrix Bourbonskej pri jej návšteve Prahy. Napriek jej všemožnej snahe sa Beatrix v Prahe necítila dobre a už o dva týždne ju opustila. Svokor, žiarliaci na rastúcu Blankinu popularitu, vypovedal ju na Moravu. Tu sa usadila na hrade Špilberk v Brne kde strávila niekoľko nasledujúcich rokov. Karol bol v tom čase mimo kráľovstva.
Zlomovým v jej živote sa stal rok 1346, kedy bol pri obrane francúzskych záujmov v bitke pri Kreščaku zabitý kráľ Ján. V súlade s jeho závetom sa novým českým kráľom stal jeho syn. Spolu s ním bola 2. septembra 1347 Blanka korunovaná za českú kráľovnú. 1. augusta nasledujúceho roku však náhle zomrela. Jej smrť bola citeľnou stratou pre manžela, pretože napriek tomu, že ich sobáš bol pôvodne záležitosťou s výsostne dynastickými zámermi, manželstvo časom prerástlo do harmonického súžitia.
Rodinné pomery.
Počas manželstva s Karolom IV. sa im narodili dve dcéry:

</doc>
<doc id="88216" url="https://sk.wikipedia.org/wiki?curid=88216" title="Bohrov magnetón">
Bohrov magnetón

Bohrov magnetón je fyzikálna konštanta magnetického momentu elektrónu spôsobeného jeho orbitálovým a spinovým momentom hybnosti. Je pomenovaná podľa Nielsa Bohra, dánskeho fyzika.
Rovnice pre Bohrov magnetón.
V sústave jednotiek SI:
formula_1
V Gaussových jednotkách (centimeter, gram, sekunda):
formula_2
kde
Znamienka plus, resp. mínus odpovedajú súhlasne, resp. nesúhlasne orientovanému priemetu magnetického spinového momentu do smeru osi z.

</doc>
<doc id="88217" url="https://sk.wikipedia.org/wiki?curid=88217" title="Ber Ševa">
Ber Ševa



</doc>
<doc id="88218" url="https://sk.wikipedia.org/wiki?curid=88218" title="Fyzikálna konštanta">
Fyzikálna konštanta



</doc>
<doc id="88219" url="https://sk.wikipedia.org/wiki?curid=88219" title="Ladislav V.">
Ladislav V.

Ladislav V. môže byť:

</doc>
<doc id="88220" url="https://sk.wikipedia.org/wiki?curid=88220" title="Luna (bohyňa)">
Luna (bohyňa)

Luna bola v starovekom Ríme bohyňou Mesiaca. Jej gréckym ekvivalentom bola Seléné.

</doc>
<doc id="88221" url="https://sk.wikipedia.org/wiki?curid=88221" title="Kambrium">
Kambrium

Kambrium je prvá perióda paleozoika, po ňom nasleduje ordovik, so začiatkom pred 542 mil. rokmi a koncom pred 488,3 mil. rokmi.
Názov je odvodený z "Cambria" – keltsko-latinského názvu Walesu a zadefinoval ho anglický geológ Adam Sedgwick v roku 1835 ako útvar, ktorý obsahoval najstaršie skameneliny.
Hranica kambria, tak ako aj celého paleozoika je definovaná súvrstvím pieskovcov a bridlíc pobrežnej čiary polostrova Burin v južnom Newfoundlande, Kanada. Ako primárna značka (vedúca skamenelina) začiatku paleozoika bol prijatý prvý výskyt fosílie "Phycodes pedum".
Rozdelenie.
Stratigrafia kambrického systému nie je definitívna. V minulosti sa delilo na 3 oddelenia (vrchné, stredné, spodné. V súčasnosti Medzinárodná stratigrafická komisia delí kambrium na 4 oddelenia a 10 stupňov. Niektoré ich názvy ešte nie sú zavedené:
Geologický vývoj.
Kambrium sa začalo výrazným postupom mora na pevninu (tzv. transgresia), čo malo za následok vznik rozsiahlych epikontinentálnych morí v oblastiach zaplavených častí kontinentov. Najvyššiu hladinu dosiahlo more počas stredného kambria. V epikontinetálnych moriach sa ukladalo veľké množstvo sedimentov. Ich pozostatky sú zachované v rôznych oblastiach dnešnej severnej, strednej aj západnej Európy. Počas kaledónskeho vrásnenia boli zabudované tieto horniny do stavby oblasti dnešných nórskej časti Škandinávskych vrchov. Vrásnenie postihlo pomerne rozsiahlu oblasť a je pozorovateľné aj v dnešnom Grónsku a na východe Severnej Ameriky (dnešné Appalače), ktorá vtedy ležala bližšie pri Európe. Počas asi 90 miliónov rokov trvania kambria moria menili výšku svojej hladiny, otvárali sa tak spojenia kontinetov ale hlavne podstatne dôležitejšie spojenia oceánov, keďže v tej dobe sa všetok dodnes známy život sústredil v moriach.
Počas kolísania hladiny morí sa nahromadilo v mnohých oblastiach mnoho sedimentov. V plytkých častiach morí sa usadzovali najmä štrky a kremité pieskovce, prinesené z oblastí blízko pobrežia. V hlbších častiach morí to boli ílovité sedimenty a droby, v ktorých sa zachovalo množstvo fosílií. V najplytších oblastiach na niektorých miestach vznikali v spodnom a strednom kambriu aj útesové vápence obsahujúce početné fosílie archeocyát. Vrchné kambrium sa podľa sedimentologických dôkazov vyznačovalo skôr výrazným vulkanizmom. Väčšina kambrických vulkanických hornín, vznikala v oblastiach oceánov. Magma mala skôr bázický charakter, čo je dôkazom že išlo skôr o magmu pochádzajúcu z vrchného plášťa, ktorá zvykne vystupovať najmä oceánskych oblastiach.
Vývoj na území Slovenska počas kambria.
Prítomnosť kambrických hornín nebola na Slovensku plne preukázaná. Existujú predpoklady, že kambrický vek, môže mať spodná časť vlachovského súvrstvia v gemeriku.
Podnebie.
Podľa predpokladov v kambriu prevládala skôr chladná klíma. Zaľadnenie väčšieho rozsahu sa však podarilo doložiť iba z južných kontinentov. Niektoré obdobia však mali aj teplejší charakter, dôkazom sú červené sedimenty bohatých na Fe, vrstvy evaporitov ako aj paleontologické dôkazy, ako napríklad rýchle zvyšovanie počtu druhov, či existencia rozsiahlych archeocyátových útesov (obdoba neskorších koralových útesov, ktoré sú indikátorom teplej klímy).
Vývoj života.
Nastala kambrická explózia a veľká diverzifikácia organizmov. Táto diverzifikácia mohla súvisieť s ukončením globálneho zaľadnenia koncom prekambria a tým aj zlepšením podmienok pre vývoj mnohobunkových organizmov (ktoré mali spočiatku menšiu konkurenciu pri obsadzovaní nových ekologických ník).
O veľkom náraste počtu druhov a jedincov sa však čiastočne môže usudzovať aj preto, že z predošlých geologických období sa nenašiel dostatok fosílií. To je spôsobené najmä tým, že boli neskôr rôznymi geologickými procesmi zničené. V kambriu sa život sústredil do morí, výskyt kambrických organizmov v zmiešaných, či sladkých vodách dodnes nebol doložený. Vyššie rastliny v tej dobe ešte neexistovali. Vo vodnom prostredí sa vyskytovali len morské riasy, prípadne huby. Väčšina života sa pravdepodobne sústredila do oblastí plytkých morí, v ktorých dostatok svetla vytváral ideálne prostredie pre riasy, ktoré zas boli potravou pre mnohé druhy živočíchov.
Spomedzi živočíchov sa najviac rozvíjali trilobity. Rozšírené boli archeocyáty ("archaeocyatha"). Objavili sa dierkavce ("foraminifera"), kremité aj vápnité hubky ("Porifera"), ramenonožce ("brachiopoda"), malé hlavonožce a príbuzní dnešných ulitníkov hyolity ("hyolithoidea").

</doc>
<doc id="88222" url="https://sk.wikipedia.org/wiki?curid=88222" title="Seléna">
Seléna



</doc>
<doc id="88224" url="https://sk.wikipedia.org/wiki?curid=88224" title="Ordovik">
Ordovik

Ordovik (podľa keltského územia "Ordovicia", dnešný Wales) je geologický útvar (perióda) staršieho paleozoika (prvohôr). Označenie zaviedol britský geológ Charles Lapworth v roku 1879. Predchádzalo mu kambrium a po ňom nasledoval silúr. Ordovik sa začal sa pred 488,3 ± 1,7 miliónmi rokov, skončil sa pred 443,7 ± 1,5 miliónmi rokov. Ako spodná hranica je stanovený najnižší výskyt konodonta "Iapetognathus fluctivagus" nad základňou zóny výskytu druhu "Cordylodus lindstromi" a pod najnižším výskytom planktonických graptolitov. Ako vrchná hranica je stanovený najnižší výskyt graptolitov "Parakidograptus acuminatus" a "Akidograptus ascensus".
Členenie.
Vrchná hranica obdobia ordoviku je definovaná na základe stratotypu na vrchu Klonk pri českej obci Suchomasty.
Geografické a geologické pomery.
Na konci kambria došlo k dočasnému ústupu mora a v niektorých oblastiach i k slabej orogenéze, ale v ordoviku sa začína obdobie významného zaplavenia pevniny morom – tzv. "talasokratické obdobie". Ordovické moria zaliali značnú časť pevninských blokov, v týchto plytkých epikontinentálnych moriach boli výborné podmienky pre život. Väčšinu pevniny ordoviku tvoril rozsiahly kontinent "Gondwana" na juhu a rad menších kontinentov severne, resp. severozápadne od nej. Boli to hlavne Laurentia, Baltika, Sibéria a Avalonia.
Severne od Gondwany bola Laurentia a Baltika oddelené oceánom Iapetus. Baltiku a Avaloniu oddeľovalo Tornquistovo more. Okolo starých štítov, hlavne v severných častiach kontinentov, vznikali organogénne vápence. Týmito miestami pravdepodobne prebiehalo teplé rovníkové pásmo. V hlbších oblastiach (napríklad v strednej Európe, severnej Afrike a pod.) sa ukladali pieskovo – ílové sedimenty, hlavne graptolitové bridlice. Tieto sedimenty sú dôkazom chladnejšieho podnebia v týchto oblastiach. Južný pól sa v tej dobe nachádzal v oblasti dnešného Guinejského zálivu. Zaľadnenie bolo v tomto období prítomné na Sahare aj v južnej Afrike.
Z pozostatkov vtedajších oceánov, napr. v oblasti dnešného Českého masívu sa zachovali podmorské a podpovrchové výlevy bázických láv. Sopečnou činnosťou bolo more obohacované o železité látky. Vyzrážaním zlúčenín železa (zjavne činnosťou baktérií) vznikli významné ložiská železných rúd, napríklad v Slovenskom rudohorí, stredných Čechách, Durínsku, Severnej Amerike a inde.
Začiatkom ordoviku doznievala sardínska fáza, ktorou sa začalo kaledónske vrásnenie. Koncom ordoviku prebehla takomská fáza, v dôsledku ktorej sa medzi Lauráziou a Baltikou vyvrásnili Appalače, Český masív zasiahla takzvaná česká fáza.
Život v ordoviku.
Pokračoval predovšetkým vývoj bezstavovcov v ordovických moriach. Vrchol rozvoja dosiahli trilobity, "phacopida" a "lichida". Objavili sa i prvé rybovité prastavovce – bezčeľustnaté ryby kruhoústnice v ordovických pieskovcoch v Severnej Amerike. Rad kambrických skupín zmizol. V strednom ordoviku sa objavil významný kmeň ramenonožcov "rhynochonellida".
Významné postavenie mali hlavonožce najmä podtriedy nautiloidea, ďalej tiež polochordáty triedy "Graptolithina" – graptolity zastúpené prevažne kríčkovitými formami. Vo vhodnom plytkovodnom prostredí sa rozvíjali aj ostatné kolónové živočíchy ako koraly a kremité hubky. Paleontologicky významné sú aj lastúrničky (ostrakoda), či koreňonožce fusulina. Medzi rozvíjajúce sa mäkkýše patrili chitóny a čiapočkovce.
Oblasti ordoviku.
Významnými náleziskami ordoviku sú v severnej Afrike, Severnej Amerike a v Európe Britské ostrovy, južné a stredné Švédsko, Estónsko, severné Francúzsko, Belgicko, Durínsko, Lužice, stredné Poľsko, stredné Čechy (tzv. barrandien – Barrandova panva medzi mestami Brandýs nad Labem, Kralupy nad Vltavou, Kladno, Stříbro, Domažlice, Klatovy, Příbram a Český Brod). Na Slovensku sú ordovické vrstvy prítomné v oblasti Vlachova.

</doc>
<doc id="88225" url="https://sk.wikipedia.org/wiki?curid=88225" title="Tartaros">
Tartaros

Tartaros alebo Tartar môže byť:

</doc>
<doc id="88226" url="https://sk.wikipedia.org/wiki?curid=88226" title="Selene">
Selene

Selene môže byť :
SELENE môže byť aj japonská mesačná družica, pozri SELENE (družica)

</doc>
<doc id="88227" url="https://sk.wikipedia.org/wiki?curid=88227" title="Tartaros (boh)">
Tartaros (boh)

Tartaros alebo Tartar (po grécky "Tartaros", po latinsky "Tartarus") bol v starovekom Grécku boh rovnomennej bezodnej priepasti večnej tmy (pozri Tartaros (priepasť)), kam putovali duše najhorších spomedzi ľudí, aby v nekonečných mukách pykali za svoje viny. 
Pojem boha Tartara a priepasti Tartaros v mytológii splýva.
Boh Tartaros mal s bohyňou noci Nyktou synov Thanata a Hypna a dcéru Létu. Prvý z nich bol bohom smrti a druhý bohom spánku; podľa niektorých autorov ich však Nyx zrodila sama zo seba bez otca. Léta bola bohyňou rovnomennej podsvetnej "rieky zabudnutia".
Tartaros splodil s matkou zeme Gaiou hrozného stohlavého obra Tyfóna, ktorý mal Dia pre potrestanie Titanov zahubiť. Zeus ho však premohol a zhodil takisto do Tartaru, ale na rozdiel od Titanov ho tam ponechal navždy.
Tartaros splodil s Gaiou okrem Tyfóna aj Gigantov, dvanásť obrov s hadími nohami, každý mal za úlohu zabiť jedného z dvanástich olympských bohov.

</doc>
<doc id="88232" url="https://sk.wikipedia.org/wiki?curid=88232" title="Tartaros (priepasť)">
Tartaros (priepasť)

Tartaros alebo Tartar bola v starovekom Grécku bezodná priepasť večnej temnoty, kam putovali duše najhorších spomedzi ľudí. Sem boli vyhnaní, o. i., aj Kronos, Titan, Sizyfos a Tantalos.Tartaros sa niekedy nazýva celé podsvetie, inokedy jeho najtemnejšie miesto so žalárom v podobe železnej klietky, metonymicky aj vládca podsvetia Hádes.
Boh tejto priepasti sa takisto volal Tartaros. Pojem boha Tartara a priepasti Tartaros v mytológii splýva.
Priepasť bola hlboko vnútri zeme alebo hlboko pod zemou a zhodenie do nej patrilo medzi najstrašnejšie tresty, aké poznali grécke mýty. Najvyšší boh Zeus v nej napríklad uväznil premožených Titanov, a hoci boli jeho úhlavnými nepriateľmi, napokon usúdil, že ich potrestal príliš ťažko, a tak ich z nej vypustil. 

</doc>
<doc id="88233" url="https://sk.wikipedia.org/wiki?curid=88233" title="Faradayova konštanta">
Faradayova konštanta

Vo fyzike a v chémií je Faradayova konštanta F elektrický náboj 1 mólu elektrónov. Pomenovaná je podľa Michaela Faradaya, anglického fyzika a chemika. Faradayovu konštantu je možné experimentálne určiť pomocou coulometrie v elektrochemických sústavách, ktoré sa naývajú coulometre. Dnes je už Faradayova konštanta stanovená presne ako súčin dvoch presných konštánt.
Použitie.
Faradayova konštanta má veľký význam vo fyzike a chémii, najmä v elektrochémii, kde je základnou konštantou. Používa sa pri výpočte elektrolytických systémov, na určenie molárnej hmotnosti látky vylúčenej na elektróde. Má význam aj v technike, napríklad v galvanotechnike alebo galvanických článkoch.
Výpočet.
Pre výpočet Faradayovej konštanty platí jednoduchý vzťah 
formula_1
kde
formula_2 — je Avogadrova konštanta (mol−1), ktorej presná hodnota je: NA" "=" "6,022 140 76×1023 mol−1 (presne),
formula_3 — je elementárny náboj (C), ktorého presná hodnota je e" "= −1,602 176 634×10−19 C (presne).
Hodnota Faradayovej konštanty.
Hodnota Faradayovej konštanty bola prvýkrát určená elektrogravimetricky (vážením elektrochemicky vylúčeného striebrana katóde), kedy sa meral prechádzajúci elektrický prúd a čas elektrolýzy. Získaná hodnota sa použila aj na určenie Avogadrovej konštanty. 
Po zmene defínícií fyzikálnych konštát na presné hodnoty, je hodnota Faradayovej konštanty (ako súčin dvoch presných konštánt) presne: 
formula_4

</doc>
<doc id="88235" url="https://sk.wikipedia.org/wiki?curid=88235" title="Beda Ctihodný">
Beda Ctihodný



</doc>
<doc id="88236" url="https://sk.wikipedia.org/wiki?curid=88236" title="Tsunami">
Tsunami



</doc>
<doc id="88237" url="https://sk.wikipedia.org/wiki?curid=88237" title="Karol Róbert">
Karol Róbert



</doc>
<doc id="88239" url="https://sk.wikipedia.org/wiki?curid=88239" title="Karbón (geochronologická jednotka)">
Karbón (geochronologická jednotka)

Karbón alebo čiernouhoľný útvar je geologický útvar paleozoika (prvohôr). 
Začiatok karbónu bol pred 359 miliónmi rokov. Koniec karbónu je umiestňovaný 299 miliónov rokov do minulosti. Jeho spodná hranica je vymedzená nástupom druhu "Siphonodella sulcata", čo je drobný konodont ("Conodonta"). Stratotyp spodnej hranice je v južnom Francúzsku západne od Montpellieru na kopci La Serre v Montagne Noire. Horná hranica je vymedzená v stratotype pri Aidaralašskom potoku na južnom Urale v severnom Kazachstane od mesta Akťubinsk, kde je hranica vymedzená aj výskytom konodontov.
Na Slovensku v tom čase bolo more, iba zhruba na Zemplíne súš.
Delenia.
Delenie karbónu sa stále vyvíja, vo všeobecnosti sa delí na starší alebo spodný karbón a mladší alebo vrchný karbón, pričom uvažovaná hranica je stále vecou diskusií a dohadov. V medzinárodnom stratigrafickom delení sa spodný karbón nazýva mississip a vrchný karbón pensylván (pennsylvan). V Európe sa používali aj iné pomenovania, spodný karbón sa nazýval dinant a vrchný karbón silés. Aj stupne karbónu sú pomenované v jednotlivých oblastiach rôzne. V strednej a západnej Európe sú to turén, visén, namúr, vestfál a stefan (od najstaršieho). Vo východnej Európe to sú turén, visén, serpuchov, baškir, moskov, kasimov a gžel (od najstaršieho). V Severnej Amerike to sú kinderhook, osage, meramec, chester, morrow, atoka, des moines, missouri a virgil.
Napriek tomu, že má karbón svoje najvýraznejšie stratotypy vo Francúzsku, Kazachstane a Spojených štátoch, prvýkrát bol opísaný v roku 1822 v Spojenom kráľovstve, kde aj dostal meno podľa veľkého množstva čierneho uhlia, ktoré sa nachádzalo v karbónskych horninách.
Paleogeografické pomery.
Na počiatku karbónu boli pevniny rozdelené na niekoľko paleokontinentov, Gondwanu, Laurusiu, Sibériu a ďalšie menšie mikrokontinenty. Laurusia ležala v oblasti rovníka. Gondwana sa nachádzala rozprestrená okolo južného pólu a vo vyšších šírkach. V spodnom karbóne sa Gondwana približovala k Laurusii. Zrážka Gondwany a Laurusie mala za následok vznik variského masívu (variské vrásnenie), ktoré má svoje zodpovedajúce ekvivalenty v Afrike a Severnej Amerike. Variský masív sa tiahol pozdĺž rovníka a ďalej sa stáčal na severovýchod.
Paleoklimatické pomery.
Klíma karbónu bola spočiatku veľmi teplá. Počas karbónu sa ochladilo a došlo aj k zaľadneniu Gondwany. To bolo spôsobené jej driftom na juh. Dôkazy zaľadnenia je možné nájsť ešte aj dnes na dnešných kontinentoch, ktoré tvorili základ Gondwany.
Flóra.
V teplej a vlhkej klíme sa tvorili na veľkých rozlohách druhovo veľmi bohaté pralesy. V nich rástli obrovské, pravdepodobne až stromy. Charakteristické sú uhľotvorné stromovité prasličky ("Equisetophyta", napr. "Calamites"), plavúne ("Lycopodiophyta", napr. "Lepidodendron" a "Stigmaria"), paprade ("Polypodiophyta" napr. Megaphyton) ale aj kordaitorasty ("Cordaitophyta"). Na južnej pologuli v Gondwane bol typický rod "Glossopteris" (z oddelenia "Lyginodendrophyta"). Búrlivá fotosytéza vegetácie obohatila atmosféru kyslíkom natoľko, že jeho percentuálne zastúpenie v atmosfére bolo vyššie ako dnes.
Fauna.
V karbóne žil rôzny hmyz, krytolebce, žraloky a lúčoplutvé ryby. V neskorom karbóne sa objavujú plazy ("Reptilia") a neskôr aj cicavcovité plazy (Synapsida). 
Počas karbónu vymreli panciernaté ryby.

</doc>
<doc id="88241" url="https://sk.wikipedia.org/wiki?curid=88241" title="Perm (geochronologická jednotka)">
Perm (geochronologická jednotka)

Perm je posledný geologický útvar prvohôr.
Časové hranice.
Začiatok permského útvaru sa datuje 299 až 290 miliónov rokov do minulosti. Koniec permu sa datuje do obdobia 251 až 250 miliónov rokov do minulosti.
Jeho spodná hranica je vymedzená v stratotype pri Aidaralašskom potoku na južnom Urale v severnom Kazachstane od mesta Akťubinsk, kde je hranica vymedzená výskytom konodonta "Streptognathodus „wabaunsensis“" alebo "Streptognathodus isolatus". Koniec permu a začiatok triasu je určený v stratotype v Mej-šan, okrese Čchang-sing (Changxing), provincii Če-ťiang, Čína – , kde nastupuje konodont druhu "Hindeodus parvus" v evolučnej línii "Hindeodus latidentatus" – "Hindeodus parvus" – "Isarcicella isarcica" vo vrstve 27c.
Názov.
Útvar perm dostal názov podľa Permu v Rusku, pomenoval ho tak britský geológ sir Roderick Murchison v 40. rokoch 19. storočia, keď študoval horniny z danej oblasti.
Delenie.
Delenie permu sa stále vyvíja, v západnej Európe sa vo všeobecnosti delí na starší – spodný perm, tzv. rotliegend, červená jalovina, pozostávajúca z epoch autun a saxon a mladší – vrchný perm, tiež nazývaný zechstein, má len 1 epochu epochu thuring. Dnes sa prihliada k novým nálezom a perm sa preto delí na tri oddelenia cisural (spodný perm: assel, sakmar, arktinsk, kungur), guadalup (stredný perm: (road, word, kapitan) a loping (vrchný perm: vutiapching, čchangsing). Permské horniny sú väčšinou pevninské červené a plytké morské usadeniny.
Paleogeografické a geologické pomery.
V tomto období nastalo takzvané geokratické obdobie, čiže nastal ústup morí. Na severnej pologuli vznikali súvrstvia červených pieskovcov. Bolo to jednak kvôli, prebiehajúcej erózii hercýnskych pohorí ako aj pretrvávajúcemu suchu, ktoré postupne zmenilo krajinu na step a neskôr polopúšte a púšte v oblasti obratníkov. Kontinentálne podnebie bolo najintenzívnejšie v strede obrovských kontinentov. V oblastiach bližšie rovníku boli oblasti sezónnych dažďov a monzúnov. Väčšina kontinentov sa počas permu, zrážkou Angarského kontinentu (dnešnej Sibíri a Kazachstanu) s Lauráziou a Gondwanou postupne spojilo do obrovského kontinentu Pangea, ktorý zahrnoval skoro všetku súš okrem východnej Ázie a ostrovov. Kontinent Kiméria sa oddelil od Gondwany a premiestnil sa viac na sever, k Laurázii, čím spôsobil zmenšovanie oceánu Paleotethys. V južnej časti uzatvárajúceho sa Paleotethysu v oblasti dnešného Stredomoria, pred asi 300 miliónmi rokov, začalo vznikať nové more Tethys, ktoré sa postupne rozdelilo Pangeu na severnú (Laurázia) a južnú časť (Gondwana).
Koncom permu začali rozľahlé oblasti pevnín poklesávať a boli zaplavované morom. V týchto oblastiach vznikli rozľahlé sedimentačné panvy, v ktorých sa hromadili hrubé vrstvy tzv. permských molás, chaotických sedimentov pochádzajúcich z rozsiahlych hercýnskych pohorí. Evapority, hojne sa vyskytujúce v permských súvrstviach, sú známkou toho, že v plytkých oblastiach mora prebiehalo rýchle usadzovanie solí v dôsledku teplej klímy. Počas permu vznikli na severnej pologuli najvýznamnejšie ložiská evaporitov v celej geologickej histórii zeme. Najvýznamnejšie ložiská solí sa nachádzajú v Nemecku v oblasti riek Werra a Leine, pri meste Staßfurt, v Poľsku pri meste Nowa Sól a v Rusku v preduralských panvách okolo miest Solikamsk a Verchnekamsk. Existencia ložísk evaporitov je úzko spätá s akumuláciou uhľovodíkov, ropy a zemného plynu. Vznik akumulácii evaporitov je spojený s diapirizmom solí tzv. halokinézou, počas ktorej vznikajú v dôsledku hríbovitého tvaru diapíru, prirodzené pasce na uhľovodíky. V lagúnových oblastiach preto okolo Kaspického mora, či dnešného štátu Texas vznikli ložiská zemného plynu a ropy. Čierne uhlie sa tvorilo najmä v oblasti Sibíri, severnej Číne a v oblasti Gondwany v dnešnej Južnej Afrike, Indii a Austrálii.
Pre obdobie permu sú charakteristické súvrstvia z pohoria Ural, v Severnej Amerike v Americkom štáte Texas sa v sedimentačnej panve Permian Basin usadili najhrubšie súvrstvia permských sedimentov na Zemi. 
Západné Karpaty.
Oblasť Slovenska bola počas permu z väčšej časti vynorená nad hladinu mora a mala arídny, púštny charakter. Na súši vtedajšie hercýnske pohoria podliehali intenzívnej erózii, v dôsledku ktorej sa hromadila molasa, ale aj zlepence a drobové pieskovce. More prenikalo iba na južné Slovensko, kde sa vyskytujú morské permské sedimenty evaporitov v oblasti gemerika pri Novoveskej Hute južne od Spišskej Novej Vsi. Tieto horniny sú tiež obohatené o uránové a medené minerály. V spodnej časti hronika sú tiež prítomné rozsiahle polohy bazaltových vulkanitov (malužinské súvrstvie vo vrchnej časti ipoltickej skupiny).
Život v perme.
Flóra.
Klíma bola suchšia ako v karbóne, čo vyhovovalo hlavne borovicorastom ("Pinophyta", napr. "Baiera" alebo "Walchia"). Objavili sa aj prvé ginkorasty a cykasorasty, naopak staršie prasličkovité a papraďovité rastliny v dôsledku sucha ustupujú, nastáva tzv. mezofytikum. Na vlhkejších miestach ešte prežívala časť karbónskej flóry, napr. "Calamites" ("Equisetophyta"), alebo "Pecopteris" ("Polypodiophyta"). Na južnej pologuli prebiehal ústup karbónskej flóry pomalšie.
Fauna.
Perm je obdobím znižovania vlhkosti vzduchu. Suchšie obdobie znamená rozvoj plazov a ich rozširovanie po celom zemskom povrchu. V tejto dobe existovali 4 veľké skupiny plazov: "Anapsida", "Sauropterygomorpha", "Diapsida" a "Archosauria". Vyvíjali sa aj obojživelníky, medzi ich najrozšírenejšie rady patrili: "Temnospondyli", "Anthracosauria", "Aistopoda", "Nectridea" a "Microsauria". Objavili sa nové formy rýb, predstavované skupinou kostnatých rýb ("osteichthyes"). Ich vnútorná kostra má väčšmi kalcitový, než chrupkovitý charakter a vonkajší pancier postupne mizol. Po prvýkrát sa preukázateľne objavili aj chrobáky, dodnes najrozsiahlejšia skupina hmyzu. V plytkých moriach a lagúnach sa okrem rýb darilo aj hlavonožcom. Rad amomonoidea prešiel zmenami, goniatity ustúpili amonitom s komplikovanejšou priehradkovou čiarkou napr. pre perm typický druh "Medlicottia orbignyana". Pre datovanie permu sú dôležité aj dierkavce Fusulina a Schwagerina. Vymreli štvorlúčové koraly radu "Rugosa". Zaznamenaný bol aj posledný výskyt trilobitov, ktoré v tomto období definitívne vymizli.

</doc>
<doc id="88242" url="https://sk.wikipedia.org/wiki?curid=88242" title="Antonio Stradivari">
Antonio Stradivari

Antonio Giacomo Stradivari (po latinsky Antonius Stradivarius alebo jednoducho Stradivari) (* 1644 – † 18. december 1737, Cremona) bol taliansky výrobca huslí.
Život a dielo.
Antonio Stradivari sa narodil roku 1644, miesto narodenia nie je presne známe. Jeho rodičmi boli Alessandro Stradivari a Anna Moroni. 
V rokoch 1666 až 1679 bol Stradivari pravdepodobne žiakom Nicolu Amatiho. V roku 1680 si sám zariadil dielňu na Piazza San Domenico v severotalianskej Cremone. Tu začal vyrábať nástroje podľa svojho učiteľa, ale zároveň sa pokúšal experimentovať s rôznou hrúbkou dreva a so zložením lakov. Všetky nástroje, ktoré Stradivari vyrobil, sú signované textom v latinčine
 "Antonius Stradivarius Cremonensis Faciebat Anno [rok]."
Všeobecne prijímaným faktom je, že najkvalitnejšie nástroje zhotovil v rokoch 1698–1725 (najmä nástroje z roku 1715). Niektoré nástroje signované po roku 1730 pravdepodobne dokončili jeho synovia Omobono a Francesco, nachádza sa na nich latinský text
 "Sotto la Desciplina d'Antonio Stradivari F. in Cremona [rok]."
Odhaduje sa, že Stradivari počas svojho života zhotovil približne 1 100 huslí, viol, gitár a čiel. Čiel sa dochovalo len približne šesťdesiat kusov, dovedna sa odhadom dochovalo ešte 650 Stradivariho nástrojov.
Antonio Stradivari je pochovaný v Cremone.
Hodnota Stradivariho nástrojov.
Približne od roku 1800 sú Stradivariho nástroje veľmi obľúbené a pre svoju vzácnosť aj neobyčajne cenené. Roku 1998 pri dražbe v aukčnej sieni Christie's v Londýne Stradivariho husle vydražili za 1,5 milióna eur. Rekordná suma bola dosiahnutá na dražbe v New Yorku v apríli 2005 — neznámy záujemca zaplatil 1,53 milióna eur. 
16. mája 2006 však aj tento rekord upadol do zabudnutia, keď na dražbe Christie's v Rockefeller Plaza boli husle „The Hammer” predané za 3,544 milióna dolárov (približne 2,76 mil. eur). Išlo o husle, ktoré Stradivari zhotovil v roku 1707. Meno získali po ich najstaršom známom majiteľovi Christianovi Hammerovi, ktorý ich kúpil v 19. storočí.
Stradivariho nástroje.
Violy.
Existuje 13 viol od Stradivariho:
Violončelá.
Antonio Stradivari zhotovil 70 až 80 violončiel. Zachovalo sa 60. 

</doc>
<doc id="88245" url="https://sk.wikipedia.org/wiki?curid=88245" title="Montáž ďalekohľadu">
Montáž ďalekohľadu

Montáž ďalekohľadu je usporiadanie a orientácia osí ďalekohľadu. Ďalekohľad sa pohybuje okolo dvoch navzájom kolmých osí a podľa ich orientácie sa rozoznáva azimutálna montáž a ekvatoriálna montáž.
Azimutálna montáž.
Azimutálna montáž je najstarší typ montáže ďalekohľadu, používa sa hlavne pri malých prenosných ďalekohľadoch alebo rádioteleskopoch. Otáčaním okolo zvislej osi sa nastavuje azimut a okolo vodorovnej osi sa mení výška nad horizontom. Je jednoduchá a výhodná pri určitom druhu meraní, ale na stále pozorovanie alebo fotografovanie oblohy je nevhodná, pretože u azimutálnej montáži sa obraz sledovaného objektu pri pohybu na oblohe otáča. Hviezdy pri svojom pohybe menia výšku nad obzorom a azimut nerovnomerne a nie je možné jednoducho mechanicky dosiahnuť, aby ďalekohľad sám sledoval hviezdy. Azimutálna montáž je aj Dobsonova montáž Newtonovských ďalekohľadov. 
Ekvatoriálna montáž.
Ekvatoriálna alebo paralaktická montáž je montáž, pri ktorej je zvislá os sklonená tak, aby bola rovnobežná so zemskou osou. Namiesto azimutu sa ňou nastavuje hodinový uhol čiže rektascenzia a druhá os namiesto výšky nastavuje deklináciu. Ďalekohľad postavený na ekvatoriálnej montáži je ekvatoreál. Používa sa niekoľko druhov tejto montáže, na Slovensku je najrozšírenejšia nemecká montáž.
Nemecká montáž.
Polárna os je upevnená iba na jednom pilieri. Deklinačná os má na jednom konci ďalekohľad a na druhom konci protizávažie tak, aby pri otáčaní okolo polárnej osi bol tubus ďalekohľadu približne vyvážený. Ak ďalekohľad obsahuje prídavné zariadenia, malé rozdiely hmotnosti je možné vyrovnávať posuvným závažím. Polárna os sa môže otáčať pomocou hodinového stroja.
Anglická montáž.
Pri tejto montáži sú oba konce polárnej osi zachytené na pilieroch a stabilita ďalekohľadu je podstatne lepšia ako pri nemeckej montáži. Má dve varianty, a to anglická rámová montáž a anglická osová montáž.
Vidlicová montáž.
Vidlicová alebo americká montáž je najdokonalejšia montáž, pri ktorej sú odstránené všetky protizávažia. Polárna os je upevnená ako pri nemeckej montáži a na jednom konci má tvar vidlice. Ďalekohľad sa otáča vo vidlici na deklinačnej osi. Táto montáž sa využíva len pri reflektoroch.
Coudé montáž.
Coudé alebo lomená montáž je montáž, pri ktorej je tubus zalomený pomocou dvoch zrkadiel a jeho okulárová časť je súčasne polárnou osou prístroja. Druhá časť tubusu je deklinačnou osou. Pozorovateľ pozoruje v miestnosti v predĺženej polárnej osi.

</doc>
<doc id="88248" url="https://sk.wikipedia.org/wiki?curid=88248" title="Azimutálna montáž">
Azimutálna montáž

Azimutálna montáž je jednoduchá montáž ďalekohľadu založená na dvoch navzájom kolmých osiach. Na vertikálnej osi sa nastavuje azimut, na horizontálnej výška nad horizontom.
Najväčšou výhodou azimutálnej montáže je jednoduchosť výroby aj jednoduchosť pri používaní. Často sa používa pre amatérske ďalekohľady, používa sa však aj pri veľkých prístrojoch, ako aj pri najväčších, kde je prakticky podmienkou vzhľadom na jej jednoduchosť a vysokú hmotnosť ďalekohľadov, kde by bolo náročné zhotovenie a obsluhovanie ekvatoriálnej montáže.

</doc>
<doc id="88250" url="https://sk.wikipedia.org/wiki?curid=88250" title="Saxon">
Saxon

Saxon môže byť:

</doc>
<doc id="88251" url="https://sk.wikipedia.org/wiki?curid=88251" title="Ekvatoriálna montáž">
Ekvatoriálna montáž

Ekvatoriálna montáž alebo paralaktická montáž, je montáž ďalekohľadu, pri ktorej je zvislá os sklonená tak, aby bola rovnobežná so zemskou osou. Namiesto azimutu sa nastavuje hodinový uhol a namiesto výšky deklinácia. Oproti azimutálnej montáži má táto montáž výhodu, že je pomerne ľahké zabezpečiť, aby ďalekohľad sám sledoval hviezdy a nestáča sa pritom obraz oblohy v okulári ďalekohľadu. 

</doc>
<doc id="88252" url="https://sk.wikipedia.org/wiki?curid=88252" title="Paralaktická montáž">
Paralaktická montáž



</doc>
<doc id="88253" url="https://sk.wikipedia.org/wiki?curid=88253" title="Azimut">
Azimut

Azimut je orientovaný uhol v stupňoch, ktorý zviera určitý smer od istého referenčného smeru, pričom referenčný smer má azimut 0˚. Orientovaný uhol znamená, že má definovaný smer merania buď v smere alebo proti smeru hodinových ručičiek. Referenčným smerom je pre azimus pochodová os smerom k pozorovanému objektu. 
Azimut má mierne rôzne definície podľa odboru, v ktorom sa používa. 

</doc>
<doc id="88254" url="https://sk.wikipedia.org/wiki?curid=88254" title="Perm">
Perm

Perm môže byť:

</doc>
<doc id="88257" url="https://sk.wikipedia.org/wiki?curid=88257" title="Hudobný nástroj">
Hudobný nástroj

Hudobný nástroj je zariadenie skonštruované alebo pozmenené na účely tvorby hudby. V podstate každý nástroj, ktorý dokáže vylúdiť zvuk a môže byť nejakým spôsobom kontrolovaný hudobníkom môžeme považovať za hudobný nástroj. Na hudobných nástrojoch môžeme hrať sólovo alebo ich kombinovať. Líšia sa materiálom, z ktorého sú vyrobené, zvukom, tvarom a spôsobom hry na nich.
História.
Všetky druhy hudobných nástrojov, snáď s výnimkou tých našich eľektronických (moderné), sa spomínajú už v starovekých písomnostiach ako sú egyptské zvitky alebo Biblia. Prvé nástroje vyrobené z kostí pochádzajú už cca. spred 9 000 rokov.

</doc>
<doc id="88258" url="https://sk.wikipedia.org/wiki?curid=88258" title="Bicie">
Bicie



</doc>
<doc id="88259" url="https://sk.wikipedia.org/wiki?curid=88259" title="Perkusný hudobný nástroj">
Perkusný hudobný nástroj

Perkusný (hudobný) nástroj (iné názvy: perkusívny (hudobný) nástroj, [pomnožne] perkusie) je doplnkový, menej obvyklý bicí nástroj, na ktorý sa hrá udieraním, alebo trením, škrabaním, hrkaním, presýpaním; inak povedané: bicí nástroj iný než nástroj z klasickej, akustickej bicej súpravy (a prípadne aj iný než paličkový nástroj, napr. xylofón). V širšom zmysle ide o akýkoľvek bicí nástroj . Nasledujúci text je len o spomínanom doplnkovom nástroji.
Charakteristika.
Perkusný nástroj zväčša oživuje rytmickú zložku hudby, ale používa sa aj na zvukomalebné nerytmické ozvláštnenie atmosféry hudby. Niektoré perkusné nástroje sú zostavené a ladené tak, aby sa na ne dalo hrať aj melodicky a harmonicky.
Tak ako všetky bicie nástroje, perkusné nástroje sa delia na membrafóny, idiofóny a zvukomalebné nástroje. Príklady perkusných nástrojov sú kastanety, bubny bongo či konga, na ktoré sa hrá udieraním rúk. Perkusné nástroje sa vyskytujú typicky napr. v latinskoamerickej hudbev jej dynamických tancoch. 

</doc>
<doc id="88260" url="https://sk.wikipedia.org/wiki?curid=88260" title="Zoznam poslancov NR SR (2006 – 2010)">
Zoznam poslancov NR SR (2006 – 2010)

Zoznam poslancov Národnej rady Slovenskej republiky vo volebnom období 2006-2010.

</doc>
<doc id="88261" url="https://sk.wikipedia.org/wiki?curid=88261" title="Flores (sopka)">
Flores (sopka)

Flores je neaktívny stratovulkán, nachádzajúci sa na portugalskom ostrove rovnakého mena. Sopka je pokrytá početnými troskovými kužeľmi, parazitickými krátermi a dómami.
Počas holocénu bolo zdokumentovaných niekoľko desiatok freatických erupcí z viacerých centier, z nich boli naposledy aktívne krátery "Caldeira Funda das Lajes" v roku 1200 pred Kr. a "Caldeira Comprida" v roku 950 pred Kr., ktoré vyprodukovali menšie lávové prúdy a ich datovaním sa zistil vek erupcií.

</doc>
<doc id="88262" url="https://sk.wikipedia.org/wiki?curid=88262" title="Flores">
Flores

Flores môže byť:

</doc>
<doc id="88264" url="https://sk.wikipedia.org/wiki?curid=88264" title="Vertikál">
Vertikál

Vertikál (iné názvy vertikálny kruh, vertikálna kružnica, výškový kruh, výšková kružnica) je v geodézii a astronómii veľká kružnica nebeskej sféry, ktorá je vedená zenitom (nadhlavníkom) a nadirom (podnožníkom) a je kolmá na rovinu horizontu. Patrí k obzorníkovej sústave súradníc.

</doc>
<doc id="88265" url="https://sk.wikipedia.org/wiki?curid=88265" title="Corvo (sopka)">
Corvo (sopka)

Corvo je názov vyhasnutého stratovulkánu, nachádzajúceho sa v severnej časti ostrova s rovnakým menom, patriaceho Portugalsku.
Väčšiu časť bazaltového stratovulkánu tvorí kaldera s priemerom , v ktorej sa nachádzajú dve jazierka a niekoľko menších dómov. Dva rozrušené dómy na južnom okraji kaldery boli posledným erupčným centrom sopky. Pozdĺž severojužného zlomu, ktorý prechádza ostrovom, vyprodukovali lávový prúd, na ktorom v súčasnosti leží aj správna obec ostrova.

</doc>
<doc id="88266" url="https://sk.wikipedia.org/wiki?curid=88266" title="Corvo">
Corvo

Corvo môže byť:

</doc>
<doc id="88267" url="https://sk.wikipedia.org/wiki?curid=88267" title="Karbón">
Karbón

Karbón môže byť:

</doc>
<doc id="88275" url="https://sk.wikipedia.org/wiki?curid=88275" title="Seleukos I. Nikator">
Seleukos I. Nikator

Seleukos I. Nikator alebo Seleukos I. Nikatór alebo Seleukos I. Níkátór (po grécky "nikator"/iný prepis: "níkátór" = víťaz; * okolo 358 pred Kr. – † 281 pred Kr.) bol macedónsky vojenský veliteľ. Patril k nástupcom Alexandra Veľkého, takzvaným diadochom a bol prvým kráľom dynastie Seleukovcov.
Vzostup.
Narodil sa okolo roku 358 pred Kr. v Macedónii ako syn Antiocha, generála macedónskeho kráľa Filipa II. Ako dvadsaťtriročný sprevádzal Alexandra na jeho výprave do Ázie, počas ktorej dobyl perzskú ríšu. Bojoval po jeho boku v bitke pri Hydaspes v roku 326 pred Kr., kde sa vyznamenal a Alexander ho potom vymenoval za veliteľa svojej osobnej stráže.
Po Alexandrovej smrti v Babylone v roku 323 pred Kr. nedostal pri prvom delení ríše žiadnu satrapiu. Spojil sa s regentom ríše Perdikkom, ktorý mu udelil hodnosť chiliarchu (veliteľ jazdy). Perdikkas sa však neskôr stal jeho nepriateľom a v roku 321 pred Kr. ho Seleukos zavraždil počas neúspešnej výpravy do Egypta proti Ptolemaiovi. Keďže zachránil život miestodržiteľovi Macedónie Antipatrovi, stal sa v tom istom roku s jeho pomocou v druhom delení satrapom – miestodržiteľom – Babylonie.
Seleukos bol vynikajúcim organizátorom a správcom a získal si tak na svoju stranu miestne obyvateľstvo. V rokoch 319–316 pred Kr. pomáhal Antigonovi Jednookému poraziť Perdikkovho stúpenca, Eumena. Keď sa však Antigonos po svojom víťazstve stal pánom východných provincií, Seleukos sa ním cítil byť ohrozený a v roku 316 pred Kr. utiekol do Egypta.
Tu pomáhal egyptskému vládcovi Ptolemaiovi a v nastávajúcej vojne medzi Antigonom a ostatnými diadochmi velil v rokoch 316–312 pred Kr. egyptskému loďstvu v Egejskom mori.
Založenie Seleukovskej ríše.
Ptolemaiovo víťazstvo nad Antigonovým synom, Demetriom Poliorketom, v bitke pri Gaze v roku 312 pred Kr. otvorilo Seleukovi cestu k návratu na východ. S Ptolemaiovou pomocou znovu ovládol Babylon. Jeho návrat je oficiálne považovaný za začiatok existencie seleukovskej ríše. 
Pán Babylonu teraz vyrazil do susedných satrapií: Persidy, Susiany a Médie s úmyslom vyrvať ich z rúk Antigonových miestodržiteľov. Nájazd do Babylonie z roku 311 pred Kr. Demetriom nemohol vážne ohroziť Seleukov postup. V roku 310 pred Kr. založil nové hlavné mesto Seleukiu nad Tigridom. Kým Antigonos ovládol západ, Seleukos počas nasledujúcich deviatich rokov priviedol pod svoju vládu celú východnú časť Alexandrovej ríše až k riekam Jaxartés a Indus. V roku 305 pred Kr., po vyvraždení starej macedónskej kráľovskej dynastie, prijal Seleukos, rovnako ako ostatní diadochovia, kráľovský titul. 
Seleukov pokus obnoviť macedónsku vládu za riekou Indus narazil na odpor vládcu maurovskej ríše, Čandraguptu. Grécke pramene sú v tomto prekvapujúco skúpe na informácie, ale mnohí historici sa domnievajú, že tu bol Seleukos porazený. Napriek tomu v mierovej zmluve medzi obomi kráľmi v roku 302 pred Kr. Seleukos odstúpil Čandraguptovi Gedróziu a Arachóziu, územie dnešného Pakistanu a južného Afganistanu, no na oplátku získal 500 vojnových slonov, ktorí mali hrať kľúčovú úlohu v bitke, ktorá sa mala onedlho odohrať.
Víťazstvo nad Antigonom, Demetriom a Lysimachom.
V roku 301 pred Kr. sa Seleukos spojil s Lysimachom v Malej Ázii a v bitke pri Ipse spoločne porazili Antigona, ktorý v bitke padol. Ptolemaios sa držal v úzadí a pravdepodobne vyčkával na výsledok bitky.
Po tomto víťazstve Seleukos k svojej ríši pripojil Sýriu, Frýgiu a Koilésýriu a ovládol tak ďalšiu veľkú čast niekdajšej Alexandrovej ríše. Práve Koilésýria (územie dnešnej južnej Sýrie a Libanonu) sa stala v nasledujúcich sto rokoch jablkom sváru medzi Seleukovcami a Ptolemaiovcami a výrazne tak determinovala ďalší vývoj v oboch kráľovstvách. Získaním Sýrie sa Seleukovi otvoril prístup ku Stredozemnému moru a okamžite tu v roku 300 pred Kr. založil nové hlavné mesto Antiochiu nad Orontom. Seleukia nad Tigridom zostala aj naďalej hlavným mestom pre východné provincie. Okolo roku 293 pred Kr. tam ustanovil svojho syna Antiocha I. za spolukráľa, aby dosiahol efektívnejšiu správu obrovskej ríše.
Po víťazstve ostatných diadochov vo vojne proti Demetriovi v roku 286 pred Kr. Seleukos Demetria uväznil v Apameii nad Orontom a ten tu v čestnom zajatí o niekoľko rokov neskôr zomrel.
Lysimachova neobľúbenosť, po zavraždení vlastného syna, poskytla Seleukovi príležitosť na odstránenie posledného súpera. Vo februári 281 pred Kr. sa obrátil proti svojmu predošlému spojencovi a porazil ho v bitka pri Kuropedione. Lysimachos v nej prišiel o život. Svojmu synovi, Antiochovi I., prenechal Seleukos vládu nad Áziou a sám chcel v pokoji dožiť ako kráľ Macedónie, ale krátko po prekročení Helespontu ho blízko mesta Lysimacheia v septembri 281 pred Kr. zavraždil Ptolemaios Keraunos, ktorý bol jeho hosťom. Miestodržiteľ Pergamonu, Filetairos, získal od Ptolemaia Kerauna Seleukovu mŕtvolu, ktorá bola pochovaná v meste Seleukia Pieria blízko Antiochie v mauzóleu Níkátoreon, ktoré existuje dodnes.
Bilancia.
Seleukos I. Nikator bol posledným diadochom, ktorý sníval o obnove niekdajšej Alexandrovej ríše v celom jej rozsahu. Najlepšie dokázal spravovať túto obrovskú, rozmanitú ríšu. Založil mnoho kolónií a miest. Len málo vládcov boli tak vášnivými staviteľmi miest ako Seleukos. Údajne mal dať postaviť deväť Seleukií, šestnásť Antiochií a šesť Laodikeí. Opieral sa o macedónsko-perzskú vládnucu vrstvu a gréckych kolonistov. Udržiaval aj kontakt s domorodým perzským obyvateľstvom. Na Alexandrovo naliehanie sa oženil s Peržankou Apamé a na rozdiel od ostatných Macedóncov sa s ňou však nerozviedol. Bitýnia a oblasť Pontu sa za jeho vlády oddelili od ríše.

</doc>
<doc id="88277" url="https://sk.wikipedia.org/wiki?curid=88277" title="Sachsova-Hornbostelova klasifikácia hudobných nástrojov">
Sachsova-Hornbostelova klasifikácia hudobných nástrojov

Sachsova-Hornbostelova klasifikácia hudobných nástrojov je jedným z najpoužívanejších systémov na triedenie hudobných nástrojov. Zakladá sa na spôsobe tvorenia zvuku a nie na spôsobe hry alebo konštrukčných vlastnostiach nástrojov, ako to je pri ostatných klasifikáciách (napr. rozdelenie na dychové, sláčikové, klávesové nástroje atď.). Jej uvedenie v roku 1914 zaznamenalo zásadnú zmenu v spôsobe klasifikácie hudobných nástrojov. Predovšetkým vo vedných odboroch ako je etnomuzikológia a organológia sa používa výhradne táto klasifikácia. 
Tento systém vytvorili muzikológovia Erich Moritz von Hornbostel (1877–1935) a Curt Sachs (1881–1959) pôvodne pre potreby systematického triedenia hudobných nástrojov z celého sveta, uložených v múzejných zbierkach. Na označovanie nástrojov sa používa číselný systém. Každý typ hudobného nástroja je možné charakterizovať číselným kódom. Prvé číslo označuje hlavnú skupinu nástrojov, podľa fyzikálnej podstaty tvorenia tónu, nasledujúce čísla označujú podskupinu nástrojov podľa spôsobu hry na nástroj a základných princípov stavby. Ďalšie čísla oddelené bodkou nástroje ďalej špecifikujú. Tento systém bol prvýkrát publikovaný v nemeckom etnologickom časopise "Zeitschrift für Ethnologie" v roku 1914.

</doc>
<doc id="88279" url="https://sk.wikipedia.org/wiki?curid=88279" title="Paganini (opereta)">
Paganini (opereta)

Paganini je opereta, ktorú skomponoval Franz Lehár. Premiéra sa konala 30. októbra 1925 v Johann Strauss Theater vo Viedni. Libreto napísali Paul Knepler a Béla Jenbach. Pôvodný text s názvom „Hexenmeister“ napísal Knepler (vraj bez nejakých ambícií), k Lehárovi ho doručil jeho priateľ Viktor Wögerer. Námet čerpal zo života slávneho huslistu Niccola Paganiniho. Verše libreta upravil Béla Jenbach.
Postava Paganiniho bola ako stvorená pre speváka Richarda Taubera, ktorý mal skvelý hlas a bol už v tom čase Lehárov priateľ. Na viedenské predstavenia operety však Tauber nebol voľný. K úspechu operety dopomohol až na jej Berlínskej premiére, 30. januára 1926. Ženskú hlavnú úlohu (Elisa) skvele zaspievala v Berlíne Vera Schwarz.
Touto operetou sa začala nová éra v hudbnej tvorbe Franza Lehára. Hudobne sa čoraz viac približuje opere (hudba je dramatickejšia, postavy sú hudobne vyjadrené do väčšej hĺbky). V tom ho oplyvnil hlavne Puccini, s ktorým Lehára spájalo priateľstvo a vzájomný obdiv. Lehár začína tvoriť diela, ktoré sa nekončia šťastne, čo je na operety dosť nezvyčajné. Láska hlavných postáv ostáva nakoniec nenaplnená. Aj tieto Lehárove smutne končiace operety mali u obecenstva veľký úspech.
Obsah.
I. dejstvo.
Paganini prichádza do malého kniežatstva Lucca. Niektorých očarí svojou hrou, iní na neho hľadia podozrievavo.
Knieža z Luccy usporadúva veľký hon. Na okolí jeho zámku žije Paganini, ktorý sa náhodou stretáva s manželkou kniežaťa Felice a sestrou Napoleona, kňažnou Máriou Annou Elisou. Tej sa ihneď veľmi zapáči Paganiniho hra a ani samotný umelec jej nie je nesympatický. Elisa je mladá žena a po boku kniežaťa sa dosť nudí. Navyše knieža je jej aj tak neverný s opernou speváčkou Bellou Giretti. Elisa využije situáciu a pritlačí na manžela, aby zrušil svoj zákaz Paganiniho koncertu v Lucce, inak zverejní jeho flirt s Bellou.
II. dejstvo.
O pol roka neskôr je už Paganini dvorným dirigentom a hudobným riaditeťom opery v Lucce. Zaujímajú ho karty a ženy. Okrem Elisy dvorí aj Belle, ktorej venuje svoju skladbu, pôvodne skomponovaú pre Elisu. Bella ju kňažnej s hrdosťou ukáže.
Napóleonovi sa pôsobenie Paganiniho nepáči a pošle generála Hédouville, aby ho vyhnal z Luccy. Knažná, ktorá je nahnevaná na Paganiniho prikáže Hédouvillovi, aby ho zatkol po skončení nadchádzajúceho koncertu. Paganini hrá na koncerte tak pekne, že Elisa svoje rozhodnutie oľutuje a pomôže mu utiecť.
III. dejstvo.
Paganini uteká do krčmy blízko hraníc kniežatstva, aby mu miestny gang pomohol v noci prejsť cez hranice. V krčme je aj Bella, ktorá chcela, aby ju Paganini vzal so sebou, ale neuspeje. Rozhodne sa teda pre Pimpinelliho, starostu mesta Lucca, ktorý jej už dlhšie dvorí. Onedlho prichádza Elisa v prezlečení za pouličnú speváčku. Aj s tou sa však Paganini rozlúči, pretože on musí ďalej sám - on a jeho umenie nepatria žiadnej žene, ale celému svetu ...
Skladby.
Hrubo sú vyznačené najznámejšie skladby.

</doc>
<doc id="88280" url="https://sk.wikipedia.org/wiki?curid=88280" title="Národný front oslobodenia Južného Vietnamu">
Národný front oslobodenia Južného Vietnamu

Národný front oslobodenia Južného Vietnamu (NFOJV), prekladaný aj ako Front národného oslobodenia Južného Vietnamu (FNOJV), viet. "Mặt trận Dân tộc Giải phóng miền Nam Việt Nam", známy aj ako Vietkong (viet. Việt Cộng, doslova „vietnamskí komunisti“; túto prezývku im vymyslel Južný Vietnam, toto pomenovanie znie po vietnamsky pohŕdavo) bola partizánska organizácia pôsobiaca na území Južného Vietnamu a čiastočne aj v Laose a Kambodži, jej cieľom bolo nastolenie komunizmu v krajine a jej spojenie so Severným Vietnamom počas Vietnamskej vojny. Svoj cieľ vybojovala v 15 rokov trvajúcej krvavej vojne, ktorú viedol Vietkong pomocou konvenčného boja s regulárnou juhovietnamskou armádou (ARVN) a americkou armádou a jej spojencami, ako aj partizánskym bojom a teroristickými akciami, často namierenými proti samotným juhovietnamským civilistom.
Dejiny.
V januári 1960 v provincii Ben Tre, v delte Mekongu, vznikala prvá „oslobodená oblasť“. 20. októbra 1960 na jej území vznikol Národný front oslobodenia Južného Vietnamu (NFOJV). Ľudová oslobodenecká armáda mala v roku 1961 už okolo 100 000 príslušníkov. 
Organizácia Vietkongu bola pomerne komplikovaná, v zásade sa členil na 2 zložky:
Jednou z najobávanejších zložiek Vietkongu boli okrem prieskumníkov tzv. Útoční ženisti. Títo vojaci obvykle prešli najmenej pol až jedenapolročným výcvikom, pritom výcvik obyčajných vojakov trval iba mesiac. Útoční ženisti boli zruční pri zneškodňovaní a kradnutí amerických mín a výbušnín. Známi sa však stali preto, že svoje ciele (ak už situácia nedovoľovala ďalšie pokusy) likvidovali aj tak, že sa s batohom naplneným výbušninami priblížili k svojmu cieľu, krytí paľbou svojich spolubojovníkov a v jeho tesnej blízkosti nálož na svojom tele odpálili. Pri útokoch na nepriateľské základne bežne útočili vojaci iba ľahko oblečení, aby ich odev nevydával pri pohybe podozrivé zvuky. Straty v jednotkách útočných ženistov ale bývali veľké.
Vietkong spolupracoval až do konca vojny so (severovietnamskou) Vietnamskou ľudovou armádou (VĽA), jeho členovia infiltrovali aj juhovietnamskú ARVN. Po ofenzíve Tet začiatkom roka 1968 však Vietkong utrpel ťažké straty a v nasledujúcich bojoch o krajinu sa stal iba podporným prostriedkom severného Vietnamu v bojoch o nadvládu na juhu krajiny.

</doc>
<doc id="88281" url="https://sk.wikipedia.org/wiki?curid=88281" title="Digital Park">
Digital Park

Digital Park je súbor siedmich moderných administratívnych budov, ktorý je postavený v bratislavskej Petržalke na Einsteinovej ulici, v bezprostrednej blízkosti diaľničného úseku Viedenská cesta – Prístavný most a nákupného centra Aupark na opačnej strane diaľnice. S Auparkom je hlavná budova priamo prepojená nadzemnou lávkou, ktorá vedie ponad diaľnicu a prepája druhé poschodia oboch komplexov.
Projekt.
Pôvodne bola v projekte zahrnutá i výšková budova, avšak po vstupe finančnej skupiny Penta sa prehodnotil celý koncept projektu. Zmena projektu priniesla menšiu zastavanosť územia, vďaka čomu v areáli ostane priestor i na umelé jazierko a park. 
Výstavba bola realizovaná v etapách. Medzi rokmi 2005 a 2006 prebehla výstavba hlavnej 9 podlažnej budovy, zvyšné budovy boli postavené v nasledujúcich rokoch.
Objem investície predstavuje okolo 3 miliardy Sk.
Prvá etapa.
Prvá budova komplexu bola skolaudovaná v októbri 2006. Budova má jedno podzemné a deväť nadzemných podlaží. Prvé dve nadzemné podlažia sú vyhradené pre obchodné priestory, reštaurácie a služby, ostatné nadzemné podlažia slúžia ako kancelárske priestory. V podzemnom podlaží sa nachádzajú parkovacie priestory a sklady. Prenajímateľná plocha spolu tvorí 12 400 metrov štvorcových. Približne polovica administratívnej časti budovy je prenajatá zahraničnej firme, ktorá tu má stredisko technickej podpory pre EMEA región. Prízemné priestory majú prenajaté iné spoločnosti, napríklad predajcovia automobilov.
Druhá etapa.
V druhej etape boli medzi rokmi 2007 a 2009 postavené štyri vzájomne prepojené budovy. Jedná sa o najväčšiu časť celého komplexu o celkovej prenajímateľnej ploche viac ako 40 000 m², z ktorých väčšina je určená pre kancelárie. Priestory sú tiež používané ako konferenčné miestnosti. V podzemí sú stovky parkovacích miest.
Tretia etapa.
Tretia a záverečná etapa bola dokončená v roku 2012. Jedná sa vlastne o rozšírenie už vybudované časti Digital Park II. Ponúka viac ako 21 000 m² prenajímateľnej plochy a vyše 360 parkovacích miest v podzemí. Rovnako ako v budovách druhej etapy, aj tu môžu byť priestory použité ako konferenčné miestnosti.
Celý Digital Park ponúka približne 74 000 m² prenajímateľnej plochy a je sídlom mnohých známych firiem, ako sú Lenovo, Shell, Bayer alebo Penta Investments.

</doc>
<doc id="88285" url="https://sk.wikipedia.org/wiki?curid=88285" title="Paganini">
Paganini

Paganini môže byť:

</doc>
<doc id="88287" url="https://sk.wikipedia.org/wiki?curid=88287" title="Cenzura Oi!band">
Cenzura Oi!band

Cenzúra je Oi! punková skupina, ktorá vznikla v Bratislave 6. júna 2000.

</doc>
<doc id="88288" url="https://sk.wikipedia.org/wiki?curid=88288" title="Antiochos III.">
Antiochos III.

Antiochos III. Veľký (* 242 pred Kr. – † 187 pred Kr.) bol kráľom seleukovskej ríše v rokoch 223 – 187 pred Kr. a významným vládcom z dynastie Seleukovcov. Jeho otcom bol kráľ Seleukos II., starším bratom a predchodcom na tróne Seleukos III.
Začiatok vlády.
Keď Antiochos vo veku osemnástich rokov nastúpil na trón, prechádzala seleukovská ríša obdobím nestability. Východné provincie Partia a Baktria sa stali takmer nezávislými a provincie Média a Persis sa vzbúrili proti seleukovskej nadvláde.
V roku 221 pred Kr. viedol Antiochos svoju armádu proti vzbúreným provinciám, ktoré sa poddali jeho moci. Hoci sa medzitým kráľov bratranec, Achaios, sám vyhlásil za kráľa, obrátil sa Antiochos na spiatočnej ceste proti Palestíne, ktorá bola predmetom sporu medzi Seleukovcami a Ptolemaiovcami. Počas nasledujúcich rokov postúpil Antiochos takmer až na hranice Egypta, v bitke pri Rafii však v roku 217 pred Kr. utrpel porážku, ktorá ho pripravila o všetky predtým získané územia a donútila ho k ústupu do Libanonu.
Antiochos sa teraz rozhodol udrieť proti Achaiovi, ktorý sa opevnil v Sardách. Po obliehaní, ktoré trvalo jeden rok, sa tu Achaios nakoniec v roku 213 pred Kr. vzdal.
Vojna s Partmi a Egypťanmi.
V ďalších rokoch pokračoval Antiochos vo vojnových výpravách proti okrajovým častiam svojej ríše. V roku 212 pred Kr. si podrobil Arméniu. V roku 209 pred Kr. podnikol inváziu do partskej ríše a dobyl jej hlavné mesto Hekatompylos. Partskému kráľovi sa potom podarilo uzavrieť mier. V rovnakom roku viedol Antiochos svoje vojsko proti Baktrii a obliehal aj jej hlavné mesto Baktru (dnešný Balch). Po uzatvorení mieru s baktrijským kráľom Eutydemom vytiahol ako Seleukos I. do Indie a uzatvoril tam zmluvu s kráľom maurjovskej ríše Saubhagasenom.
Po tejto jeho najslávnejšej výprave mu bol vraj pri návrate udelený titul „Veľký“ („Megás“).
Podľa iného rozširenejšieho názoru však toto priezvisku získal na základe chybného prekladu jeho titulu megás basileus („veľkokráľ“), ktoré ako tradičné označenie starých perzských kráľov rovnako prijal.
Táto výprava zanechala trvalý dojem v gréckom svete. Antiochova anabáza bola propagandisticky veľmi úspešne využitá, čo však malo len nepatrný reálny politický význam.
Keď v roku 204 pred Kr. nastúpil na trón v Egypte Ptolemaios V. (ktorý bol vtedy ešte dieťa), osnoval Antiochos nové plány na dobytie Palestíny. Podnikol nový útok a dosiahol v roku 198 pred Kr. v bitke pri Paneione pri prameni rieky Jordán rozhodujúce víťazstvo, ktoré ukončilo vládu Ptolemaiovcov nad Palestínou.
Porážka od Rimanov.
Následne si podrobil Antiochos nezávislé grécke obce na pobreží Malej Ázie, ktorým predtým poskytovala ochranu práve ptolemaiovská ríša a navyše prekročil Helespont, aby obsadil Tráciu. Pretože však mesto Smyrna predtým požiadalo rímsku republiku o pomoc, priviedlo toto opatrenie seleukovského kráľa do konfliktu s rozpínajúcimi sa Rimanmi. Keď Antiochos poskytol azyl utečencovi, kartáginskému vojvodcovi Hannibalovi, ten mu poradil, aby vpadol do Grécka.
Táto invázia prebiehala v roku 192 pred Kr. a skončila sa dokonalým nezdarom. V nasledujúcom roku utrpeli Seleukovci porážku z rúk Rimanov vedených Markom Porciom Catonom Starším v bitke pri Thermopylách a po porážke v námornej bitke pri ostrove Chios sa Seleukovci stiahli späť do Malej Ázie. Rimania ich ale prenasledovali a v bitke pri Magnesii (189 pred Kr.) dosiahol Scipio Asiaticus rozhodné víťazstvo, po ktorom získali Rimania celú Malú Ázii do svojich rúk. V mierovej zmluve z Apameie sa vzdal Antiochos všetkých nárokov na krajiny západne od pohoria Taurus. Antiochom skôr podrobené východné provincie využili terajšie oslabenie seleukovskej ríše na to, aby od nej postupne odpadli. Počas pokusu zabrániť rozpadu svojej ríše, zomrel Antiochos v roku 187 pred Kr. na východe v Lúristane. Vraj ho zabili, keď sa pokúšal vylúpiť jeden chrám, aby tak získal zlato na zaplatenie vojnových reparácií.
Svojmu nástupcovi Seleukovi IV. zanechal Antiochos rozvrátenú ríšu, ktoré zostali na západe už len Cilícia, Sýria, Palestína a na východe Babylonia a časti dnešného Iránu.

</doc>
<doc id="88293" url="https://sk.wikipedia.org/wiki?curid=88293" title="Vietkong">
Vietkong



</doc>
<doc id="88294" url="https://sk.wikipedia.org/wiki?curid=88294" title="Sachs-Hornbostelova klasifikácia hudobných nástrojov">
Sachs-Hornbostelova klasifikácia hudobných nástrojov



</doc>
<doc id="88295" url="https://sk.wikipedia.org/wiki?curid=88295" title="Seleukos I. Níkátor">
Seleukos I. Níkátor



</doc>
<doc id="88296" url="https://sk.wikipedia.org/wiki?curid=88296" title="Škoda 1200">
Škoda 1200

Škoda 1200, typ 955, je automobil, ktorý vyrábala československá automobilka Škoda AZNP od roku 1952 do roku 1956 v karosárskych variantoch sedan, STW, roadster, dodávka, sanitka a pohrebný voz.
Maximálna rýchlosť: 105 km/h
Spotreba paliva: 8,1 l/100 km

</doc>
<doc id="88299" url="https://sk.wikipedia.org/wiki?curid=88299" title="Škoda 1201">
Škoda 1201

Škoda 1201, typ 980, je automobil, ktorý vyrábala československá automobilka Škoda AZNP od roku 1955 do roku 1961. Škoda 1201 sa vyrábala vo variantoch sedan, kombi, dodávka, pick-up, sanitka a pohrebný voz.
Maximálna rýchlosť: 105 km/h
Spotreba paliva: 8,1 l/100 km

</doc>
<doc id="88300" url="https://sk.wikipedia.org/wiki?curid=88300" title="Alfred Einhorn">
Alfred Einhorn

Alfred Einhorn (* 27. február 1856, Hamburg, Nemecko – † 21. marec 1917, Mníchov) bol nemecký chemik, ktorý ako prvý v roku 1905 syntetizoval prokaín, ktorý patentoval pod menom "novokaín". 
Pred syntetizovaním prokaínu, anesteziológovia využívali kokaín, jeho vedľajšie účinky (vrátane jedovatosti a závislosti) viedlo vedcov ku hľadaniu nového anestetika. Novokaín sa zača používať pre jeho prijateľnú efektívnosť a bezpečnosť, i keď jeho anestetické účinky boli slabšie ako u kokaínu a niektorí pacienti vykazovali vysokú alergiu. Napriek tomu, žiaden iný medicínsky vývoj nepriniesol inú, silnejšiu látku a preto sa novokaín stal štandardným lokálnym anestetikom. Neskôr sa novokaín začal nahrádzať lidokaínom.
Novokaín sa i dnes využíva hlavne v stomatológii.

</doc>
<doc id="88301" url="https://sk.wikipedia.org/wiki?curid=88301" title="Kakao">
Kakao

Kakao môže byť:

</doc>
<doc id="88303" url="https://sk.wikipedia.org/wiki?curid=88303" title="Jarčie">
Jarčie

Jarčie je potok na západnom Slovensku v regióne Dolné Považie, na území obcí Bojničky a Dvorníky v okrese Hlohovec, na území obcí Šalgočka, Zemianske Sady, Pusté Sady, Pata a Šoporňa v okrese Galanta oba okresy v Trnavskom kraji a v marginálnom rozsahu na území obce Kráľová nad Váhom v okrese Šaľa v Nitrianskom kraji. Nachádza sa v geomorfologickom celku Podunajská pahorkatina a v malom rozsahu v geomorfologickom celku Podunajská rovina. Ústi do Váhu. Má dĺžku . Rád toku III. 
Prameň.
Pramení v v poľnohospodárskom extraviláne vo viniciach, na západnom úpätí vinice "Bakšajka" na území obce Bojničky v okrese Hlohovec.
Opis toku.
Vodný tok "Jarčie" tečie od prameňa územím obce Bojničky poľnohospodárskym extravilánom (vinice) južným smerom a tento smer si s drobnými odchýlkami zachováva až do svojho ústia, preteká stredom intravilánu Bojničiek, preteká vinicovým extravilánom, v vteká na územie obce Dvorníky, preteká v priestore extravilánu cez vinicu "Od bojničianskeho chotára", svojim pravým brehom obmýva východný okraj samoty (poľnohospodárskej farmy) "Panónia", cez vinicu "Doliny" preteká do intravilánu obce Dvorníky a priteká k obecnej hranici, v vteká na hranicu medzi obcami Dvorníky a Šalgočka, tečie po obecnej hranici až po , preteká územím obce Šalgočka, v priestore poľa "Pod Igmálom" priberá ľavostranný prítok Slatinka, územie Šalgočky opúšťa v a pokračuje územím obce Zemianske Sady, priberá ľavostranný prítok Čeľaď, v priteká na hranicu medzi obcami Zemianske Sady a Pusté Sady, v opúšťa obecnú hranicu a preteká cez územie obce Pusté Sady.
V extraviláne obce Pusté Sady ľavým brehom obmýva malú vodnú nádrž "Pusté Sady" a dodržiava svoj južný smer, v vteká na územie obce Pata a zároveň priberá ľavostranný prítok Bábsky potok, cez poľnohospodársky extravilán priteká k severnému okraju intravilánu Paty, tečie po východnom okraji intravilánu obce, podteká rýchlostnú cestu R1 (Slovensko), pokračuje extravilánom cez pole "Dolné lúky", v opúšťa územie obce Pata a vteká na územie obce Šoporňa, priberá ľavostranný prítok Hájsky kanál, stáča sa na juhozápad, pokračuje v regulovanom koryte v susedstve východného brehu vodnej nádrže Kráľová, od ktorej delí "Jarčie" hrádza, tečie južným smerom v blízkosti časti obce Štrkovec v obci Šoporňa, v priteká na hranicu medzi obcami Šoporňa a Kráľová nad Váhom a zároveň pod priehradným múrom vodnej nádrže Kráľová ústi do Váhu ako jeho ľavostranný prítok. Potok "Jarčie" patrí do okresov Hlohovec a Galanta v Trnavskom kraji a iba v okrajovom rozsahu do okresu Šaľa v Nitrianskom kraji. Nachádza sa v geomorfologickom celku Podunajská pahorkatina v geomorfologickom podcelku Nitrianska pahorkatina a v kratšom úseku na dolnom toku "Jarčia" v geomorfologickom celku Podunajská rovina.
Prítoky.
Vodný tok "Jarčie" má iba ľavostranné prítoky:
Pôvod názvu.
Názov vodného toku "Jarčie" má pôvod vo všeobecnom podstatnom mene "jarok" vo význame "menší potok, priekopa na odtekanie vody". Apelatívum "jarok" po rozšírení o formant "-ie" bolo prijaté ako jednoslovný názov potoka. Porovnaj aj "Jarč" (pole aj lúka v obci Hájske, okres Šaľa), "Dolný Jarč" (pole v obci Šoporňa, okres Galanta). Je pravdepodobné, že primárne bol pomenovaný vodný tok a sekundárne bolo použité hydronymum na pomenovanie polí a lúky, aj keď nemožno úplne vylúčiť opačný postup. V slovenskej hydronymii je tento slovotvorný typ zriedkavejší. Porovnaj, napr. Jelšie (potok v Podlužanoch a v Prusoch, okres Bánovce nad Bebravou). Územie, ktorým potok "Jarčie" preteká, patrí medzi najstaršie osídlené oblasti Slovenska. Najstarší písomný záznam názvu obce Bojničky sa viaže k roku 1113 v podobe "Boencza" a k roku 1256 "Boymuch", názvu obce Dvorníky sa viaže k roku 1247 v podobe "Vdvornuc", názvu obce Šalgočka sa viaže k roku 1248 v podobe "Salgo" a k roku 1350 "Salgow", názvu obce Pata sa viaže k roku 1156 v podobe "Pta" a 1252 "Patha", názvu obce Šoporňa sa viaže k roku 1251 v podobe "Supurni" a 1411 "Soporny" a názvu obce Kráľová nad Váhom sa viaže k roku 1113 v podobe "Crali" a 1332 v podobe "Villa Regis". 
Názov vodného toku "Jarčie" bol štandardizovaný v roku 1978. Z miestnej nárečovej komunikácie sú zaznamenané aj podoby názvu vodného toku "Jarč" a "Jáč". V priestore slovenskej hydronymie vodných tokov hydronymum "Jarčie" je jedinečným hydronymom (september 2022). 
Iné projekty.
 
 

</doc>
<doc id="88305" url="https://sk.wikipedia.org/wiki?curid=88305" title="Škoda VOS">
Škoda VOS

Škoda VOS (Vládny osobný špeciál), bol automobil vyrábaný spoločnosťou AZNP v rokoch 1948 až 1952 určený pre najvyšších štátnych predstaviteľov komunistického Česko-Slovenska. Vyrábal sa len vo veľmi malom počte, asi 100 kusov. Z toho bola prvá polovica v prevedeni VOS-L (L=ľahký) a druhá polovica bola ťažko opancierovaná - VOS. Automobil sa oficialne vyrábal v Mladej Boleslavi, tam sa ale len montoval. Motor dodala Praga a karosériu Karosa-Vysoké Mýto.
Škoda VOS.
Motor
Počet prevodových stupňov: 4
Maximálna rýchlosť: 115 km/h
Rozmery
Hmotnosť
Škoda VOS-L.
Počet prevodových stupňov: 4
Maximálna rýchlosť: 130 km/h
Rozmery
Hmotnosť

</doc>
<doc id="88306" url="https://sk.wikipedia.org/wiki?curid=88306" title="Škoda Forman">
Škoda Forman



</doc>
<doc id="88307" url="https://sk.wikipedia.org/wiki?curid=88307" title="Škoda Pick-up">
Škoda Pick-up



</doc>
<doc id="88310" url="https://sk.wikipedia.org/wiki?curid=88310" title="Simpsonovci – 1. séria">
Simpsonovci – 1. séria

Prvá séria "Simpsonovcov" sa v USA vysielala medzi decembrom 1989 a májom 1990. Obsahuje 13 epizód.

</doc>
<doc id="88314" url="https://sk.wikipedia.org/wiki?curid=88314" title="Zoznam ministerstiev na Slovensku">
Zoznam ministerstiev na Slovensku

Toto je zoznam ministerstiev na Slovensku. 
Aktuálne ministerstvá.
Zákon č. 575/2001 Z. z. o organizácii činnosti vlády a organizácii ústrednej štátnej správy (tzv. kompetenčný zákon) v § 3 ustanovuje pôsobenie nasledovných ministerstiev v Slovenskej republike:&lt;ref name="2001/575zz-p3"&gt;&lt;/ref&gt;
Zrušené ministerstvá.
1990.
Zákonom č. 195/1990 Z. z. bolo zrušené s účinnosťou od 1. júla 1990 Ministerstvo zdravotníctva a sociálnych vecí Slovenskej republiky.
1991.
Zákonom č. 298/1991 Z. z. bolo zrušené s účinnosťou od 1. augusta 1991 Ministerstvo pre hospodársku stratégiu Slovenskej republiky.
1992.
Zákonom č. 453/1992 Z. z. z 25. augusta 1992, ktorý nadobudol účinnosť 25. septembra 1992 boli zrušené nasledovné ministerstvá:
2003.
Zákonom č. 139/2003 Z. z. bolo s účinnosťou od 1. mája 2003 zrušené Ministerstvo pre správu a privatizáciu národného majetku Slovenskej republiky.
2010.
Zákonom č. 37/2010 Z. z., ktorým sa mení a dopĺňa zákon č. 575/2001 Z. z. boli zrušené od 1. júla 2010 tieto ministerstvá:
Ministerstvo životného prostredia Slovenskej republiky však bolo po 4 mesiacoch opätovne obnovené 1. novembra 2010 zákonom č. 372/2010 Z. z.

</doc>
<doc id="88316" url="https://sk.wikipedia.org/wiki?curid=88316" title="Faial">
Faial

Faial ( aj "Fayal") môže byť:

</doc>
<doc id="88317" url="https://sk.wikipedia.org/wiki?curid=88317" title="Cognomen">
Cognomen

Cognomen (po latinsky dosl. súmeno, pl. "cognomina") bola tretia časť rímskeho mena (pozri nomen). 
Pôvodne "cognomina" charakterizovala svojho nositeľa podľa určitého typického znaku (napr. "cicero" cícer), neskôr sa však dedili v rámci rodu ("gens"); "cognomen" zvyčajne preberal najstarší syn. Pretože "cognomen" slúžilo predovšetkým na rozlíšenie jednotlivých osôb, môžeme ho považovať za akéhosi predchodcu nášho priezviska, ktoré sa však v Európe objavuje až v 18. storočí.
Prepustení otroci si ako "cognomen" dávali svoje dovtedajšie meno; praenomen a nomen gentile však dostávali od svojho pána. 
Od "cognomen" sa odlišuje agnomen, teda prídavné meno, ktoré označovalo svojho nositeľa na základe jeho (vojenských) úspechov (napr. Africanus, Germanicus).
Zoznam známych rímskych cognomina.
A.
Abercius – Abito – Acacius – Acaunus – Achaicus – Acilianus – Adauctus – Adepphius – Adjutor – Adranos – Adventus – Aeacus – Aebutus – Aemilianus – Afer – Agaptus – Agatopus – Agelastus – Agorix – Agricola – Agrippa – Agustalis – Ahala – Ahenobarbus – Albanus – Albinius – Albinus – Alethius – Allectus – Aloysius – Aluredes – Alypius – Amandus – Amantius – Ambrosius – Amor – Amphion – Anatolius – Ancus – Andronicus – Angelus – Antius – Anullinus – Apelles – Apellinus – Aper – Apollonarius – Aquila – Aquilius – Aquillius – Aratus – Arcadius – Arcavius – Archarius – Arius – Armiger – Arminus – Arpagius – Arrianus – Arruntius – Aruns – Arvina – Asellio – Asina – Asprenas – Asprenus – Assanius – Audaios – Audens – Augendus – Augurnus – Augurius – Augustalis – Augustanus – Augustus – Auila – Aurelianus – Ausonius – Auspex – Auxentius – Auxientius – Auxilius – Avienus – Avitus
B.
Balbillus – Balbus – Balduinus – Bambalio – Bamballio – Banquerius – Barbatus – Baro – Bassus – Bato – Belenus – Belisarius – Bellator – Belletor – Bellicus – Bellus – Bestia – Betto – Bibaculus – Bibulus – Bitucus – Blandus – Bodenius – Bolanus – Bonifatius – Bonosus – Bonus – Bradua – Brocchus – Bromidus – Bruccius – Brucetus – Bruscius – Brutus – Bubo – Buccio – Bulla – Burcanius – Burrus – Buteo
C.
Caecilianus – Caecina – Caecus – Caelistis – Caelestius – Caelianus – Caelinus – Caepio – Caerellius – Caesar – Calacicus – Calatinus – Caldus – Calenus – Calerus – Caletus – Caligula – Callisunus – Calogerus – Calpornius – Calpurnianus – Calpurnis – Calvinus – Calvus – Camerius – Camillus – Campanus – Candidianus – Candidus – Candidius – Canio – Canisius – Cantaber – Capito – Capiton – Caprarius – Caracturus – Carantus – Carbo – Carinus – Carisius – Carius – Carnifex – Carus – Casca – Cassianus – Castinus – Castorius – Castus – Catianus – Catilina – Cato – Catonius – Catullus – Catulus – Catus – Cecilianus – Celatus – Celer – Celsus – Cenaeus – Cencius – Censorinus – Censorius – Centumalus – Cerialis – Cerinthus – Cerularius – Cervianus – Cervidus – Cethegus – Chlorus – Christianus – Cicero – Cico – Cimber – Cinna – Cinnianus – Cita – Cittinus – Civilis – Clarus – Classicianus – Claudianus – Clemens – Clement – Clodian – Clodianus – Cogitatus – Colias – Collatinus – Columbanus – Columella – Comes – Comitianus – Comitinus – Commidius – Commidus – Commius – Commodus – Concessus – Congrio – Constans – Constantius – Corbulo – Cordus – Cornix – Cornutus – Corvinus – Corvus – Cosmas – Cotentinus – Cotta – Crassus – Cremutius – Crescentius – Cresces – Crispian – Crispin – Crispus – Crito – Crotilo – Cucuphas – Culleolus – Cumanus – Cunobarrus – Cupitas – Curio – Cyprianus – Cyprias – Cyricus
D.
Dacien – Dagwalus – Dalmatius – Dama – Damasippus – Damasus – Damian – Dannicus – Dardanius – Dardanus – Decentius – Decianus – Decmitius – Decmus – Dexion – Dexippus – Didicus – Dignus – Dio – Diocletianus – Diocourides – Disertus – Docilinus – Docilus – Dolabella – Dominicus – Domitianus – Donatianus – Donatus – Donicus – Dorotheus – Drusillus – Drusus (ve spojení s gens Claudia) – Dubitatius – Dulcitius – Durio – Durus – Duvianus
E.
Eborius – Eburnus – Ecdicius – Eclectus – Egbuttius – Egnatius – Elerius – Eliphas – Elpidius – Elvorix – Emeritus – Encratis – Ennecus – Ennius – Ennodius – Eonus – Epidianus – Epimachus – Epolonius – Erasinus – Esdras – Eudomius – Eudoxius – Eugenius – Eugenus – Eulogius – Eumenius – Eunapius – Euphemius – Eustacius – Eutherius – Evodius – Excingus – Exsupereus – Exuperantius – Exupertus
F.
Fabianus – Fabillus – Facilis – Fadus – Fagus – Falco – Falconius – Falx – Famia – Familiaris – Fastidius – Faustillus – Faustinianus – Faustinius – Faustus – Faventinus – Felicissimus – Felissimus – Felix – Ferentinus – Ferreolius – Festus – Fidelis – Figulus – Fimbria – Fimus – Firminus – Firmus – Flaccus – Flavian – Flavianus – Flavillus – Flavinus – Florens – Florentius – Florianus – Florus – Forianus – Fortunatus – Fraucus – Fredisius – Frigidian – Frontalis – Frontinus – Fronto – Fructosis – Frugi – Frugius – Frumentius – Fullofaudes – Fulvianus – Furius – Fuscinus – Fuscus
G.
Gaianus – Gaius – Gala – Galarius – Galenus – Galerus – Gallio – Gallus – Galvisius – Garilianus – Gaurus – Gavros – Gavrus – Gelasius – Gellius – Gemellus – Geminianus – Generidus – Genesius – Genialis – Gennadius – Gerardus – Germanus – Germanicus – Gessius – Geta – Getha – Glabrio – Glaucia – Globulus – Gluvias – Glycia – Gordian Gordianus – Gordio – Gorgonius – Gracchus – Gracilis – Gratian – Gratidianus – Grattus – Gregorius – Grumio – Gualterus – Gryllus
H.
Habitus – Hadrianus – Hardalio – Haterius – Helvius – Herculius – Herenus – Herma – Hermina – Hesychius – Hiberus – Hilario – Hilaris – Hilarius – Hirpinius – Hirrus – Homullus – Honoratus – Horatius – Hortensis – Hortensius – Hortensus – Hosidius – Humilus – Hybrida
I.
Iacomus – Igennus – Ignatius – Indaletius – Indus – Ingenuus – Ingenvinus – Iocundus – Iovinus – Irenaeus – Isatis – Isauricus – Italicus – Ivmarus – Ianuarius – Iavolenus – Iovinianus – Iovinus – Iovius – Iuba – Iulian – Iulianus – Iuncinus – Iuncus – Iunianus – Iustianus – Iustinianus – Iustinus – Iustus – Iuvenlis
K.
Kaeso (alebo Caeso, gens Fabia)
L.
Lactantius – Laeca – Laenas – Laetinianus – Laevinus – Larcius – Lartius – Lateranus – Latinius – Laurentius – Leddicus – Lentullus – Lentulus – Leon – Leontius – Lepidus – Lepontus – Leptis – Libanius – Liberalis – Libo – Licinianus – Licinius – Ligur – Ligustinus – Limetanus – Linus – Litorius – Littera – Litumaris – Livianus – Livigenus – Longinus – Lovernianus – Lovernius – Lucan – Lucanus – Lucianus – Lucilianus Lucretius – Luctacus – Lucullus – Lunaris – Luonercus – Lupercus – Lupicinus – Lupinus – Lupis – Lurco – Lurio – Lutherius – Lutorius
M.
Maccalus – Macrinus – Macro – Macrobius – Mactator – Maecenus – Maecius – Magnentius – Magnus – Magunnus – Maius – Major – Malchus – Mallus – Maltinus – Mancinus – Manlius – Mansuetus – Marcallas – Marcellinus – Marcellus – Marcialis – Marcipor – Margarita – Marinianus – Marinus – Maritialis – Maritimus – Marius – Maro – Marsallas – Marsicus – Marsus – Marsyas – Martial – Martialis – Martianus – Martinus – Martius – Martyrius – Marullinus – Marullus – Maternus – Matho – Mauricius – Maursus – Maximian – Maximianus – Maximinius – Maximinus – Maximus – Medullinus – Megellus – Melissus – Melitus – Mellitus – Melus – Meminius – Memmius – Memor – Mercator – Mercurialis – Mercurinus – Merula – Messala – Messor – Metellus – Metilius – Metunus – Micianus – Mico – Micon – Milonius – Minervalis – Minianus – Minicianus – Moderatus – Molacus – Momus – Montanus – Montaus – Mordanticus – Mucianus – Muco – Muncius – Murena – Mus – Musa – Musicus – Mutilus – Mutius
N.
Nabor – Naevius – Narcissus – Narses – Nasica – Naso – Natalinus – Natalis – Naucratius – Nazarius – Nectaridus – Nelius – Nemesianus – Nemnogenus – Neneus – Nennius – Nepos – Nero – Nertomarus – Nerva – Nicasius – Nicetius – Nigellus – Niger – Nigidius – Nigrinus – Niraemius – Nolus – Nonius – Noster – Novation – Novellius – Numerianus – Numonis
O.
Oceanus – Octavian – Octavianus – Octobrianus – Olennius – Olympicus – Opilio – Opimius – Opis – Optatus – Orientalis – Orientius – Orissus – Orosius – Osterianus – Otho – Ovinus
P.
Pacatianus – Pachomius – Pacuvianus – Paenula – Paetinus – Paetus – Palicamus – Pamphilius – Panaetius – Pansa – Pantensus – Pantera – Panthera – Papinian – Papus – Paratus – Parnesius – Pascentius – Pastor – Paterculus – Paternus – Patiens – Patricius – Paulinus – Paullus – Pavo – Pelagius – Pennus – Peregrinus – Perennis – Perpenna – Perperna – Pertacus – Pertinax – Petasius – Petreius – Petronax – Petrus – Philippus – Photius – Pictor – Pilatus – Pilus – Pinarius – Piso – Pius – Placidus – Planta – Plautis – Plautius – Plautus – Pleminius – Pollienus – Pollio – Polus – Polybius – Pompolussa – Pomponius – Poplicola – Porcus – Porphyrius – Postumianus – Postumus – Potitus – Praetextus – Prilidianus – Primanus – Primulus – Primus – Prisca – Priscian – Priscillian – Priscillianus – Priscus – Probus – Processus – Proceus – Proculus – Procyon – Profuterius – Propertius – Protacius – Protus – Proxsimus – Publianus – Publicola – Publicus – Pudens – Pudentius – Pulcher – Pulcherius – Pullus – Pusinnus – Pustula
Q.
Quartinus – Quarto – Quatruus – Quentin – Quietus – Quintilianus – Quintilius – Quintillius – Quintillus – Quiriac – Quiricus – Quirinalis
R.
Ramio – Ramirus – Ravilla – Reburrus – Receptus – Rectus – Regillus – Reginus – Regulus – Remigius – Remus – Renatus – Respectus – Restitutus – Rex – Ripanus – Rogatus – Rogelius – Romanus – Romulianus – Romulus – Roscius – Rufinianus – Rufinus – Rufrius – Rufus – Rullus – Ruricius – Ruso – Rusticus – Rutilianus
S.
Sabellius – Sabinianus – Sabinus – Sacerdos – Saenus – Salinator – Salonianus – Saloninus – Salonius – Salvian – Salvianus – Salvius – Sanctus – Sandilianus – Sanga – Sarimarcus – Sarrius – Saturninus – Saunio – Scaevola – Scapula – Scaro – Scato – Scaurus – Schlerus – Scipio – Scribonianus – Scrofa – Sebastianus – Secundas – Segestes – Sejanus – Sellic – Seneca – Senecianus – Senecio – Senilis – Senna – Senopianus – Sentius – Septimianus – Sergius – Seronatus – Serranus – Sertorius – Servanus – Servatius – Servilius – Seuso – Severlinus – Severus – Sevso – Siculus – Sidonius – Sigilis – Silanus – Silius – Silo – Silus – Silvanus – Similis – Simo – Simplex – Simplicianus – Siricus – Sisenna – Sisinnius – Sita – Sollemnis – Sorex – Sorio – Sosius – Sotericus – Soulinus – Sparticus – Spendius – Speratus – Statius – Stichus – Strabo – Sudrenus – Suilius – Sulinus – Sulla – Sulpicius – Super – Superbus – Superstes – Sura – Surinus – Surius – Surus – Sylla – Sylvian – Sylvius – Symmachus – Symphorian – Sympronian – Synistor – Synnodus
T.
Tacitus – Taenaris – Tancinus – Tanicus – Tarquinius – Tarsicius – Tasius – Tatian – Taurinus – Telesinus – Terenteianus – Tertius – Tertullian – Tertullianus – Tertulus – Tetricus – Tetullianus – Thrasea – Tiberillus – Tiberinus – Tibullus – Tiburs – Tiburtius – Ticinius – Titianus – Titillus – Torquatus – Toutius – Traianus – Trailus – Tranio – Tranquillus – Trebellius – Trebius – Trebonianus – Tremerus – Tremorinus – Trenico – Trenus – Triarius – Trifer – Triferus – Trimalchio – Trogus – Trupo – Tuccianus – Tuditanus – Tullas – Turibius – Turpilianus – Turpilinus – Turpilias – Tuticanus – Tutor – Typhoeus – Tyranus
U/V.
Ulfila – Ulixes – Ulpianus – Umbonius – Urbicus – Ursacius – Ursinus – Ursus – Uticensis – Vala – Valens – Valentinian – Valentinus – Valerian – Valerianus – Valgus (Gens Quintia) – Varialus – Varro – Varus – Vatia – Vedrix – Vegetius – Velius – Velus – Venantius – Venator – Ventor – Venustinius – Vepgenus – Veranius – Verecundus – Verinus – Verres – Verrucosis – Verullus – Verulus – Verus – Vespasianus – Vespillo – Vestinus – Vestorius – Vetranio – Vettonianus – Veturius – Viator – Vibennis – Vibius – Vibullius – Victor – Victorinus – Victricius – Vincentius – Vindex – Vinicianus – Virginius – Viridio – Virilis – Virnius – Vitalinus – Vitalion – Vitalis – Vitoricus – Vitulus – Vitus – Vocula – Volturcius – Volusenus – Volusianus – Vonones – Vopiscus – Voteporix – Vulso
Z.
Zeno – Zoilus – Zosimus

</doc>
<doc id="88318" url="https://sk.wikipedia.org/wiki?curid=88318" title="Gabčíkovo (vodné dielo)">
Gabčíkovo (vodné dielo)

Gabčíkovo je vodné dielo na rieke Dunaj, vybudované neďaleko mesta Gabčíkovo, juhovýchodne od Bratislavy.
Dejiny.
V stále sa meniacej rieke Dunaj sa nedarilo vytvoriť spoľahlivú plavebnú dráhu na dlhý čas. Už v polovici 19. storočia vznikol názor, že najlepšie by bolo plavbu riešiť odklonením sa od pôvodného koryta Dunaja. Napokon bol vybratý práve tento variant. Podľa neho sa Dunaj odkláňa zo zdrže Hrušov cez prívodný kanál, hydrocentrálu Gabčíkovo a odpadový kanál. Rozhodnutie o výstavbe bolo podmienené tiež odporúčaním Dunajskej komisie na vylepšenie parametrických podmienok pre vodnú cestu medzi Bratislavou a Budapešťou. Rozhodnutie urýchlila aj ropná kríza v roku 1973.
Vodné dielo bolo budované od roku 1977, pôvodne ako vodné dielo Gabčíkovo-Nagymaros na základe medzinárodnej zmluvy z roku 1977 a predovšetkým s cieľom zabrániť pravidelným záplavám v tejto oblasti (napr. 1954 a 1965). Maďarsko v máji/novembri roku 1989 jednostranne a bez toho, aby to Slovensku oznámilo, ukončilo práce na stavbe svojej časti, čím donútilo Česko-Slovensko od novembra 1991 realizovať len časť diela pri Bratislave v pozmenenej podobe. Toto dielo bolo uvedené do prevádzky v októbri 1992, sekundárne časti stavby (elektráreň a podobne) boli uvedené do prevádzky v roku (?) 1996. Odstúpenie Maďarska od zmluvy bolo dlhé roky predmetom medzinárodného právneho sporu medzi Slovenskom (ako dedičom záväzkov po Česko-Slovensku) a Maďarskom. Medzinárodný súdny dvor v októbri 1997 rozhodol, že zmluva z roku 1977 stále platí. Maďarsko taktiež nebolo oprávnené v roku 1989 prerušiť a neskôr pozastaviť práce na vodnom diele.
Elektráreň vodného diela prevádzkovali v období od 10. marca 2006 do 10. marca 2015 Slovenské elektrárne. Zmluvu o prevádzke, ktorá bola pôvodne na obdobie 30 rokov, vypovedala Vodohospodárska výstavba (VV) 4. decembra 2014 podľa práva vyplývajúceho zo zmluvy bez explicitného uvedenia dôvodu. Príčinou mali byť vážne porušenia zmluvy zo strany majoritného akcionára Slovenských elektrární, talianskeho Enelu. Vláda (zástupca VV) argumentovala aj údajnou neochotou Slovenských elektrární urobiť potrebnú generálnu opravu, ktorá bola podľa vládnych predstaviteľov akútna. Od 10. marca 2015 pokračuje v prevádzke elektrární vodného diela Gabčíkovo Vodohospodárska výstavba. 
Časti vodného diela.
Vodné dielo Nagymaros.
Súčasťou vodných diel na Dunaji má byť aj vodné dielo Nagymaros tvorené zdržou dlhou asi 95 kilometrov a stupňom Nagymaros. Stupeň bude situovaný v Maďarsku medzi obcami Vyšehrad a Nagymaros a jeho úlohou je využívať vzniknutý spád zdrže na výrobu elektrickej energie a zabezpečiť dostatočné plavebné hĺbky požadované medzinárodnými dohovormi, ktoré sa nedajú uskutočniť pomocou regulačných opatrení.
Vodné dielo Gabčíkovo bolo navrhované na regulačnú a špičkovú prevádzku vodnej elektrárne a vodné dielo Nagymaros ako vyrovnávacia elektráreň, na zlepšenie podmienok plavby a vyrovnávanie špičkových odtokov z vodnej elektrárne Gabčíkovo. Prevádzka vodnej elektrárne Nagymaros sa teda predpokladala ako priebežná. Zdržanie vybudovania stupňa Nagymaros neumožňuje vodnej elektrárni Gabčíkovo pracovať v špičkovej prevádzke.
Dôvodom na zastavenie prác zo strany Maďarska boli protesty občanov, pretože Vodné dielo sa začalo chápať ako symbol socializmu. Odporcovia diela v Maďarsku tiež argumentovali tým, že dielo by výrazne poškodilo životné prostredie.
Po zanechaní prác maďarskou stranou a nerešpektovaním tzv. "Zmluvného projektu" v čase, kedy bolo vodné dielo Gabčíkovo na 90% dokončené, sa v roku 1992 našlo 7 hlavných variantov na dobudovanie vodného diela Gabčíkovo. Napokon bol vybraný variant C, teda "zmenšenie zdrže, vybudovanie vodného diela výlučne na území Slovenska a odsunutie výstavby vodného diela Nagymaros". Ako najlepšie riešenie však naďalej zostáva variant A, teda "dokončenie oboch vodných diel podľa platnej medzinárodnej Zmluvy z roku 1977, vrátane všetkých spoločne dohodnutých zmien v spoločnom zmluvnom projekte". V novembri 1991 začala slovenská strana realizáciu objektov náhradného riešenia výlučne na slovenskom území.
Charakteristika.
Vodné dielo Gabčíkovo je viacúčelová stavba. Charakteristika a účel diela:

</doc>
<doc id="88321" url="https://sk.wikipedia.org/wiki?curid=88321" title="Ambrosius">
Ambrosius

Ambrosius môže byť:

</doc>
<doc id="88322" url="https://sk.wikipedia.org/wiki?curid=88322" title="Ambrózius">
Ambrózius



</doc>
<doc id="88323" url="https://sk.wikipedia.org/wiki?curid=88323" title="Ambrož">
Ambrož



</doc>
<doc id="88324" url="https://sk.wikipedia.org/wiki?curid=88324" title="Faial (sopka)">
Faial (sopka)

Faial ( aj "Fayal") je názov neaktívnej sopky, nachádzajúcej sa na ostrove rovnakého mena, ktorý patrí do portugalského súostrovia Azory.
Sopka zaberá celý ostrov a má pomerne komplikovanú stavbu, tvorená je komplexmi andezitových až trachytových vyvrenín, posiata početnými dómami a troskovými kuželmi a ukončená kalderou s priemerom . Celý ostrov je pokrytý tenku vrstvou pemzy, popola, sopečného prachu a pyroklastík, pochádzajúcich z obdobia formovania kaldery.
Posledná erupcia sa odohrala v rokoch 195758 pri západnom výbežku ostrova, keď podmorský vulkán Capelinhos vytvoril nový ostrovček pri pobreží, ktorý sa neskôr spojil s ostrovom Faial.

</doc>
<doc id="88326" url="https://sk.wikipedia.org/wiki?curid=88326" title="Fayal">
Fayal



</doc>
<doc id="88327" url="https://sk.wikipedia.org/wiki?curid=88327" title="Fayal (sopka)">
Fayal (sopka)



</doc>
<doc id="88328" url="https://sk.wikipedia.org/wiki?curid=88328" title="Gabčíkovo">
Gabčíkovo

Gabčíkovo môže byť:

</doc>
<doc id="88329" url="https://sk.wikipedia.org/wiki?curid=88329" title="Pico">
Pico

Pico môže byť:

</doc>
<doc id="88330" url="https://sk.wikipedia.org/wiki?curid=88330" title="Ponta do Pico">
Ponta do Pico

Ponta do Pico je s výškou najvyšší vulkán na Azorských ostrovoch. Nachádza sa na juhozápadnom okraji ostrova s rovnakým menom.
Vulkán leží na pozostatkoch staršej sopky, ktorá vyformovala celý ostrov. Prevažne bazaltový stratovulkán ma kuželový tvar a je ukončený kráterom s priemerom . Historicky doložené erupcie v rokoch 1562-64 a 1718 sledovali juhovýchodnú zlomovú líniu, povedľa ktorej sa vylievala láva, ktorá dosiahla až na pobrežie. Erupcia v roku 1963 nebola skutočná vulkanická erupcia, išlo len o emisiu plynov a pár.

</doc>
<doc id="88331" url="https://sk.wikipedia.org/wiki?curid=88331" title="Geiserich">
Geiserich

Geiserich (* asi 389 – † 25. január 477) bol kráľ Vandalov a Alanov v rokoch 428 – 477 a jedna z kľúčových postáv v čase sťahovania národov. Za jeho vlády patril kmeň Vandalov medzi politicky mocné s veľkým vplyvom vo vtedajšej Európe. 
Geiserich (jeho meno môže znamenať Caesar-kráľ alebo aj kopija-kráľ) bol nemanželským synom kráľa Godigisela. Mal sa narodiť niekedy okolo roku 389 pri jazere Balaton. Po Godigiselovi sa stal kráľom Geiserichov nevlastný brat Gunderich, ktorý zomrel v roku 428. Až potom Geiserich nastúpil na otcov trón. Vandali v tom čase sídlili v dnešnej Andalúzii (ktorá po nich prijala svoje meno), kam sa presunuli v roku 406 spolu s Alanmi a Svébmi.
Geiserich sa čoskoro ukázal ako zdatný a silný panovník, ktorý môže byť pre Rimanov schopný ako aktívny politický a vojenský protihráč. Vandali trpeli útokmi Vizigótov, preto sa Geiserich rozhodol presunúť kmeň na juh, do severnej Afriky. Vandalská ríša mala od roku 419, kedy porazila Rimanov pri Brakare, aj loďstvo, ktoré ohrozovalo predovšetkým severoafrické pobrežie. V roku 429, keď sa medzi sebou v spore ocitli Bonifatius, rímsky správca provincie Severná Afrika a rímsky senát, Geiserich previezol na lodiach 80 000 svojich ľudí do Afriky. (Niekedy sa dokonca a asi nesprávne uvažuje, že ho do Afriky pozval sám Bonifatius). Tu dokázal vojensky poraziť rímske vojsko a obsadiť územie dnešného Maroka a severného Alžíru.
Pri obliehaní Hippa Regia v roku 430 zomrel sv. Augustín. Jediným významným mestom, ktoré nebolo Vandalmi dobyté, zostalo Kartágo. O rok neskôr bol západorímsky cisár Valentinián III. nútený uznať Geisericha ako kráľa novozískaných území a tak vzniklo prvé nezávislé germánske kráľovstvo na území západorímskej ríše.
V roku 439 Geiserich získal aj Kartágo a s ním veľkú časť rímskeho loďstva, ktoré kotvilo v jeho prístave. Kartágo sa stalo novým hlavným mestom a flotila, ktorá sa rozrástla, hlavnou námornou silou v Stredomorí, vďaka ktorej Vandali obsadili Sicíliu (v rokoch 440-442), Sardíniu, Korziku a Baleáry.
V roku 442 Rimania uznali vandalskú držbu Kartága a nezávislosť vandalského kráľovstva a uznali ich držbu aj nad dovtedy rímskou časťou Alžíru.
Vo vnútornej politike bol Geiserich pomerne nábožensky benevolentný. Katolíctvo nebolo prenasledované, len jeho blízki poradcovia museli prestúpiť na ariánstvo (sám bol arián). Katolíci a bohatí Rimania boli znevýhodnení na daniach.
V roku 455 cisára Valeriána III. zavraždili a trón si uzurpoval Petronius Maximus. Geiserich 31. mája 442 pristal so svojimi mužmi v Itálii, pretože zmluvu z roku 442 s uzurpovaním trónu považoval naďalej za neplatnú. Pred bránami Ríma ho žiadal pápež Lev I., aby neprelieval krv obyvateľov mesta a keď mu to Geiserich prisľúbil, vpustili ho dovnútra. Napriek tomu sa meno Vandalov v negatívnom význame prenieslo až do súčasnosti. Vandali si odniesli zlato, striebro a ďalšie drahocennosti. Z Ríma bola odvedená, okrem ďalších bohatých ľudí ako rukojemníkov, za ktorých žiadali výkupné, aj vdova po Valeriánovi III. Eudoxia a jej dcéry, vrátane Eudocie, ktorá sa stala manželkou Geiserichovho syna Hunericha.
V roku 468 sa obe časti rímskeho impéria spojili, aby si podmanili Geiserichovu ríšu a ukončili nájazdy ich lodí. Výprava sa ukázala ako neúspešná, východorímsky cisár Zenón s Geiserichom v roku 475 uzavreli mier a Geiserich ovládal Stredomorie až do svojej smrti v roku 477.

</doc>
<doc id="88335" url="https://sk.wikipedia.org/wiki?curid=88335" title="Škoda Superb (1934)">
Škoda Superb (1934)

Škoda Superb je automobil vyrábaný automobilkou ASAP. Prvý model bol predstavený už v roku 1934. V minulosti bol vďaka svojmu značne luxusnému vyhotoveniu často využívaným vozidlom vtedajších vysokých štátnych úradníkov, ministrov, zámožných továrnikov a niekedy aj taxikárov.
Škoda Superb OHV.
Škoda Superb OHV bol vyrábaný v rokoch 1938 až 1949, celkovo bolo vyrobených 275 kusov.
Technické informácie.
Motor
Počet prevodových stupňov: 4
Maximálna rýchlosť: 125 km/h
Rozmery
Hmotnosť
Škoda Superb V8 4000, typ 919.
Škoda Superb V8 4000 bol vyrábaný v rokoch 1939 až 1940 a bolo vyrobených 10 kusov. Vzhľadom je karoséria až na niekoľko ozdobných chrómovaných prvkov podobná na sériový Superb OHV. Rozmerovo je ale väčší a rozmerovo ho prekonala už len Škoda VOS. Najväčším rozdielom bol však motor V8. 
Technické informácie.
Motor
Počet prevodových stupňov: 3
Maximálna rýchlosť: 135 km/h
Rozmery
Hmotnosť
Spotreba paliva: 25 l/100 km

</doc>
<doc id="88337" url="https://sk.wikipedia.org/wiki?curid=88337" title="Kolínsky dóm">
Kolínsky dóm

Kolínsky dóm je dóm v Kolíne nad Rýnom v Nemecku.
Stavali ho vyše 600 rokov. Táto jediná klasická katedrála na nemeckej pôde je preto nielen pamätníkom stredoveku, ale aj architektonickým dielom 19. storočia. Od roku 1996 je zapísaná na zozname svetového dedičstva UNESCO.
Stavebné práce.
Kolínske arcibiskupstvo, ktoré od roku 1164 vlastnilo vzácnu relikviu — kosti svätých Troch kráľov, malo veľký politický a náboženský význam. Preto bol pochopiteľný plán nahradiť údajne zastaraný karolínsky dóm katedrálou, ktorá by zodpovedala postaveniu arcibiskupstva a hodnote uschovávaných relikvií. Základný kameň Dómu sv. Petra a Panny Márie — jedného z najväčších v Európe — položil roku 1248 kolínsky arcibiskup Konrad von Hochstaden.
V roku 1560 sa stavebné práce pre nedostatok peňazí zastavili, ale vtedy už boli položené základy celej stavby. Stĺpy priečnej a pozdĺžnej lode stáli pod provizórnymi strechami, západná fasáda s dvoma vežami bola nedokončená. Až 19. storočie utvorilo predpoklady na obnovenie stavebnej činnosti na katedrále (od r. 1842). Vplyvom oslobodzovacích vojen sa prebudilo národné cítenie, dodatočne sa uvedomoval (zdanlivo) národný ráz stredovekej gotiky a katedrála sa pokladala za symbol zjednoteného Nemecka, za akýsi druh národnej svätyne.
Pôdorys stavby.
Pôdorys Kolínskeho dómu (dĺžka 144,58 m) napodobňuje severofrancúzske katedrály. Ide o krížovú stavbu s piatimi pozdĺžnymi a tromi priečnymi loďami, východným chórom s ochodzou, so siedmimi rovnakými chórovými kaplnkami a dvoma vežami na západnom priečelí. Dóm slávnostne vysvätili 15. októbra 1880.
Kolínska povesť.
Keď stavba Kolínskeho dómu pokročila už natoľko, že boli viditeľné mohutné obrysy chrámu, začal sa diabol vyhrážať prvému staviteľovi dómu Gerhardovi, že zaplaví celé základy, aby znemožnil chrám dokončiť. Majster Gerhard sa dušoval, že dóm bude rýchlejšie dokončený, než by diabol mohol priviesť vodu. Keď sa o niekoľko dní ocitlo stavenisko pod vodou, majster Gerhard skočil z lešenia. Potom sa už nenašiel staviteľ, ktorému by sa dóm podarilo dokončiť. Najskôr museli zo staveniska vyhnať dušu prvého staviteľa, ktorá tam blúdila, až potom mohli práce úspešne dokončiť.

</doc>
<doc id="88357" url="https://sk.wikipedia.org/wiki?curid=88357" title="Otakar Ševčík">
Otakar Ševčík

Otakar Ševčík (* 22. marec 1852, Horažďovice, južné Čechy – † 18. január 1934, Písek) bol český huslista, husľový pedagóg, vydavateľ a dirigent.
Životopis.
Základy hudobného vzdelania dostal od otca. Ako sedemročný začal hrať na husle. V desiatich rokoch sa predstavil na verejnom koncerte s Kalivodovými variáciami. 1866 – ako štrnásťročný je prijatý na Pražské konzervatórium a to hneď do druhého ročníka. Zo začiatku študoval u Antonína Sitta, neskôr u Antonína Bennewitza. 21. júla 1870 ukončil štúdiá na konzervatóriu ako najlepší žiak roka.
Koncertná a pedagogická činnosť.
Po ukončení štúdia koncertoval s violončelistom Juliánom Krkoškom a po prvýkrát odchádza do Salzburgu, kde prijal miesto koncertného majstra. Popritom prijal aj učiteľské miesto a založil svoj vlastný kvartet. 1. apríla 1873 sa stáva koncertným majstrom Pražského "Prozatímního divadla" 22. mája 1873 dostal ponuku od riaditeľa Dvornej opery vo Viedni ma miesto koncertného majstra vo Viedenskej komickej opere. 1884 odchádza z Viedne a opäť sa venuje komornej koncertnej činnosti. Svoje vystúpenia obohacoval aj svojimi speváckymi schopnosťami. Mal hlas barytón, školený u Förchtgotta Tovačovského. Koncom roku 1874 odchádza do Charkova, kde prijal miesto koncertného majstra. Po príchode do Charkova však zistil, že miesto už bolo obsadené. Odchádza do Moskvy, kde spolu s klaviristom Resselom usporiadal koncertné turné po ruských kúpeloch. 1. septembra 1892–1893 sa stáva profesorom na Pražskom konzervatóriu. 1903 dostáva ponuku na miesto profesora pri Kráľovskej akadémii v Londýne, vzápätí dostáva takú istú ponuku na konzervatóriu v Chicagu a na Kráľovskej akadémii v Mníchove. Otakar Ševčík ostáva v Prahe, kde bol dňa 6. júla 1901 zvolený za prednostu husľového oddelenia. V roku 1906 odchádza z Pražského konzervatória a usadzuje sa v meste Písek, kde zakladá kolónie huslistov, ktorí prichádzajú z celého sveta. 1909 sa vracia k verejnej činnosti a prijíma miesto profesora na Viedenskej akadémii. 1913 sa vracia do Prahy, na novozaložené konzervatórium v emauzskom kláštore. 1919 diriguje Českú filharmóniu v jarnom období pražskej koncertnej sezóny. V roku 1920 odchádza do USA do Ithaci. 1922 pôsobí striedavo v Prahe a v Písku. 1924 odchádza opäť do USA kde pôsobí v Chicagu, New Yorku a v Bostone. 5. mája 1932 odchádza opäť do vlasti. Po krátkom pobyte vo vlasti odchádza do Anglicka, kde zostal do Augusta, odkiaľ sa vrátil chorľavý. 18. januára 1934 zomrel. Ako hovoril prof. Viliam Kořínek (žiak Jaroslava Kociana, ktorí bol žiakom Otakara Ševčíka): "„Zomrel Majster profesor Otakar Ševčík, virtuóz svojej doby, vždy učiteľ, náš Komenský vo vyučovaní v hre na husle a predovšetkým ideálne dokonalý človek.“"
Dielo.
Dielo profesora Otakara Ševčíka je rozvrhnuté na osem stupňov, ktoré boli pre prehľadnosť rozdelené do jednotlivých opusov.
Opus 1. "Husľová technika"
Opus 2. "Škola sláčikovej techniky"
Opus 3. "40 Variácií"
Opus 6. "Škola pre začiatočníkov" (I.–VII. zoš.)
Opus 7. "Príprava k cvičeniam trilkov" (I.–II. zoš.)
Opus 8. "Výmeny polôh" 
Opus 9. "Štúdium dvojhmatov"
Opus 23. "Chromatika vo všetkých polohách" (Rukopis)
Opus 24. "Pizzicato ľavej ruky as arco tehnikou ľavej ruky" (vyšlo len nedávno)
Opus 25. "Štúdiá Joachymovej kadencie v Brahmsovom koncerte D-Dur" (Edícia Simrock 1929, rev. Ossip Schimirlin)
Opus 26. "Analytická štúdia ku kapričám (caprice) R. Kreutzera" zoš. č. 1–4 (Opus 16.–26. E. Pazdírek, Brno)
Otakar Ševčík skomponoval aj vlastné skladby, z ktorých je naobľúbenejšia virtuózna skladba „Holka modrooká“, ktorú venoval Jánovi Kubelíkovi.
Priaznivci a odporcovia Ševčíkovej metódy.
Ševčíková metóda od svojho vzniku až po dnes má svojich priaznivcov ako aj odporcov. V dobe jej vzniku pôsobili v Európe ešte dvaja významní huslisti a pedagógovia. Carl Flesch, autor pedagogického diela (okrem iných) s názvom "Die Kunst des Violinspiels" v preklade "Umenie husľovej hry" a Leopold Auer pôsobiaci v Petrohrade. Carl Flesch venoval kladnú analýzu Ševčíkovej metóde a vo svojich prejavoch išiel dokonca tak ďaleko, že sa pri písomnom styku podpisoval „Váš nepriamy žiak“. Z mnohých zástancov Ševčíkovej metódy treba menovať Prof. Feista, Wolfganga Schneiderhana, E. Záthureckého, Jaroslava Kociana, Viliama Kořínka. Príležitostne sa študujú Ševčíkove revízie ku koncertom napr. Čajkovský, Brahms, Mendelssohn. Tieto práce vysoko hodnotil napr. David Oistrach.
Zdroj.
Viliam Kořínek, osobne.

</doc>
<doc id="88405" url="https://sk.wikipedia.org/wiki?curid=88405" title="Alžbeta">
Alžbeta

Alžbeta môže byť:

</doc>
<doc id="88406" url="https://sk.wikipedia.org/wiki?curid=88406" title="Lawrence D. Miles">
Lawrence D. Miles



</doc>
<doc id="88413" url="https://sk.wikipedia.org/wiki?curid=88413" title="São Jorge (sopka)">
São Jorge (sopka)

São Jorge je neaktívna sopka, nachádzajúca sa na rovnomennom ostrove v Atlantiku. Sopka pokrýva prakticky celý, dlhý a len široký ostrov.
Vulkán eruptoval pozdĺž trhlinovej zóny, tiahnucej sa naprieč celým ostrovom. Spravidla pokojné erupcia bazaltových láv si však vyžiadali aj niekoľko obetí na životoch, v roku 1580 výbuch sopky usmrtil desať a v roku 1808 osem ľudí. Posledná erupcia sa odohrala v roku 1907, pričom išlo o podmorskú erupciu pri južnom kraji ostrova (v predĺžení trhlinového zlomu).

</doc>
<doc id="88414" url="https://sk.wikipedia.org/wiki?curid=88414" title="Parti">
Parti

Parti (zastarano "Partovia"; po staroperzsky "Parthava", po latinsky "Parthi", po grécky "Πάρθοι") je:
Ako etnikum boli Partovia národom iránskeho pôvodu s príbuzenskými väzbami k Peržanom, Médom a Skýtom.
Prvé zmienky o Partoch pochádzajú zo 6. storočia pred Kr., kedy si ich územie podrobil zakladateľ perzskej ríše Achajmenovcov Kýros II. Veľký (559 – 530 pred Kr.). Satrapiu Partiu potom v nasledujúcich tristo rokoch čakal rovnaký osud ako väčšinu iránskych krajov – po Achajmenovcoch tam vládol Alexander Veľký, potom jednotliví diadochovia a nakoniec macedónska dynastia Seleukovcov (zhruba od roku 310 pred Kr.), ktorých králi sídlili v Sýrskej Antiochii. 
Za vlády Seleuka II. (246 – 225 pred Kr.) využil vtedajší partský satrapa Andragorás slabosť ústrednej moci v Antiochii a osamostatnil sa. Jeho krátku vládu ukončil vpád Parnov, národa spriazneného s Partmi, ktorého príslušníci kočovali severovýchodne od hraníc Partie. Parnovia vedení náčelníkom Arsakom ovládli postupne celé územie Partov, prešli tu k usadlému spôsobu života a veľmi rýchlo splynuli s miestnou populáciou – už v 3. storočí pred Kr. je vládnuci parnský rod Arsakovcov označovaný ako partský.
Arsakovci v priebehu 2. storočia pred Kr. dobyli od Seleukovcov celý Irán aj Mezopotámiu a začali používať starý achajmenovský titul kráľ kráľov. Ďalších tristo rokov sa stala partská ríša nielen nespornou veľmocou na Prednom východe, ale aj jedným z protihráčov rodiaceho sa rímskeho impéria. Konflikty s Rímom sú aj najlepšie zdokumentovanou časťou partských dejin, pretože im z pochopiteľných dôvodov venovali pozornosť grécko-rímski spisovatelia (Crassova porážka pri Karrh je z bitiek, v ktorých sa Rimania a Parti stretli, zrejme najznámejšou).
Väčšinu funkcií pri arsakovskom dvore v Ktésifone zaujímala po celý čas trvania ríše parnsko-partská nobilita a tomu zodpovedal aj zvyšujúci sa význam partského jazyka ako komunikačnej reči, aj keď texty, ktoré sa zachovali pochádzajú prevažne až z čias vlády perzských Sásánovcov. Iránske vplyvy rovnako postupne celkom vytlačili povrchnú helenizáciu partských krajov z čias Alexandra Veľkého a Seleukovcov. 
Partská elita si udržala svoje postavenie aj po páde arsakovskej ríše v dvadsiatych rokoch 3. storočia po Kr. Prvý sásánovský kráľ Ardašír I. presadzoval politiku dorozumnenia a v tom ho nasledovali aj jeho nástupcovia. Napriek tomu krok za krokom postupovalo poperzšťovania Iránu, aj keď partský jazyk zostal jednou z komunikačných rečí až do 9. storočia po Kr. Dôkazom o sile partských tradícií po rozklade arsakovskej ríše sú napríklad náboženské texty jednej manicheiskej sekty, ktoré sa našli v strednej Ázii a ich jazykom je partčina.

</doc>
<doc id="88417" url="https://sk.wikipedia.org/wiki?curid=88417" title="Satrapia">
Satrapia

Satrapia je názov základnej administratívnej jednotky v perzskej ríši Achajmenovcov (550 – 330 pred Kr.), v ríši Alexandra Veľkého a ríši Seleukovcov (312 – cca 140, resp. 64 pred Kr.). Na ich čele stál satrapa, staroperzský chšaçapávan (ochranca krajiny), zodpovedný za správu a finančníctvo v danom obvode. Satrapovia existovali aj neskôr, za partských Arsakovcov (247 pred Kr. – 224 po Kr.) aj perzských Sásánovcov (224 – 651 n. l.), vtedy to bola však nižšia hodnosť, pretože tieto štáty sa skladali z niekoľkých lokálnych kráľovstiev (v Partskej ríši ich bolo podľa Plinia Staršieho celkom osemnásť).
Pretože systém satrapií sa sformoval v achajmenovskom období – Alexander Veľký a Seleukovci ho vlastne len prevzali – je potrebné ho priblížiť práve na príklade starej perzskej ríše.
Systém satrapií za Achajmenovcov.
Názory odborníkov na čas vzniku achajmenovskej správnej štruktúry sa výrazne rozchádzajú. Niektorí bádatelia veria Herodotovmu výkladu, že satrapie vytvoril tretí achajmenovský kráľ Dareios I., iní usudzujú, že museli existovať už oveľa skôr, snáď už v čase zakladateľa perzskej ríše Kýra Veľkého (559 – 530 pred Kr.). Predmetom diskusií je aj ich počet a rozloha, pretože detailný opis členenia ríše sa zachoval až z čias macedónskej nadvlády po roku 330 pred Kr.
Na základe posledných poznatkov sa dá konštatovať, že od 5. storočia existovalo v perzskej ríši pravdepodobne 24 takzvaných hlavných satrapií:
Z hlavných satrapií malo najväčší význam sedem, pri ktorých je uvedené správne stredisko – Lýdia, Babylonia, Egypt, Média, Párs, Baktria a Arachózia. Všetky boli obsadzované výlučne Iráncami (vždy priamo kráľom) a vo všetkých úradovali osoby nejak zviazané s achajmenovským rodom (princovia, manželia princezien, potomkovia Dareiových pomocníkov v boji s uchvatiteľom Gaumátom atď.). Význam týchto satrapií súvisel hlavne s tým, že išlo o bývalé centrá monarchií, z ktorých bola perzská ríša „poskladaná“: Lýdskej ríše, novobabylonskej ríše, Egypta, Médskej ríše, Pársu ako kolísky dynastie, Baktrijskej (Kajanovskej) ríše a Sámanskej ríše. Niekedy sa o nich hovorí ako o veľkých satrapiách, pretože ich predstavitelia mali vplyv aj na susedné hlavné satrapie a do určitej miery ich kontrolovali (satrapa Lýdie Kapadóciu, satrapa Babylonie Asýriu, satrapa Egypta Líbyu atď.).
Takmer každá hlavná satrapia pozostávala z väčšieho či menšieho počtu malých satrapií. Dobrým príkladom je v tomto ohľade Lýdia, tvorená vlastnou Lýdiou, Frýgiou pri Hellesponte, Káriou a Veľkou Frýgiou. Malé satrapie boli neskôr často dedičné, na rozdiel od vyššie zmienených satrapií veľkých a z prevažnej časti aj ostatných satrapií hlavných (tam však niekedy zastával úrad satrapa lokálny kráľ). Existencia celej rady malých satrapií je sporná, pretože dobová terminológia je nejednotná a dvojznačná.
Bibliografia.
B. Jacobs, "Die Satrapienverwaltung im Perserreich zur Zeit Darius’ III.", Wiesbaden 1994.

</doc>
<doc id="88425" url="https://sk.wikipedia.org/wiki?curid=88425" title="Paleokartografia">
Paleokartografia

Paleokartografia je náuka o predhistorických mapách (o mapových pamiatkach z dôb, kedy ešte neexistovali písomné pamiatky); kartografia predhistorických máp.

</doc>
<doc id="88427" url="https://sk.wikipedia.org/wiki?curid=88427" title="Geometrický plán">
Geometrický plán

Geometrický plán je technický podklad právnych úkonov a iných listín; vyhotovuje sa vždy na základe výsledkov geodetických prác a obsahuje najmä grafické znázornenie nehnuteľnosti pred zmenou a po zmene s uvedením doterajších a nových parcelných čísiel, druhov pozemkov a ich výmer, ako aj údaje o právnych vzťahoch.

</doc>
<doc id="88428" url="https://sk.wikipedia.org/wiki?curid=88428" title="Observačný plán">
Observačný plán

Observačný plán v triangulácii je grafický prehľad trigonometrických smerov, ktoré majú byť zmerané.

</doc>
<doc id="88430" url="https://sk.wikipedia.org/wiki?curid=88430" title="Plán">
Plán

Plán môže byť:

</doc>
<doc id="88431" url="https://sk.wikipedia.org/wiki?curid=88431" title="Parcela">
Parcela

Parcela je v geodézii geometrické určenie a zobrazenie pozemku v katastrálnej mape s vyznačením parcelného čísla. Hovorovo je parcela malý pozemok.

</doc>
<doc id="88432" url="https://sk.wikipedia.org/wiki?curid=88432" title="Parcelácia">
Parcelácia

Parcelácia je rozdelenie rozsiahleho pozemku alebo súboru pozemkov na iný súbor pozemkov.

</doc>
<doc id="88433" url="https://sk.wikipedia.org/wiki?curid=88433" title="Geodetická sieť">
Geodetická sieť

Geodetická sieť je spoločný nadradený pojem pre trigonometrickú, nivelačnú a gravimetrickú sieť a sieť kozmickej triangulácie.

</doc>
<doc id="88435" url="https://sk.wikipedia.org/wiki?curid=88435" title="Tachymeter">
Tachymeter

Tachymeter je meračský prístroj na optické meranie dĺžok, vodorovných a výškových uhlov.
Tachymeter na hodinkách.
Tachymeter je stupnica, ktorá sa nachádza na vonkajšom obvode ciferníka na niektorých analógových hodinkách. Slúži na meranie rýchlosti na základe uplynutého času, pričom dráha je pevne daná (najčastejšie 1 kilometer, míľa, námorná míľa).
Princíp merania je veľmi jednoduchý. Zoberme si pohybujúce sa auto po diaľnici. Zapnite stopky hodiniek v okamihu, kedy míňate kilometrovník (informačná dopravná značka, ktorá udáva počet kilometrov z istého bodu). V momente, kedy míňate kilometrovník vzdialený presne 1 km od predchádzajúceho zastavte stopky. Hodnota na tachymetri, na ktorú ukazuje ručička na stopkách je vaša aktuálna rýchlosť.
Problém je však v tom, že stupnica má najmenšiu hodnotu 60 km/h. Ale aj to sa dá vyriešiť, a to tak, že meraný úsek má menšiu dĺžku ako 1 km. Tak napríklad 250 m. Na hodinkách nameriame približne 40 sekúnd, čo na tachymetri ukazuje 90 km/h, avšak úsek je štyrikrát kratší a teda aj rýchlosť musíme deliť štyrmi. Tým pádom je výsledná rýchlosť 22,5 km/h. Podobný ale opačný postup uplatňujeme pri vysokých rýchlostiach. 
Aby sme mohli meranie označiť za presné, musí byť v časovom intervale od 7,2s do 60s. Hodnoty mimo tohto intervalu sa merať nedajú.
Praktické využitie tachymetra však nie je len pri meraní rýchlosti, tak napríklad jeho pomocou je možné vypočítať spotrebu benzínu - ak spálenie litra benzínu trvá 50 sekúnd, po odčítaní hodnoty 72 na tachymetri, získame priemernú spotrebu za hodinu t. j. v našom prípade 72 litrov za hodinu. Ďalej môžeme vypočítať napr. koľko vyjde výrobkov z výrobnej linky za hodinu, atď.
Napriek širokému uplatneniu sa tachymeter v praxi takmer nevyužíva z dôvodu obmedzeného merateľného časového intervalu a problémom s určením dĺžky meranej dráhy. Na hodinkách sa preto vyskytuje skôr ako "módny doplnok".

</doc>
<doc id="88437" url="https://sk.wikipedia.org/wiki?curid=88437" title="Trilaterácia">
Trilaterácia

Trilaterácia je budovanie siete polohových geodetických bodov akéhokoľvek rádu meraním dĺžok.

</doc>
<doc id="88440" url="https://sk.wikipedia.org/wiki?curid=88440" title="Mapa diaľnice">
Mapa diaľnice

Mapa diaľnice je tematická mapa veľkej mierky vyhotovená podľa jednotných technických predpisov, ktorá podrobne zobrazuje objekty a technické zariadenia na povrchu a v ochrannom pásme diaľnice, používa sa na prevádzkové, plánovacie, projekčné a evidenčné účely.

</doc>
<doc id="88442" url="https://sk.wikipedia.org/wiki?curid=88442" title="Makarská">
Makarská

Makarská (slovenský normovaný názov; po chorvátsky "Makarska"; ) je mesto v Chorvátsku, na pobreží Jadranského mora, v strednej Dalmácii. Žije v ňom približne 14 000 obyvateľov a dnes je známe najmä ako turistické letovisko a centrum Makarskej riviéry.
Charakter mesta.
Makarská leží juhovýchodne pozdĺž pobrežia od Splitu a severozápadne od Dubrovníka. Nad mestom sa smerom do vnútrozemia vypína pohorie Biokovo, vytvárajúce jedinečnú prírodnú kulisu a zároveň ochranu pred severným vetrom. Vďaka svojej výhodnej polohe na Jadranskej magistrále - spojnici Splitu a Dubrovníka a krásnej krajine sem už v prvej polovici 20. storočia začali prichádzať turisti (aj z vtedajšej ČSR); následne sa celej oblasti začalo hovoriť Makarská riviéra.
Mesto je známe svojou dlhou promenádou s malými obchodmi a kaviarňami, na ktoré nadväzuje trh a zábavný park. Len kúsok od prístavu, z ktorého premáva trajekt na blízky ostrov Brač, sa nachádza zachovalé historické námestie s kostolom z 18. storočia a františkánskym kláštorom. Mesto, ktoré je turistickým a hospodárskym centrom oblasti disponuje množstvom hotelov a súkromných apartmánov, ktoré počas letnej sezóny lákajú tisíce dovolenkárov.
V meste sa nachádzajú základné aj stredné školy, nemocnica, banky, pošta, športové kluby, galérie, pamätníky a i. Makarská je východiskovým miestom na túry do Prírodného parku Biokovo.

</doc>
<doc id="88443" url="https://sk.wikipedia.org/wiki?curid=88443" title="Tučepi">
Tučepi

Tučepi () je prímorské letovisko (administratívne obec a zároveň osada) v Splitsko-dalmatínskej župe v Chorvátsku. Nachádza sa na jadranskom pobreží Dalmácie, známom pod názvom Makarská riviéra, približne juhovýchodne od mesta Makarska. Rozloha je , počet obyvateľov 1 754 (2004).

</doc>
<doc id="88445" url="https://sk.wikipedia.org/wiki?curid=88445" title="Grécka mytológia">
Grécka mytológia

Grécka mytológia je súbor gréckych mýtov, ktoré pôvodne rozprávali starovekí Gréci, a žáner starogréckeho folklóru, ktorý sa dnes mytológiou začleňuje do širšieho označenia klasická mytológia. Tieto príbehy sa týkajú pohľadu starogréckeho náboženstva na vznik a podstatu sveta, života a činnosti božstiev, hrdinov a mytologických bytostí a pôvodu a významu kultových a rituálnych praktík starých Grékov. Moderní vedci skúmajú mýty, aby osvetlili náboženské a politické inštitúcie starovekého Grécka a lepšie pochopili podstatu samotnej tvorby mýtov.
Grécke mýty boli pôvodne šírené v tradícii ľudovej slovesnosti pravdepodobne minojskými a mykénskymi spevákmi od 18. storočia pred Kr. Nakoniec sa mýty o hrdinoch trójskej vojny a jej následkoch stali súčasťou ústnej tradície Homérových epických básní "Iliada" a "Odysea". Dve básne Homérovho blízkeho súčasníka Hésioda, "Teogónia" a "Práce a dni", obsahujú opisy genézy sveta, postupnosti božských vládcov, postupnosti ľudských vekov, pôvodu ľudských nešťastí a pôvodu obetných zvykov. Mýty sa zachovali aj v Homérskych hymnoch, vo fragmentoch epických básní Epického cyklu, v lyrických básňach, v dielach dramatikov a komikov z 5. storočia pred Kr., v spisoch učencov a básnikov helenistického obdobia a v textoch z obdobia Rímskej ríše od spisovateľov, ako napr. Ploutarchos a Pausanias.
Okrem tohto naratívneho zdroja v starogréckej literatúre sa obrazové podoby bohov, hrdinov a mýtických epizód výrazne vyskytovali na starovekých vázových maľbách a na výzdobe votívnych darov a mnohých ďalších artefaktov. Geometrické vzory na keramike z 8. storočia pred Kr. zobrazujú scény z Epického cyklu, ako aj príbehy o Heraklovi. V nasledujúcich archaických, klasických a helenistických obdobiach sa objavujú homérske a rôzne iné mytologické scény, ktoré dopĺňajú existujúce literárne dôkazy.
Grécka mytológia mala rozsiahly vplyv na kultúru, umenie a literatúru západnej civilizácie a zostáva súčasťou západného dedičstva a jazyka. Básnici a umelci od staroveku až po súčasnosť z nej čerpali inšpiráciu a v jej témach objavili súčasný význam a aktuálnosť.
Na Slovensku grécku mytológiu popularizoval Vojtech Zamarovský, jeho slovník "Bohovia a hrdinovia antických bájí" (1969) vyšiel aj v Grécku.
Grécka mytológia je radostná, vychádza z prírody a radostného pozemského života; bohovia sú ľudskej podstaty i s povahovými chybami, nič nie je na nich posvätne velebného; nie sú všemohúci ani vševediaci, i nad nimi vládne Osud.
Starogrécka mytológia sa vyznačuje veľmi výraznou evolúciou od disharmonicko-monštruóznych hmlistých obrazov, ktorými sa vyznačovala v staršom období, cez harmonickejšie, prevažne zoomorfné obrazy k úplne harmonickým antropomorfným obrazom. Človek tu získal väčšiu moc nad prírodou a začína sa tu formovať osobnostný princíp. V mytologických obrazoch sa začínajú objavovať hrdinovia, ktorí často vyzývajú do boja vládcov Olympu, svedčí o tom, že v človeku stále viac rástlo presvedčenie o jeho silách.
Plastické obrazy sa nepodrobovali tak prísne nábožensko-dogmatickým systémom ako vo východných mytológiách; ich vzťahy boli dosť voľné. Tak ako sa zmenšoval nábožensko-kultovný obsah starogréckych mýtov, rástol význam umelecko-estetických prvkov, ktoré v nich boli veľmi bohato zastúpené.
Vznik sveta (kozmogónia).
Na počiatku bol Chaos: večná, nekonečná prázdnota alebo zmätok živlov; a prvou pôsobivou silou na svete bol Eros, „Láska“. Z Chaosu sa zrodil celý svet; Nyx-noc, Erebos-večné temno, Tartaros-hlboké podsvetie a Gaia, bohyňa „Zem“, ktorá darovala život všetkému čo žije a rastie na nej.
Z Noci a Temna sa zrodilo večné svetlo Aither a jasný deň Hémera. Svetlo sa rozlialo po svete a noc a deň sa začali navzájom striedať.
Zem porodila Urana, „Nebo“, ktoré sa rozostrelo nad zemou. Zo Zeme sa zrodili aj More a Hory. 
Uranos sa stal vládcom sveta. Za manželku si zobral Zem. Potom Uranos objal Gaiu, a z tohto objatia vznikli Hekatoncheirovia, „storukí obri s päťdesiatimi hlavami“, (Briareos, Kottos a Gyes). Kyklopi, „guľatookí“ obri, (Brontes, Steropes a Arges), ktorí mali jediné guľaté oko uprostred čela. Oni zhotovili Diovi blesky vo svojich podzemných dielňach pod vedením Hefaista.
Sám Uranos sa zhrozil nad svojimi príšernými deťmi; spútal ich a zvrhol do Tartaru, priepasti rovnako vzdialenej od Zeme ako Zem od Neba.
Zrod bohov (teogónia).
Ďalší synovia a dcéry Urana a Gaie sú Titani: Okeanos obtekajúci celú Zem ako rieka bez brehov, Koios, Hyperión, Krios, Iapetos a Kronos a Titanky: Téthys, Rheia, Themis, Mnémosyné, Foibe, Dioné a Theia. Titani Hyperion a Theia priviedli na svet deti:Helios Slnko, Seléné Mesiac, Zornicu a Éós Auroru. Astraios syn titana Kria a Eurybie dcèry Ponta Mora a Gaie sa spojil so Zornicou a z toho sa zrodili všetky hviezdy, všetky vetry; búrlivý severný vietor Boreas, východný Euros, vlažný južný Notos, lahodný západný Zefyros, prinášajúci mraky bohaté na dážď. 
Gaia veľmi trpela. Dlávilo ju strašné bremeno uzavreté v Tartare. Preto nahovárala Titanov, aby povstali proti svojmu otcovi. Titani sa nedali presvedčiť - len najmladší z bratov, Kronos, prijal od matky kosák, zmrzačil otca a tým oddelil Nebo od Zeme. Z krvi, ktorá kvapkala z Uranovej rany na Gaiu, sa zrodili Erínye (lat. Fúrie), bohyne pomsty a výčitiek svedomia: Allekto, „neustávajúca“, Tisifone, „pomstiteľka vraždy“ a Megaira, „nežičlivá“. Titani zbavili Urana moci, svojich súrodencov vyviedli z Tartaru a vládu odovzdali Kronovi. Bohyňa Noc potom zrodila na Kronov rozkaz celý zástup strašných božstiev; Thanatos-Smrť, Eris-Svár, Apate-Ošiaľ, Kéry-Ničenie, Hypnos-Spánok a ťažkými vidinami, Nemesis-Pomstu za previnenie. Títo bohovia priniesli na svet sváry, ošiaľ, zápas a nešťastie.
Pád Krona.
Kronos potom uvrhol do želiez storukých obrov a Kyklopov a oženil sa s Rheou. Uranos a Gaia predpovedali, že ho vlastné dieťa zbaví vlády. Aby sa vyhol tomu osudu, rozkázal svojej manželke Rheii aby mu novorodencov priniesla hneď, ako sa narodili. Zhltol päť svojich detí: Hestiu, Démétér, Héru,Hádesa a Poseidóna. Preto keď Rhea čakala svoje najmladšie dieťa Dia, skryla sa pred Kronom na ostrove Kréta, a keď sa Zeus narodil, zabalila do plienok kameň a podala ho Kronovi, ktorý ho prehltol. Zatiaľ sa o malého Dia starali pastieri. Neskôr si Rhea zobrala svojho syna naspäť na Olymp, Palác bohov. Dia predstavila Kronosovi ako nového posluhovača. V noci potom Rhea a Zeus pridali do Kronosovho nápoja horčicu. Kronos zvracal a vyvrátil všetky svoje deti, lebo keďže boli bohovia, Kronos ich nemohol stráviť. Tak sa stalo, že v opačnom poradí uzreli po druhý raz svetlo sveta. 
Potom začal Zeus vojnu proti Kronovi a Titanom. Táto vojna trvala už desať rokov, keď Gaia predpovedala, že zvíťazí ten, kto si zavolá na pomoc zajatcov Tartaru. Zeus vyslobodil Kyklopov a storukých obrov. Kyklopi zhotovili pre Dia blesk, pre Háda prilbu, ktorá ho robila neviditeľným, a pre Poseidóna trojzubec. V strašnom boji, ktorý sprevádzalo hromobitie otriasajúce nebom a zemou a príšerné burácanie mora, Zeus premohol Krona a ostatných Titanov, zvrhol ich do hlbín Tartaru a ustanovil storukých obrov za ich strážcov. Traja Kronovi synovia si potom lósom rozdelili vládu nad svetom tak, že Zeus vládol v nebi, Poseidón na vode a Hádes v podsvetí. Zem a Olymp boli spoločné všetkým bohom.
V boji Titanov postihol Diov hnev z mladších Titanov len Menoitia: Zeus ho zároveň s Kronovými bratmi zvrhol do Tartaru. Styx, ktorá so svojimi štyrmi deťmi Víťazstvom, Silou, Násilím a Žiarlivosťou pomáhala Diovi, dostala za odmenu tú česť, že najposvätnejšou sa stala prísaha, ktorú niekto vysloví pri vodách jej rieky, čo sa rútia zo skaly v podsvetí.
Potomkovia Titanov.
Potomkami Titanov sú:

</doc>
<doc id="88449" url="https://sk.wikipedia.org/wiki?curid=88449" title="Alžbeta Habsburská">
Alžbeta Habsburská

Alžbeta Habsburská alebo Alžbeta Rakúska môže byť:

</doc>
<doc id="88450" url="https://sk.wikipedia.org/wiki?curid=88450" title="Alžbeta Rakúska">
Alžbeta Rakúska



</doc>
<doc id="88452" url="https://sk.wikipedia.org/wiki?curid=88452" title="Alžbeta Durínska">
Alžbeta Durínska



</doc>
<doc id="88453" url="https://sk.wikipedia.org/wiki?curid=88453" title="Oskar Krejčí">
Oskar Krejčí

Oskar Krejčí (* 13. júl 1948, Praha) je český politológ, univerzitný profesor, riaditeľ Inštitútu globálnych studií UJAK v Prahe. Je tiež bývalý riaditeľ Vzdelávacieho a konzultačného inštitútu v Bratislave VŠMVV Praha.
Životopis.
Narodil sa v Prahe, strednú školu vyštudoval v Sokolove. V devätnástich rokoch bol zatknutý pri pokuse prekročiť štátnu hranicu do Rakúska a po viac ako dvojmesačnom väzení podmienečne odsúdený na štrnásť mesiacov. Rok pracoval ako baník v bani gen. Jeremenka v Ostrave a viac ako rok bol strojníkom na KVHU vo Vřesovej pri Sokolove. Tu vstúpil do KSČ. Absolvoval Filozofickú fakultu Karlovej univerzity v Prahe. Potom pracoval v Ústave pre filozofiu a sociológiu ČSAV. Bol na dlhodobých stážach v Sovietskom zväze a v USA.
Od februára 1989 do novembra 1990 bol poradcom predsedu federálnej vlády ČSSR Ladislava Adamca a ČSFR Mariána Čalfu. Pred zamatovou revolúciou a počas nej sprostredkovával kontakty premiéra s iniciatívou MOST, ktorá bola napojená na Václava Havla. Je autorom prejavu, ktorým bol vo Federálnom zhromaždení ČSSR navrhnutý za prezidenta Václav Havel, programového vyhlásenia federálnej vlády národného porozumenia, hlavným redaktorom programového vyhlásenia federálnej vlády, ktorá vzišla z volieb v roku 1990 atď.
Činnosť Oskara Krejčího počas zamatovej revolúcie podrobne opísal Michael Kocáb v knihe "Vabank" (Euromedia, 2019). V televíznom seriáli "České století" – v dieli "Poslední hurá" – postavu Oskara Krejčího stvárnil herec Oldřich Kaiser. 
Spolupráca s ŠtB.
Ministerstvom vnútra ČR je evidovaný v zozname spolupracovníkov Štátnej bezpečnosti v niekoľkých kategóriách pod krycími menami Oskar a Kaláb od roku 1975. 

</doc>
<doc id="88456" url="https://sk.wikipedia.org/wiki?curid=88456" title="Pauline Metternichová">
Pauline Metternichová

Paulina Klementina Metternichová, rodená grófka Sándorová zo Slawnitza, (* 25. február 1836, Viedeň – † 28. september 1921, Viedeň) bola popredná viedenská a parížska aristokratka preslávená svojím šarmom a eleganciou, významná propagátorka diela Richarda Wagnera a Bedřicha Smetanu v zahraničí.
Životopis.
Kňažná Paulina Metternichová sa narodila v uhorskej grófskej rodine Sándorovcov zo Slawnitza. Jej otec Moritz Sándor bol v celom rakúskom cisárstve preslávený milovník koní prezývaný „bláznivý jazdec“, matka Leontina bola dcérou rakúskeho kancelára Metternicha, u ktorého strávila veľkú časť svojho detstva.
V roku 1856 sa vydala za knieža Richarda Metternicha, syna kancelára Metternicha (boli tak nielen manželia, ale i strýc a neter). Manželstvo bolo veľmi harmonické (i napriek občasným milostným záletom kniežaťa) a vzišli z neho tri dcéry - Sophie, Pascalina a Clementina. Kňažná Paulina sprevádzala svojho manžela, ktorý bol rakúskym diplomatom, na jeho misijné pobyty najprv na saský kráľovský dvor v Drážďanoch, neskôr na cisársky dvor do Paríža, kde strávili takmer jedenásť rokov (1859 – 1870). Tu sa kňažná Paulina spriatelila s francúzskou cisárovnou Eugéniou a stala sa jej najbližšou dôverníčkou.
Kňažná bola zapálenou priaznivkyňou kultúry a milovala spoločenský život. 
Ako vo Viedni, tak v Paríži určovala módne trendy a vkus. Do Paríža a neskôr do Čiech (často bývala na zámku Plasy pri Plzni) priniesla vtedy takmer neznámy šport – korčuľovanie. Propagovala fajčenie cigár a fajky v čisto dámskej spoločnosti. Vymieňala si korešpondenciu s hudobnými skladateľmi (napr. s Wagnerem, Lisztom, Gounodom, Saint-Saënsem a inými), so spisovateľmi (s Prosperom Mérimée či Alexandrom Dumasem starším). Za metternichovského pôsobenia v Paríži sa stala propagátorkou diel Richarda Wagnera a neskôr i Bedřicha Smetanu.
Ako dieťa bola svedkom revolúcie v roku 1848 vo Viedni. Neskôr zažila začiatok francúzskej občianskej vojny v roku 1870. Dokonca sprevádzala cisárovnú Eugéniu na jej ceste do exilu vo Veľkej Británie.
Zomrela v roku 1921 vo Viedni. Bola svedkom slávy i pádu francúzskeho i rakúskeho cisárstva a v prvých rokoch po 1. svetovej vojne sa stala živým symbolom dvoch stratených svetov.
Jej najznámejší portrét vytvoril francúzsky impresionistický maliar Edgar Degas. Dielo sa dnes nachádza v Národnej galérii v Londýne.
Význam.
Paulina Metternichová bola poprednou kultúrnou mecenáškou svojej doby. Priatelila sa so skladateľmi Richardom Wagnerom (venoval jej jednu svoju klavírnu skladbu) i Ferencom Lisztom a finančne ich podporovala. Bola to ona, kto presadil premiérové uvedenie Wagnerovej opery "Tannhäuser" v Paríži v roku 1861. Produkcia skončila neúspechom a parížske fiasko "Tannhäusera" vstúpilo do dejín opery ako jeden z najväčších hudobných škandálov 19. storočia. Naďalej však Wagnera podporovala. Medzi jej chránencov patril aj skladateľ Bedřich Smetana. V 90. rokoch 19. storočia márne usilovala o uvedenie Smetanovej "Predanej nevesty" v Paríži.
Vďaka svojím častým pobytom medzi Parížom a Viedňou pôsobila kňažná Metternichová ako významný kultúrny transmiter medzi týmito dvoma spoločnosťami (nech už išlo o hudbu, šport či politické názory, o ktoré sa kňažná živo zaujímala).
Napísala dve knihy pamätí, nemecky "Gesehenes, geschehenes, erlebtes", knihu o svojom detstve (o i. o svojom starom otcovi, kancelárovi Metternichovi) a francúzsky "Éclairs du passé", v ktorých spomína na francúzsky cisársky dvor. Obe vyšli posmrtne na začiatku 20. rokov 20. storočia.

</doc>
<doc id="88458" url="https://sk.wikipedia.org/wiki?curid=88458" title="Sao Jorge (sopka)">
Sao Jorge (sopka)



</doc>
<doc id="88459" url="https://sk.wikipedia.org/wiki?curid=88459" title="São Jorge">
São Jorge

São Jorge môže byť:

</doc>
<doc id="88460" url="https://sk.wikipedia.org/wiki?curid=88460" title="Partovia">
Partovia



</doc>
<doc id="88462" url="https://sk.wikipedia.org/wiki?curid=88462" title="Satrapa">
Satrapa

Satrapa môže byť:

</doc>
<doc id="88463" url="https://sk.wikipedia.org/wiki?curid=88463" title="Simpsonovci – 2. séria">
Simpsonovci – 2. séria

Druhá séria "Simpsonovcov" sa v USA vysielala medzi októbrom 1990 a májom 1991. Obsahuje 22 epizód.

</doc>
<doc id="88464" url="https://sk.wikipedia.org/wiki?curid=88464" title="Kepa Junkera">
Kepa Junkera

Kepa Junkera (* 1965, Bilbao, Španielsko) je španielsky hudobník a skladateľ, majster hry na trikitixe, diatonickom akordeóne.

</doc>
<doc id="88465" url="https://sk.wikipedia.org/wiki?curid=88465" title="Ska">
Ska

Ska je hudobný žáner, ktorý sa vyvinul koncom päťdesiatych rokov na Jamajke a je považovaný za predchodcu rocksteady a reggae hudby. Má typický kolísavý rytmus, je však rýchlejšie ako reggae a často sa mieša s punkom či jazzom.
Vznik.
Tento hudobný štýl vznikol v päťdesiatych rokoch minulého storočia na Jamajke. Je spojením amerických jazzových big-bandov a menta - jamajskej domorodej hudby. Priekopníkom bol Ernest Ranglin, ktorý svojim pozdravom „"Love skavoovie"“ tento hudobný štýl pomenoval. Týmto boli položené základy prvej populárnej jamajskej hudby. Popularita ska sa dostavila spolu so získaním nezávislosti Jamajky a odchodom Angličanov začiatkom sedemdesiatych rokov. Hudobní producenti sa ju pokúšajú šíriť do celého sveta v čom majú plnú podporu vlády a v roku 1964 bola ska vyhlásená za národnú jamajskú hudbu.
Vplyv na žánre.
Skinheads a Rude boys.
Šesťdesiate roky boli známe hnutím hippies. Bola tu však aj mládež, ktorá chcela byť istým protikladom k týmto dobráckym intelektuálom. Táto mládež, nasledujúca príklad svojich starších súrodencov, zvaných „mods“, začala nosiť kratší účes, čistý odev, pevné robotnícke topánky a traky, Títo mladí ľudia boli deti z robotníckych rodín a preto navštevovali lacné prístavné krčmy, kam sa chodili zabávať najmä jamajskí prisťahovalci, ktorí do týchto krčiem priniesli ich vlastnú jamajskú hudbu - ska. Týmto mladým rebelom tmavej pleti sa hovorilo rude boys. Nosili klobúky, obleky a na mladých anglických robotníkov mali taký vplyv, že si títo ľudia zobrali jamajskú hudbu za svoju vlastnú. Tak vznikli skinheads, ktorým sa neskôr hovorilo aj boot boys.
Rock steady.
Texty ska mali niekoľko podôb, od klasických popových popevkov, cez náboženské až politicky orientované texty odrážajúce sociálny dopad života na Jamajke. Časom vznikali nové prúdy ako napríklad rocksteady a reggae. Podľa starej historky, kvôli rýchlemu tempu ska, ktoré ľudí unavovalo vznikol nový prúd – rocksteady. Rocksteady môžeme chápať aj ako pomalšie ska bez náboženských textov. Názov dostala podľa pesničky „Rock Steady“ od speváka Altona Ellisa. Najvýznamnejšími predstaviteľmi tohto prúdu boli skupiny The Paragons, The Heptones a The Gaylads.
Reggae.
S náboženskou obrodou a rastafariánstvom sa zrodil "najmladší" potomok ska, ktorý dominuje jamajskej scéne dodnes a jeho názov je reggae (skôr tiež nazývaný reggay). Reggae je veľmi ovplyvnené mentom a černošským soulom. Na rozdiel od klasického ska sa tu viac spomínajú africké korene spevákov. Okrem náboženského charakteru textov sa často stretávame so sociálnym komentárom hodnotiacim nerovné pomery vo svete. Aj ľuďom, ktorým štýl reggae nehovorí takmer nič, sa pri jeho vyslovení vybaví meno Bob Marley a jeho najväčšie hity ako „No Woman, No Cry“, „Buffalo Soldiers“ či „Jamming’“.

</doc>
<doc id="88466" url="https://sk.wikipedia.org/wiki?curid=88466" title="Jozef Čabelka">
Jozef Čabelka

Prof. Ing. Jozef Čabelka, DrSc. (* 15. február 1910, Holíč – † 6. júl 1987, Bratislava) bol slovenský mikrometalurg a expert na zváračstvo. V roku 1949 založil Výskumný ústav zváračský v Bratislave.
Životopis.
Základnú školu vychodil v rokoch 19161928 v Holíči, následne študoval na reálnom gymnáziu v Hodoníne. V rokoch 1928 – 1934 absolvoval Vysoké učenie technické v Brne (VUT) – najprv odbor strojné inžinierstvo konštrukčného smeru na Strojníckej fakulte, neskôr elektrotechnický silnoprúdový odbor na Elektrotechnickej fakulte a získal titul inžiniera. Po skončení štúdia ho tamojší profesori Karel Ryska a František Píšek odporučili do laboratória popredného svetového metalurga prof. Portevina v Paríži, aby si rozšíril vedomosti z oblasti metalografie a zvárania. Po ročnej praxi nastúpil na Vysokú školu zváračskú – École supérieure de soudure autogène (ESSA) v Paríži a po jej úspešnom absolvovaní získal diplom Ing. ESSA (inžinier – zvárač).
V roku 1937 založil elektródovňu vo Vamberku, kde bol vedúcim do 1943 (dnes ESAB). V roku 1942 sa stal mimoriadnym profesorom SVŠT a v roku 1946 jej riadnym profesorom. V roku 1943 založil a bol vedúcim Katedry fyzikálnej metalurgie na Strojníckej fakulte Slovenskej vysokej škole technickej, ktorá funguje dodnes. Do roku 1980 pôsobil na odbore Zvárania a zlievania. Počas niekoľkých rokov bol i dekanom a prodekanom "Fakulty strojného a elektrotechnického inžinierstva SVŠT". V roku 1949 založil prvé postgraduálne štúdium zvárania, neskôr tvárnenia a napokon fyziky kovov v Československu. Bol spoluzakladateľom SAV. V roku 1952 sa stal člen korešpondent ČSAV, v r. 1953 akademik SAV a až do 1959 bol podpredsedom SAV. Jeho obrovskou zásluhou bolo i založenie Ústavu fyziky kovov SAV (dnes Ústav materiálov a mechaniky strojov).
Jeho smrť v roku 1987 oznámili len raz asi 30 sekundovou správou. Je po ňom pomenovaná križovatka pri Výskumnom ústave zváračskom v Bratislave aj Stredná odborná škola Jozefa Čabelku v Holíči.
Výskumný ústav zváračský v Bratislave.
Založil v roku 1949 Výskumný ústav zváračský v Bratislave. Dokonca jeho prvú stavbu a založenie financoval aj z vlastných finančných zdrojov. Prostriedky získal objavom tzv. „krehkého lomu“ – ľudskou rečou povedané, zistil, prečo sa námorné lode lámali v blízkosti zvaru a inicioval súčasnú technológiu žíhania oslabeného okolia.
Riaditeľom Výskumného ústavu zváračského (VÚZ) bol v období rokov 19491961. Koncom tohto obdobia VÚZ navštívili prvý tajomník ÚV KSSZ Nikita Chruščov a Nikolaj Bulganin, ktorí keď zistili, že ústav je na vyššej úrovni ako v ZSSR, bol profesor Čabelka na pokyn z Prahy do niekoľkých týždňov prepustený a musel do hodiny opustiť priestory ústavu. Následne nesmel byť prijatý v žiadnom strojárskom podniku v Česko-Slovensku. Na základe príhovoru Alexandra Dubčeka mu potom bolo umožnené ostať na SVŠT.

</doc>
<doc id="88467" url="https://sk.wikipedia.org/wiki?curid=88467" title="Milena Jesenská">
Milena Jesenská

Milena Jesenská (* 10. august 1896, Praha – † 17. máj 1944, koncentračný tábor Ravensbrück, Nemecko) bola česká novinárka, spisovateľka a prekladateľka. S manželom Jaromírom Krejcarom mali dcéru Janu.
Životopis.
Mladosť.
Milena sa narodila v rodine pražského univerzitného profesora a chirurga Jana Jesenského a jeho ženy Mileny. Keď mala Milena 16 rokov, zomrela jej matka a Milena zostala so svojím otcom, ktorý bol na jednej strane veľmi prísny, na druhej strane nad Milenou nedodržiaval takmer žiadny dohľad, takže Milena viedla veľmi voľný život (o. i. prvýkrát vyskúšala drogy). Navštevovala dievčenské gymnázium Minerva. Bolo to prvé dievčenské gymnázium v Rakúsko-Uhorsku založené v roku 1890 ako výsledok úsilia spisovateľky Elišky Krásnohorskej. Do tohto obdobia spadajú Milenine prvé literárne pokusy. Publikuje v školskom časopise "Naše snahy". Veľký vplyv má na ňu jej učiteľka Albína Honzáková, s ktorou aj pravidelne korešponduje. V roku 1915 zmaturovala. 
Na prianie svojho otca študovala medicínu, ktorú však zanechala po štyroch semestroch. Venovala sa športu ako plávanie, tenis, lyžovanie a často sprevádza svojho otca počas výletov do okolia. Obľubuje dlhé prechádzky v prírode. Rada trávi čas v kaviarňach, na korze a pri rozhovoroch o literatúre, hudbe a umení. Prekročila nepísané národnostné hranice a nadväzuje kontakty s nemeckými a židovskými intelektuálmi, ktorí sa zdržovali prevažne v kaviarni Arco, ktorá sa nachádzala oproti dnešnej Masarykovej stanici. Nadviazala kontakty s intelektuálmi a umelcami ako Max Brod, Willy Haas, Osak Baum, Ernst Polak, Franz Werfel. Známosť s Ernstom Pollakom, ktorý pracoval ako prekladateľ u jednej pražskej banky, prerástol do lásky. Proti vôli svojho otca, ktorý protestoval proti svadbe s nemeckým Židom, sa za neho vydala.
Viedeň.
V roku 1918 sa s mužom presťahovala do Viedne. S rodinou (čiastočne kvôli vzdorovitému sobášu) prerušila takmer všetky styky. Manželstvo s Ernstom Pollakom sa čoskoro dostalo do krízy aj kvôli jeho častej nevere, o ktorej Milena vedela. Presťahovanie sa do Viedne znamenalo pre ňu veľký zlom a istý čas trvalo, kým sa dokázala v meste aklimatizovať. Tu zažíva posledné obdobie monarchie ako aj revolučné udalosti roku 1918. Manželia majú materiálne ťažkosti kvôli zlej ekonomickej situácii ako aj kvôli tomu, ako spravovali svoje financie. Jesenská, ktorá chcela získať od manžela čiastočnú nezávislosť, začala dávať hodiny češtiny. Medzi jej žiakov patril napr. rakúsky spisovateľ Hermann Broch. Nejakú dobu pracuje u Sigmunda Freuda ako prekladateľka jeho diela do češtiny. Navštevovala aj prednášky psychológa Alfreda Adlera. Spolu s manželom sú častými hosťami v kaviarňach Central a Café Herrenhof. Prekladala z nemčiny pre české noviny a prispievala do módnych magazínov. Spočiatku pôsobila externe, čoskoro začala písať do viacerých českých novín, písala fejtóny a prekladala.
V roku 1919 ju zaujala poviedka vtedy nie príliš známeho spisovateľa Franza Kafku "Der Heizer" ("Kurič") a napísala autorovi, či smie poviedku preložiť. Tým začala ich vzájomná korešpondencia, ktorá skončila až v roku 1923, krátko pred Kafkovou smrťou. Priateľstvo Mileny Jesenskej a Franza Kafku bolo takmer výhradne korešpondenčné. Stretli sa len dvakrát, raz na štyri dni vo Viedni a neskôr na jeden deň v pohraničnom meste Gmünd. Próza "Kurič" bola jej prvým prekladom Kafku do češtiny. Neskôr preložila do češtiny i "Proces", "Rozjímanie" a "Ortieľ".
V roku 1919 začala publikovať v periodiku "Tribuny". Ako zodpovedný redaktor tu pôsobil Ferdinand Peroutka. Prispievali sem aj Jaroslav Hašek, F. X. Šalda, Marie Pujmanová či Egon Erwin Kisch. V jej textoch sa odráža Jesenskej predstava o modernej žene, ktorá je samostatná, vzdelaná, športuje, je elegantná a citovo bohatá. Tie myšlienky naplno rozvinie v ženskej rubrike "Národných listov". 
Okrem Franza Kafku sa poznala osobne i s Maxom Brodom, Franzom Werfelom, Karlom Čapkom či Ferdinandom Peroutkom.
V roku 1923 sa pokúsila o samovraždu. Potom prepadla kokaínu, a neskôr sa snažila dostať zo závislosti na ňom. Jej životným partnerom sa v tomto období stal Franz Xaver Schaffgotch - šľachtic a komunista. Jej manželstvo s Pollakom stroskotalo a rozhodla sa opustiť Viedeň.
Praha.
Krátko po Kafkovej smrti sa rozišla s Pollakom a odsťahovala sa najprv do Drážďan a nakoniec v roku 1924 späť do Prahy. Tu sa rozpadol jej vzťah s Schaffgotchom, ktorý si nevedel zvyknúť na život v Prahe. Jej humanizmus a zmysel pre spravodlivosť získava teoretickú základňu v myšlienkach socializmu. Počas roku 1926 sa spoznala s architektom Jaromírom Krejcarom, ktorý bol považovaný za jedného z najnadanejších avantgardných architektov. V roku 1927 s ním uzatvorila manželstvo. Bolo to najšťastnejšie obdobie jej života. V roku 1928 sa im narodila dcéra Jana.
Už počas tehotenstva mala vážne zdravotné problémy. Trpela reumatizmom. Po narodení dcéry začala proti bolestiam brať morfium, a stala sa od neho závislá. Stratila miesto a znovu bojovala so závislosťou (zbavila sa jej až v roku 1938). V dôsledku choroby a nehybného kolena začala krívať.
Milena Jesenská sa začala naplno venovať kariére novinárky. Okrem Přítomnosti prispievala do denníka Tribúna, Národní listy, Lidové noviny, magazínu Pestré listy, a na konci dvadsiatych rokov bola krátko redaktorkou legendárneho týždenníka Pestrý týden. V rokoch 1938 až 1939 prispievala do kultúrneho časopisu Přítomnost.
Jesenská krátko sympatizovala s komunistickou stranou, a tak písala i do novín Svět práce. Kvôli výhradám voči stalinizmu sa v roku 1936 s KSČ rozišla. Rozčarovaním skončilo i jej manželstvo s Jaromírom Krejcarom, ktorý odišiel do Sovietskeho zväzu a vrátil sa až v roku 1936, taktiež sklamaný zo svojej skúsenosti. Jej partnerom sa stáva komunista vylúčený zo strany kvôli "trockizmu" Eugen Klinger. V časopise Přítomnost píše aktuálne politické reportáže. Venuje sa situácii v Česko-Slovensku a opisuje životy nemeckých antinacistov, ktorým často pomáha.
Druhá svetová vojna a koncentračný tábor.
Po pripojení Čiech a Moravy k Tretej ríši sa aktívne zúčastnila protinacistického odboja. Bola jednou z tých, ktorí prevádzali Židov, leteckých dôstojníkov, antifašistov či komunistov cez hranice do Poľska, od marca 1939 do začiatku vojny v septembri. Spolupracovala pritom s lekárom a antifašistom Joachimom von Zedtwitzom. V lete 1939 bol zatknutý Ferdinand Peroutka a v septembri bol zakázaný časopis Přítomnost, v ktorom pracovala. Zapojila sa do odboja a vydávania ilegálneho časopisu "V boj".
Zatknutá bola v novembri 1939. Bola vypočúvaná gestapom. Na jar 1940 bola deportovaná do Drážďan. Trestné stíhanie voči bolo zastavené pre nedostatok dôkazov, avšak bola poslaná „na prevýchovu“ (resp. "pod ochrannú väzbu") do koncentračného tábora Ravensbrück, kde pracovala na ošetrovni. Bola duchovnou i morálnou oporou ostatným väzenkyniam a často im pomáhala. Problematický vzťah mala s českými komunistkami, ktoré jej nevedeli odpustiť odchod zo strany ako aj kritiku ZSSR. V tábore stretla svoju životnú priateľku Margarete Buber-Neumannovú, taktiež bývalú novinárku. Schudla desiatky kíl a v dôsledku hrozných podmienok sa u nej znovu objavil ťažký kĺbový reumatizmus.
V Ravensbrücku zomrela v roku 1944.
V roku 1995 bola inštitúciou Jad Vašem poctená udelením ceny Spravodlivá medzi národmi v Jeruzaleme.
Napriek tomu, že Milena Jesenská bola významnou českou novinárkou a prekladateľkou obdobia prvej republiky, stala sa celosvetovo známa spočiatku ako priateľka Franza Kafku, vedľa Felice Bauerovej a Júlie Vohryzkovej.
Jej tvorba – články, svedectvá a reportáže o medzivojnovej strednej Európe, problematike jej spoločností a jej vzťahov – sa dočkala zaslúženého svetového uznania až po 2. svetovej vojne.
Dielo.
Vlastné publikácie.
Posmrtné vydanie článkov, esejí a reportáží.
z toho ukážky online:"Sudety 1938: byli jsme obětováni a máme tu několik tisíc živých padlých" reportáž z časopisu Přítomnost 41, október 1938
"Sudety 1938: jakési symbolické divadlo"
Externé odkazy.
O Milene Jesenskej:

</doc>
<doc id="88474" url="https://sk.wikipedia.org/wiki?curid=88474" title="Michail Jurjevič Lermontov">
Michail Jurjevič Lermontov



</doc>
<doc id="88475" url="https://sk.wikipedia.org/wiki?curid=88475" title="Runové čepele">
Runové čepele

Runové čepele je knižná trilógia od Ann Marstonovej.
Pojednáva o legendárnom Ryšavom Kianovi a jeho bheancoran Keridwen, o jeho detstve a neskoršom vypracovaní sa na čarodejníka a bojovníka a jeho boji proti krutému maedunskému impériu.

</doc>
<doc id="88476" url="https://sk.wikipedia.org/wiki?curid=88476" title="Harvelka (obec)">
Harvelka (obec)

Harvelka bola obec na Kysuciach, v roku 1985 ako obec zrušená v dôsledku výstavby vodnej nádrže Nová Bystrica. V súčasnosti je jej katastrálne územie súčasťou obce Nová Bystrica.
Narodil sa tu Viliam Judák – slovenský rímskokatolícky biskup, profesor cirkevných dejín.

</doc>
<doc id="88477" url="https://sk.wikipedia.org/wiki?curid=88477" title="Zoznam vybraných potokov na Slovensku">
Zoznam vybraných potokov na Slovensku

Zoznam vybraných potokov na Slovensku obsahuje predovšetkým zoznam vodných tokov dlhších ako 20 km a tiež niektorých kratších významnejších potokov (z hľadiska vodohospodárskeho využitia). 

</doc>
<doc id="88479" url="https://sk.wikipedia.org/wiki?curid=88479" title="Artabanos IV.">
Artabanos IV.

Artabanos IV. (po perzsky Ardaván) bol partský veľkokráľ z rodu Arsakovcov, ktorý vládol v rokoch 213 – 224. Jeho otcom bol kráľ Vologaises V. (zomrel 207/208), starším bratom kráľ Vologaises VI. (207/208 – 227/228). V literatúre je Artabanos niekedy označovaný ako Artabanos V., pretože časť bádateľov počíta za Artabana I. kráľa Arsaka II.
Vláda.
Artabanos IV. je v prameňoch zachytený až od rokov 212/213, kedy sa vzbúril proti svojmu bratovi Vologaisovi VI. s úmyslom uchvátiť moc v ríši. Podrobnosti o pozadí a priebehu revolty nie sú známe, len výsledok – okolo roku 216 kontroloval Artabanos prevažnú väčšinu partských dŕžav a Vologaisovi zostala verná iba časť Mezopotámie s mestom Ktésifonom.
Onedlho po nástupe na trón musel nový kráľ riešiť prvý z vážnych problémov svojej vlády, vojnu s Rimanmi. Vyvolal ju cisár Caracalla, ktorý chcel na východe získať povesť úspešného vojvodcu a podtrhnúť tak svoju štylizáciu do úlohy nového Alexandra Veľkého. Ako príklad mu mohli slúžiť aj úspešné vojny s Partmi, ktoré v deväťdesiatych rokoch viedol jeho otec Septimius Severus.
Konflikt, ktorý začal v lete roku 216 a viedol k spustošeniu krajov okolo mesta Arbil (Arbéla) vrátane tamojšieho arsakovského pohrebiska, sa tiahol s prestávkami až roku nasledujúceho, kedy bol Caracalla zavraždený a jeho nástupca Macrinus utrpel od Partov neďaleko Nisibis porážku. Mier, ktorý nasledoval, dovoľoval Partom dosadiť svojho kandidáta na arménsky trón, inak však hranica na Eufrate zostala bez zmien.
Oveľa vážnejšie problémy čakali na Artabana v nasledujúcich rokoch doma. Nielenže sa mu nepodarilo celkom vyradiť z hry svojho brata Vologaisa, ktorý držal časť Babylonie, ale musel navyše čeliť siliacemu tlaku stachrského kráľa Ardašíra, ktorý postupne dobyl jednu z najdôležitejších partských provincií, Párs. Nepriateľstvo medzi Artabanom a Ardašírom neskôr viedlo k bitke na planine Óhrmazdakán, ktorá Artabana IV. stala život a vládu nad väčšinou Iránu priniesla jeho perzskému náprotivku. S istým nadhľadom sa dá povedať, že s Artabanovou smrťou roku 224 zanikla aj Partská ríša, aj keď Vologaisés VI. ešte istý čas panoval na západe.

</doc>
<doc id="88483" url="https://sk.wikipedia.org/wiki?curid=88483" title="Georgij Žukov">
Georgij Žukov



</doc>
<doc id="88485" url="https://sk.wikipedia.org/wiki?curid=88485" title="Zváranie">
Zváranie

Zváranie je technológia spájania dvoch taviteľných materiálov pomocou lokálneho roztavenia, zliatia a následného ochladenia. Oblasť spojenia materiálov sa volá "zvar". Odbor zaoberajúci sa zváraním sa nazýva zváračstvo
Základné pojmy.
Základné pojmy z oblasti zvárania kovov definuje norma STN 05 0000.
Spôsoby zvárania.
Norma STN 05 0000 delí zváranie podľa:
Rozdelenie podľa základných metód.
Za pôsobenia tepla (tavné).
Lokálne stavenie zváraných častí bez použitia tlaku. rozlišujú sa podľa zdroja ohrevu:
Za pôsobenia tlaku a tepla.
Vyžaduje pôsobenie tepla a zároveň vonkajšieho tlaku:
Za pôsobenia tlaku.
Vyžaduje pôsobenie vonkajšieho tlaku:
Postupy pri zváraní.
Podľa hrúbky materiálu.
Pri tenkých materiáloch sa používa zvar I alebo prekrývací zvar, pričom zvary sú len na povrchu. Pri menších nárokoch na pevnosť sa používajú bodové zvary.
Pri hrubých materiáloch sa používajú zvary V alebo X. Zvar V je, keď sú zvarové okraje šikmo zbrúsené, takže pri dotyku zvarencov vznikne tvar V. Tento priestor sa postupne (veľmi pracne) vyplní zváracím materiálom. Zvar tvaru X je to isté ako V, len je obojstranný. Používa sa pri extrémnych hrúbkach. Pred a počas zvárania je potrebné mať materiál upevnený. Buď sa drží ručne alebo fixovacími zvierkami, alebo magnetickým uholníčkom. Pri zváraní rozmernejších materiálov je potrebné urobiť fixovacie bodové zvary. Pri nadkladaní zvarov (kladení zvarov na seba) je potrebné tieto nahrubo očistiť drôtenou kefou (odstrániť trosku z tavidla). Pri zváraní v ochrannej atmosfére toto nie je potrebné, pretože troska nevzniká.
Podľa materiálu.
Oceľ.
Oceľ sa najlepšie zvára v ochrannej atmosfére. Ale celkom dobre sa dá zvárať aj bez nej. Kyslík musí byť ale ešte predtým spálený obaľovacím materiálom, aby sa nedostal do styku s elektródou a zváraným materiálom.
Hliník.
Hliník sa zvára pod ochrannou atmosférou (argón) MAG,WIG resp. TIG, plameňom za pomoci hliníkových drôtov a pasty, pretože kyslík je pri zváraní hliníka silne oxidujúci alebo sa používa zváranie hliníkovou elektródou.
Dodatočné prepracovanie.
Pri zvaroch vznikajú pomerne vysoké zvyškové napätia. Preto treba zvary následne žíhať alebo popúšťať, inak by boli lámavé. Toto pozoroval Ing. Jozef Čabelka koncom 40-tych rokov na zvaroch lodných trupov a vynašiel metódu dodatočného žíhania zvarov. 
Kalené zvary sú silnejšie v statickom namáhaní ale nemajú elasticitu a pri dynamickom zaťažovaní alebo nárazoch môžu prasknúť.
Pre dynamicky zaťažované zvary sa zvary popúšťajú alebo bainitujú. To sa robí popúšťačkou, čo je zariadenie podobné ako zváračka, čo dokáže pomocou elektrického prúdu s definovanou frekvenciou izotermicky žíhať zvary, aj s presným žíhacím programom.
V praxi ale stačí na ešte rozpálený zvar (austenit) prsknúť (napr. rozprašovačom) krátko 3 po sebe vodu (alebo iné chlad. médium), aby sa táto zakaždým v zlomku sekundy vyparila (neúplná bainitická reakcia). Toto ale vyžaduje určitý cvik. Pri menších nárokoch na pevnosť ale stačí nechať zvar pomaly vychladnúť.
Ďalej sa zvary pri kvalitných produktoch ešte dobrusujú.
V praxi je zvar vždy pevnejší ako zváraný materiál. Samozrejme pri kvalitnom zvare a prevarení koreňa.
Kvalita zvarov.
Nepríjemnou poruchou zvarov môžu byť napr. vzduchové bubliny. Tým sa treba vyhnúť. Chyby vo zvaroch sa zisťujú nedeštruktívne skúšky röntgen zvaru, ultrazvuková kontrola zvaru. Povrchové chyby sa zisťujú pomocou kapilárnych skúšok, magnetickou skúškou. 

</doc>
<doc id="88489" url="https://sk.wikipedia.org/wiki?curid=88489" title="Čabelka">
Čabelka



</doc>
<doc id="88490" url="https://sk.wikipedia.org/wiki?curid=88490" title="Xylofón">
Xylofón

Xylofón (z gréčtiny "xylos" - drevo a "phoné" - hlas) je hudobný nástroj zo skupiny bicích nástrojov. Podľa Sachsovho a Hornbostelovho delenia patrí xylofón medzi úderové idiofóny (samozvučné nástroje). S najväčšou pravdepodobnosťou pochádza z Indonézie a do Európy sa dostal asi v 15. storočí. 
Skladá sa zo sústavy ladených drievok, na ktoré sa hrá udieraním drevenou, gumenou alebo plastovou paličkou. Pod drievkami sa nachádza sústava rezonátorov. Tónový rozsah sa riadi počtom drievok, najčastejšie je od c1 do g3, až c4. Xylofón má krátky a ostrý tón. Drievka sú ladené chromaticky.
V symfonickom orchestri sa používa ako sólový hudobný nástroj.
Xylofón v hudobných dielach.
Xylofón sa nachádza v mnohých dielach európskej klasickej hudby. Jedny z prvých diel s xylofónom sú skladby "Danse macabre" (1874) a "Karneval zvierat" (1886) od francúzskeho skladateľa Camilla Saint-Saënsa. Taktiež Gustav Mahler použil xylofon vo svojej "Šiestej symfónii". K popularizácii xylofónu v Spojených štátoch amerických na začiatku 20. storočia prispela najmä obľuba hudobného štýlu ragtime. 

</doc>
<doc id="88492" url="https://sk.wikipedia.org/wiki?curid=88492" title="Šibenik">
Šibenik

Šibenik (, , alb. "Shibeniku") je mesto v Chorvátsku, ktoré leží pri ústí rieky Krka do Jadranského mora. Má približne 51 000 obyvateľov. 
Dejiny.
Prvá zmienka o Šibeniku je z roku 1066 z charty chorvátskeho kráľa Petara Krešmira IV., archeologické prieskumy však preukázali, že oblasť bola osídlená už skôr, aj keď nie súvisle. Na rozdiel od iných miest, ktoré založili Gréci, Rimania alebo Ilýri, je Šibenik už od svojho založenia chorvátske mesto. V roku 1102 sa stal súčasťou Uhorského kráľovstva. 
Roku 1298 získal štatút mesta aj stal sa sídlom diecézy. Do roku 1412 mesto úspešne odolávalo snahám Benátčanov o jeho ovládnutie, o zhruba sto rokov neskôr ho začala ohrozovať aj Osmanská ríša. Tej sa ho však dobyť nepodarilo; navyše v 17. storočí bol vybudovaný systém hradieb a štyroch pevností. Nad mestom sa týči pevnosť Svätého Michala (Tvrđava Sv. Mihovila), zaujímavá je najmä pevnosť Svätého Mikuláša (Tvrđava Sv. Nikole) postavená na malom ostrove "Ljuljevac" pred vstupom do šibenického prístavu. S pádom Benátskej republiky sa vlastníkmi Šibeniku stali Habsburgovci; Šibenik sa tak stal súčasťou Uhorska. Po prvej svetovej vojne patril Kráľovstvu SHS a Juhoslovanskému kráľovstvu. Počas druhej svetovej vojny bol okupovaný fašistickým Talianskom.
Súčasnosť.
Dnes je kultúrne žijúcim mestom – každý rok sa tu koná Medzinárodný detský festival, miestna katedrála je zapísaná na zozname svetového dedičstva UNESCO a navštevuje ho veľa turistov.

</doc>
<doc id="88504" url="https://sk.wikipedia.org/wiki?curid=88504" title="Vologaises VI.">
Vologaises VI.

Vologaises VI. (po stredoperzsky "Valgaš") bol partský veľkokráľ z rodu Arsakovcov, ktorý vládol v rokoch 207/208 – 227/228. Jeho otcom bol kráľ Vologaises V. (zomrel 207/208), bratom kráľ Artabanos IV. (213 – 224).
Vláda.
O vláde Vologaisa VI. do roku 212/213, kedy sa proti nemu vzbúril jeho brat Artabanos, nie sú známe žiadne podrobnosti a aj potom sú informácie len veľmi skúpe. Zdá sa, že Vologaises stratil počas občianskej vojny s bratom rýchlo kontrolu nad Iránom a najneskôr roku 215 prišiel aj o oblasť Elymaidy s hlavným mestom Súsy (svedčí o tom zachovaná stéla). Kráľ sídlil v tom čase na západe ríše, pravdepodobne v Ktésifone, a tam za ním poslal rímsky cisár Caracalla roku 215 poslov so žiadosťou o vydanie dvoch utečencov z impéria, filozofa Antiocha a istého Tiridata. Vologaises ich oboch Rimanom vydal.
Pretože partsko-rímska vojna, ktorá prepukla roku 216, bola už na partskej strane úplne v réžii Artabana IV., dá sa predpokladať, že Vologaisesa najneskôr toho roku brat rozhodne porazil. Jeho mocenskú základňu však celkom nezničil, pretože sú známe jeho mince aj z nasledujúcich rokov – väčšinou sa usudzuje, že si udržal kontrolu nad časťou Babylonie.
Keď Artabana IV. porazil a zabil istachrský kráľ Ardašír (224), zdržiaval sa Vologaises zrejme stále ešte v Ktésifone a až časom bolo jeho postavenie v Mezopotámii definitívne zlomené – do roku 226 ovládol Ardašír Ktésifon a z roku 228 sú známe posledné Vologaisove mince. Kráľov osud po Ardašírovom víťazstve je nejasný.
Vologaises VI. bol posledný kráľ kedysi mocnej ríše Partov, ktorá existovala viac než štyristo rokov. Jeho pád začal v mezopotámsko-iránskej oblasti celkom novú epochu – dobu novoperzskej ríše na čele s dynastiou Sásánovcov.

</doc>
<doc id="88513" url="https://sk.wikipedia.org/wiki?curid=88513" title="Anestetikum">
Anestetikum

Anestetikum je látka spôsobujúca čiastočné (miestne) alebo úplné znecitlivenie organizmu. Anestetiká sa dajú rozdeliť na 2 hlavné skupiny: celkové a lokálne. Celkové anestetiká spôsobujú dočasnú stratu vedomia, zatiaľ čo lokálne anestetiká spôsobujú stratu cítenia bolesti v mieste, kde sú podané bez toho aby ovplyvnili vedomie. Odbor medicíny, ktorý sa zaoberá anestetikami a anestéziou sa nazýva anestéziológia a odborník v tomto odbore je anestéziológ.
Celkové anestetiká.
Spôsob podania.
Celkové anestetiká sa podávajú buď injekčne alebo vo forme plynov alebo výparov - inhalačné anestetiká. Injekčné anestetiká sa podávajú vnútrožilovo (intravenózne) alebo zriedkavejšie aj do svalu (intramuskulárne) alebo pod kožu (subkutánne). Charakteristická vlastnosť pre oba druhy celkových anestetík je hydrofóbnosť, čo znamená, že nie sú miešateľné a v prípade plynov rozpustné vo vode.
Inhalačné.
Inhalačné anestetiká sú buď prchavé kvapaliny alebo plyny a podávajú sa pomocou špeciálneho anestetického prístroja s ktorým sa dá regulovať prietok a zloženie zmesi s anestetikom a taktiež dokáže monitorovať pacienta. Zmes anestetika pozostáva s daného inhalačného anestetika, vzduchu, a čistého kyslíku. Kvapalné anestetiká sa v tomto stroji odparia.
príklady inhalačných anestetík:
Injekčné.
Príklad injekčných anestetík:
Spôsob účinku.
Predpokladá sa, že celkové anestetiká fungujú pomocou aktivovania inhibičných receptorov a zablokovania excitačných receptorov CNS. Aj keď úlohy jednotlivých receptorov sú stále diskutabilné, existujú dôkazy pre interakcie niektorých receptorov a anestetík
Agonisti GABAA receptorov.
GABAA receptory sú ligandové iónové kanály, ktoré pri aktivácii prepúšťajú chloridové ióny, čím sa neuróny hyperpolarizujú a znižuje sa tým aktivita CNS, čím navodzujú bezvedomie. Na tieto receptory sú schopné naviazať sa niektoré celkové anestetiká ako napríklad etomidát, propofol, benzodiazepíny, barbituráty, izoflurán, atď.
Antagonisti NMDA receptorov.
Antagonisti NMDA receptorov, ako napríklad ketamín sa používajú najmä kvôli svojim analgetickým účinkom. Okrem toho ovplyvňuje aj excitabilitu nervovej sústavy a preto sa používa spolu s ostatnými anestetikami na pomoc udržiavania anestézie. Podanie samotného ketamínu vedie k disociatívnemu stavu, kedy sa môžu u pacienta vyskytnúť halucinácie. Ketamín sa viaže najmä na NMDA receptory na GABA-ergických interneurónoch, čo čiastočne vysvetľuje jeho účinok aj účinok podobných látok.
Opioidné receptory.
Agonisti tohto receptoru sa používajú najmä ako analgetiká, ale majú aj sedatívny účinok, kvôli ich účinku na opioidný a aj acetylcholínový receptor. Sami však dokážu uviesť človeka do celkovej anestézie nespoľahlivo a s vedľajšími účinkami a preto sa väčšinou používajú v kombinácii s inými celkovými anestetikami, na pomoc pri udržiavaní anestézie.
Vedľajšie účinky.
Celkové anestetiká ovplyvňujú chemoreceptory v "area postrema", čo môže spôsobiť nevoľnosť až zvracanie po prebratí sa z anestézie.
Okrem toho sa môžu vyskytnúť aj vážnejšie komplikácie ako pokles krvného tlaku, kvôli rôznym mechanizmom ako napríklad rozšíreniu ciev (vazodilatácia). Takýto pokles tlaku väčšinou spôsobí zrýchlenie tepu, pomocou baroreceptorového reflexu, avšak niektoré anestetiká tento reflex potláčajú. Ďalšou komplikáciou je vyššia pravdepodobnosť na podchladenie, kvôli predtým spomínanej vazodilatácii, ktorá zvyšuje tepelné straty. Anestetiká taktiež celkovo znižujú teplotnú hranicu pri ktorej reagujú autonómne telesné termoregulačné mechanizmy.
Okrem toho anestetiká taktiež ovplyvňujú aj dýchanie, pretože spôsobujú zníženie dychového objemu, okrem toho sú počas anestézie často potlačené aj reflexy, ktoré uvoľňujú dýchacie cesty od rôznych prekážok ako napríklad dáviaci reflex či reflex kašľu. Okrem toho je počas anestézie znížený tonus dolného pažerákového zvieraču, čo môže spôsobiť návrat obsahu žalúdka a udusenie. Aby sa tomuto predišlo používajú sa rôzne zariadenia ako napríklad endotracheálna trubica, ktorá pacientovi prísun vzduchu a tým zabezpečuje jeho bezpečnosť.
Lokálne anestetiká.
Narozdiel od celkových anestetík nespôsobujú stratu vedomia, namiesto toho spôsobujú stratu citu (umŕtvenie) v mieste ich podania. Robia tak pomocou naviazania sa na sodíkové kanály v nervových bunkách čím zabraňujú prenos nervových signálov o bolesti do mozgu. Lokálne anestetiká môžeme rozdeliť na dve skupiny: aminoamidové a aminoesterové lokálne anestetiká. Syntetické lokálne anestetiká sú štruktúrne podobné kokaínu, ale nevytvára sa nich tak ľahko závislosť a nespôsobujú hypertenziu a (až na pár vynimiek) ani zúženie ciev (vazokonstrikciu).
Spôsob podania.
Existuje viacero spôsobov pomocou, ktorých sa dá lokálne anestetikum do tela dopraviť:
Použitie.
Akútna bolesť.
Akútna bolesť, ktorá môže vzniknúť ako následok zranenia, chirurgického zákroku, infekcie, pri nedostatočnom dokrvení tkaniva a mnohých iných chorobách a zdravotných stavoch pri ktorých je poškodené tkanivo. Takáto bolesť sa dá tlmiť pomocou analgetík, no v niektorých prípadoch sa preferuje podanie lokálneho anestetika. Lokálne anestetiká sa v takomto prípade podávajú buď pomocou injekcií (môžu byť jednorázové alebo opakované) alebo poprípade cez infúziu, pokiaľ ich je potrebné podávať dlhodobejšie. Častokrát sa podávajú aj spolu s analgetikami, čím vzniká synergický analgetický účinok. 
Príklady použitia pri akútnej bolesti:
Chirurgické zákroky.
Lokálne anestetiká sa taktiež používajú aj pri drobných operáciách, niekedy sa používa aj spolu s celkovou anestéziou. Mnohí anesteziológovia, chirurgovia, a aj pacienti a sestričky veria, že je bezpečnejšie vykonávať aj väčšie operácie pomocou lokálnej anestézie namiesto celkovej. Bežne vykonávané chirurgické zákroky pri lokálnej anestézie sú napríklad extrakcia zubov, extrakcia zubných koreňov, zašívanie rán, operácie nechtového lôžka, atď...
Zdravotné vyšetrenia.
Lokálna anestézia sa taktiež používa aj pri niektorých vyšetreniach ako napríklad lumbálna punkcia, odber kostnej drene, aspirácia cýst a rôzne iné vyšetrenia, ktoré by mohli potenciálne byť pre pacienta bolestivé.
Spôsob účinku.
Lokálne anestetiká sú látky, ktoré znižujú depolarizáciu, excitovatelných buniek, ako nervové zakončenia. Toto dosiahnu pomocou zabráneniu vstupu sodíkových iónov do bunky, pomocou naviazania sa sodíkové iónové kanály na cytoplazmatickej membráne nervovej bunky. Keď sa preruší prísun sodíkových iónov do bunky, bunka nie je schopná vytvoriť akčný potenciál a preruší šírenie nervových signálov. 
Na lokálne anestetiká sú citlivé všetky druhy nervových buniek, no kvôli ich myelinácii a ich priemeru majú rôzne druhy nervových buniek rôznu citlivosť na blokády lokálnymi anestetikami. Citlivosť nervových vlákien na lokálne anestetiká je nasledovná (od najcitlivejších po najmenej citlivé):
Aj keď nervové vlákna sympatickej nervovej sústavy sú hrubšie ako nervové vlákna prenášajúce správy o bolesti, sú však myelinizované a preto na lokálne anestetiká reagujú skôr než tenšie nervové vlákna prenášajúce správy o bolesti, ktoré nie sú myelinizované.
Vedľajšie účinky.
Po vpichnutí anestetickej látky môže dôjsť k opuchu, napríklad pri alergickej reakcii na dané nepravé anestetikum alebo pri prepichnutí cievy v mieste podania, po čom krv zaleje okolité tkanivo, čo spôsobí opuch. Miesto vpichu taktiež niekedy zbledne, kvôli zúženiu ciev, ktoré niektoré anestetiká vyvolávajú, po tom ako účinok anestetika vyprchá tkanivo nadobudne svoju normálnu farbu. 
Nebezpečnejším vedľajším účinkom je riziko dočasného alebo aj trvalého poškodenia nervov. Riziko takéhoto poškodenia, závisí od miesta a druhu nervovej blokády, ale k trvalému poškodeniu dôjde len zriedkavo a príznaky väčšinou do pár týždňov vymiznú, pričom 92 - 97 % pacientov sa zotaví od 4 do 6 týždňov a 99 % sa zotaví do roka. Predpokladá sa, že 1 z 5 000 až 30 000 nervových blokád môže zanechať dlhotrvajúce alebo trvalé nervové následky. Ďalším rizikom je, že ako bolo spomínané predtým okrem nervových buniek prenášajúcich signály o bolesti dokážu lokálne anestetiká ovplyvniť aj iné bunky a to aj neuróny CNS a dokonca aj elektricky vodivé bunky v srdci. Ovplyvnenie týchto buniek môže mať vážne alebo aj fatálne následky. Toto sa však pri použití správnej techniky podávania anestetika stať nemôže, no mohlo by sa to napríklad stať nedopatrením pri podaní dávky určenej na epidurálne podanie, intravenózne (do žily).

</doc>
<doc id="88524" url="https://sk.wikipedia.org/wiki?curid=88524" title="Simpsonovci – 3. séria">
Simpsonovci – 3. séria

Tretia séria "Simpsonovcov" sa v USA vysielala medzi septembrom 1991 a augustom 1992. Obsahuje 24 epizód.

</doc>
<doc id="88526" url="https://sk.wikipedia.org/wiki?curid=88526" title="Pŕhľava dvojdomá">
Pŕhľava dvojdomá

Pŕhľava dvojdomá alebo staršie žihľava dvojdomá (lat. "Urtica dioica") je rastlina z čeľade pŕhľavovité ("Urticaceae"). Používa sa ako liečivá rastlina a ako krmovina pre hydinu.
Rozšírenie.
Prirodzene sa vyskytuje na severnej pologuli a šíri sa do Južnej Ameriky. Na Slovensku je rozšírená na celom území a vo všetkých výškových stupňoch. Ľudia ju s obľubou pestujú v záhradách.
Vzhľad.
Statná vytrvalá dvojdomá bylina dorastajúca do výšky 25 až 130 cm, výnimočne až 2 m. Stonky sú priame nevetvené (u vyšších rastlín sa však v hornej polovici môžu vetviť). V zemi vytvárajú plazivý žltkastý podzemok. Listy sú jemne ochlpené, srdcovitého tvaru, špicaté a pílkovito ozubené. Kvitne od júna do augusta. Samčie kvetenstvo je latovité, priame a previsnuté, samičie klasovité alebo hroznovité a kratšie, počas kvetu priame. Okvetie je zelenkavé. Kvety sú jednopohlavné, spravidla dvojdomé, výnimočne sa vyskytujú jednodomé usporiadania, v tom prípade je kvetenstvo obojpohlavné. Plodom sú vajcovité bobuľky. Celá rastlina je pokrytá jemnými chĺpkami. Predtým sa tradovalo, že tieto chĺpky obsahujú kyselinu mravčiu, posledné výskumy však ukázali, že je to zmes troch chemikálií – histamínu dráždiaceho kožu, acetylcholínu vyvolávajúceho pocit pálenia a sérotonínu zvyšujúceho účinok (vnímanie) dvoch predchádzajúcich látok. 
U ľudí stačí minimálne množstvo zmesi týchto chemických látok (približne 100 nanogramov, jedna desaťmilióntina gramu), aby sa vytvorila typická reakcia kože podobná poštípaniu ovadom. Pŕhľava ponorená do horúcej vody alebo pošliapaná stráca „pálivé“ účinky.
Predchádzajúci popis nemôže byť vyčerpávajúci, pretože ide o veľmi premenlivý druh nadobúdajúci mnoho rozličných foriem. Preto existujú aj opisy mnohých vnútrodruhových taxómov na báze poddruhov a variet.
Stanovisko a ekológia.
Pŕhľava dvojdomá je nitrofilný druh, ktorý hojne rastie na miestach, kde dochádza k hnilobným procesom, alebo kde je veľké nahromadenie biomasy, na rumoviskách, na pobrežných porastoch pozdĺž ciest, vo vlhkých lesoch, okolo plotov od nížin až po horské oblasti.
Význam a účinky.
Je zbieraná ako liečivá rastlina veľmi širokého použitia. Rastlina má vysoký obsah vitamínu C, stimuluje krvný obeh, podporuje tvorbu červených krviniek, znižuje hladinu glukózy v krvi, má mierny močopudný účinok, priaznivo pôsobí na kvalitu vlasov. Pije sa aj ako čaj. Za zdraviu prospešné sa považujú pokrmy z nej pripravené. Pŕhľavové polievky, čerstvé šaláty, špenáty. Ako dôležité obohatenie potravy sa sekané listy pridávajú do potravy hydiny. Zo stonky sa dá vyrobiť priadza, avšak veľmi nízkej kvality.
Zbiera sa list, vňať, zriedka koreň a semená. Taktiež sa kvapká na hnisavé rany vo forme oleju.

</doc>
<doc id="88527" url="https://sk.wikipedia.org/wiki?curid=88527" title="Dubaj (mesto)">
Dubaj (mesto)

Dubaj ( "Dubajj") je hlavné mesto rovnomenného emirátu. Má 3,1 mil. obyvateľov (2018), čo predstavuje okolo 85 %, čiže veľkú väčšinu obyvateľov emirátu Dubaj. 
Mestom preteká rieka Dubai Creek, ktorá je však vlastne len zátokou Perzského zálivu. Na východnom brehu Dubai Creeku sa nachádza štvrť Dajra (angl. Deira alebo Dayrah), na západnom brehu Burdž Dubajj, na juhu leží štvrť Al-Awír (angl. Al-Aweer alebo Al-Awir). 
Písomné dokumenty potvrdzujú existenciu mesta najneskôr na začiatku 19. storočia. 
V Dubaji sa začalo s ťažbou ropy roku 1966, ropa však v emiráte Dubaj až dodnes nehrala hlavnú úlohu a mesto bolo už v roku 1930 najväčším centrom obchodu v Perzskom zálive, najmä obchodu so zlatom a perlami. Dnes mesto púta svetovú pozornosť svojimi projektami (stavby, športové a rekreačné centra). Ekonomika je dnes založená zväčša na zahraničnej pracovnej sile.
Dejiny.
Prvá možná zmienka o Dubaji pochádza už z roku 1095. Okrem toho sídlo v roku 1580 benátsky obchodník s perlami Gasparo Balbi, keď sa zmienil o Dubaji ako o mieste, kde pracujú práve Benátčania hľadajúci perly. Ďalšie zmienky pochádzajú z roku 1799, keď už určite išlo o mesto. V roku 1820 uzavrel dubajský šejk s Britmi "Pobrežnú mierovú zmluvu".
V roku 1833 sa dynastia Ál Maktúm presťahovala z Abú Zabí do Dubaja. Dubaj prešiel pod britskú ochranu podľa zmluvy, v rámci ktorej sa Briti zaviazali chrániť Dubaj pred útokmi Turkov. 
Dubaj ďalej lákal zahraničných obchodníkov s perlami a neskôr sa v meste vďaka jeho výhodnej polohe začali usídľovať indickí obchodníci. Dubajský obchod s perlami bol vážne narušený počas prvej svetovej vojny a ešte viac počas Veľkej hospodárskej krízy na konci 20. rokov. Nové obdobie v dejinách Dubaja nastalo po druhej svetovej vojne, keď sa Dubaj pripojil ku Kataru. Dubaj zažil v tomto čase veľký rozvoj, keď boli objavené ložiská ropy. Do mesta sa prisťahovali indickí a pakistanskí robotníci a medzi rokmi 1968 až 1975 narástol počet obyvateľov o 300%. V roku 1971 sa Dubaj stal súčasťou Spojených arabských emirátov a dôležitosť mesta ešte posilnili libanonskí utečenci a zriadenie zóny voľného obchodu v prístave Džabal Ali. Pre Dubaj bola pomerne veľkým plusom aj vojna v zálive v roku 1990, keďže sem stiahli svoje finančné aktivity firmy z Kuvajtu a neskôr aj z Bahrajnu. Po roku 2000 sa z Dubaja začalo stávať najrýchlejšie rastúce mesto sveta. Symbolom nových zmien sa stala stavba hotela Burdž al-Arab.
Hospodárstvo.
Podľa Government of Dubai Media Office dosiahol hrubý domáci produkt emirátu v prvých deviatich mesiacoch 2024 hodnotu 339,4 miliardy AED (≈ 92,4 mld USD), čo predstavuje medziročný rast o 3,1 %. Celá ekonomika Dubaja bola postavená na ropnom priemysle, no príjmy z ropného priemyslu dosahovali podiel menej ako 6 %, čo znamená, že do štátneho rozpočtu prispievali hlavne iné odvetia hospodárstva.
Dubaj produkuje 240 000 barelov ropy denne a množstvo zemného plynu (podiel emirátu Dubaj v rámci SAE je 2 %). Ropné rezervy Dubaja sú už značne zmenšené. Najziskovejším odvetím hospodárstva pre Dubaj je obchod (16 %), entrepôt (15 %) a finančné služby.
So začiatkom ťažby ropy v 60. rokoch 20. storočia začal Dubaj bohatnúť. V 70. a 80. sa stal Dubaj dôležitou obchodnou cestou z čoho profituje dodnes entrepôt. S ťažbou ropy do krajiny prichádzali nové bankové a finančné inštitúcie. Do roku 1990 sa v Dubaji voľne obchodovalo so zlatom. Začali vznikať miesta voľného obchodu, ako je Džabal Alí (angl. Jebel Ali), Palm Islands, Sheikh Road a iné miesta.
Džabal Alí je prístav v Dubaji, postavený v 70. rokoch, a je to najväčší prístav vybudovaný človekom a 8. najdôležitejší, čo sa týka nákladnej dopravy.
Bolo postavené medzinárodné letisko.
Aj v Dubaji sa rozvíja priemysel a odvetia IT, ale dôraz sa kladie na finančné služby. Do emirátu Dubaj prišli svetové firmy ako EMC Corporation, Oracle Corporation, Microsoft, a IBM, a svetové média ako MBC, CNN, Reuters a AP. Vznikli tu priemyselné parky, zaoberajúce sa vedou, výskumom a výrobou, napr.:
Dubai Financial Market (DFM) finančný trh bol zavedený v roku 2000 ako sekundárna inštitúcia zaoberajúca sa obchodom, cennými papiermi v Dubaji. Veľké projekty viedli k budovaniu mrakodrapov, v ktorých sídlia svetové korporácie, či spoločnosti patriace Emirátom ako Emirates Towers, Burdž Chalífa a iné. 
Emirát Dubaj sa v posledných rokoch začala orientovať na turizmus a medzinárodný obchod. Pre ilustráciu, v roku 2009 sa v Dubaji stavia niekoľko stoviek mrakodrapov. K tomu treba ešte pripočítať tri ostrovné komplexy v tvare obrovských pálm a jeden v tvare zemegule. Medzi najznámejšie projekty patria Palm Islands, najdrahší hotel na svete Burdž Al-Arab, ostrovy vytvárajúce mapu sveta, Dubai Marina a iné.
Spojené arabské emiráty zaviedli federálnu daň z príjmu právnických osôb vo výške 9 % pre účtovné obdobia začínajúce 1. júna 2023.
Klimatické podmienky.
Dubaj má horúce klimatické podmienky, Niektoré mesiace presahujú s priemernou teplotou aj 40 °C. Zrážky sa vyskytujú sporadickejšie len okolo 150mm za rok. Zrážky sa väčšinou vyskytujú v mesiacoch Január, Február a Marec. Vlhkosť v zimných mesiacoch je 60%
Obyvateľstvo.
V roku 1998 17 % obyvateľstva tvorili rodení obyvatelia Emirátov, zvyšok tvorili cudzinci. 51 % Dubajčanov pochádza z Indie, 16 % z Pakistanu, 9 % z Bangladéša, 3 % z Filipín a 3 % boli definovaní ako „západniari“. Cudzinci tu žijú s pracovným povolením, bez ktorého musia Dubaj do 30 dní opustiť. Aj preto je tu takmer nulová nezamestnanosť. Kriminalita je tiež veľmi nízka. V poslednom čase však vyvolali širokú medzinárodnú reakciu správy o porušovaní ľudských práv robotníkov.
Turistický ruch.
Dubaj samotný má iba 15 kilometrov pláži. Po dostavbe ostrovných komplexov ich však má až 1 500 km. Najväčším projektom je Dubailand – svet zábavy v púšti, skladajúci sa z lyžiarskych svahov, pretekárskeho motoristického okruhu, ekoparku a najväčšieho nákupného centra na svete. Pravdepodobne najcharakteristickejším symbolom dnešného Dubaja je luxusný 321 metrov vysoký sedem hviezdičkový hotel Burdž al-Arab ("Veža Arabov"), postavený roku 1999, v tvare plachetnice. Jeho interiér je plný zlata, mramoru. Pobyt stojí od 2000 € do 8300 € za noc.

</doc>
<doc id="88528" url="https://sk.wikipedia.org/wiki?curid=88528" title="Leonid Iľjič Brežnev">
Leonid Iľjič Brežnev

Leonid Iľjič Brežnev (; * 19. december 1906, Kamenskoje (dnes Kamianske, Ukrajina) – † 10. november 1982, Moskva) bol sovietsky politik ruskej národnosti. Od roku 1964 prvý tajomník (od 1966 generálny tajomník – "gensek" ÚV KSSZ) a predseda Prezídia Najvyššieho sovietu od 1960 do 1964 a tiež od 1977 do roku 1982. V rokoch 19641982 najvyšší predstaviteľ a vládca Sovietskeho zväzu.
Životopis.
Pôvod.
Narodil sa v obci Kamenskoje (, dnes Kamianske, ) na území dnešnej Ukrajiny v rodine ruského kovorobotníka. Jeho starý otec Jakov, otec Iľja aj matka Nataľja boli Rusi a do Kamenského vo vtedajšej Jekaterinoslavskej gubernii Ruského impéria sa kvôli práci v oceliarni presťahovali z poľnohospodárskej dediny Brežnevo () v Kurskej gubernii. Hoci bol etnickým Rusom, v časti oficiálnych dokumentov (napr. pas z roku 1947) bol uvádzaný ako príslušník ukrajinskej národnosti, v časti ako ruskej.
Vo svojej knižnej autobiografii z roku 1981 sa identifikoval ako Rus ("„Таким образом, по национальности я русский, по происхождению – коренной пролетарий, потомственный металлург.“" – "„Národnosťou som teda Rus, pôvodom – rodený proletár, dedičný metalurg.“"), v biografických slovníkoch a encyklopédiách bol v 80. rokoch aj v 21. storočí rovnako vedený ako Rus.
Raná kariéra.
Začal pracovať ako robotník. Po skončení strednej aj vysokej metalurgickej školy roku 1935 bol inžinierom v metalurgickom závode v Kurskej oblasti. V 17. rokoch vstúpil do Komsomolu (Komunistického zväzu mládeže) a o 6 rokov neskôr do Komunistickej strany Sovietskeho zväzu (KSSZ), kde zastával stranícke funkcie na oblastnej úrovni. V mladosti bol považovaný za sympatického a vtipného človeka. Počas druhej svetovej vojny pôsobil vo funkcii politického komisára na Kaukaze, Kryme, Ukrajine a v Poľsku. Ako politický činiteľ Sovietskej armády sa zúčastnil na oslobodzovaní Česko-Slovenska.
Vzostup.
Po vojne pracoval v politickej správe armády a dosiahol hodnosť generálmajora. V politike sa pred ním odvíjala sľubná kariéra. Postupoval v straníckej hierarchii, až sa začiatkom 50. rokov prepracoval do blízkosti Josifa Visarionoviča Stalina a stal sa členom Sekretariátu Ústredného výboru (ÚV) KSSZ. Po Stalinovej smrti v roku 1953 sa podľa niektorých zdrojov podieľal na zatknutí L. P. Beriju. V tomto období však stratil všetky vysoké funkcie a tri roky pracoval v službách strany v Kazachstane. Brežnev sa opäť objavil v Moskve roku 1957 v súvislosti s bojom o Stalinovo dedičstvo v Kremli, z ktorého vyšiel víťazne Nikita Sergejevič Chruščov a jeho ľudia. Brežneva považovali za jedného z nich. V prvej polovici 60. rokov sa v sovietskom štátnom a vojenskom vedení uskutočnilo niekoľko významných zmien, Brežnev sa dostal do úzkeho kruhu Chruščovových spolupracovníkov v júli 1964. V októbri 1964 sa podieľal spolu s A. N. Kosyginom na odstránení Chruščova z vedúcich funkcií v strane.
Na čele komunistickej strany.
Dňa 15. októbra 1964 bol Brežnev vymenovaný za prvého tajomníka ÚV KSSZ, Alexej Kosygin sa stal predsedom Rady ministrov. V priebehu dvoch rokov sa jeho pozícia postupne upevňovala a v roku 1966 sám seba vymenoval za generálneho tajomníka. Rýchlo skoncoval s Chruščovovým štýlom neustálych zmien, oprel sa o armádu, posilnil centrálne rozhodovanie z Moskvy, do vedenia vniesol stabilnejšie a pragmatickejšie metódy práce a aj ľud prijal zmenu v Kremli s uspokojením. XXIII. zjazd KSSZ roku 1966 potvrdil novú líniu strany, ktorá bola súčasne neoficiálnou rehabilitáciou stalinizmu.
Brežnev nebol neobvykle inteligentný, postrádal aj charizmu svojho predchodcu (Chruščova). Jeho kvalitami však boli detailné znalosti o byrokratickom systéme komunistickej strany a politický inštinkt. Na verejnosti vystupoval dobrosrdečne a so značným šarmom.
Brežnevovu éru charakterizoval vzostup ZSSR na pozíciu veľmoci rovnocennej USA. Vedúci politickí predstavitelia ZSSR signalizovali svoju pripravenosť rokovať s USA o znížení stavu vojsk v Európe. Podieľal sa na vedení politiky uvoľnenia (détente). Brežnev sa štyrikrát stretol s americkým prezidentom a medzi najvyššími predstaviteľmi vedúcich krajín znepriatelených blokov boli podpísané zmluvy o obmedzení strategického zbrojenia SALT. Vrcholným výsledkom toho úsilia bola Konferencia o bezpečnosti a spolupráci v Európe roku 1975 v Helsinkách. Táto konferencia potvrdila platnosť povojnových hraníc v strednej a východnej Európe a v istom zmysle aj legitimizovala sovietsku hegemóniu nad týmto regiónom.
Sovietske politické špičky s nevôľou sledovali plány československých komunistov na odstránenie konzervatívneho prezidenta Antonína Novotného z postu. Novotný v decembri 1967 pozval Brežneva do krajiny no jeho podpory sa v tej dobe nedočkal. Brežnev naopak podporil reformné snahy vyjadrením, „je to vaša vec“. S týmto však zrejme nesúhlasila väčšina Brežnevových spolupracovníkov, tí najprv reformnému krídlu Komunistickej strany Československa na rokovaniach vo Varšave a neskôr v Čiernej nad Tisou naznačovali, že by malo reformný proces zastaviť. 21. augusta 1968 nakoniec došlo s Brežnevovým zvolením k invázii vojsk Varšavskej zmluvy do Česko-Slovenska. Na úrovni krajín východného bloku odvtedy presadzoval tvrdú ruku a právo ZSSR zasahovať do vnútropolitických záležitostí týchto krajín ak by bol ohrozený socializmus (tzv. Brežnevova doktrína).
V roku 1975 bol povýšený do hodnosti armádneho generála a už o rok neskôr získal najvyššiu možnú vojenskú hodnosť maršala Sovietskeho zväzu. V roku 1977 nahradil V. N. Podgorného vo funkcii predsedu prezídia Najvyššieho sovietu a dovŕšil tak koncentráciu moci vo svojich rukách.
V decembri 1979 nariadil vstup sovietskych vojsk do Afganistanu, kde sa po palácovom prevrate uskutočnenom komunistami, rozpútal boj medzi stúpencami starej a novej vlády. Nový režim, ktorý ZSSR podporil 100 000 sovietskymi vojakmi, nemal doma oporu, dokonca aj v samotnom Sovietskom zväze bola táto vojna veľmi nepopulárna.
Počas 18 rokov, keď bol Brežnev najmocnejším mužom Kremľa, sa pomery v ZSSR síce stabilizovali, no odmietaním progresívnych zmien sa zároveň konzervovali. V 60. rokoch síce životná úroveň sovietskeho obyvateľstva rástla, po dlhšej dobe bolo možné nakupovať spotrebnú elektroniku, zvyšovala sa výstavba bytov. Došlo však tiež k výraznému nárastu sivej ekonomiky, neriešená zostávala dramatická nefunkčnosť sovietskeho poľnohospodárstva a zastarávajúceho priemyslu, ktorý neprodukoval dostatok spotrebného tovaru. Sovietsky systém pod jeho vedením nedokázal adekvátne čeliť vnútropolitickým a ekonomickým problémom. Rovnako ako jeho predchodcovi mu chýbala koncepcia rozvoja krajiny. Na sklonku jeho vlády bolo vedenie ZSSR prestarnuté a nehybnosť sovietskeho režimu sa skončila až po nástupe Michaila Gorbačova roku 1985.
Posledné roky a smrť.
Posledné dva roky sa Brežnev v dôsledku zhoršenia zdravotného stavu prakticky nepodieľal na riadení krajiny. Jeho zdravotný stav sa zhoršil cez zimu na prelome rokov 1981/82. Krajinu medzitým riadilo vrcholné politické vedenie Politbyra, hlavne Andrej Andrejevič Gromyko, Dmitrij Ustinov, Michail Suslov a Jurij Andropov. Za Brežnevovho nástupcu bol považovaný M. Suslov, ale ten zomrel v januári 1982 vo veku 79 rokov. Následne začal skrytý boj o moc, ktorý sa podarilo vyhrať vtedajšiemu šéfovi KGB J. Andropovovi.
Brežnev sa na verejnosti v priebehu jari až jesene 1982 objavoval iba zriedkavo. Sovietske komunikačné prostriedky síce tvrdili, že nie je vážne chorý, ale už v tej dobe bol obklopený lekármi. V máji 1982 ho postihla mŕtvica, ale napriek tomu sa odmietol vzdať úradu. Ešte 7. novembra 1982 sa napriek zhoršujúcemu zdraviu ukázal počas prehliadky pri príležitosti Októbrovej revolúcie na Červenom námestí, bolo to však jeho posledné verejné vystúpenie. O tri dni neskôr 10. novembra 1982 zomrel na srdcový infarkt. Bol pochovaný na pohrebisku pri Kremeľskom múre na Červenom námestí.

</doc>
<doc id="88530" url="https://sk.wikipedia.org/wiki?curid=88530" title="Zvonkohra">
Zvonkohra

Zvonkohra (z nemeckého "Glockenspiel") je hudobný nástroj, ktorý zaraďujeme medzi bicie nástroje. Podľa Sachsovho a Hornbostelovho delenia patrí zvonkohra medzi úderové idiofóny. Svojim vzhľadom sa podobá na xylofón, najmä vďaka usporiadaniu kovových plátkov, ktoré pripomína klávesnicu klavíra. Plátky xylofónu sú však vyrobené z dreva. Zvonkohra je aj oveľa menšia ako xylofón a vydáva aj vyššie tóny. 
Prvé zvonkohry pozostávali zo zvončekov rôznej veľkosti, na ktoré sa udieralo priamo alebo pomocou klaviatúry alebo kladiva alebo komplikovaného mechanizmu. Od 17. storočí sa okrem chrámových zvoníc se skutočnými zvonmi a zvončekami (ktoré existujú do súčasnosti), objavily prenosné náhrady - kovové platničky rôznej dĺžky. Keď sa používa pri prehliadkach a pochodoch, často sa používa variant v prenosnom ráme s vertikálne umiestnenými plátkami. Pri hre v orchestri sa používa rozloženie horizontálne. Na plátky sa udiera drevenou paličkou. 
Pri horizontálnom rozložení je možné k zvonkohre pridať aj klávesnicu, čím sa uľahčí hranie akordov. Podobný nástroj sa používa v Mozartovej opere "Čarovná flauta". Avšak v dnešnej dobe sa tento part hráva na celeste. 
Rozsah zvonkohry sa pohybuje od dva a pol až po tri oktávy. Notuje sa v husľovom i v basovom kľúči o dve oktávy nižšie ako je jej skutočný zvuk. Pri údere vydáva jasný, zvonivý zvuk.
Zvonkohra v hudobných dielach.
Zvonkohra je známa už od staroveku, no v symfonickom orchestri sa používa až od 18. storočia. 
Jedným z príkladov moderného použitia zvonkorhy je pieseň „No Surprises“ (z albumu "OK Computer") od britskej supiny Radiohead. Part odohral gitarista skupiny Johny Greenwood. Kanadská skupiny Arcade Fire používa zvonkohru na väčšine skladieb na svojom debutovom albume "Funeral".

</doc>
<doc id="88531" url="https://sk.wikipedia.org/wiki?curid=88531" title="Kinematika">
Kinematika

Kinematika je náuka o mechanickom pohybe telies, ktorá skúma zmenu vzájomných polôh telies bez ohľadu na silové pôsobenie v priestore a čase. Tvorí časť klasickej mechaniky. V kinematike sa neprihliada na príčiny pohybu, t. j. neskúmajú sa v nej silové pôsobenia. V kinematických úvahách sa preto pracuje s nehmotnými bodmi, alebo nehmotnými telesami, ktoré majú iba geometrické vlastnosti.
Základné veličiny.
Základnými veličinami kinematiky sú:
Predmet skúmania.
Kinematika skúma najmä nasledovné charakteristiky pohybov:
Ďalej sa kinematika zaoberá analýzou a syntézou (návrhom) pohyblivých mechanizmov.

</doc>
<doc id="88532" url="https://sk.wikipedia.org/wiki?curid=88532" title="Čelesta">
Čelesta

Čelesta (z tal. "celesta" – nebeská &lt; lat. "caelestis") je bicí hudobný nástroj. Podľa Sachsovho a Hornbostelovho delenia patrí čelesta medzi úderové idiofóny. Na jeho ovládanie sa používa klávesnica. Klávesy sú spojené s kladivkami, ktoré udierajú na sústavu kovových platničiek (najčastejšie oceľových), pod ktorými sa nachádzajú drevené rezonátory. Pedál sa používa na modifikáciu zvuku.
Nástroj vynašiel v roku 1886 parížsky výrobca harmónií Auguste Mustel. Prvý model však namiesto plechových platničiek mal kovové ladičky. Jej zvuk bol však príliš jemný na orchestrálne použitie.
Čelesta má podobný zvuk ako zvonkohra, no farba zvuku je omnoho jemnejšia. Kvalita zvuku teda dala nástroju aj meno, talianske slovo "celesta" znamená v slovenčine „nebeská“. V súčasnosti používané čelesty majú rozsah štyri oktávy (francúzske) alebo päť oktáv (nemecké). Čelesta sa notuje vždy o jednu oktávu nižšie ako jej skutočný zvuk.
Je súčasťou symfonického orchestra. Napriek tomu, že je považovaná za bicí nástroj, hrá na ňu väčšinou pianista.
Čelesta v hudobných dielach.
Ruský skladateľ Piotr Iľjič Čajkovskij hovoril o čeleste ako o svojom obľúbenom hudobnom nástroji. Je použitá v jeho poslednej symfonickej básni "Vojvoda" (1891) i v balete "Luskáčik" (1892). Čelesta sa objavuje aj v dielach iných skladateľov, ako sú Nikolaj Rimskij-Korsakov, Gustav Mahler, Dmitrij Šostakovič, Béla Bartók, Maurice Ravel a iní.
V súčasnej hudbe sa čelesta vyskytla v piesňach takých interpretov ako sú The Velvet Underground (skladba „Sunday Morning“), The Stooges, Björk (albumy "Selmasongs", "Vespertine" a "Drawing Restraint 9") a Sigur Rós (album "Takk").

</doc>
<doc id="88533" url="https://sk.wikipedia.org/wiki?curid=88533" title="Kartografia">
Kartografia

Kartografia (z gréckeho "chartis" – mapa, "graphein" – kresliť) je vedný odbor, ktorý sa zaoberá znázorňovaním zemského povrchu, nebeských telies a objektov, javov na nich a ich vzájomných vzťahov. Mapy sa pôvodne tvorili pomocou pera a papiera, vynálezom a rozšírením počítačov došlo k revolúcii aj v kartografii. Väčšina dnešných komerčných máp sa tvorí pomocou špecializovaného softvéru. 
Kartografia na Slovensku.
Roku 1955 založila Slovenská akadémia vied a Správa geodézie a kartografie edíciu "Monumenta Slovaciae Cartographica". Nezastupiteľné miesto v tejto edícii má dielo Samuela Mikovínyho, jedného z najschopnejších zememeračov a kartografov 18. storočia v Uhorsku. Ako osvietenec odsúdil všetkých autorov, ktorí zostrojovali mapy bez toho, aby príslušný kraj poznali. Mikovíny sa narodil na území dnešného Slovenska a uznáva sa za priekopníka slovenskej vedy 18. storočia.

</doc>
<doc id="88534" url="https://sk.wikipedia.org/wiki?curid=88534" title="Celesta">
Celesta



</doc>
<doc id="88536" url="https://sk.wikipedia.org/wiki?curid=88536" title="Planckova hmotnosť">
Planckova hmotnosť

Planckova hmotnosť (symbol formula_1) je jednotka hmotnosti v systéme Planckových jednotiek zavedená fyzikom Maxom Planckom. Je považovaná za „prirodzenú” jednotku, pretože je vyjadrená pomocou troch základných fyzikálnych konštánt — rýchlosti svetla, Planckovej konštanty a gravitačnej konštanty. Planckova hmotnosť je hmotnosť telesa, ktorého Schwarzschildov polomer je rovný jeho Comptonovej vlnovej dĺžke delenej π. 
Hodnota.
Hodnota Planckovej hmotnosti je daná jednoduchým vzťahom
formula_2
Roku 2002 vydala CODATA odporúčanie používať pre Planckovu hmotnosť hodnotu
 formula_4
Dve čísla umiestnené v zátvorkách značia neistotu (štandardnú odchýlku) posledných dvoch cifier hodnoty.
Vo fyzike častíc a kozmológii sa častejšie používa redukovaná Planckova hmotnosť, ktorá je daná vzťahom
formula_5.
Pridaním člena 8π sa zjednodušia niektoré rovnice popisujúce gravitáciu. 
Na rozdiel od väčšiny Planckových jednotiek je Planckova hmotnosť pre ľudí viac-menej predstaviteľná — hmotnosť blchy je približne 4000 až 5000 "m"P.
Význam.
Planckova hmotnosť je hmotnosť čiernej diery, ktorej Schwarzschildov polomer násobený π je rovný jej Comptonovej vlnovej dĺžke. Polomer takejto čiernej diery je približne Planckova dĺžka. 

</doc>
<doc id="88537" url="https://sk.wikipedia.org/wiki?curid=88537" title="Kvinta (hudba)">
Kvinta (hudba)

Kvinta je hudobný interval; vzdialenosť dvoch tónov, medzi ktorými sa nachádza sedem poltónov, inými slovami, vzdialenosť dvoch tónov, ktorých výšky sú v pomere 3:2.

</doc>
<doc id="88541" url="https://sk.wikipedia.org/wiki?curid=88541" title="Dubaj">
Dubaj

Dubaj (arab. Dubajj) môže byť:

</doc>
<doc id="88542" url="https://sk.wikipedia.org/wiki?curid=88542" title="Lesothosaurus">
Lesothosaurus

Lesothosaurus bol malý, len 1 m dlhý bylinožravec, najlepšie známy primitívny vtákopanvový dinosaurus. Známy je z niekoľkých lebiek a takmer kompletnej kostry. Žil pred 200 až 195 miliónmi rokov na území dnešnej južnej Afriky. Jediný druh je Lesothosaurus diagnosticus.
Opis.
Lesothosaurus bol veľmi dobre prispôsobený na beh, niekedy dokonca býva považovaný za dinosauriu obdobu antilopy. Mal malú hlavu s veľkými očami a silnými čeľusťami, nadmerne skrátené predné končatiny (kratšie i slabšie než napríklad pri rode Heterodontosaurus), dlhé zadné končatiny a dlhý chvost. Disponoval ľahkou stavbou tela bez akýchkoľvek zbraní. Pred dravcami sa teda zachraňoval jedine útekom. 
Systematika.
Na základe vonkajšieho vzhľadu bol Lesothosaurus pôvodne považovaný za ornitopóda. Neskôr sa však zistilo, že bol oveľa primitívnejší a nepatril dokonca ani do Cerapoda, skupiny zahŕňajúcej ornitopódy a ich blízkych príbuzných.

</doc>
<doc id="88544" url="https://sk.wikipedia.org/wiki?curid=88544" title="Marius Konstantinidis">
Marius Konstantinidis

Marius Konstantinidis (* 11. august 1964, Praha – † 25. september 2005, Bratislava) bol slovenský hokejový útočník, po otcovi gréckeho pôvodu. Aktívne sa venoval aj hokejbalu, v ktorom bol dvojnásobným majstrom Európy, zároveň hrával futbal v tretej slovenskej lige. 
Detstvo.
V detskom veku sa úspešne uplatňoval vo filmových inscenáciách. Najvýznamnejšou rolou bolo stvárnenie mladého Martina Benku vo filme Zastretý farebný svet. Absolvoval fakultu telesnej výchovy a športu Univerzity Komenského. 
Klubový hokej.
S hokejom začínal v klube BEZ Bratislava, hrával v Slávii Ekonóm Bratislava, Slovane Bratislava, Nitre a Poprade v SNHL. V sezóne 1986/87 vyhral v drese Slávie Ekonóm súťaž produktivity v 1. slovenskej národnej hokejovej lige, keď získal 53 bodov za 31 gólov a 32 asistencií a bol druhým najlepším strelcom súťaže. Počas pôsobenia v Poprade, kde pôsobil v rámci povinnej vojenskej služby, sa stal so 40 gólmi najlepším strelcom aj najproduktívnejším hráčom súťaže. Na jar 1991 strelil gól, ktorý rozhodol o postupe Popradu do česko-slovenskej ligy. V nej odohral 10 zápasov za Slovan Bratislava. Po vzniku slovenskej extraligy hrával za HKm Zvolen. Je autorom historicky prvého gólu v tejto súťaži, ktorý strelil 12. septembra 1993 v 112. sekunde prvého kola Spišskej Novej Vsi. V ročníku 1994/95 hrával za Spišskú Novú Ves. 
Od ročníka 1995/96 pôsobil vo Francúzsku. S mužstvom Brûleurs de Loups de Grenoble vybojoval majstrovský titul v sezóne 1997/98. Ku koncu kariéry sa stal hrajúcim trénerom. 
Reprezentácia.
Reprezentoval Slovensko na zimnej univerziáde. Okrem slovenského mal i občianstvo Grécka, túto krajinu reprezentoval na Majstrovstvách sveta v hokeji C-kategórie 1995 v Juhoafrickej republike. V zápase proti Belgicku ho postihli prvé srdcové problémy a bol hospitalizovaný v miestnej nemocnici.
Úmrtie.
25. septembra 2005 utrpel v kúpeľni bytu priateľky Jany v bratislavskej Vrakuni srdcový infarkt, ktorému podľahol. Je pochovaný na Martinskom cintoríne v Bratislave.

</doc>
<doc id="88553" url="https://sk.wikipedia.org/wiki?curid=88553" title="Julia Fischerová">
Julia Fischerová

Julia Fischerová (* 15. jún 1983, Mníchov) je nemecká huslistka.
Životopis.
Na husle začala hrať ako štvorročná podľa Suzukiho metódy v triede Helge Thelena v Gilchingu pri Mníchove.
O dva roky neskôr pokračovala v štúdiu hry na husle u Lýdie Dubrowskej na Leopold–Mozart–Konservatorium v Augsburgu. Ako osemročná sa po prvýkrát verejne predstavila ako sólistka s doprovodom orchestra. V deviatich rokoch bola prijatá na Musikhochschule München do triedy Prof. Any Chumachencovej, žiačky Ljerka Spiellera, ktorá absolvovala aj majstrovské kurzy u Sandora Vegha, Joszefa Szigetiho a u Yehudi Menuhina.
Popri štúdiu hry na husliach, sa zaoberala aj štúdiom hry na klavír a navštevovala gymnázium, ktoré ukončila maturitou v roku 2002.
Od októbra 2006 je profesorkou na Vysokej škole múzických umení vo Frankfurte nad Mohanom.
Koncertná činnosť.
Od roku 1998 začala svoju medzinárodnú koncertnú činnosť v spolupráci so svetovými orchestrami, dirigentami a komornými partnermi, medzi ktorých patria napr. Česká filharmónia pod taktovkou Zdeňka Mácala, New York Philharmonic Orchestra pod taktovkou Lorina Maazela, Philadelphia Orchestra pod taktovkou Christopha Eschenbacha, Academy of St. Martins in the Field pod vedením Sira Nevilla Marrinera, Mníchovský filharmonický orchester, Viedenský symfonický orchester, Bournemouth Symphony Orchestra a Netherlands Philharmonic Orchestra pod taktovkou Jakova Kreizberga, St. Petersburger filharmonici pod taktovkou Juri Terminakova. Dalej spolupracovala so svetovými dirigentami Jun Märkl, David Zinman, Ruben Gazarian, Marek Janowski, Jeffrey Tate, Herbert Blomstedt, Michael Tilson Thomas. K jej komorným partnerom patria Christoph Eschenbach (klavír), Jean–Yves Thibaudet (klavír), Daniel Müller–Schott (violončelo), Tabea Zimmermann (viola), Gustav Rivinius (violončelo), Lars Vogt (klavír), Oliver Schnyder (klavír)a Milana Chernyavska (klavír).
Jej aktívny repertoár obsahuje asi 40 diel so sprievodom orchestra a okolo 60 diel komornej hudby s autormi od J. S. Bacha po Nicolasa Mawa. Hrá na nástroj od J. B. Guadagniniho z roku 1750.
Rodina.
Matka, Viera Fischer rod. Krenková, klaviristka.
Otec, Frank-Michael Fischer, matematik.
Externé odkazy.
[[Kategória:Nemeckí huslisti]]
[[Kategória:Osobnosti z Mníchova]]
[[Kategória:Nemecké osobnosti slovenského pôvodu]]

</doc>
<doc id="88556" url="https://sk.wikipedia.org/wiki?curid=88556" title="Kliešť obyčajný">
Kliešť obyčajný

Kliešť obyčajný ("Ixodes ricinus") je najznámejší druh z čeľade kliešťovitých. Je to druh parazita, ktorý sa živí krvou divých i domácich zvierat a človeka. Nebezpečný je tým, že môže byť nositeľom rôznych chorôb, ako napr. pre človeka nebezpečná lymská borelióza a kliešťová encefalitída.
Vývojové štádiá.
Kliešť obyčajný má trojročný vývojový cyklus. Počas neho vystrieda troch hostiteľov. Samička kladie približne 2 000 vajíčok do povrchových vrstiev pôdy a do spodných častí vegetácie. Z nich sa vyvíjajú larvy, neskôr nymfy a v poslednom vývojovom štádiu dospelé kliešte. Každé vývojové štádium sa živí krvou. Samček oplodňuje samičku na hostiteľovi a umiera. Samička umiera po znesení vajíčok.
Vzhľad.
Kliešť obyčajný má ploché telo s tvrdým povrchom a 8 nohami (iba larva má 6 nôh). Meria (samček) až (samička). Samičky kliešťa obyčajného sa od samčekov nelíšia iba svojou veľkosťou, ale aj chrbtovým štítom. Chrbtový štít pokrýva u samčekov celé telo, zatiaľ čo u samičiek a nižších vývojových štádií štít pokrýva iba prednú časť tela, aby mohol organizmus poňať viac krvi. Nacicaná samička zväčšuje svoju hmotnosť až 200-krát. Samček je sfarbený do hnedočierna, samička do červena. Na hlavičke má kliešť 
klepietka (chelicery), ktorými vytvorí otvor na koži, do ktorej potom vsunie bodavý orgán, hypostom. 

</doc>
<doc id="88557" url="https://sk.wikipedia.org/wiki?curid=88557" title="Júlia Fischer">
Júlia Fischer



</doc>
<doc id="88558" url="https://sk.wikipedia.org/wiki?curid=88558" title="Alain Robbe-Grillet">
Alain Robbe-Grillet

Alain Robbe-Grillet [Rob grije] (* 18. august 1922, Brest, Francúzsko – † 18. február 2008, Caen, Francúzsko) bol francúzsky spisovateľ, literárny teoretik a filmový režisér, jeden zo zakladateľov nového románu.
Životopis.
Strednú školu vyštudoval v Breste. Počas druhej svetovej vojny pracoval v nemeckej továrni na tanky. Po vojne študoval v Paríži vysokú školu poľnohospodársku so zameraním na tropické a subtropické (alebo presnejšie koloniálne) poľnohospodárstvo, po jej absolvovaní (1945) pracoval v národnom štatistickom a ekonomickom ústave, kde sa zaoberal výskumom hormónov. Pôsobil taktiež na Martiniku a v Západnej Indii, kde sa venoval kultivácii banánov, čo neskôr využil vo svojej literárnej kariére. 
Od roku 1955 pôsobil ako poradca prestížnom francúzskom knižnom vydavateľstve "Les Editions de Minuit". Od tej doby sa venuje literatúre a filmu, pri tejto činnosti ešte prednášal na niekoľkých vysokých školách nielen v Európe, ale i v USA. 
Svoj prvý román, "Un régicide", napísal už na konci 40. rokov, ale kniha bola publikovaná až v roku 1949. Jeho prvou vydanou knihou bol detektívny román "Les Gommes" ("Gumy") z roku 1953, ktorý ho okamžite zaradil medzi vedúce osobnosti tzv. nového románu. V rovnakom duchu vznikli i jeho ďalšie práce, romány "La Jalousie" ("Žiarlivosť") z roku 1957, ktorý Vladimir Nabokov nazval najlepším románom storočia, a "Dans le Labyrinte" z roku 1959. V roku 1963 vydal teoretickú stať o umení románu Pour un Nouveau Roman ("Za nový román"). Napriek tomu, že "La Jalousie" znamenala pre francúzskeho nakladateľa značný finančný neúspech, bola v krátkej dobe preložená do viacerých cudzích jazykov. 
Robbe-Grillet napísal i niekoľko filmových scenárov. Najznámejším z nich je "L'Année dernière à Marienbad (Vlani v Marienbade)", natočený v roku 1961.
V roku 1975 vytvoril spolu s maliarom René Magritteom knihu "La Belle captive", v ktorej sa prepája Robbe-Grilletov text a Magrittove kresby.
Poslednou knihou Alaina Robbe-Grilleta je detektívny román so špionážnou zápletkou "La Reprise", odohrávajúci sa v povojnovom Berlíne.
Robbe-Grilletovi boli udelené čestné doktoráty univerzít vo Washingtone a New Yorku. Je rytierom Rádu čestnej légie za zásluhy v oblasti umenia a literatúry. V roku 2004 vstúpil do prestížnej Francúzskej akadémie.
Jeho manželkou je francúzska spisovateľka Catherine Robbe-Grillet.
Literárna tvorba.
Vo svojom diele potláčal časovú chronológiu a logiku príbehov, programovo sa nezaoberal psychológiou, tvrdil, že literárna tvorba nemôže slúžiť ničomu a nikomu, tým vlastne odmietol akúkoľvek literatúru, vrátane svojej (napísal niekoľko obhajob nového románu - obhajoba slúži novému románu). Prehlásením, že neexistuje nič než rukopis, zrušil vzťah medzi obsahom a formou. To samozrejme vylučuje akýkoľvek popis jeho diel a u podstatnej časti populácie i snahu tieto diela čítať.
Postupne sa dostal do sveta tvarov, čím zrušil význam, zrovnoprávnil vzťah človeka s ostatnými živými tvormi, a tie potom zrovnoprávnil s neživou prírodou. Jeho vnímanie viedlo k tomu, že nakoniec poprel správanie ako také - „žiadna vec ani čin nemôže byť veľkolepý, alebo krásny, čin nemôže byť dobrý ani zlý, všetko proste je.“
Všetky svoje diela považuje za autobiografické, vyznáva zásadu Clauda Simona, že všetko je autobiografické, dokonca i fikcia. Od 80. rokov vytvoril niekoľko autobiografických kníh (napr. "Les derniers jours de Corinthe").
Robbe-Grillet zastáva názor, že život je ani zmysluplný, ani absurdný, ale jednoducho jednoduchý. Absurditu vytrvalého hľadania zmyslu ironizoval v rade svojich diel (napr. "Les Gommes" a "L'Année dernière à Marienbad"). 
Filmová tvorba.
Jeho snahou bolo tvoriť „objektívnym pohľadom kamery“, čo dosahoval umiestnením kamery akoby v hlave postavy - rozprávača. Zachytával svet samostatne a nezávisle od existujúcich vecí. Prostriedkom priblíženia k nepreniknuteľnej skutočnosti sa stali vecné a detailné záznamy. Časté opakovanie podrobných, až geometrických popisov, spomienok či halucinačných predstáv vytváralo u diváka pocit, že dielo môže mať nejakú logiku. 
Ako herec vystúpil vo filme "Le Temps retrouvé" ("Čas znovu nájdený") režiséra Raoula Ruiza. V tejto adaptácii posledného dielu Proustovho Hľadania strateného času stvárnil epizódnu rolu Goncourta.
Súvislosti.
V 60. rokoch patrili diela Alaina Robbe-Grilleta k obľúbeným diskusným témam v literárnych kruhoch i vo vtedajšom Česko-Slovensku, čo vo svojom románe "Soukromá vichřice" ironizoval Vladimír Páral.

</doc>
<doc id="88559" url="https://sk.wikipedia.org/wiki?curid=88559" title="Teofil Klas">
Teofil Klas

Teofil Klas, vlastným menom "Jozef Zavarský" (iný pseudonym Laco Kriváň) (* 12. november 1940, Trnava † 27. február 2025, Bratislava) bol slovenský básnik a prekladateľ, v rokoch 2003 až 2007 tajomník Spolku slovenských spisovateľov.
Životopis.
Vzdelanie získaval v Poprade, Trnave a na Univerzite Komenského v Bratislave, kde študoval na prírodovedeckej fakulte. V rokoch 1958 – 1989 pracoval ako redaktor Technických novín a súčasne v rokoch 1985 – 1989 bol tiež redaktorom ilegálneho kresťanského časopisu Rodinné spoločenstvo. V rokoch 1990 – 1993 bol redaktorom a šéfredaktorom Katolíckych novín, v roku 1993 tiež pracoval v redakcii časopisu Impulzy, kd e bol zástupcom šéfredaktora, v rokoch 1993 – 1995 bol sekretárom redakcie Technických novín, v rokoch 1995 – 1997 knižným redaktorom vydavateľstva Nové mesto, v rokoch 1998 – 1999 pracoval ako redaktor týždenníka Kultúra a od roku 2000 bol na dôchodku. Zomrel 27. februára v roku 2025. 
Tvorba.
Prvé literárne diela začal publikovať už počas stredoškolských štúdií, v roku 1968 vydal knižne svoju prvú zbierku básní "Zaklínadlo" a v publikovaní pokračoval až o 20 rokov neskôr, keď začal vydávať svoje básne v časopise Rodinné spoločenstvo a ďalších periodikách. Písal meditatívnu poéziu, básnické cykly, a okrem vlastnej tvorby sa venoval i prekladom poézie z nemčiny (Friedrich Schiller).

</doc>
<doc id="88567" url="https://sk.wikipedia.org/wiki?curid=88567" title="Adolph Frank">
Adolph Frank

Adolph Frank (* 29. január 1834, Klötze – † 30. máj 1916, Berlín) bol nemecký chemik, inžinier a podnikateľ. Je známy najmä vďaka svojmu objavu využitia potaše (uhličitan draselný) a založeniu odvodeného priemyselného odvetvia.
Život.
Adolph Frank sa narodil v dedine Klötze, blízko Gardelegenu v Altmarku, Nemecko. Bol synom židovského obchodníka, ktorý riadil obchod so zmiešaným tovarom. Frank vyštudoval strednú školu v Strelitzi, dnes časť Neustrelitzu a neskôr známu Jacobsohnovu školu v Seesene. Po strednej škole jeho záujem o chémiu vzrástol a preto sa rozhodol študovať v lekárni v Osterburgu.
Od roku 1855 do 1857 študoval farmáciu, prírodné vedy a technológiu na univerzite v Berlíne. V tom istom roku urobil skúšky a stal sa farmaceutom so známkou 1 (najlepšia možná známka v nemeckom školskom systéme). Medzi rokmi 1861 a 1862, získal doktorát z chémie na univerzite v Göttingene za prácu o produkcii cukru. Pred získaním doktorátu, v roku 1858, Frank Adolph už získal svoj prvý patent počas práce pre cukrovú továreň v Staßfurte za objav procesu čistenia repnej šťavy pomocou ílového mydla. Dôraz vo svojej práci kládol na poľnohospodárske využitie potaše ako umelého hnojiva.
Práca.
Po roku 1860 objavil ložiská potaše blízko Staßfurtu a Leopoldshallu, a začal rozvíjať potašový priemysel. V roku 1861 získal patent na potašové hnojivo na základe chloridu draselného. Svoj neskorší vývoj zameral na metódu industriálnej extrakcii brómu zo soľných baní.
Jeho práca na poli hnojív viedla Sidney Gilchrist Thomasa k objavu nového umelého hnojiva. Spolu s nemecko-poľským chemikom Nikodem Carom, v roku 1899 vyvinuli Frankovu-Carovu metódu extrakcie kyanamidu vápenatého, ktorá rozbehla dusíkatý a vápenatý kyanamidový hnojárenský priemysel. V rovnakom roku obaja a niekoľko iných obchodníkov založili firmu "Cyanidgesellschaft mbH", ktorá sa neskôr premenovala na "Bayrischen Stickstoff-Werke AG (BStW)" v Trostbergu.
Použitie hnedého zafarbenia pivových fliaš, ktoré malo chrániť obsah fľaše pred slnkom, sa mu dá tiež pripísať.

</doc>
<doc id="88570" url="https://sk.wikipedia.org/wiki?curid=88570" title="Dinosauria">
Dinosauria



</doc>
<doc id="88572" url="https://sk.wikipedia.org/wiki?curid=88572" title="Mechanika tekutín">
Mechanika tekutín

Mechanika tekutín alebo mechanika kvapalín a plynov je vedný odbor, ktorý sa zaoberá tekutinami. Pod pojmom tekutina rozumieme:
Ich spoločnou vlastnosťou je tekutosť, prejavujúca sa tým, že kvapalné a plynné telesá ľahko menia svoj tvar a prispôsobujú sa tvaru nádoby, v ktorej sú uzavreté. Tekutosť tekutín nie je u všetkých tekutín rovnaká. Oveľa ľahšie prelejeme z jednej nádoby do druhej vodu než olej alebo glycerín.Všetky tekutiny majú vnútorné trenie, ktoré sa prejavuje silami smerujúcimi proti smeru vzájomného pohybu častíc, tvoriacich tekutinu. Pre zjednodušenie sa zaviedol pojem ideálna tekutina. Je to tekutina, v ktorej neexistuje vnútorné trenie a ktorá je dokonale tekutá.
Kvapalné telesá.
"Kvapalné telesá" účinkom vonkajších síl menia svoj objem len minimálne, sú málo stlačitelné. Ak môžeme zmeny objemu kvapalných telies zanedbať, dospejeme k pojmu ideálna kvapalina, ktorá je dokonalo tekutá a úplne nestlačitelná.
Plynné telesá.
"Plyny" sa od kvapalín líšia predovšetkým tým, že ľahko menia svoj objem, sú stlačitelné. Pri reálnych plynoch sa pri zmenšovaní objemu prejavujú sily vzájomného pôsobenia medzi molekulami plynu, uplatňuje sa tiež vlastný objem molekúl. Pokiaľ môžeme tieto javy zanedbať, považujeme plyn za ideálny. Ideálny plyn je dokonale stlačitelný a dokonale tekutý.
Rozdelenie vedného odboru.
Mechanika tekutín sa zvyčajne rozdeľuje na nasledovné disciplíny:

</doc>
<doc id="88573" url="https://sk.wikipedia.org/wiki?curid=88573" title="Pelecanimimus">
Pelecanimimus

Pelecanimimus bol malý, 2 až 2,5 m dlhý všežravý dinosaurus. Známy je z nekompletnej kostry zahrňujúcej lebku a odtlačky kože. Žil pred približne 130 miliónmi rokov na území dnešného Španielska. Jediný druh je Pelecanimimus polyodon.
Opis.
Pelecanimimus patril medzi primitívne pštrosom podobné dinosaury (Ornithomimosauria). Na rozdiel od vyspelých druhov, ktoré postupným vývojom dospeli ku strate zubov, bol Pelecanimimus obdarený mimoriadne veľkým počtom zubov – 220, čo je najviac spomedzi všetkých členov Theropoda. Hlavnými črtami tela už pripomínal neskorších príbuzných. Disponoval ľahkou stavbou tela, nízkou hlavou, pomerne dlhými prednými končatinami a silnými, na beh prispôsobenými zadnými končatinami. 
Rodové meno Pelecanimimus, v preklade znamenajúce „imitátor pelikána“, dostal vďaka tomu, že jeho mimoriadne pretiahnutá hlava pripomínala hlavu pelikána, čím sa však podobnosti ešte nekončia. Odtlačky kože dokonca okrem jemného hrebeňa na hlave totiž naznačujú aj existenciu kožného vaku na hrdle, obdobného, aký majú dnešné pelikány.

</doc>
<doc id="88575" url="https://sk.wikipedia.org/wiki?curid=88575" title="Taktické skupiny počas SNP">
Taktické skupiny počas SNP

Taktické skupiny počas Slovenského národného povstania boli takticko-operačné zoskupenia vojsk 1. česko-slovenskej armády na Slovensku. Vznikli reorganizáciou povstaleckého vojska 10. septembra 1944. Bolo ich šesť a niesli krycie označenia Kriváň (1.), Fatra (2.), Gerlach (3.), Muráň (4.), Ďumbier (5.), Zobor (6.). Dôvod reorganizácie povstaleckých vojsk do tzv. taktických skupín spočíval v lepšej organizácii bojovej činnosti v jednotlivých obranných smeroch, ktoré boli dané vojenskou situáciou ako aj geografickými danosťami územia krajiny. Taktické skupiny veľkosťou (počtom mužov) zodpovedali pluku až divízii.
Oddiely.
Skupiny sa delili na oddiely. 

</doc>
<doc id="88577" url="https://sk.wikipedia.org/wiki?curid=88577" title="Ornithomimosauria">
Ornithomimosauria

Ornithomimosauria je taxón dinosaurov (presnejšie: teropodov), ktorého príslušníci výzorom pripomínali pštrosy.
Vznikla počas spodnej kriedy a vrchol rozvoja dosiahla počas vrchnej kriedy. Členovia tejto skupiny sú známi len zo severnej pologule.
Opis.
Tieto dinosaury sú známe aj ako „pštrosie dinosaury“. Výzorom totiž pripomínali pštrosy - mávali dlhé krky, malé bezzubé hlavy s rohovinovým zobákom a behavé zadné končatiny. Je ironické, že ich primitívny zástupca – "Pelecanimimus" – mal najviac zubov zo všetkých teropodov. Ornithomimosauria boli všežravé a bylinožravé. Vyspelé Ornithomimosauria (t.j. čeľaď ornitomímovité/ornitomimy - lat. Ornithomimidae), ako napríklad galimímus ("Gallimimus"), ornitomímus ("Ornithomimus") a strutiomímus ("Struthiomimus"), sa na seba až zarážajúco podobali, pričom ich rozoznávanie je založené na niekoľkých anatomických detailoch a proporciách nôh. 
Je pravdepodobné, že tak ako iné celurosaury, aj Ornithomimosauria disponovali operením, pokiaľ ho druhotne nestratili (napr. z dôvodu narastajúcej veľkosti).

</doc>
<doc id="88589" url="https://sk.wikipedia.org/wiki?curid=88589" title="Waldorfská pedagogika">
Waldorfská pedagogika

Waldorfská pedagogika je celosvetové hnutie v oblasti pedagogiky, ktoré je založené na vzdelávacej filozofii prvýkrát sformulovanej Rakúšanom Rudolfom Steinerom, a ktoré pochádza z jeho duchovnej vedy nazývanej antropozofia. Je to jedna z tzv. alternatívnych pedagogík.
Charakteristika.
Hlavným cieľom pedagogiky waldorfských škôl je celostná výchova dieťaťa, výchova „hlavy, srdca a rúk“. Učebný plán je tvorený v rovnováhe „akademických“ predmetov, umeleckých a praktických aktivít a predstavuje základný rámec pre tvorivú prácu učiteľa s triedou. 
Waldorfská pedagogika, vo svojej základnej podobe načrtnutá Rudolfom Steinerom (1861 – 1925), predstavuje jedinečný a príznačný prístup k výchovno-vzdelávaciemu procesu, ktorý je uskutočňovaný na 1915 waldorfských škôlkach v 59 krajinách a na 1251 waldorfských školách v 70 krajinách (údaje z mája 2021). Nejestvuje žiadna centrálna organizačná štruktúra, ktorá by sa týkala všetkých škôl. Každá z nich je administratívne nezávislá, školy sú však navzájom prepojené množstvom asociácií (na Slovensku Asociácia waldorfských škôl a škôlok) a priateľských organizácií, ktoré poskytujú nevyhnutné materiálne zázemie, pomôcky, publikačný materiál, organizujú konferencie a výmeny skúseností a podporujú waldorfské hnutia v jednotlivých krajinách.
Názov „waldorfská“.
Základy koncepcie waldorfskej pedagogiky boli položené v roku 1919 v škole pre deti robotníkov továrne na výrobu cigariet Waldorf Astória v Stuttgarte. Základnou myšlienkou bolo umožniť deťom bez ohľadu na majetok a sociálne postavenie rovnaké vzdelanie, ktoré by – čo sa týka obsahu bolo nezávislé od ideologických záujmov štátu a hospodárskej sféry.
Odlišnosti voči tradičnej pedagogike.
Nižšie uvedené rozdiely nie sú normatívne (nie sú nevyhnutnou podmienkou, ale sú určitým sprievodným znakom, že v inštitúcii sú realizované prvky waldorfskej pedagogiky alebo celý model): 
"metodologické a didaktické:"
"filozoficko-pedagogický rámec waldorfskej školy:"
"časopriestorové odlišnosti:"
"vizuálne odlišnosti:"

</doc>
<doc id="88597" url="https://sk.wikipedia.org/wiki?curid=88597" title="Vologaises V.">
Vologaises V.

Vologaises V. (po stredoperzsky "Valgaš") bol partský veľkokráľ z rodu Arsakovcov, ktorý vládol v rokoch 191/192 – 207/208. Jeho otcom bol kráľ Vologaises IV., ktorý Partskej ríši vládol viac ako štyridsať rokov, jeho synmi neskorší králi Vologaises VI. a Artabanos IV.
Vláda.
Vologaisova vláda bola z veľkej časti vyplnená zápasom s Rímskou ríšou a priebeh aj vyústenie týchto vojen je prakticky to jediné, čo možno z vtedajšieho diania detailne zrekonštruovať. Konflikt vypukol potom, ako partský kráľ počas občianskej vojny v Ríme (193 – 194) podporoval pretendenta trónu, ktorý nakoniec neuspel (Pescennia Nigra). Napriek tomu, že táto podpora nebola príliš efektívna (Vologaises len sľúbil, že vyzve svojich vazalov, aby Nigrovi pomohli), nový cisár Septimius Severus hneď po ovládnutí impéria podnikol výpravu proti severnej Mezopotámii.
Rímske légie pod cisárovým vedením dobyli roku 195 oblasť Osroéne a Adiabene, a možno by docielili aj ďalšie úspechy, ale revolta Clodia Albina v Galii odvolala Septimia Severa späť na západ. Zatiaľ cisár prijal aspoň víťazné tituly "Parthicus Adiabenicus" a "Parthicus Arabicus", pričom titul "Parthicus Maximus" vraj odmietol, pretože vojnu s Partami ešte nepovažoval za ukončenú.
Jeho protivník, kráľ Vologaises, zápasil v tom čase s vážnymi problémami. V Iráne prepukli povstania, ktoré sa podarilo len s námahou potlačiť. Hneď potom vypukol konflikt s adiabenským kráľom Narsom, ktorý sa počas Severovej výpravy asi správal príliš prorímsky, čo ho po dobytí Adiabeny stálo život. Kráľovské vojská ho zabili. Naproti tomu Vologaisova výprava do Osroény (proti mestu Nisibis) úplne zlyhala.
Roku 197 začal Septimius Severus, čerstvo ovenčený vavrínmi z víťaznej vojny s Albinom, novú výpravu proti Partom. Jeho oddiely vtrhli pozdĺž Eufratu dovnútra Mezopotámie, dobyli Seleukiu nad Tigridom aj Babylon a potom sa pustili do obliehania partského hlavného mesta Ktésifonu. Tuhý odpor, ktorý im kráľovské jednotky kládli, spôsobil, že mesto obsadili až koncom roku 198.
Po páde Ktésifonu sa cisár aj s vojskom stiahol z partského územia (cestou ešte neúspešne obliehal mesto Hatru západne od toku Tigridu) a krátko nato došlo k rokovaniam o mieri, ktoré vyústili do dohody zaručujúcej Rimanom držbu oblasti Osroéne aj s jej metropolou Nisibis (199/200). Súčasne sa zriadila nová rímska provincia "Mesopotamia" a sformovali tri légie nesúce názov "Parthica".
Je zjavné, že Vologaises V. vyviazol z nebezpečnej situácie pomerne dobre, pretože korektúry hraníc neboli nakoniec príliš významné. Oveľa horšia však bola strata prestíže, ktorej sa voči partskému monarchovi dostávalo zo strany svojich početných vazalov – aspekt, ktorý onedlho po Vologaisovej smrti (207/208) prispel k pádu Partskej ríše.

</doc>
<doc id="88598" url="https://sk.wikipedia.org/wiki?curid=88598" title="Rwenzori">
Rwenzori

Ruwenzori alebo Rwenzori (-u- bolo odstránené v roku 1980, aby bol názov viac v súlade s menom miestneho kmeňa) je malé sopečné pohorie vo Východoafrickej priekope na hraniciach Ugandy a Konga. Je tu zriadený Národný park Rwenzori Mountains.
Pohorie sa často zvykne považovať za totožné s pohorím "Montes Lunae" (Mesačné vrchy, Vrchy Mesiaca) spomínaným Ptolemaiom, ale nie je to isté.
Najvyšší vrch je Ngaliema (predtým nazývaný Margherita) vysoký 5109 m. Jeho výška sa udáva aj ako 5110 m, 5119 m či 5120 m a vrchol leží presne na štátnej hranici. Ruwenzori tvorí 120km dlhý hrebeň, ktorý sa ťahá pozdĺž konžsko-ugandskej hranice od severovýchodu na juhozápad.
Ruwenzori je len jedno z troch afrických pohorí, ktorých vrcholy sú trvalo zasnežené. Neprístupné pohorie zahaľujú mraky, takže ich takmer 300 dní v roku nevidno. Keď sa oblaky konečne zdvihnú, objavia sa impozantné zasnežené štíty. 
Delenie (zoradené podľa výšky):

</doc>
<doc id="88599" url="https://sk.wikipedia.org/wiki?curid=88599" title="Julia Fischer">
Julia Fischer



</doc>
<doc id="88600" url="https://sk.wikipedia.org/wiki?curid=88600" title="České Sliezsko">
České Sliezsko

České Sliezsko, do 1918 Rakúske Sliezsko, 1938–1945 aj Sudetské Sliezsko, zavádzajúco aj Moravské Sliezsko, je historické územie na severovýchode Česka s rozlohou a zhruba 1 miliónom obyvateľov. Historickým hlavným mestom je Opava. S výnimkou moderného okresu Jeseník (ktorý je súčasťou Olomouckého kraja), je súčasťou Moravskosliezskeho kraja. Na juhu hraničí s Moravou; na juhovýchode so slovenským Žilinským krajom (región Kysuce); na východe, severe a juhozápade s Poľským Sliezskom (konkrétne s vojvodstvom Sliezskym, Opolským a Dolnosliezskym).
V rokoch 1918 až 1992 bolo označované tiež ako Československé Sliezsko, v čase po Mníchove (1938–1945), kedy kvôli tradičnej prevahe nemeckého obyvateľstva pripadlo (okrem Frýdecka) nacistickému Nemecku, tiež Sudetské Sliezsko. V rokoch 1918-1928 tvorilo České Sliezsko ako krajina Sliezska jednu z krajín v Česko-Slovenska, potom bolo spojené s Moravou do krajiny Moravskosliezskej, ale na úrovni okresov bola hranica voči Morave ešte zachovaná. Po druhej svetovej vojne bolo České Sliezsko ako zvláštna jednotka reformami štátnej správy úplne zrušené, roku 1948 bolo rozdelené medzi Ostravský a Olomoucký kraj a roku 1960 sa celé stalo súčasťou Severomoravského kraja. V roku 2000 bolo znovu rozdelené medzi Moravsko-sliezsky kraj a Olomoucký kraj (okres Jeseník).
Z väčšej časti je totožné s územím bývalého Rakúskeho Sliezska a obvykle sú do neho zahŕňané aj moravské enklávy v Sliezsku. Hlavnou odlišnosťou od Rakúskeho Sliezska je, že k Českému Sliezsku už nepatrí východné Tešínsko (patriace Poľsku) a naopak je jeho súčasťou Hlučínsko.
K historickému Sliezsku patria aj drobné územia v Krkonošiach a Jizerských horách v Královohradeckom a Libereckom kraji, ktoré získalo Československo roku 1959 od Poľska a sú jedinými časťami bývalého sliezskeho Javorského kniežatstva na území dnešného Česka. Ide o nepatrné územie severovýchodne od Lúčnej búdy v Krkonošiach (patrí k mestu Pec pod Sněžkou v okrese Trutnov), osadu Mýtiny (súčasť mesta Harrachova v okrese Jablonec nad Nisou) a tie časti územia obce Kořenov v okrese Jablonec nad Nisou, ktoré sa rozkladajú ľavom brehu Jizery.

</doc>
<doc id="88601" url="https://sk.wikipedia.org/wiki?curid=88601" title="TEŽ">
TEŽ



</doc>
<doc id="88606" url="https://sk.wikipedia.org/wiki?curid=88606" title="Osan">
Osan

Osan môže byť:

</doc>
<doc id="88615" url="https://sk.wikipedia.org/wiki?curid=88615" title="Pavol Rell">
Pavol Rell

Pavol Rell (* 1823 – † 1891) z Ábelovej bol evanjelický farár, botanik a ovocinár. 

</doc>
<doc id="88616" url="https://sk.wikipedia.org/wiki?curid=88616" title="Bralce (prírodná rezervácia)">
Bralce (prírodná rezervácia)

Prírodná rezervácia Bralce je prírodná rezervácia na úpätí vrchu Bralce pri Hliníku nad Hronom v Štiavnických vrchoch.
Bola vyhlásená v roku 1965 na výmere . Územie predstavuje fytogeograficky i zoograficky významnú lokalitu s výskytom vzácnej waldstejnie trojlistej a ďalších pozoruhodných druhov rastlín i živočíchov v spoločenstvách reliktného charakteru, na kyslom vulkanickom podklade.

</doc>
<doc id="88617" url="https://sk.wikipedia.org/wiki?curid=88617" title="Nevädza poľná">
Nevädza poľná

Nevädza poľná (lat. "Centaurea cyanus"), je jednoročná liečivá rastlina z čeľade astrovité.
Rozšírenie.
Nevädza poľná rastie predovšetkým na okrajoch obilných polí a na suchých, kamenistých miestach spolu s rumančekom pravým a makom divým. Je indikátorom prehnojenia polí, v nedávnej minulosti sa pri silnom umelom hnojení vyskytovala zriedkavejšie.
Vzhľad.
Je to jednoročná rastlina so stonkou vysokou až 90 cm, stonka je často vetvená. Kvetné listy sú špicaté, široké asi 6 mm. Kvety sú modrofialové v strede a výrazne modré na okrajoch. Kvitne od júna do septembra.
Použitie.
Zbierame celé sýtomodré hlavičky bez stopiek, alebo len z úborov vytrhávame lupienky. Sušíme pri 35 °C.
V liečiteľstve sa používa kvet ("Flos cyani"), buď samostatný alebo s kalichom ("Flos cyani cum calyce"). Droga má účinky močopudné a žlčopudné, v súčasnosti sa však najčastejšie používa pri zápalových a hnisavých očných chorobách.
Účinné látky.
Obsahuje antokyánové glykozidy (napr. cyanín), cichorín, knicín, flavonoidy, saponíny a minerálne látky.

</doc>
<doc id="88618" url="https://sk.wikipedia.org/wiki?curid=88618" title="Ján Seberini">
Ján Seberini

Ján Seberini alebo Seberíni; staršie písanie "Ján Szeberínyi" (* 1. január 1780, Veličná – † 10. február 1857, Banská Štiavnica) bol slovenský kňaz, evanjelický farár v Banskej Štiavnici (od roku 1832?), národovec, náboženský spisovateľ a pedagóg, superintendent banského dištriktu, bojovník proti maďarizácii. Teológiu študoval na Prešovskom kolégiu.
Narodil sa v rodine Štefana Seberiniho a jeho manželky Zuzany rodenej Törökovej
Štúdium.
Ján Seberini navštevoval základnú školu v Istebnom. Od roku 1792 študoval na gymnáziu v Rožňave, Prešove a Kežmarku. V Prešove študoval teológiu a od roku 1801 na evanjelickom lýceu v Bratislave. Na univerzite v Jene študoval v rokoch 1804 – 1805. Venoval sa tam aj botanike a mineralógii. V roku 1839 získal čestný doktorát taktiež na univerzite v Jene.
Pôsobenie.
V roku 1807 bol vysvätený za evanjelického kňaza. Od roku 1805 bol vychovávateľom v Bratislave. V rokoch 1807 – 1811 bol farárom v Nitrianskej Strede. Neskôr v Kochanovciach a Banskej Štiavnici. Od roku 1834 bol superintendantom banského dištriktu. Pre sympatie s maďarskou revolúciou bol zbavený titulu a odsúdený na smrť. Neskôr bol rozsudok umenený na 20-ročné väzenie a potom bol omilostený.
Dielo.
Vydal r. 1810 latinskú príručku pre domácich učiteľov a vychovávateľov. Školské otázky tvorili jeden z hlavných bodov národného programu sformulovaného Ľ. Štúrom, ktorý napísal: „Sloboda a vzdelanosť sa ruka v ruke vedú a vzájomne jedna druhú podporujú.“

</doc>
<doc id="88619" url="https://sk.wikipedia.org/wiki?curid=88619" title="Madačka (osada)">
Madačka (osada)

Madačka je osada, časť obce Ábelovej. Fyzicky leží medzi vlastnou Ábelovou a Horným Tisovníkom. Je zaradená do chránených prírodných zón.
Externé odkazy.
mapy.zoznam.sk o Madačke

</doc>
<doc id="88622" url="https://sk.wikipedia.org/wiki?curid=88622" title="Olaus Borrichius">
Olaus Borrichius

Olaus Borrichius (* 1626 – † 1690) bol svojho času slávny dánsky chemik a alchymista. Ovplyvnil aj Isaaca Newtona.

</doc>
<doc id="88623" url="https://sk.wikipedia.org/wiki?curid=88623" title="Úrad geodézie, kartografie a katastra Slovenskej republiky">
Úrad geodézie, kartografie a katastra Slovenskej republiky

Úrad geodézie, kartografie a katastra Slovenskej republiky (skr. ÚGKK SR) je ústredný orgán štátnej správy Slovenskej republiky pre geodéziu, kartografiu a kataster nehnuteľností.
Od 5. januára 2025 čelí ÚGKK SR bezprecedentnému výpadku poskytovaných služieb, spôsobenému ransomvérovým útokom hackerov, ktorý môže byť najhorší v histórii Slovenska.
Hlavné úlohy.
Na úseku geodézie a kartografie úrad
Na úseku katastra nehnuteľností úrad
Podriadené organizácie.
Úrad je zriaďovateľom Geodetického a kartografického ústavu.

</doc>
<doc id="88629" url="https://sk.wikipedia.org/wiki?curid=88629" title="Škoda 706">
Škoda 706

Škoda 706 bolo označenie pre úžitkové automobily, ktoré už od 30. rokov 20. storočia vyrábal závod Škoda. Výroba prebiehala v mnohých podnikoch a trvala neuveriteľných 50 rokov, počas ktorých došlo k mnohým technickým zmenám a vylepšeniam. Posledné boli vyrobené v roku 1988 vozidlá typového radu Škoda 706 MT v podniku LIAZ Jablonec nad Nisou.
Každá automobilka má svoj systém značenia automobilov a ASAP Mladá Boleslav (Škoda) kódovala názvy trojmiestnym číselným označením. Prvé dve číslice vyjadrovali nosnosť podvozku v metrických centoch (100 kg), tretia číslica počet valcov motora. Škoda 706 tak označuje vozidlo s nosnosťou 7 ton a 6 valcovým motorom. Dodatkové písmená označovali druh modelového radu a podvozku.
Škoda 706.
Nákladný automobil Škoda 706 mal rebrinový rám, šesťvalcový vznetový motor a dve tuhé nápravy (poháňaná bola len zadná), odpružené dvojicou listových pružín. Najviac kusov bolo vyrábaných v prevedení valník, no dodávali sa i verzie bez nadstavby, ktorú si zákazník nechal namontovať u špecializovanej firmy. 
Typy a prevedenia:
Rad 706 začal nahrádzať najmä menší typ Škoda 606 (1930 - 1940), ale i výkonnejší typ Škoda 806 (1935 - 1936) s chrbticovým podvozkom, odvodeným od nákladných automobilov Tatra. Sľubné vyhliadky modelu zastavila druhá svetová vojna a nedostatok surovín i kapacít. Posledné vyrobené vozidlá putovali pre Wehrmacht a automobilka sa bola nútená preorientovať na zbrojársku výrobu.
Škoda 706 R.
R - "rekonštruovaný".
Škoda 706 R má zaujímavú históriu, ovplyvnenú vojnou. Motor bol tajne vyvinutý počas II. svetovej vojny, no sériová výroba celého automobilu sa po vojne už nekonala. Prakticky už po ukončení vojny, bolo 9. mája 1945 zbombardované okolie mesta Mladá Boleslav, pričom zničená bola najmä automobilka, jej sklady príslušenstva a haly so špeciálnymi výrobnými strojmi. Zo zachránených dielov bolo postavených len niekoľko nekompletných kusov Škoda 706 R. 
Krátko nato padlo politické rozhodnutie o výrobe v Mladej Boleslavi, kde zostala iba produkcia osobných automobilov. Ostatná výroba bola presunutá do Leteckých závodov Avia Letňany, ktoré boli organizačne začlenené pod správu mladoboleslavskej automobilky. V priebehu nasledujúcich rokov vyrobili v novom závode 7 877 kusov Škody 706 R a niekoľko tisíc podvozkov i kompletných autobusov Škoda 706 RO. 
Po nástupe komunistickej vlády padlo rozhodnutie o návrate leteckej výroby do Avie a výroba nákladných automobilov sa mala realizovať v Libereckom kraji. Iba tri mesiace trvalo zaučenie montážnych robotníkov a iných pracovníkov, ako aj sťahovanie technológie do nových priestorov. Výroba sa tak od začiatku potýkala s ťažkosťami, ktorých odstraňovanie neraz trvalo i roky. Od októbra 1951 sa tak začalo s výrobou jednotlivých komponentov a 2. januára 1952 vyšiel z brány rýnovického podniku prvý autobus Škoda 706 RO. Do konca roku bolo vyrobených 340 podvozkov a kompletných nákladných vozidiel Škoda 706 R, v roku 1953 to bolo už 2 446 kusov a v roku 1954 dokonca 4 120 jednotiek (okrem autobusov).
K 1. januáru 1953 oficiálne vznikla samostatná automobilka Liberecké automobilové závody (LIAZ) so sídlom v Rýnoviciach a s hlavným montážnym závodom v Mníchovom Hradišti. Už koncom roka 1953 sa podnik z nepochopiteľných dôvodov rozdelil na jednotlivé závody, no v roku 1958 sa s nástupom nového modelu 706 RT podnik LIAZ opätovne zlúčil. 
Typy a prevedenia:
Model Škoda 706 R bol posledným nákladným automobilom materskej automobilky Škoda a zároveň jediným kapotovým LIAZom. Celkovo bolo vyrobených 20 531 vozidiel Škoda 706 R v rôznych verziách (okrem autobusov).
Škoda 706 RT.
RT - "rámový, trambusový". 
Prototyp z roku 1955 pochádzal z novej vývojovej a konštrukčnej kancelárie LIAZu, založenej v roku 1953. Prvé vozidlo vzniklo skrátením podvozka 706 R o jeden meter, na ktorý bola osadená nová, na svoju dobu vzhľadom, vybavením i prevedením veľmi moderná trambusová (bezkapotová) kabína. 
Významnou zmenou bola rekonštrukcia motora, ktorý dostal priame vstrekovanie paliva, čo znamenalo zvýšenie výkonu a podstatné zvýšenie spoľahlivosti. Ku zlepšeniu jazdných vlastností a ovládateľnosti prispela montáž menších pneumatík, skrátenie rázvoru a s ním súvisiace zníženie hmotnosti o 400 kg. Druhý prototyp z roku 1956 mal už nové nápravy a od roku 1964 sa vyrábali aj verzie s pohonom oboch náprav (Škoda 706 RTP).
V roku 1957 sa začalo s prípravou sériovej výroby a vzniklo 62 vozidiel Škoda 706 RT, o rok neskôr z výrobných hál odišlo už 4 070 a v roku 1959 dokonca 5 359 vozidiel. Produkcia excelovala v roku 1968 s počtom 9 142 jednotiek a do konca roku 1970 tak vzniklo celkovo 90 000 kusov radu RT. Posledné kusy sa skompletizovali začiatkom 90. rokov.
Typy a prevedenia:
Škoda 706 MT.
MT = "modernizovaný trambus" alebo tiež "medzityp". 
Tento rad sa v podstate nemal vôbec vyrábať, išlo o "dočasné núdzové riešenie", ktoré sa nakoniec vo výrobe udržalo viac ako 20 rokov. 
Od začiatku 60. rokov LIAZ pripravoval vznik úplne nového radu LIAZ 100. Boli vyvinuté a odskúšané nové nápravy, motory, komponenty rámu atď., no nedarilo sa zabezpečiť včasné dodávky od dodávateľov stavebných prác a technológií. To viedlo k tomu, že ešte v roku 1966 nebolo kde a na čom vyrábať novú kabínu ani rámy. Nové motory M630, neskôr M634, ako aj nové nápravy už boli pripravené do výroby, a tak bolo rozhodnuté o ich zavedení do modelu RT pod novým označením MT s novým motorom, prevodovkou i nápravami. 
V roku 1966 tak boli skonštruované prvé verzie Škoda 706 MS (typ 706 RT s novým motorom M630, no pôvodnými nápravami a skladanými kolesami typu TRILEX). Týchto vozidiel bolo ale vyrobených len niekoľko desiatok, pretože ďalej sa vyrábali už len modely Škoda 706 MT s novými nápravami a diskovými kolesami. V nasledujúcich rokoch sa v LIAZe súbežne vyrábal rad 706 RT i 706 MT, ku ktorým neskôr pribudol nový rad LIAZ 100 a k tomu i ťažký kolesový ťahač ŠT 180.
Prvý podtyp 706 MT mal motor M630/P100 s výkonom 132 kW (180 k) a označoval sa ako LIAZ MT3, no od roku 1969 začala výroba motora M634 s výkonom 154 kW (210 k) pre označenie LIAZ MT4 (rázvor 4 600 mm) a LIAZ MT5 (rázvor 5 400 mm). Tieto modely už mali novú modernú prevodovku Praga 10P80 alebo 5P80.
Do jesene 1978 bolo vyrobených 41 300 vozidiel radu 706 MT, pričom ešte v roku 1984 zišlo z výrobných pásov 18 700 jednotiek a v poslednom roku produkcie (1988) 1 756 jednotiek. Výroba typov 706 RT a 706 MT tak skončila takmer súčasne.
Typy a prevedenia:
Toto "medzitypové provizórium" nakoniec trvalo viac ako 20 rokov, pretože výroba skutočne moderného Liazu 100 sa s oneskorením rozbehla až po roku 1974 a ešte niekoľko rokov trvalo, pokým dosiahla plánovaný rozsah.

</doc>
<doc id="88630" url="https://sk.wikipedia.org/wiki?curid=88630" title="Opava (Česko)">
Opava (Česko)

Opava (nemecky "Troppau", poľsky "Opawa") je štatutárne mesto v Moravskosliezskom kraji. Od roku 1742 do 30. novembra 1928 bola metropolou českého Sliezska.
Poloha.
Mesto leží v Opavskej pahorkatine na rieke Opave v Sliezsku, ale jej 3 štvrte (Suché Lazce, Vlaštovičky a Jaktař) patrili k tzv. Moravským enklávam v Sliezsku. Od Ostravy je vzdialená 30 km západne, od Olomouca 60 km severovýchodne. Mesto križujú cesty I. triedy číslo 11, 46, 56 a 57, ako aj železničná trať z Ostravy do Olomouca.
Dejiny.
Prvé dôkazy osídlenia pochádzajú už zo staršej doby kamennej, odkedy archeologické nálezy potvrdili takmer nepretržitú prítomnosť osídlenia tunajšieho územia. Významné bolo slovanské hradisko v Kylešoviciach, ktoré patrilo s najväčšou pravdepodobnosťou Holasickému kmeňu, podľa ktorého sa nazýva aj neďaleká obec Holasovice. Stredoveké osídlenie Opavy sa konštituovalo zrejme v 12. storočí v podobe kupeckej osady, situovanej blízko brodu cez rieku Opavu, na obchodnej ceste z Moravy do Poľska. Táto cesta bola súčasťou "Jantárovej cesty" spájajúcej Jadran s Baltom. Prvá písomná zmienka pochádza z listiny z 26. decembra 1195, v ktorej olomoucké knieža Vladimír daroval premonštrátskemu kláštoru na Hradisku pri Olomouci dedinu Bojanovice. Nie je však jasné, či je autentická alebo ide o neskoršie falzum spomínaného kláštora. Prvá spoľahlivá písomná zmienka tak pochádza z roku 1201 v privilégiu českého kráľa Přemysla Otakara I. Význam a postavenie kupeckej osady potvrdil mestský štatút, ktorý získala niekedy okolo roku 1215 a tak kráľovský dekrét z roku 1224 už hovorí o Opave ako o meste.
Jadro osídlenia sa koncentrovalo na križovatke obchodných ciest v areáli Horného námestia a rozširovalo sa pozdĺž týchto komunikácií. Pôvodné opevnenie mesta bolo tvorené zrejme iba priekopou a zemnými valmi, doplnenými drevenou palisádou, neskôr boli vystavané kamenné hradby, doplnené 3 mestskými bránami - Jaktařskou, Ratibořskou a Hradeckou. Čoskoro malo mesto dve námestia a dobytčí trh v miestach dnešnej Masarykovej ulice, od roku 1327 aj Kupecký dom, ktoré bolo obchodným centrom mesta. V Opave bola od konca 13. storočia mincovňa. Opavských Přemyslovcov na opavskom kniežacom tróne vystriedal syn kráľa Jiřího z Poděbrad, Viktorín, ktorý bol následne donútený ustúpiť nárokom syna uhorského kráľa Mateja, Jána Korvína. Čoskoro však bolo Opavské kniežatstvo opäť podriadené priamo českým kráľom.
V 16. storočí bola Opava silne zasiahnutá reformáciou a väčšina obyvateľov patrila v predbielohorskom období k protestantom. Obyvatelia sa dostávali do ostrých konfliktov najmä s olomouckými biskupmi a na odpor narazilo aj udelenie opavského kniežatstva Karlovi z Lichtenštejna v roku 1613. V roku 1625 bol do Opavy povolaný jezuitský rád a o päť rokov neskôr tu bolo založené jezuitské gymnázium. Počas tridsaťročnej vojny bola Opava v roku 1626 bez boja vydaná žoldnierom dánskeho kráľa, niekoľkokrát bola obsadená i Švédmi. Veľkou pohromu znamenal pre mesto požiar v roku 1689. Pri gymnáziu bolo v roku 1814 založené múzeum, dnes Slezské zemské muzeum. Od roku 1853 budova slúžila sliezskemu zemskému snemu, v súčasnosti je sídlom Zemského archívu.
Opava zostávala centrom kniežatstva, hoci rozsah právomocí a tým aj význam ústredného mesta s postupnými centralizačnými tendenciami habsburskej monarchie klesali. Národnostné zloženie mesta sa postupne menilo v prospech nemeckého obyvateľstva a v 20. rokoch 18. storočia predstavovali Česi len asi sedminu obyvateľov Opavy. Porážka Márie Terézie a rozdelenie Sliezska medzi Prusko a Rakúsko vynieslo Opavu do pozície centra rakúskeho Sliezska. Svoje sídla si tu vedľa úradov postavil rad príslušníkov sliezskej šľachty. Význam mesta v 19. storočí podčiarklo aj konanie tzv. Opavského kongresu v roku 1820, na ktorom sa zišli európski panovníci (rakúsky cisár František II., ruský cár Alexander I. a pruský kráľ Fridrich Wilhelm III).
V oblasti priemyslu vzniklo niekoľko prevažne textilných podnikov. V roku 1825 bol vybudovaný pivovar, v polovici 19. storočia vznikli na predmestí dva cukrovary. Významným impulzom pre rozvoj priemyslu bolo otvorenie železničného spojenia v rámci Severnej dráhy cisára Ferdinanda v roku 1855. Ako hlavné mesto Rakúskeho Sliezska bola Opava aj významným správnym a samosprávnym centrom; sídlil tu Sliezsky zemský snem, na čele ktorého stál hajtman a zemský výbor. Štátnu správu pre Sliezsko tu vykonával zemský prezident a krajinská vláda, sídlil tu tiež krajinský súd. V roku 1883 bolo v Opave založené české gymnázium, v roku 1877 Matice opavská. Vychádzal tu Opavský besedník, potom Opavský týždenník, z nemeckých novín Troppauer Zeitung. Politická a národnostná situácia sa vyhrotila po skončení 1. svetovej vojny, keď sa Opava v závere roku 1918 stala hlavným mestom provincie Sudety. Pokus o revoltu voči vytvárajúcemu sa československému štátu skončil obsadením mesta československými vojenskými oddielmi bez boja 18. decembra 1918.
Až do roku 1928 bola Opava hlavným mestom československého Sliezska. V súvislosti s vytvorením krajiny Moravskosliezskej prestala byť sídlom krajinských úradov, no v meste stále prevažovalo nemecké obyvateľstvo, podliehajúce najmä v 2. polovici 30. rokov nacistickej ideológii Henleinovej Sudetonemeckej strany. Táto časť privítala pripojenie k nacistickému Nemecku v roku 1938 a Opava sa stala hlavným mestom jedného z troch vládnych obvodov v obsadených Sudetách. V 2. svetovej vojne bolo mesto oslobodené 24. apríla 1945, no za cenu veľmi ťažkých strát. Bola zničená takmer tretina mesta a nepracovala ani jediná továreň. Nemecké obyvateľstvo bolo odsunuté a mesto zmenilo nielen svoj vzhľad, ale aj národnostný ráz. Už v októbri 1945 začala činnosť stála profesionálna česká scéna Sliezskeho národného divadla, v roku 1948 bol v Opave zriadený Sliezsky študijný ústav, dnes súčasť Sliezskeho zemského múzea. V rokoch 1953-1959 pôsobila v meste Vyššia škola pedagogická, prenesená potom do Ostravy.
Na Ostrožnej ulici, v budove postavenej na mieste rodného domu Petra Bezruča, bola v roku 1956 otvorená expozícia o básnikovom živote a diele. Od roku 1958 sa každoročne v septembri koná na počesť básnika kultúrny festival Bezručova Opava. V rekonštruovanom objekte bývalého dominikánskeho kláštora pôsobí od roku 1974 Dom umenia, poriadajúci pravidelné výstavy a kultúrne podujatia. V roku 1990 začala v Opave pôsobiť Filozofická fakulta Masarykovej univerzity v Brne a 9. júla 1991 bola zriadená Slezská univerzita.
Obyvateľstvo.
Počet obyvateľov.
Opava je jedným z mála miest, ktoré sa po 2. svetovej vojne takmer nerozšírilo. Zatiaľ čo ostatné mestá zažívali prudký rast, Opava má dnes menej obyvateľov, než pred vypuknutím vojny.
Mestská samospráva.
V čele mesta je primátor, zastupiteľstvo má 39 a mestská rada má podľa dohody po voľbách v roku 2014 11 členov. Po komunálnych voľbách v roku 2014 bol 10. novembra zvolený za primátora mesta Martin Víteček z hnutia ANO 2011. Vo funkcii nahradil sociálneho demokrata Zdeňka Jiráska. Radu mesta tvoria zástupcovia hnutia ANO, Zmena pre Opavu, ODS, KDU-ČSL a SNK Starostovia a občania Opavy.
Členenie mesta.
Opava je štatutárnym mestom, ktoré je len čiastočne územne členené. Centrálna oblasť mesta sa nečlení na mestské časti a je spravovaná priamo zastupiteľstvom a magistrátom mesta. V rokoch 1976 - 1991 bola súčasťou mesta i obec Chvalíkovice.
Mestské časti.
Územie mesta sa skladá z častí spravovaných priamo opavským magistrátom Kateřinky u Opavy, Kylešovice, Opava-Město, a častí katastrálnych území Jaktař a Opava-Předměstí - Náměstí svaté Hedviky, Sadová, Městské sady, Ochranova, Polní, Nad tratí, Kylešovický kopec, Přední Guslice, Bezručovo náměstí, Lidická, Ondříčkova, U hřbitova, Šibeňák, Haškova, U nemocnice)" a ďalej ôsmich mestských častí, ktorými sú:
Čestní občania.
Prvé zmienky sú v Knihe opavských mešťanov, ktorá bola vedená od roku 1723. Do tejto knihy sa po prerokovaní v mestskej rade zapisovali mená obyvateľov, ktorým bolo udelené právo mešťanské. Do roku 1850 je tu uvedených 3 500 mien. V roku 1842 boli prijaté nové pravidlá, podľa ktorých boli menovaní čestní občania mesta.
Dňa 3. 6. 1995 Zastupiteľstvo mesta Opavy zbavilo čestného občianstva mesta J. V. Stalina a Klementa Gottwalda.

</doc>
<doc id="88631" url="https://sk.wikipedia.org/wiki?curid=88631" title="Štatutárne mesto">
Štatutárne mesto

Štatutárne mesto (historicky a v Rakúsku aj mesto s vlastným štatútom) je typ mesta v Rakúsku, Česku a na Slovensku.
Rakúsko.
V Rakúsku (resp. do roku 1918 v Rakúskej monarchii okrem Uhorska) bolo mesto s vlastným štatútom od roku 1850 oficiálne označenie mesta majúceho vlastný štatút a majúceho postavenie okresu
Česko.
V Česku bolo štatutárne mesto v rokoch 18501948 (takmer) to isté ako štatutárne mesto v Rakúsku (pozri vyššie), v rokoch 19671990 to bolo neoficiálne označenie niektorých miest (pozri nižšie Česko a Slovensko), a od roku 1990 oficiálne označenie mesta, ktoré má vlastný štatút a môže sa deliť na menšie samosprávne jednotky.
Česko a Slovensko.
V Česku a na Slovensku bolo štatutárne mesto v rokoch 19671990 neoficiálne označenie miest, ktorých národný výbor mal postavenie rovnaké ako okresný národný výbor, boli to mestá Brno, Ostrava, Plzeň, Košice a (od r. 1986 aj) Ústí nad Labem.
Slovensko.
Na Slovensku v demografii (v rokoch 19221947 aj ako polooficiálne označenie mimo demografie) je štatutárne mesto iné označenie pre mestá v právnom zmysle slova (pričom do 60. rokov 19. stor. sa tu mestom myslí len ekvivalent uhorského latinského právneho termínu "civitas", t.j. len slobodné kráľovské mesto). V chronologickom poradí boli štatutárnymi mestami v tomto zmysle tieto typy obcí:
Niekedy sa (pre obdobie do r. 1948) uvádza, že vyššie uvedené obce sú obce, ktoré vydávali vlastné štatúty. Toto však nie je presné, pretože formálne od roku 1886 mohli vydávať štatúty všetky uhorské (neskôr slovenské) obce.

</doc>
<doc id="88636" url="https://sk.wikipedia.org/wiki?curid=88636" title="Ján Szeberínyi">
Ján Szeberínyi



</doc>
<doc id="88637" url="https://sk.wikipedia.org/wiki?curid=88637" title="Ján Seberíni">
Ján Seberíni



</doc>
<doc id="88638" url="https://sk.wikipedia.org/wiki?curid=88638" title="Bralce">
Bralce

Bralce môže byť:

</doc>
<doc id="88639" url="https://sk.wikipedia.org/wiki?curid=88639" title="Anton Rákay">
Anton Rákay

Anton Rákay (* 15. máj 1925, Vrbové – † 27. júl 2013) bol slovenský spisovateľ a lekár.
Životopis.
Študoval na gymnáziu v Malackách, kde maturoval v roku 1944 a pokračoval vo vzdelávaní na Lekárskej fakulte Slovenskej univerzity v Bratislave, ktorú ukončil v roku 1950. V rokoch 1950 – 1951 pôsobil ako sekundárny lekár v Štátnom liečebnom ústave v Kvetnici, v rokoch 1951 – 1955 pracoval ako lekár v Matliaroch, v rokoch 1956 – 1985 bol primárom chirurgického oddelenia v Novej Polianke, v rokoch 1985 – 1987 pracoval ako sekundárny lekár v kúpeľoch v Novom Smokovci a na dôchodku žil v Štôle.
Tvorba.
Popri svojej lekárskej činnosti sa venoval písaniu prozaických diel z lekárskeho prostredia. Knižne debutoval v roku 1991 knihou "Tabu". Vo svojich dielach sa zaoberal otázkami lekárskej etiky, ako aj morálkou celej spoločnosti, nastoľval témy ako rakovina, etika lekárskeho súkromia, problém eutanázie a mnohé ďalšie závažné témy, ktoré denne zasahujú do života mnohých lekárov. Napísal aj viac ako 50 odborných prác zo svojej lekárskej profesie.
Dielo.
Pre deti:

</doc>
<doc id="88641" url="https://sk.wikipedia.org/wiki?curid=88641" title="Paul Stastny">
Paul Stastny

Paul Stastny (* 27. december 1985, Quebec, Quebec, Kanada) je kanadsko-americký hokejový útočník. Jeho otec je Peter Šťastný, starší brat Yan Stastny. Zaraďuje sa medzi konštruktívne typy s prehľadom v hre a periférnym videním.
Klubový hokej.
Pred sezónou 2006/07 podpísal zmluvu s klubom NHL Colorado Avalanche. Hneď v premiérovom ročníku sa zaradil medzi opory klubu. Bol vyhlásený nováčikom mesiaca NHL za február 2007, keď v 14 zápasoch zaznamenal 19 bodov.
Nováčikovský rekord v počte bodov za sebou.
7. marca 2007 zaznamenal ako nováčik NHL 17. zápas v rade, v ktorom bodoval, čím vyrovnal nováčikovský rekord NHL Teemu Selänneho zo sezóny 1992/93 a zároveň odsunul svojho otca Petra v tejto historickej tabuľke na tretie miesto (ten dosiahol sériu 16 bodových zápisov vo svojom premiérovom ročníku 1980/81).
 V ďalšom stretnutí 11. marca 2007 bodoval v zápase 18. raz, čím ustanovil nový rekord nováčika. Počas ďalšieho zápasu proti Calgary strelil víťazný gól, v nasledujúcom proti Phoenixu skóroval dvakrát, a vylepšil rekord na 20 stretnutí.
Reprezentácia.
Paul Stastny prvýkrát reprezentoval USA – na turnaji Viking Cup 2004. Vznikli úvahy o jeho možnosti reprezentovať Slovensko, ale pravidlá IIHF požadujú, aby hráč odohral minimálne dve sezóny v krajine, ktorú chce reprezentovať. Bol členom reprezentácie USA na MS 2007, MS 2012 a ZOH 2010. Hral aj na MS 2013, kde USA vybojovalo bronzovú medailu, bol druhým najproduktívnejším hráčom turnaja, 
Štatistika na významných podujatiach.
"(štatistické údaje sú z 11. novembra 2013)"

</doc>
<doc id="88642" url="https://sk.wikipedia.org/wiki?curid=88642" title="Jozef Alberty">
Jozef Alberty

Ing. Jozef Alberty (* 24. február 1929, Michalová – † 21. jún 2001, Bratislava) bol slovenský elektrotechnik.
Študoval v Bratislave na elektrotechnickej fakulte SVŠT (dnes STU) popri zamestnaní. Po skončení štúdií pôsobil dlhý čas v Pozemných stavbách ako revízny technik (dnes elektrotechnik špecialista). Počas svojho života napísal viacero publikácií predovšetkým s elektrotechnickou tematikou. Posledná jeho kniha vyšla až rok po jeho smrti. Na sklonku života sa venoval predovšetkým lektorskej činnosti pri príprave elektrotechnikov na skúšky odbornej spôsobilosti.

</doc>
<doc id="88643" url="https://sk.wikipedia.org/wiki?curid=88643" title="Anton Mária Vácval">
Anton Mária Vácval

Anton Mária Vácval SDB (* 30. máj 1908, Ostratice – † 6. február 2000, Pezinok) bol slovenský rímskokatolícky kňaz, salezián, „Páterko“.
Životopis.
Narodil sa 30. mája 1908 vo Veľkých Ostraticiach, okr. Partizánske. Don Anton bol štvrtým z jedenástich detí Štefana Vácvala (1880 – 1965) a Eleonóry, rodenej Števicovej (1884 – 1963). V roku 1920 odišiel do saleziánskeho ústavu Božského Srdca v Ríme. Tam absolvoval gymnaziálne štúdiá. Od roku 1931 študoval teológiu v Ľubľane, kde ho 7. júla 1935 vysvätili za kňaza. Po vysviacke pôsobil v saleziánskych strediskách na Slovensku. Najprv v Šaštíne, roku 1939 v Hronskom Beňadiku, a od roku 1941 v Trnave-Kopánke. Od júna do septembra 1945 zastupoval v Myjave. Od roku 1945 pôsobil v Michalovciach. Tu ho zastihla predchodkyňa nechválene známej "Akcie K." V podvečer 16. mája 1949 ozbrojení žandári a príslušníci ŠtB obsadili Dom saleziánov. Asi tristo veriacich, ktorí sa tu zišli, márne protestovalo proti likvidácii Domu a proti vypudeniu desiatich saleziánov (piati boli kňazi, piati klerici a rehoľní bratia). Profesor Hlaváč uvádza, že „"piati saleziáni mali čo robiť, aby utíšili dav, aby nedošlo ku krviprelievaniu"“. Po odvlečení z mesta bezpečnostné zložky saleziánov za Kysakom síce prepustili, ale zakázali im vrátiť sa do Michaloviec. Roku 1949 sa stal správcom farnosti v Bratislave-Jarovciach, ako prvý slovenský správca farnosti, ktorá bola pričlenená k Trnavskej apoštolskej administratúre medzi rokmi 1948 - 1952 z maďarskej diecézy Győr. V roku 1952 nastúpil do Ardanoviec. V tomto roku (21. júna) komunistický režim odsúdil jeho bratanca, šenkvického farára Alfonza Paulena (1913 - 1954) do väzenia za velezradu, lebo pomáhal duchovným utiecť do Rakúska. Bratanca komunisti vo väzení utýrali a ten zomrel 41 ročný v Brne (začal proces jeho blahoslavenia). V roku 1958 bol don Anton preložený do Dedinky, v okrese Nové Zámky, kde v roku 1961 stratil štátny súhlas na pastoráciu a musel ísť do výroby. Od roku 1962 sa stal duchovným u sestier Premonštrátok v Ústave sociálnej starostlivosti v Lipovej pri Šuranoch. Roku 1988 odišiel na dôchodok do Šurian, kde vypomáhal v pastorácii. Neskôr sa presťahoval do Charitného domova v Pezinku, kde 6. februára 2000 aj zomrel. Pochovaný je v rodisku, v Ostraticiach.
Literárna tvorba.
V 80. rokoch publikoval desiatky článkov v Katolíckych novinách a v Duchovnom pastierovi. Zameral sa najmä na osobnosť dona Bosca a jeho dielo, na sv. Dominika Sávia a Žofiu Bosniakovú. Venoval sa dejinám Mariánskej Čeľade – pútnického miesta s pavlínskym kláštorom ("Mária család" pri Nových Zámkoch). Je autorom životopisu Žofie Bosniakovej, ktorý dokončil v roku 1968 a rozširoval sa ako samizdat; knižne vyšiel až v roku 1991 v Šuranoch. Ďalšie diela, zamerané na osobnosti svätých (sv. Tarzícius/Malý hrdina z katakomb; sv. Agneška/Verná snúbenica), tiež vydal a rozširoval v 70. a 80. rokoch ako samizdat. Ich mladí hrdinovia - obete prenasledovania pohanských Rimanov - mohli slúžiť aj ako vzor rezistencie mládeže proti bezbožnému komunistickému režimu. Jeho „Pieseň vekov“ je ojedinelé dielo zborovej recitácie, ktoré bolo sfilmované. Tiež písal aj divadelné hry a niekoľko dokumentačných prác.

</doc>
<doc id="88645" url="https://sk.wikipedia.org/wiki?curid=88645" title="Graciosa">
Graciosa

Graciosa môže byť:

</doc>
<doc id="88646" url="https://sk.wikipedia.org/wiki?curid=88646" title="Graciosa (sopka)">
Graciosa (sopka)

Graciosa je neaktívny stratovulkán, nachádzajúci sa na juhozápadnom konci rovnomenného ostrova, patriaceho Azorám. Sopka je ukončená kalderou s rozmermi 0,9 × 1,6 km, ktorá bola zdrojom zdokumentovaných erupcií.
Erupciami sa vytvorili početné lávové dómy, laháry, početné depozity pyroklastík a tefry. V kaldere sa vo vulkanickou činnosťou vytvorenej jaskyni nachádza aktívne fumarolové pole, ďalšie sa nachádza pod morskou hladinou pri severozápadnom pobreží ostrova. Posledná aktivita je zdokumentovaná tiež zo severozápadného pobrežia, z troskového kužeľa Pico Tomao, odkiaľ sa vylial lávový prúd (bez presnejšieho určenia veku), ktorý dosiahol pobrežie blízko dediny Praia.

</doc>
<doc id="88649" url="https://sk.wikipedia.org/wiki?curid=88649" title="Santa Barbara">
Santa Barbara

Santa Barbara alebo Santa Bárbara (španielske alebo portugalské meno Svätej Barbory) môže byť:

</doc>
<doc id="88651" url="https://sk.wikipedia.org/wiki?curid=88651" title="Santa Bárbara">
Santa Bárbara



</doc>
<doc id="88653" url="https://sk.wikipedia.org/wiki?curid=88653" title="VelkeLovce">
VelkeLovce



</doc>
<doc id="88654" url="https://sk.wikipedia.org/wiki?curid=88654" title="Santa Barbara (sopka)">
Santa Barbara (sopka)

Santa Barbara je názov stratovulkánu, nachádzajúceho sa v západnej časti ostrova Terceira, patriaceho Azorským ostrovom. Sopka leží, podobne ako aj miesta ostatnej vulkanickej aktivity ostrova na zlomovom systéme, tiahnucom sa v smere severozápad-juhovýchod a križujúcom celý ostrov.
Vrchol sopky je ukončený dvoma kalderami, mladšia z nich má približne 15 000 rokov. Posledné erupcie bazaltovo - ryolitových láv vyprodukovala zlomová zóna medzi Santa Barbarou a menším stratovulkánom Pico Alto, ležiacim asi 4 km východne od Santa Barbary a podmorský vulkán Serreta, nachádzajúci sa 500 m pod hladinou mora na západ od Santa Barbary.
Ďalšie vulkanické fenomény ostrova sú vyhasnuté kaldery Guilherme Moniz, ležiaca v južnej časti ostrova a 7 km široká Cinquito Picos (najväčšia v Azorách), ležiaca v juhozápadnej časti ostrova.

</doc>
<doc id="88656" url="https://sk.wikipedia.org/wiki?curid=88656" title="Don João de Castro">
Don João de Castro

Don João de Castro je názov veľkého podmorského vulkánu, ležiaceho 14 m pod hladinou mora medzi ostrovami São Miguel a Terceira. Sopka dostala názov podľa portugalskej výskumnej lode, ktorá preskúmala plytčiny v roku 1941.
8. decembra 1720 erupcia vytvorila ostrov s dĺžkou asi 1,5 km a výškou 250 m, ktorý erózne činitele po dvoch rokoch zarovnali na hladinu mora. Vulkán je stále seizmicky aktívny a má aj rozsiahle aktívne fumarolové pole.

</doc>
<doc id="88657" url="https://sk.wikipedia.org/wiki?curid=88657" title="Sete Cidades">
Sete Cidades

Sete Cidades ("„Sedem miest“") je názov sopky, nachádzajúcej sa v západnej časti ostrova São Miguel, jednej z najaktívnejších v Azorskom súostroví. Sopka, ako aj jej okolie je súčasťou prírodnej rezervácie.
Vrchol sopky je ukončený 5 km širokou kalderou so stenami vysokými až 500 m. V kaldere sa nachádzajú dve jazerá: Lagoa Azul (s modrým odtieňom vody) a Lagoa Verde (so zeleným odtieňom). Kaldera sa vytvorila približne pred 22 000 rokmi, neskôr bolo zdokumentovaných ďalších 22 postkalderových erupcií, ktoré vytvorili početné trachytické lávové dómy, lávové prúdy a depozity pyroklastík, nachádzajúce sa na severných a západných svahoch kaldery.

</doc>
<doc id="88658" url="https://sk.wikipedia.org/wiki?curid=88658" title="Janette Husárová">
Janette Husárová

Janette Husárová (* 4. jún 1974, Bratislava) je slovenská profesionálna tenistka. 
Významné úspechy.
V roku 2002 pomohla vybojovať pre Slovensko Pohár federácie ("Fedcup"). Najväčšie úspechy dosahuje v štvorhre, v ktorej zaznamenala 23 titulov na okruhu WTA. V júli 2006 získala dva po sebe (s Michaëllou Krajicekovou).

</doc>
<doc id="88661" url="https://sk.wikipedia.org/wiki?curid=88661" title="Alberty">
Alberty

Alberty môže byť:

</doc>
<doc id="88662" url="https://sk.wikipedia.org/wiki?curid=88662" title="Agua de Pau">
Agua de Pau

Agua de Pau je stratovulkán v centrálnej časti ostrova São Miguel. Je tvorený vonkajšou 45 000 rokov starou kalderou s rozmermi 4 × 7 km a vnútornou, 2,5 × 4 km veľkou a 15 000 rokov starou kalderou. Vnútorná kaldera je čiastočne zaliata vodou (jazero Lagoa de Fogo).
Na západnom a severnom svahu sa nachádzajú početné lávové dómy ("Pico Altinetes", "Cerrado Novo", "Cerro Queimado", "Pico Barnabe", "Pico da Mariana", "Monte Escuro" atď.), ako aj početné horúce pramene, pochádzajúce s postkalderovej vulkanickej aktivity. Posledná väčšia erupcia sa odohrala 28. júna 1563, keď došlo k deštrukcii dómu Cerro Queimado a vyvrhnutiu 1 mld m3 tefry. Úplne posledná erupcia sa odohrala o rok neskôr 1564, keď došlo k malej freatickej erupcii priamo v kaldere Fogo.

</doc>
<doc id="88663" url="https://sk.wikipedia.org/wiki?curid=88663" title="Furnas">
Furnas

Furnas môže byť:

</doc>
<doc id="88669" url="https://sk.wikipedia.org/wiki?curid=88669" title="Furnas (sopka)">
Furnas (sopka)

Furnas je neaktívny stratovulkán, ležiaci na východnom konci ostrova São Miguel. Je tvorený dvoma kalderami, mladšia 6 km široká má asi 20 000 rokov a staršia 30 000 rokov. Východné steny prekrývajú starší pleistocénny štítový vulkán Nordeste a jeho kalderu Povoaçao. Sopka je známa vďaka početným horúcim prameňom a gejzírom, vyskytujúcim sa v jej okolí.
Postkladerové štádium vulkanickej činnosti vytvorilo viacero lávových dómov ("Pico da Areia", "Pico do Buraco", "Pico do Gaspar", "Pico do Ferro", "Pica das Marcondas"), troskových kužeľov ("Pico da Azeitona", "Pico de Canario", "Pica da Senhora") a viacero vrstiev pemzy. Menšie pole troskových kužeľov a dómov sa rozprestiera aj medzi sopkami Furnas a Agua de Pau.
Historicky doložené erupcie pochádzajú z rokov 1439, 1443 a 1630. Posledná erupcia bola zároveň najkatastrofickejšia erupcia v Azorskom súostroví - vyžiadala si asi 200 obetí na životoch.

</doc>
<doc id="88671" url="https://sk.wikipedia.org/wiki?curid=88671" title="Monaco (sopka)">
Monaco (sopka)

Monaco je názov podmorského vulkánu, ležiaceho 20 km južne od západnho okraja ostrova São Miguel. Sopka leží na severozápadno-juhovýchodnom zlome, ktorý je pokračovaním zlomového pásma od vulkánu Sete Cidades až po ostrov Santa Maria.
Sopka bola objavená, keď jej erupcia v roku 1907 prerušila podmorský kábel, neskôr eruptovala ešte v roku 1911.

</doc>
<doc id="88672" url="https://sk.wikipedia.org/wiki?curid=88672" title="Madeira (rozlišovacia stránka)">
Madeira (rozlišovacia stránka)

Madeira môže byť:

</doc>
<doc id="88673" url="https://sk.wikipedia.org/wiki?curid=88673" title="Monaco">
Monaco

Monaco môže byť:

</doc>
<doc id="88674" url="https://sk.wikipedia.org/wiki?curid=88674" title="Madeira (sopka)">
Madeira (sopka)

Madeira je starší, pravdpodobne vyhasnutý štítový vulkán, ktorý sa dvíha z dna Atlantiku a tvorí ostrov rovnakého mena, ležiaci asi 570 km západne od pobrežia Afriky.
Sopka leží na riftovej zóne v smere východ-západ a je aktívna už od miocénu (asi 700 000 rokov), nasledovaná obdobím silnej erózie. V holocéne bola vulkanická aktivita čiastočne obnovená, bolo vytvorených niekoľko menších troskových kužeľov a lávových prúdov a depozitov tefry, ležiacich na staršom, erodovanom podklade. Najmladšia aktivita je doložená z vrchnej časti údolia São Vicente, kde tvorí sériu prúdov starých asi 6 500 rokov.

</doc>
<doc id="88675" url="https://sk.wikipedia.org/wiki?curid=88675" title="Kanárske ostrovy">
Kanárske ostrovy

Kanárske ostrovy (po španielsky "(Islas) Canarias") je súostrovie sopečného pôvodu, ktoré leží v strednom Atlantickom oceáne asi severozápadne od pobrežia Afriky. Administratívne je súostrovie autonómnym spoločenstvom Španielska.
Klíma ostrovov, ich pláže a prírodné pamiatky ako Národný park Teide robia z Kanárskych ostrovov vyhľadávanú turistickú destináciu, najmä ostrovy Tenerife, Gran Canaria a Lanzarote.
Geografia.
Rozloha je , počet obyvateľov (2005): 1 968 280. Metropolami ostrovov sú Santa Cruz de Tenerife a Las Palmas de Gran Canaria.
Ostrovy ležia na podmorskom morskom chrbte dlhom asi . Povrch je zväčša vrchovitý (Pico de la Cruz na ostrove Palma , Pico de Teide na Tenerife – tretia najobjemnejšia sopka na Zemi).
Názov.
Názov je odvodený z latinského označenia pre psa: "„canis“", pretože tieto ostrovy podľa legendy strážili obrovské psy.
Ostrovy.
Pozostávajú z trinástich ostrovov (v zátvorke hlavné mesto):
Z týchto je 6 neobývaných.
Administratívne členenie.
Kanárske ostrovy sa administratívne členia na 2 provincie: Las Palmas a Santa Cruz de Tenerife. Každý zo siedmich hlavných ostrovov spravuje vlastná rada nazývaná "cabildo insular".
El Hierro je najzápadnejší ostrov, pokrýva 268,71 km ², čo z neho robí najmenším z hlavných ostrovov s najmenšou populáciou 10 753 obyvateľstva. Ako rezervácia bol vyhlásený inštitúciou UNSECO roku 2000.
Hlavným mestom je Valverde, taktiež známe ako Ferro.
Fuerteventura je rozlohou 1 660 km ², druhým najväčším ostrovom súostrovia. Taktiež bol vyhlásený za rezerváciu UNESCO. Populáciou 100 929 obyvateľmi. Je najstarším z ostrovov, je najviac zvetraný. Najvyšším bodom je Peak of the Bramble ktorý sa týči do výšky 807m. 
Hlavným mestom je Puerto del Rosario.
Gran Canaria má rozlohu 1 560 km². Populáciou 845,676 obyvateľov sa stáva najzaľudnenejší ostrov zo súostrovia. Hlavné mesto Las Palmas s 377 203 obyvateľmi je najzaľudnenejším mestom súostrovia a taktiež hlavným mestom súostrovia spolu s Santa Cruz de Tenerife. V strede ostrova leží Roque Nublo s výškou 1813m a Pico de las Nieves (Snežný Peak) s výškou 1949m. Jednou s najväčších turistických atrakcií sú Maspalomaské duny. 
La Geomera má rozlohu 369,76 km ² a je druhým najmenej zaľudneným ostrovom s populáciou 22 622 obyvateľmi. Geologicky patrí k najstarším ostrovom súostrovia. Hlavným mestom je San Sebastian. Nachádza sa tu národný park.
Lanzarote je najvýchodnejším ostrovom a jedným z najstarších, ako ukázali dôkazy nedávnej sopečnej činnosti. Má rozlohu 845,94 km ² a žije tu 139 506 obyvateľov vrátane priľahlých ostrovčekov. 
Hlavným mestom je Arrecife s počtom obyvateľov 56 834.
Súostrovie Chinijo
Do súostrovia Chinijo patria ostrovčeky La Graciosa, Alegranza, Montana Clara, Roque del Este a Roque del Oeste. Súostrovie má rozlohu 40,8 km² a populáciu 658 obyvateľov ktorí žiju na ostrove La Graciosa. S rozlohou 29 km², je najmenším zaľudneným ostrovom Canarských ostrovov a hlavným ostrovom súostrovia Chinijo.
La Palma
La Palma s 86 528 obyvateľmi a rozlohou 708,32 km² je rezerváciou. Sopka Cumbre Vieja bola naposledy činná v roku 1971 a potom po 50 rokoch opäť v septembri 2021. Ostrov La Palma je druhým najvyšším ostrovom s najvyšším bodom Roque de los Muchachos 2,423m. 
La Palma je hlavným mestom ostrova.
Tenerife 
Tenerife s rozlohou 2 034 km², je najrozsiahlejším ostrovom súostrovia. Populáciou 906 854 je taktiež najľudnatejším ostrovom Kanárskych, ako aj Španielskych ostrovov.
Hlavnými mestami sú Santa Cruz de Tenerife a San Cristóbal de Laguna, taktiež domovom najstaršej univerzity Kanárskych ostrovov. Najvyšším vrchom Kanárskych ostrovov je Teide s výškou 3718 je taktiež najvyšším vrchom Španielska a svetovým kultúrnym dedičstvom UNESCO.
Dejiny.
Od roku 3000 pred Kr. tu sídlili Guančovia (pozri aj Pyramídy v Güímare). Kanárske ostrovy objavili už grécki a rímski moreplavci. V staroveku boli známe ako Ostrovy šťastia (Insula Fortunatae). Pod španielskou správou sú od roku 1479. Mesto Santa Cruz de La Palma sa stalo dôležitým prístavom pre námorníkov plávajúcich do Nového sveta.
Obyvatelia.
Obyvateľstvo tvorí – okrem turistov – zmes Maurov, Arabov, Španielov a černochov. Venujú sa turizmu a poľnohospodárstvu.
Ekonomika.
Ekonomika je založená najmä na turistickom ruchu, pestujú sa tu aj banány a tabak. Ročne ostrovy navštívi 10 miliónov turistov. 

</doc>
<doc id="88676" url="https://sk.wikipedia.org/wiki?curid=88676" title="Caldera de Taburiente">
Caldera de Taburiente

"Článok o národnom parku je pod Národný park Caldera de Taburiente."
Caldera de Taburiente je názov staršej, neaktívnej sopky, nachádzajúcej sa na severnej strane ostrova La Palma, ktorý patrí ku Kanárskym ostrovom. Sopka je súčasťou národného parku "Parque nacional de la Caldera de Taburiente".
Vek kaldery sa odhaduje na 2 mil. rokov, vznikla na základoch staršieho štítového vulkánu. Výsledný tvar Caldery de Taburiente nebol výsledkom vulkanizmu, ale erozívnej činnosti v kráteri sopky. V rámci kaldery sa neskôr vyvinul mladší, ale už neaktívny stratovulkán.

</doc>
<doc id="88678" url="https://sk.wikipedia.org/wiki?curid=88678" title="Pittsburgh Steelers">
Pittsburgh Steelers

Pittsburgh Steelers je americký futbalový klub NFL sídliaci v Pittsburghu v americkom štáte Pensylvánia. Je víťazom Super Bowlu v rokoch 1975, 1976, 1979, 1980, 2006 a 2008.
Klub Pittsburgh Steelers začal hrať NFL v roku 1933 pod názvom Pittsburgh Pirates. Pred sezónou 1941 dalo vedenie tímu fanúšikom šancu vybrať nové meno. Inšpiráciu poskytol najrozšírenejší priemysel v oblasti a tak sa tím premenoval na Steelers (oceliari). Sú jediným tímom v celej NFL, ktorý má logo iba na jednej strane prilby (pravá strana). Je to kvôli tomu, že v sezóne, keď tím prvýkrát použil na prilbe logo, išlo o experiment a hráči ho mali iba na jednej strane. Keďže to bol dovtedy najúspešnejší rok v histórii klubu, vedenie rozhodlo, že logo zostane iba na pravej strane.

</doc>
<doc id="88683" url="https://sk.wikipedia.org/wiki?curid=88683" title="Cumbre Vieja">
Cumbre Vieja

Cumbre Vieja je názov rozsiahleho stratovulkánu, nachádzajúceho sa na ostrove La Palma. Stratovulkán zaberá celú južnú tretinu ostrova a je tvorený desiatkami kráterov, dómov a parazitických kužeľov ("La Fajana", "El Fraile", "Tacande", "Tahuya", "San António", "San Martín", "San Juan", "Llano del Blanco", "Hoyo Negro", "El Charco", "Teneguia", atď.).
Vulkán sa ťahá pozdĺž zlomovej línie v smere sever-juh a je pôvodcom všetkých erupcií na ostrove za posledných 7 000 rokov. Je to najaktívnejší vulkán na Kanárskych ostrovoch. Počas erupcie v roku 1949 sa časť západného úbočia sopky odtrhla a zosunula niekoľko desiatok metrov k Atlantiku. Tento zlom je možné celkom dobre pozorovať aj dnes. Za príčinu sa považuje stúpajúci tlak zapríčinený ohrevom a odparením podzemných vôd magmou stúpajúcou z hlbín.
Existuje dôvodné podozrenie, že neskoršie erupcie vyvolajú masívny zosun a vytvoria obrovskú záplavovú vlnu (megatsunami), ktorá by mohla dosiahnuť a zaplaviť pobrežie Afriky (3 hod.), Spojeného kráľovstva (5 hod.) a aj východné pobrežie USA (8 hod.) vlnami vysokými až .

</doc>
<doc id="88684" url="https://sk.wikipedia.org/wiki?curid=88684" title="Lost Dogs (album)">
Lost Dogs (album)

Lost Dogs je dvojalbum, kompilácia, americkej grungeovej formácie Pearl Jam, ktorý vydalo v novembri 2003 vydavateľstvo Sony/Epic. Album je zbierkou usporiadanou zo skladieb tzv. "B" strán singlov, rarít a ďalšieho vydaného, aj nepublikovaného hudobného materiálu. Väčšina skladieb sa odlišuje od predtým publikovaných verzií (napr. aj „U“, „Dirty Frank“, „Wash“ a „Alone“). 
V prvom týždni po vydaní sa z tohoto albumu predalo 89 500 nosičov a album debutoval na 15. pozícii rebríčka "Billboard 200". V USA bol tento album certifikovaný RIAA ako zlatý album.
Zoznam skladieb.
Informácie sú prevzaté z rôznych zdrojov.
Výroba albumu.
Všetky informácie sú z AllMusic.

</doc>
<doc id="88686" url="https://sk.wikipedia.org/wiki?curid=88686" title="Lost Dogs">
Lost Dogs

"O dvojalbume americkej grungeovej formácie Pearl Jam pozri Lost Dogs (album).
Lost Dogs bola country hudobná skupina.

</doc>
<doc id="88688" url="https://sk.wikipedia.org/wiki?curid=88688" title="El Hierro (sopka)">
El Hierro (sopka)

El Hierro (ľudovo známa aj pod názvom Ferro) je masívna sopka na ostrove rovnakého mena. Vytvorila sa na základoch staršieho štítového vulkánu El Golfo, ktorý skolaboval približne pred 130 000 rokmi.
Sopku tvoria početné troskové bazaltové kužele ("Montana del Hombre Muerto", "El Rincon de la Cerca", "Sabinosa", "Soliman", "Malpaso", "Tinor", "Volcan de Lomo Negro", "Montana de las Rosas" atď.), lávové prúdy a depozity tufov. Sopka leží na trojnom zlomovom systéme, jednotlivé ramená zlomov vybiehajú v smeroch severozápad, severovýchod a juh. 

</doc>
<doc id="88690" url="https://sk.wikipedia.org/wiki?curid=88690" title="Achelousaurus">
Achelousaurus

Achelousaurus bol veľký bylinožravec, 6 m dlhý rohatý dinosaurus z podčeľade Centrosaurinae. Známy je z troch lebiek a nekompletných pozostatkov ostatku kostry. Žil pred 75 až 73 miliónmi rokov na území Montany (USA). Jediný druh je Achelousaurus horneri.
Opis.
Achelousaurus stavbou tela pripomínal iné vyspelé rohaté dinosaury. Mal silný zobák, vytŕčajúce lícne kosti, kostený golier odľahčený dvoma otvormi, masívny trup a skrátený chvost. Z kosteného goliera mu vyrastali dva dlhé rohy. Na rozdiel od väčšiny zástupcov Centrosaurinae, nemal dlhý kostený nosový roh. Podobne ako rod Pachyrhinosaurus, namiesto nosového rohu mal len kostenú hrču, v porovnaní s pachyrinosaurom trocha menšiu. Kostené hrče mal aj na mieste, kde mali iné centrosauriny malé nadočnicové rohy.
Zvyčajne sa predpokladá, že kostené hrče používali achelosaury pri vzájomných súbojoch, keď sa pretláčali hlavami. Je však možné, že podobne ako pri dnešných nosorožcoch, tvorili len kostený základ dlhého rohu tvoreného rohovinou.
Achelosaurus predstavuje akýsi medzistupienok medzi primitívnejšími formami, ktorých nosový roh bol len modifikovaný (napr. Einiosaurus, žijúci o niečo skôr než Achelousaurus), a vyspelejšími formami (Pachyrhinosaurus). Či bol Achelousaurus naozaj priamym potomkom einiosaura a priamym predkom pachyrinosaura sa nedá vedieť s úplnou istotou. Isté je, že spomenuté tri rody boli veľmi blízko príbuzné.

</doc>
<doc id="88691" url="https://sk.wikipedia.org/wiki?curid=88691" title="Rearviewmirror (Greatest Hits 1991-2003)">
Rearviewmirror (Greatest Hits 1991-2003)



</doc>
<doc id="88692" url="https://sk.wikipedia.org/wiki?curid=88692" title="Gran Canaria (sopka)">
Gran Canaria (sopka)

Gran Canaria je názov vulkanického komplexu maarov, kráterov a trhlín, nachádzajúci sa na ostrove rovnakého mena.
Komplex, ako aj celý ostrov bol modifikovaný rôznymi procesmi: formovaním kaldera staršieho štítového vulkánu, neskorším gravitačným kolapsom a silnou eróznou činnoťou. Ostrov križuje v smere severozápad-juhovýchod zlomová zóna, okolo ktorej sa nachádzajú početné troskové kužele pleistocénneho veku. Najmladšie bazaltové horniny sa našli na polostrove La Iselta (okolo začiatku nášho letopočtu).

</doc>
<doc id="88693" url="https://sk.wikipedia.org/wiki?curid=88693" title="Suchomimus">
Suchomimus

Suchomimus (v preklade "imitátor krokodíla") bol veľmi veľký dravý dinosaurus. Známy je z nekompletných pozostatkov zahŕňajúcich lebku. Pripomínal rod Baryonyx až do takej miery, že niektorí vedci ho považujú nie za osobitný rod, ale len za nový druh spomenutého rodu. Žil pred 121 až 112 miliónmi rokov a jeho pozostatky sa našli v roku 1997 na Sahare v severnom Nigeri. Jeho jediným druhom je Suchomimus tenerensis.
Opis.
Nozdry boli umiestnené pomerne ďaleko od konca tlamy, je možné že preto, aby mohol dýchať pri love rýb s tlamou ponorenou vo vode. Suchomimus, ako už samotné meno naznačuje, pripomínal niektorými znakmi krokodíly. Odhliadnuc od typickej dvojnohej postavy teropóda, disponoval mimoriadne pretiahnutou, úzkou lebkou s veľkým počtom zubov (okolo 130 zubov). Jeho hlava tak disponovala tvarom podobným hlave špecializovaného krokodíla označovaného ako gaviál. Medzi ďalšie znaky rodu Suchomimus patria krátke, no silné predné končatiny s veľkým ohnutým pazúrom na palci a predĺžené tŕne stavcov chrbtice (hoci nie až tak predĺžené ako má rod Spinosaurus). Predpokladá sa, že narozdiel od rodu Spinosaurus, mohol mať rod Suchomimus malý hrb namiesto plachty. Niektorí vedci predpokládaju, že Suchomimus mohol mať hrdeľný vak, podobne ako majú dnešné pelikány.
Veľkosť.
Napriek tomu, že nájdený exemplár rodu Suchomimus dosahoval dĺžku okolo sa ukázalo, že ešte nešlo o plne veľkého jedinca. Suchomimus tak mohol v dospelosti dosiahnuť dĺžku okolo , teda približne toľko, ako populárny tyranosaurus. 
Spôsob života.
Podobne ako iné spinosaury, aj rod Suchomimus bol prispôsobený na lov rýb, čomu svedčia aj mnohé nadobudnuté podobnosti s krokodílmi. Dôkazy nachádzame nielen v stavbe čeľustí, ale aj v pozostatkoch jeho blízkeho príbuzného Baryonyxa, ktoré zahŕňajú skameneliny veľkej ryby na mieste, kde sa nachádzal žalúdok. Obýval teda územie stredných a väčších riek, kde nachádzal hojnosť potravy v podobe veľkých druhov rýb. Keďže sa jeho štíhle čeľuste s hustými zubami nehodili na lov veľkých dinosaurov, svoju korisť mohol tento dinosaurus obohatiť len o malé ornitopódy, prípadne zdochliny. Spôsob, ktorým lovil, sa podobá spôsobu lovu dnešných voláviek. Suchomimus mal časť čeľuste ponorenú vo vode. Keď príplavala ryba, tak Suchomimus ju schmatol a zkonzumoval. 

</doc>
<doc id="88694" url="https://sk.wikipedia.org/wiki?curid=88694" title="Fuerteventura (sopka)">
Fuerteventura (sopka)

Fuerteventura je názov menšieho vulkanického komplexu lávových dómov, prúdov a troskových kužeľov, pokrývajúceho väčšiu časť ostrova rovnakého mena.
Komplex nemá doložené žiadne erupcie v historických záznamoch, ani presnejšie určený vek datovaním, ale horniny sú najpravdepodobnejšie pleistocénne až holocénne. Najmladšie horniny sa vyskytujú v severnej a centrálnej časti ostrova.

</doc>
<doc id="88696" url="https://sk.wikipedia.org/wiki?curid=88696" title="Giuseppe Piazzi">
Giuseppe Piazzi

Giuseppe Piazzi (* 16. júl 1746, Valtellina, Taliansko – † 22. júl 1826, Neapol) bol taliansky mních, matematik a astronóm. Založil observatórium v Palerme.
Dňa 1. januára 1801, objavil stelárny objekt, ktorý sa pohyboval na hviezdnom pozadí oblohy. Najprv predpokladal, že je to hviezda, avšak potom, ako zistil, že objekt sa pohybuje, bol presvedčený, že je to planéta, alebo ho nazval „nová hviezda“. Bola to prvá objavená planétka, neskôr pomenovaná 1 Ceres. Na jeho počesť bola 1000. planétka pomenovaná 1000 Piazzia.

</doc>
<doc id="88697" url="https://sk.wikipedia.org/wiki?curid=88697" title="Piazzi">
Piazzi



</doc>
<doc id="88698" url="https://sk.wikipedia.org/wiki?curid=88698" title="Lanzarote (sopka)">
Lanzarote (sopka)

Lanzarote je názov vulkanického komplexu troskových kužeľov, kráterov a trhlín, nachádzajúci sa na ostrove rovnakého mena. Je to zároveň miesto koncentrácie najmladšieho vulkanizmu na Kanárskych ostrovoch.
Ostrov križuje v smere severozápad-juhovýchod zlomová zóna, okolo ktorej je sústredený všetok vulkanický materiál. Ostrov bol aj svedkom najväčšej erupcie na Kanárskych ostrovoch, so začiatkom 1. septembra 1730 a koncom 16. apríla 1736. Počas celého obdobia bolo z krátera Montana del Fuego vyvrhnutých asi 4 mld. m3 lávy, ktorá pokryla územie asi 200 km2.

</doc>
<doc id="88700" url="https://sk.wikipedia.org/wiki?curid=88700" title="Blackacidevil">
Blackacidevil

Blackacidevil (niekedy nazývaný Danzig 5: Blackacidevil alebo 5blackacidevil) je piaty radový album americkej skupiny Danzig. Vyšiel v roku 1996. 
Piaty album skupiny Danzig je výnimočný dvoma skutočnosťami. Prvou je absencia pôvodných členov skupiny, ktorí nahrali prvé štyri radové albumy (zostal len spevák Glenn Danzig), ktorí boli nahradení novou zostavou. Druhou skutočnosťou je, že Blackacidevil predstavuje najexperimentálnejší albumom Glenna Danziga. Namiesto drsného, no melodického hard-rocku posledných albumov sa stretávame s industriálnym zvukom. Mnohí kritici Danzigovi vyčítali, že najcharakteristickejší znak skupiny, jeho vlastné vokály, „pochoval“ pod nánosom industriálneho „hluku“. Album "Blackacidevil" a jeho komerčný neúspech je považovaný za dôvod, prečo Danzig stratil väčšinu svojich priaznivcov. 
Zoznam skladieb.
Všetky pesničky napísal Glenn Danzig okrem „Hand of Doom“ (pôvodný interpret bol Black Sabbath).

</doc>
<doc id="88702" url="https://sk.wikipedia.org/wiki?curid=88702" title="5blackacidevil">
5blackacidevil



</doc>
<doc id="88704" url="https://sk.wikipedia.org/wiki?curid=88704" title="Červia diera">
Červia diera

Červia diera je hypotetický fyzikálny objekt umožnený schopnosťou časopriestoru vytvoriť skratku cez priestor a čas.
Tento fenomén po prvýkrát opísali v roku 1935 Albert Einstein a Nathan Rosen ako tzv. Einsteinov-Rosenov most, čo je však iba jeden z hypotetických možných druhov červích dier. Tento most má prepájať náš vesmír s iným paralelným vesmírom s opačne plynúcim časom a bielou dierou - objektom, z ktorého objekty naopak vychádzajú. Prejsť cez Einsteinov-Rosenov most by ale trvalo nekonečne dlho a mosty sa naviac aj veľmi rýchlo uzatvárajú, takže je vylúčené, že by sa nám cez nejaký podarilo prejsť. 
Názov červia diera sa vysvetľuje na základe analógie k červovi, ktorý sa z jedného bodu povrchu jablka prehrýza samotným jablkom na iný bod na jeho povrchu, nepohybuje sa teda dvojrozmerne po povrchu, ale používa trojrozmernú skratku práve červou dierou.
Podľa teórie možno prepojiť dva veľmi vzdialené body vo vesmíre s využitím zakrivenia časopriestoru. Pozorovateľ prechádzajúci červou dierou nikdy neprekračuje rýchlosť svetla, no vzdialenosť medzi štartom a cieľom prekonáva podstatne rýchlejšie ako svetelný lúč letiaci priamo.
Vo fyzike a fikcii je červia diera hypotetickým topologickým fenoménom časopriestoru, ktorý by v zásade mohol byť "skratkou" cez časopriestor. Pre jednoduchú vizuálnu predstavu červej diery si skúsme predstaviť časopriestor ako dvojrozmernú (2-D) plochu (pozri obrázok vpravo). Ak tento povrch "preložíme" pozdĺž (neexistujúceho) tretieho rozmeru, vytvorí to jednoduchý obraz červej diery - "mostu". (Prosím berte do úvahy, že tento obrázok je len vizualizácia, ktorá umožňuje obrazne sprostredkovať v podstate nezobraziteľnú štruktúru existujúcu v štyroch alebo viacerých rozmeroch). Červia diera je teoretická, podobne ako tunel s dvoma koncami, každý v oddelených bodoch časopriestoru.
Mini červie diery.
Pri kvantových fluktuáciach ("bublanie" časopriestoru, pri ktorom vznikajú páry častíc a antičastíc), ktoré sa dejú na fyzikálne najmenšej možnej škále - na tzv. Planckovej dĺžke, sa podľa vedcov môžu vyskytovať rýchlo vznikajúce a zanikajúce submikroskopické červie diery, ktoré sú prepojené strunami. Počas veľkého tresku mohol vzniknúť obrovský počet týchto malých červích dier, ktoré teraz prepletajú celý vesmír. 
Exotická hmota.
I keď sme vyššie spomínali, že Einsteinov-Rosenov most sa veľmi rýchlo zatvára, vedeli by sme ho hypoteticky vedieť nechať otvorený. Čierne diery sa s červími dierami veľmi podobajú - nie je preto vylúčené, že aj čierna diera v srdci našej galaxii je v skutočnosti červou dierou. Čiernu dieru si môžeme predstaviť ako lievik, koniec ktorého v skreslenom prípade predstavuje singularitu. Aby sme mohli vytvoriť spomínaný priechodný most medzi našou čiernou dierou a bielou dierou v inom vesmíre, potrebovali by sme množstvo energie, aby nám gravitácia náš mostík neprestrihla a nevytvorila singularitu. 
Potrebovali by sme určitú formu hmoty, ktorá by mala zápornú hmotnosť, ktorá by naopak veci odpudzovala - exotickú hmotu. Tá by nám pomohla nechať našu hypotetickú červiu dieru otvorenú. Môže to pôsobiť formou mágie a aj trocha sci-fi, no dokonca sme už aj na túto formu hmoty našli možného kandidáta - vákuum samotné. Vo vákuu kvôli kvantovým fluktuáciam neustále vznikajú páry častíc a antičastíc, ktoré hneď aj zaniknú. Manipulovaním s vákuom by sme mohli vytvoriť práve zápornú formu hmoty, ktorá by nám udržala voľný priechod. 
Zdroj: https://m.youtube.com/watch?v=9P6rdqiybaw&amp;t=429s 
Hľadanie červých dier.
Čierne a červie diery sú si navzájom veľmi podobné, preto je možné , že i naša čierna diera v strede našej galaxie, Sagitarius A*, je vlastne červou dierou. Sagitarius A* sa považuje za superhmotnú čiernu dieru a ak by sa tam nachádzala červia diera, spôsobilo by to veľmi malé odchýlky v obežných dráhach hviezd krúžiacich okolo našej čiernej diery. Keďže gravitačný tok prechádza celou červou dierou, teleso na druhom konci tunela by gravitačne reagovalo aj s naším telesom obiehajúcim okolo Sagitarius A*. Takže ak by sme sledovali hviezdu obiehajúcu našu čiernu dieru, hviezda na druhom konci tunela červej diery by mohla gravitačne zareagovať s tou našou a my by sme videli jasnú odchýlku v jej dráhe. Za najvhodnejší objekt vybrali vedci hviezdu S2, ktorá vykazovala vo svojej dráhe (veľmi) jemné poruchy. 
Problémom ale je, že zatiaľ ešte neexistuje dostatočne presná pozorovacia technika, ktorá by nám umožnila pozorovať jasné nepresnosti v dráhe hviezdy. A aj keby sme v dráhe hviezdy pozorovali odchýlky od pozorovania, stále to neznamená, že hviezdu ovplyvňuje práve červia diera.

</doc>
<doc id="88705" url="https://sk.wikipedia.org/wiki?curid=88705" title="Trindade a Martim Vaz">
Trindade a Martim Vaz

Trindade a Martim Vaz (port. "Trindade e Martim Vaz") je celý názov malého súostrovia sopečného pôvodu. Nachádza sa v južnej časti Atlantiku asi 710 km východne od brazílskeho pobrežia. Ostrovy nie sú trvalo obývané a sú pod správou Brazílie.
Delí sa na ostrovy:

</doc>
<doc id="88713" url="https://sk.wikipedia.org/wiki?curid=88713" title="Semtex">
Semtex

Semtex 1A a Semtex H sú plastické trhaviny, ktoré sa využívajú na špeciálne trhacie práce, deštrukčné práce, ako počinové nálože a na vojenské účely.
Dejiny.
Semtex bol v 70. a 80. rokoch 20. storočia obľúbená trhavina medzinárodných teroristických skupín, pretože sa dal relatívne ľahko získať a je vysoko účinný. Veľké dodávky priemyslových trhavín v tomto období smerovali do Líbye, Vietnamu, ale vyvážali sa i do Írskej republiky a Spojeného kráľovstva a mnohých ďalších krajín. Osobitou vlastnosťou plastických trhavín Semtex bolo, že nemali žiadny pach, takže sa nedali vystopovať stopovacími psami (v 70. rokoch to ale bolo takmer neznáme odvetvie kynológie), ani zistiť detektormi výbušnín na princípe analýzy plynov a pár (v 70. rokoch zaberal taký detektor väčšiu dodávku). Je to vedľajší dôsledok použitia kvalitných surovín. Ďalšou podobnou vlastnosťou Semtexu bolo, že po ňom nezostávali žiadne stopy, žiadne zvyšky nezdetonovanej trhaviny v mikrotrhlinách, ktoré by umožnili identifikovať druh trhaviny - na použitie semtexu sa usudzovalo práve len z nedostatku stôp umožňujúcich identifikovať trhavinu, priamy dôkaz použitia neexistuje. Priemyselné plastické trhaviny Semtex sú preto od začiatku 90. rokov 20 storočia značkované pachovými (nitroestery a aromatické nitrolátky) a špeciálnymi anorganickými prísadami, aby sa dali identifikovať podľa pachu a stôp na mieste výbuchu.
Semtex pripravili koncom 50. rokov 20. storočia na vývojovom pracovisku VCHZ Syntézia Pardubice. Niekedy sa ako vynálezca uvádza Stanislav Brebera, chemik firmy VCHZ Syntézia, v roku 1966. Prvýkrát ho vyrobila česká firma VCHZ Syntezia Semtín (dnes Explozia). Výbušnina je pomenovaná podľa Semtína - predmestia Pardubíc v Čechách - SEMTín EXplosia. Trhavina pozostáva z veľkej časti z pentritu a hexogénu, zvyšok je butadiénstyrénový kaučuk, plastifikovaný minerálnym olejom (Semtex 1A a 1H) alebo nitrilový kaučuk, plastifikovaný polárnejším amidovým rozpúšťadlom (PlNp 10, Semtex 10).
Pôvodný výrobok bol označovaný Semtex B1 a bol určený pre armádu ako náplň odmínovacích zariadení (výbušných šnúrových odmínovačov), neskôr bola plastická trhavina pod označením Semtex 1A uvoľnená na civilné použitie v Československu. Semtex H bol určený predovšetkým na export. 
Pod značkou "Semtex" sa nevyrába len "Semtex A" a "Semtex H", ale celá pestrá skupina priemyslových trhavín určená na trhacie práce, tvarovanie výbuchom a špeciálne činnosti. Existujú trhaviny tuhé, dodávané vo forme plochých dosiek, listových náloží a tehličiek, trhaviny plastické i trhaviny práškové. Dnes sa z celej tejto skupiny priemyslových trhavín vyrába okrem plastických trhavín Semtex 1A, Semtex 1H, Semtex 10, Semtex C4, Semtex PW4 a Semtex 90 aj elastický Semtex 10-SE vo forme listových náloží, práškový Semtex S 30 určený na tvarovanie výbuchom a špeciálne trhacie práce. Na vojenské použitie firma vyrába plastické trhaviny Pl Np 10, Pl Hx 30 ako aj elastickú Pl SE M vo forme listových náloží. 

</doc>
<doc id="88717" url="https://sk.wikipedia.org/wiki?curid=88717" title="Pico (Kapverdy)">
Pico (Kapverdy)

Pico je názov rozsiahleho stratovulkánu, ktorý pokrýva celý ostrov Fogo. Vrchol stratovulkánu je ukončený 9 km širokou kalderou, ktorá predstavuje zvyšok staršieho vulkánu Monte Armarelo.
Kaldera je umiestnená na severovýchod od stredu ostrova so stenami vysokými až 1 km a otvorená smerom na východ. Nachádza sa v nej aj v súčasnosti aktívny kráter, ktorý je aktívny už od čias portugalskej kolonizácie ostrova.

</doc>
<doc id="88718" url="https://sk.wikipedia.org/wiki?curid=88718" title="Brava (sopka)">
Brava (sopka)

Brava je názov neaktívneho stratovulkánu ktorý pokrýva ostrov rovnakého mena. Sopku tvorí pätnásť mladých kráterov usporiadaných v dvoch líniách križujúcich ostrov.
Erupcie pochádzajú z fonolitických magiem, ktoré prichádzajú do kontaktu so spodnými vodami zadržiavanými v starších vulkanických formáciách. Taktiež je zdokumentovaný nález karbonatitových láv z ostrova. Zvýšená seizmická aktivita v posledných rokoch indikuje, že sopka nie je vyhasnutá a hrozí možná explózia.

</doc>
<doc id="88719" url="https://sk.wikipedia.org/wiki?curid=88719" title="Monte Verde">
Monte Verde

Monte Verde je názov neaktívneho stratovulkánu, nachádzajúceho sa na ostrove rovnakého mena.
Sopka pokrýva východnú a severnú časť ostrova mafickými lávami holocénneho veku. Severné pobrežie je formované kalderou, ktorá vytvára záliv, v ktorom sa nachádza aj prístav Mindelo.

</doc>
<doc id="88726" url="https://sk.wikipedia.org/wiki?curid=88726" title="A pobežím až na kraj sveta">
A pobežím až na kraj sveta

A pobežím až na kraj sveta je film režiséra Petra Solana.
Dej.
Je to príbeh postihnutého dvanásťročného dievčaťa. Zraňovaná výsmechom spolužiakov a neporozumením blízkych oveľa citlivejšie pozoruje svet okolo seba a opatrne nadväzuje nové priateľstvá.

</doc>
<doc id="88727" url="https://sk.wikipedia.org/wiki?curid=88727" title="Caldera Taburiente">
Caldera Taburiente



</doc>
<doc id="88735" url="https://sk.wikipedia.org/wiki?curid=88735" title="Kartír">
Kartír

Kartír (žil v 3. storočí po Kr.) bol veľkňaz zarathuštrovskej cirkvi v sásánovskej Perzii. Je považovaný za náboženského reformátora a zakladateľa zarathuštrovskej ortodoxie.
Kartírova kňazská dráha začala zrejme prostým mágom, za Šápúra I. bol povýšený na dvorného kňaza a sprevádzal kráľa na jeho výpravách. Nakoniec sa stal "móbadom", teda popredným predstaviteľom zarathuštrovskej cirkvi. V tejto funkcii tvrdo presadzoval svoje náboženské predstavy, odmeňoval lojálnych kňazov a trestal tých, ktorých postoje pokladal za kacírske. Neskôr vyzýval na prenasledovanie židov, budhistov, kresťanov a manichejcov.
Šápúrov syn Hormizd I. udelil Kartírovi titul „najvyšší mág Ahuramazdy“ a posilnil tak jeho vplyv. Aj králi Báhrám I. a Báhrám II. Kartíra podporovali, takže sa neskôr stal veľkňazom a sudcom ríše; zároveň bol povýšený medzi perzskú nobilitu.
Kartír po sebe zanechal celý rad nápisov, v ktorých vypočítavá oltáre ohňa, ktoré založil, a zdôrazňuje svoje zásluhy o ríšu. Manichejské spisy ho spomínajú ako popredného odporcu Máního a prenasledovateľa jeho viery; zdá sa, že jeho vplyv opadol za kráľa Narséa, ktorý perzekúciu inovercov zastavil. Dátum jeho smrti nie je známy.

</doc>
<doc id="88736" url="https://sk.wikipedia.org/wiki?curid=88736" title="Letný trojuholník">
Letný trojuholník

Letný trojuholník je astronomický asterizmus tvorený tromi jasnými hviezdami viditeľnými na letnej oblohe. Tvoria ho hviezdy Vega, Deneb a Altair.

</doc>
<doc id="88738" url="https://sk.wikipedia.org/wiki?curid=88738" title="Kliper">
Kliper

Kliper môže byť:

</doc>
<doc id="88740" url="https://sk.wikipedia.org/wiki?curid=88740" title="Zimný trojuholník">
Zimný trojuholník

Zimný trojuholník je asterizmus troch jasných hviezd viditeľných na zimnej oblohe. Tvoria ho hviezdy Sírius, Prokyón a Betelgeuze. Sírius a Prokyón zároveň patria medzi hviezdy ďalšieho asterizmu, zimného šesťuholníka.

</doc>
<doc id="88741" url="https://sk.wikipedia.org/wiki?curid=88741" title="Trindade">
Trindade

Trindade (po portugalsky [Najsvätejšia] Trojica) môže byť:

</doc>
<doc id="88742" url="https://sk.wikipedia.org/wiki?curid=88742" title="Advokátka (film)">
Advokátka (film)

Advokátka je film režiséra Andreja Lettricha z roku 1977.
Dej filmu.
Psychologický príbeh mladej právničky, ktorá sa ocitla v ťažkej životnej situácii. Je sklamaná z neúspechu svojej obhajoby v prípade brutálnej vraždy a zároveň sa musí vyrovnať s účasťou svojho muža na rozkrádaní stavebného materiálu.

</doc>
<doc id="88743" url="https://sk.wikipedia.org/wiki?curid=88743" title="Brava">
Brava

Brava môže byť:

</doc>
<doc id="88745" url="https://sk.wikipedia.org/wiki?curid=88745" title="Archimedov zákon (film)">
Archimedov zákon (film)

Archimedov zákon (angl. "The Archimedean Principle") je slovenský film. 
Dej.
Satira pranierujúca kariérizmus, diktátorské spôsoby, podlizovanie sa a servilnosť. Javorník sa vďaka týmto vlastnostiam dostáva do pracovného postavenia, na ktoré nemá primerané schopnosti. Javorníkov pracovný postup sprevádza jeho morálny úpadok. 
Riaditeľ Petruška sa začne topiť, zachráni ho plavčík, ale odíde, Javorník je pri Petruškovi, keď sa preberie. Petruška si myslí, že Javorník je jeho záchrancom a tak sa začína Javorníkova závratná 
kariéra.

</doc>
<doc id="88747" url="https://sk.wikipedia.org/wiki?curid=88747" title="Hierro">
Hierro

Hierro môže byť:

</doc>
<doc id="88748" url="https://sk.wikipedia.org/wiki?curid=88748" title="El Hierro">
El Hierro

El Hierro môže byť:

</doc>
<doc id="88749" url="https://sk.wikipedia.org/wiki?curid=88749" title="Biela stužka v tvojich vlasoch">
Biela stužka v tvojich vlasoch

Biela stužka v tvojich vlasoch (angl. "White Ribbon in Your Hair") je film režiséra Vladimíra Kavčiaka z roku 1977.
Poetický príbeh o dospievajúcej Šimonke.

</doc>
<doc id="88750" url="https://sk.wikipedia.org/wiki?curid=88750" title="El Golfo">
El Golfo

El Golfo (po španielsky Záliv) môže byť:

</doc>
<doc id="88751" url="https://sk.wikipedia.org/wiki?curid=88751" title="Blízke diaľavy">
Blízke diaľavy

Blízke diaľavy je film režiséra Otakara Krivánka z roku 1979.

</doc>
<doc id="88752" url="https://sk.wikipedia.org/wiki?curid=88752" title="Bludička (film)">
Bludička (film)

Bludička je film režiséra Miroslava Horňáka z roku 1977. Témou je kritika emigrácie zo socialistického Česko-Slovenska. Hrajú: Božidara Turzonovová, Ctibor Filčík, Karol Machata, Viliam Záborský, Ľubo Roman, Pavol Mikulík, Viera Hladká, Magda Paveleková, Ján Greššo, František Desset, Gustáv Herényi, Jaroslav Rozsíval. 

</doc>
<doc id="88753" url="https://sk.wikipedia.org/wiki?curid=88753" title="Boj sa skončí zajtra">
Boj sa skončí zajtra

Boj sa skončí zajtra je slovenský film režiséra Miroslava Cikána z roku 1951.
Hudbu k filmu zložil Eugen Suchoň.
Zaujímavú príhodu v súvislosti s filmom popisuje spisovateľ Ladislav Mňačko v poviedke "Úsmev" v knihe "Oneskorené reportáže".

</doc>
<doc id="88754" url="https://sk.wikipedia.org/wiki?curid=88754" title="Boxer a smrť">
Boxer a smrť

Boxer a smrť je tretí celovečerný film slovenského režiséra Petra Solana. Film bol inšpirovaný literárnou predlohou poľského spisovateľa Jozefa Hena. Prvá verzia scenára z roku 1958 nebola schválená z dôvodu profašistického vyznenia, podarilo sa to až o tri roky neskôr.
Obsah.
Dej filmu sa vracia do obdobia II. svetovej vojny. Odohráva sa v koncentračnom tábore, hlavnými postavami sú Slovák Komínek a nemecký veliteľ Walter Kraft. Kraft ako profesionálny boxer v civilnom živote si spomedzi väzňov vyberie jedného na aktívny tréning, aby po skončení vojny mohol pokračovať v svojej profesii. Zvolí si niekdajšieho amatérskeho boxera Komínka. Komínek nemusí pracovať s ostatnými a dostáva sa mu i viac jedla. Niektorí väzni mu tieto výhody závidia. Komínek nachádza oporu v Poliakovi Venzlakovi, ktorý ho kedy-tedy trénuje a dáva mu rady. Jeho najcennejšou radou je, aby Kraftovi iba uhýbal a nesnažil sa ho poraziť.
&lt;br&gt;Kraft sebavedomo pästiarske súboje vyhráva a jeho postava sa spočiatku zdá sympatická a čestná. Avšak jeho priazeň voči Komínkovi pominie v momente, keď ho ten v ringu porazí ako pomstu za umučenie priateľa. Keď rozhodca vyhlási za víťaza Komínka, Kraft ho obviní z nečestnej hry za podpásový kopanec, ktorý však nikto zo zúčastnených neregistroval. Pohoršený Kraft je rozhodnutý oplatiť domnelý úder smrťou, no na manželkin príhovor mu daruje život. Komínek sa však pre návrat do tábora a smrť nakoniec rozhodne sám, keď pochopí, že cenou za jeho prepustenie je poprava 40 spoluväzňov.
Úryvky z dobových recenzií.
"„Podstatný nedostatok scenára je skutočnosť, že stavia do konfliktu iba jednotlivcov: veliteľa Krafta – fašistu a oproti nemu heftlinga – boxera. Scenár na škodu hlbšie nerozpracoval zaujímavé momenty, keď sa ostatní väzni dištancujú od „obľúbenca“, ktorý má rôzne výhody, nesleduje túto zaujímavú a dôležitú myšlienku odcudzenia jednotlivca od kolektívu, sústredil sa viac na osobu veliteľa Krafta, na počestné boxerské zápasy a na otázku či možno od fašistu očakávať zmysel pre fair-play. Tým, že ide iba o stretnutie dvoch jednotlivcov, stráca film veľa na ideovej nosnosti, najmä v porovnaní s inými dielami s takýmto námetom. Tým skôr, že záverečná myšlienka sebaobetovania, keď sa boxer zo slobody nedostatočne motivovane a ťažko uveriteľne vracia do koncentráku je zbytočná a za vlasy pritiahnutá. Tvorcovia filmu sa snažili dať svojmu dielu na niekoľkých miestach i akýsi druhý plán, no tento zámer sa neveľmi vydaril... Spôsob, akým je príbeh traktovaný vo filme, pôsobí príliš romanticky a nepravdepodobne. Scenár vôbec rozpráva dej v prvej rovine: každý len trochu vzdelaný divák môže predpovedať nielen vývoj deja, nielen nasledujúci scénu, ale dokonale aj niektoré vyjadrovacie klišé, typicky koncentráčnické: po lyrickej scéne príde záber s čadiacimi komínmi krematória, po láskavosti dôstojníka streľba do obetí odzadu a pod. Takýto postup scenáristov zbavuje film zaujímavosti a napätia.“" (J. Bobok, Film o športe v koncentráku. Pravda, 12. 2. 1963)

</doc>
<doc id="88755" url="https://sk.wikipedia.org/wiki?curid=88755" title="Lanzarote">
Lanzarote

Lanzarote môže byť:

</doc>
<doc id="88758" url="https://sk.wikipedia.org/wiki?curid=88758" title="Fuerteventura">
Fuerteventura

Fuerteventura môže byť:

</doc>
<doc id="88761" url="https://sk.wikipedia.org/wiki?curid=88761" title="Cena odvahy">
Cena odvahy

Cena odvahy je film režiséra Ľudovíta Filana z roku 1986. Ide o príbeh, ktorý sa zaoberá témou zavádzania robotizácie do výrobných závodov. Súčasťou dejovej línie je pohľad na vzniknuté zmeny v medziľudských vzťahoch a na konflikty medzi pracovníkmi, ako aj manželské krízy presadzovateľov projektu.

</doc>
<doc id="88762" url="https://sk.wikipedia.org/wiki?curid=88762" title="Cesta večných spomienok">
Cesta večných spomienok

Cesta večných spomienok je celovečerný dokumentárny film režiséra Pavla Čalovku z roku 1957 . Film dokumentuje slovenský ľudový umelecký súbor SĽUK, ktorý je na zájazde na Strednom a Ďalekom východe, teda v krajinách India, Indonézia, Cejlón, Kambodža, Sýria, Libanon a Egypt.

</doc>
<doc id="88763" url="https://sk.wikipedia.org/wiki?curid=88763" title="Cesta ženy">
Cesta ženy

Cesta ženy je film režiséra Dušana Kodaja z roku 1974.

</doc>
<doc id="88764" url="https://sk.wikipedia.org/wiki?curid=88764" title="Cézar a detektívi">
Cézar a detektívi

Cézar a detektívi je film režiséra Dimitrija Plichtu z roku 1967.

</doc>
<doc id="88765" url="https://sk.wikipedia.org/wiki?curid=88765" title="Citová výchova jednej Dáše">
Citová výchova jednej Dáše

Citová výchova jednej Dáše je film režiséra Jána Zemana z roku 1980.

</doc>
<doc id="88766" url="https://sk.wikipedia.org/wiki?curid=88766" title="Cnostný Metod">
Cnostný Metod

Cnostný Metod je film režiséra Jána Lacka z roku 1979.

</doc>
<doc id="88767" url="https://sk.wikipedia.org/wiki?curid=88767" title="Jarný trojuholník">
Jarný trojuholník

Jarný trojuholník je asterizmus troch hviezd jarnej oblohy. Niektoré zdroje označujú ako Jarný trojuholník trojicu Arktúr, Denebola a Cor Caroli, ktorá spolu s hviezdou Spika tvorí asterizmus Diamant Panny. Iná možná a najznámejšia trojica je Regulus, Arktúr a Spika. Za jarný trojuholník možno označiť aj trojicu Denebola, Arktúr, Spika. V tomto prípade bude trojuholník presne rovnostranný. Jarný trojuholník uľahčuje orientáciu na jarnej oblohe.

</doc>
<doc id="88768" url="https://sk.wikipedia.org/wiki?curid=88768" title="Kavád I.">
Kavád I.

Kavád I. (stredoperzsky: 𐭪𐭥𐭠𐭲 "Kawād"; * 473 – † 13. september 531) bol perzský veľkokráľ z rodu Sásánovcov, ktorý vládol v rokoch 488496 a 499531. Jeho otcom bol kráľ Péróz I. (vládol v rokoch 459488), synom a nástupcom kráľ Husrav I.
Rodina a mladosť.
Ak vychádzame z údajov Malalovej kroniky, narodil sa Kavád roku 449, teda desať rokov predtým, než jeho otec Péróz nastúpil na perzský trón. Z Kavádových súrodencov poznáme bližšie Zámáspa, neskoršieho krátkodobého perzského kráľa, Zaréa, ktorý sa za vlády kráľa Valgaša pokúsil o prevrat, a sestru Pérózducht, zajatú Heftalitmi roku 484.
V prameňoch sa Kavád po prvý raz objavuje v súvislosti s prvou otcovou výpravou proti Heftalitom (469), pri ktorej ho zajali a na slobodu sa dostal až po vyplatení vysokého výkupného (náklady možno spolufinancoval aj byzantský cisár Lev I.). Potom o princovi chýbajú informácie až do polovice osemdesiatych rokov, kedy kráľ Péróz zahynul v druhej vojne s Heftalitmi a na perzský trón zasadol jeho brat Valgaš. Vtedy Kavád pravdepodobne uplatňoval svoje nároky na trón, ale nakoniec musel sám újsť k Heftalitom, kde sa zdržiaval takmer po celý čas Valgašovej vlády.
Po prvý raz kráľom.
V roku 488 sa princ Kavád zmocnil za nejasných okolností perzského trónu. Určite sa tak stalo za podpory Heftalitov a dovtedajšieho prvého ministra Sóchra, nevie sa však, či kráľ Valgaš bol pri prevrate zvrhnutý, alebo či naopak jeho smrť vyvolala Kavádov zásah. Každopádne sa v prvých rokoch panovania nového kráľa na pomeroch v Perzii mnoho nezmenilo: na čele štátu zostal aj naďalej Sóchrá z rodu Károv a ani vplyv Heftalitov sa nijak podstatne neznížil. Až časom sa malo ukázať, že sa Kavád nemieni uspokojiť s úlohou bábky, ovládanej šľachtickými klikami, tak ako jeho predchodca.
V snahe posilniť kráľovskú moc, rozohral Kavád v deväťdesiatych rokoch zložitú hru: podnecoval rivalitu medzi dvomi najvplyvnejšími rodmi v ríši, Mihránovcami a Kármi, a za podpory Mihránovca Šápúra sa mu podarilo popraviť roku 494/495 Sóchra. Zároveň začal viac počúvať ľudového kazateľa Mazdaka, ktorý propagoval myšlienky spravodlivého rozdelenia majetku a snáď bol ovplyvnený aj niektorými ideami manicheizmu. Aj keď nie je jasné, či tak kráľ robil len preto, aby ďalej oslabil vplyv veľmožov, alebo na neho zapôsobila Mazdakova osobná viera a zbožnosť, výsledkom boli najrozsiahlejšie sociálne nepokoje, ktoré ríša zažila od svojho vzniku v 3. storočí. Tieto takzvané mazdakovské búrky sprevádzalo drancovanie šľachtických majetkov, trvajúce zhruba rok, a rozsiahle násilnosti. Všetko ukončil až štátny prevrat zorganizovaný v roku 496, pri ktorom veľmoži Kaváda I. zosadili a poslali do štátneho väzenia v Chúzistáne. Za nového kráľa bol zvolili Kavádovho brata Zámásp.
Väzenie a exil.
Nevieme, aký dlhy čas strávil Kavád v chúzistánskom väzení, isté však je, že sa mu čoskoro podarilo ujsť a že ho na dvore Heftalitov, kam zamieril, vľúdne prijali. Heftalitský kráľ mu dal za ženu svoju dcéru, a potom, keď sa Kavád zaručil, že bude znova platiť tribút, dostal k dispozícii vojsko, aby si s jeho pomocou vydobyl trón naspäť. Roku 499 vtrhli heftalitské oddiely do Perzie a Kavád I. bol opäť dosadený na trón. Ďalší osud Zámáspa je neznámy.
Reštaurácia moci.
Druhá Kavádova vláda bola na udalosti bohatá rovnako ako tá prvá. Zdá sa, že kráľ v určitom smere ďalej spolupracoval s mazdakistami aj s Mazdakom osobne, na rozdiel od rokov 494/495496 si však udržoval nad situáciou pevnú kontrolu. V zahraničnopolitickej oblasti došlo v rokoch 503505/506 ku konfliktu s východorímskou ríšou, ktorý údajne vyvolalo odmietnutie Kavádovej žiadosti, aby sa cisár Anastasios I. podieľal na platení tribútu Heftalitom. Boje však mali skôr pozičný charakter a skončili uzavretím prímeria, pretože sásánovsku ríšu napadli na severovýchode nomádske kmene.
Vojna s kočovníkmi trvala plných desať rokov a jej priebeh nie je podrobnejšie známy. Nevie sa ani, o aké etniká šlo, iste však nešlo o Heftalitov, pretože tí boli spojencami Peržanov. Pramene hovoria o Kadusioch či všeobecne o „Hunoch“. Vnútropoliticky sa od začiatku dvadsiatych rokov stále viac zhoršoval kráľov vzťah k Mazdakovi a jeho hnutiu. Dôvodov bolo zrejme viac, tým hlavným však bola nepochybne následnícka otázka v ríši, alebo výstižnejšie voľba princa Husrava za Kavádovho dediča. Husrav patril k rozhodným odporcom mazdakistov a pravdepodobne na otca vyvíjal nátlak, aby hnutie potlačil. Napriek tomu trvalo ešte niekoľko rokov, než sa k tomu starý kráľ odhodlal.
Okolo roku 522/523 ponúkol Kavád východorímskemu cisárovi Justiniovi I. definitívne uzavretie mieru a na oplátku ho požiadal, aby adoptoval jeho syna Husrava. Zmysel tejto akcie je zrejmý: v prípade, že by bol Husrav zbavený moci, mal by cisár povinnosť intervenovať a pomôcť mu opäť na trón. Vzhľadom na to, že Husrav bol najmladším Kavádovym synom a že najstarší syn Kávus patril k priaznivcom Mazdaka, nepôsobila takáto eventualita nijak nereálne. Justinius však žiadosť odmietol, čím dal Kavádovi zámienku na začatie novej vojny.
Konflikt s východorímskou ríšou začal roku 527 a trval až do Kavádovej smrti. Bojovalo sa hlavne o Ibériu (dnešné Gruzínsko), bez toho, aby jedna či druhá strana získala rozhodnú prevahu. Kráľ sa medzitým rozhodol, že s konečnou platnosťou urobí poriadok s mazdakistami – roku 528/529 bola väčšina z nich vrátane Mazdaka povraždená. Napriek tomu hnutie v niektorých oblastiach Iránu prežilo až do čias arabskej nadvlády.
Kavádova smrť.
Kavád zomrel roku 531 ako osemdesiatdvaročný a bilancia jeho vlády je rozporuplná. Na jednej strane dopustil, aby ríšu v deväťdesiatych rokoch zachvátili ťažké vnútorné zmätky, na druhej strane sa mu nakoniec podarilo posilniť kráľovskú moc a vrátiť Perzii aspoň časť zahraničnopolitickej prestíže. Jeho zrejme najlepším rozhodnutím však bola voľba nástupcu – Husrav I. totiž čoskoro ukázal, že je jedným z najschopnejších sásánovskych kráľov vôbec.

</doc>
<doc id="88769" url="https://sk.wikipedia.org/wiki?curid=88769" title="Čarbanice">
Čarbanice

Čarbanice je česko-slovenský film režisérky Evy Štefankovičovej z roku 1982.
Príbeh zachytáva dobrodružstvá malého Jakuba, ktorý sa s rodičmi presťahuje z malého mesta na nové sídlisko v Bratislave. Postupne sa musí vyrovnávať s problémami nového prostredia, rodinnými udalosťami a novou školou.

</doc>
<doc id="88770" url="https://sk.wikipedia.org/wiki?curid=88770" title="Čas, ktorý žijeme">
Čas, ktorý žijeme

Čas, ktorý žijeme je celovečerný dokumentárny film režiséra Vladimíra Kubenka z roku 1968.

</doc>
<doc id="88771" url="https://sk.wikipedia.org/wiki?curid=88771" title="Gran Canaria">
Gran Canaria

Gran Canaria je tretí najväčší ostrov Kanárskych ostrovov. Nachádza sa juhovýchodne od Tenerife a západne od Fuerteventura. Ostrov je sopečného pôvodu - pozri sopka Gran Canaria.
Rozloha je 1 560 km², najvyšší bod je - Pico de Las Nieves. Ostrov má okrúhly tvar s priemerom asi 50 km. Ostrov má 789 908 obyvateľov, z toho 377 600 (2003) v hlavnom meste Las Palmas de Gran Canaria.
Las Palmas de Gran Canaria je hlavné mesto ostrova, provincie Las Palmas a celého autonómneho spoločenstva Kanárske ostrovy. 
Turisticky vyhľadávaná je najmä južná časť ostrova. Playa del Inglés je známa svojim nočným životom a vyhľadávanou destináciou
gay komunity.
Administratívne členenie.
Delí sa na 21 obcí (municipios):
Dejiny.
Približne 80% objemu ostrova vzniklo v období miocénu (pred 14 až 9 miliónmi rokov). Odhaduje sa, že celý proces trval približne 200000 rokov a nazýva sa tzv. starým cyklom.  V tomto období bolo vyvrhnutých približne 1000 km3 horniny, najmä alkalických čadičov.  Toto obdobie bolo nasledované obdobím erózie, ktoré trvalo približne 4 milióny rokov. Druhý cyklus sopečných erupcií sa odohrával približne v období  pred  4,5 až 3,4 miliónmi rokov. Toto obdobie začalo vytváraním trhlín a bolo ukončené silnými erupciami pyroclastických tokov. Posledné obdobie cyklu sopečnej aktivity začalo asi pred 2,8 miliónmi rokov. Tento proces sa považuje za stále aktívny, pričom k poslednej erupcii došlo približne pred 3500 rokmi.
Gran Canaria vo svojom pôvodnom význame znamená Veľký ostrov psov.  Je tretím najväčším ale zároveň najľudnatejším ostrovom súostrovia Kanárske ostrovy. 
Pôvodné obyvateľstvo ostrova Gran Canaria, nazývané Canarii alebo Guanches, obsadilo ostrov približne 500 rokov pred naším letopočtom.  Niekoľko storočí sa ostrov pokúšali kolonizovať európsky moreplavci z Francúzska a Portugalska.  Po 5-ročnom dobývaní si nakoniec ostrov podmanilo 29. apríla 1483 kastílske kráľovstvo s podporou kráľovnej Isabelly I. Toto dobytie sa nakoniec ukázalo ako významný krok pre rozširovanie Španielska.
Hlavné mesto Las Palmas, pôvodne nazývané Real de Las Palmas, založil 24. júna 1478 Juan Rejón, ktorý velil prvej invázii kastílskej armády. Počas svojej prvej cesty do Ameriky v roku  1492 strávil nejaký čas v Las Palmas aj Krištof Kolumbus. V súčasnosti je Las Palmas spoločne so Santa Cruz de Tenerife hlavným mesto a sídlom vlády španielskej autonómnej oblasti Kanárske ostrovy.
Klíma.
Gran Canaria je známa širokou škálou mikroklimatických oblastí. Vo všeobecnosti sa dá povedať, že priemerné denné teploty sa pohybujú od 20°C v zimných mesiacoch do 26°C v letných mesiacoch. Nočné teploty v pobrežných oblastiach ani v najchladnejších mesiacoch neklesajú pod 10°C na západe  a severe ostrova, resp. 15°C na východe a juhu ostrova. Ročný úhrn zrážok sa pohybuje niečo nad 200 mm, pričom júl, august a september sú mesiacmi bez zrážok. Väčšina dažďových zrážok spadne v zimných mesiacoch, ale aj to najmä na severe ostrova a vo vnútrozemí. Slnečný svit sa celoročne pohybuje v rozpätí 11 – 13 hodín. Sever ostrova a vnútrozemie sú často zahalené oblakmi, ale na juhu ostrova sa oblačné dni, s výnimkou zimy, vyskytujú veľmi zriedkavo.
Základné klimatické údaje v oblasti Maspalomas

</doc>
<doc id="88772" url="https://sk.wikipedia.org/wiki?curid=88772" title="Čert nespí">
Čert nespí

Čert nespí je slovenský film z roku 1956. 
Scenár podľa troch poviedok Petra Karvaša napísali Jozef Alexander Tallo, Maximilián Nitra, Peter Solan a František Žáček. Film natočili režiséri Peter Solan a František Žáček. 

</doc>
<doc id="88773" url="https://sk.wikipedia.org/wiki?curid=88773" title="Čertova stena (film)">
Čertova stena (film)

Čertova stena je slovenský film režiséra Václava Wassermana z roku 1948. Komediálne ladený film sa natáčal v exteriéroch Vysokých Tatier.
Námet Ondrej Jariabek; scenár Ivan Bukovčan, Václav Wasserman, Ondrej Jariabek; kamera Jan Roth, hudba Tibor Frešo.

</doc>
<doc id="88774" url="https://sk.wikipedia.org/wiki?curid=88774" title="Červené víno (film)">
Červené víno (film)

Červené víno je slovenský film z roku 1976. Film je dvojdielnou kinoverziou trojdielneho rovnomenného televízneho filmu režiséra Andreja Lettricha z roku 1972.

</doc>
<doc id="88775" url="https://sk.wikipedia.org/wiki?curid=88775" title="Severný kríž">
Severný kríž



</doc>
<doc id="88776" url="https://sk.wikipedia.org/wiki?curid=88776" title="Červený mak (film)">
Červený mak (film)

Červený mak je film režiséra Pavla Blumenfelda z roku 1955.

</doc>
<doc id="88778" url="https://sk.wikipedia.org/wiki?curid=88778" title="Čierna minúta">
Čierna minúta

Čierna minúta je film režiséra Jozefa Medveďa z roku 1969.

</doc>
<doc id="88779" url="https://sk.wikipedia.org/wiki?curid=88779" title="Čisté ruky">
Čisté ruky

Čisté ruky je film režiséra Andreja Lettricha z roku 1956.

</doc>
<doc id="88780" url="https://sk.wikipedia.org/wiki?curid=88780" title="Člny proti prúdu">
Člny proti prúdu

Člny proti prúdu je slovenský film režiséra Ľudovíta Filana z roku 1981.
Je to psychologická dráma z obdobia druhej svetovej vojny. V hlavných úlohách si zahrali Juraj Kukura ako Rudo Samek, Jozef Adamovič ako komisár Múčka a Zlata Adamovská ako Viera Donátová.

</doc>
<doc id="88782" url="https://sk.wikipedia.org/wiki?curid=88782" title="Dáždnik svätého Petra">
Dáždnik svätého Petra

Dáždnik svätého Petra je slovensko-maďarský koprodukčný film z roku 1958, prvá slovenská koprodukcia domácej a maďarskej filmovej tvorby. Do šesťdesiatych rokov boli realizované iba dve medzinárodné spolupráce – "Dáždnik" a "Prerušená pieseň" z roku 1960 (spolupráca so Sovietskym zväzom). Počet koprodukcií vzrástol až v druhej polovici šesťdesiatych rokov.
Pozadie.
Film je adaptáciou rovnomenného románu z roku 1895 obľúbeného a významného maďarského spisovateľa so slovenskými koreňmi Kálmána Mikszátha. Pochádzal z národnostne zmiešaného územia, z obce Sklabiná, študoval v Rimavskej Sobote a v Banskej Štiavnici. Veľmi dobre poznal Slovensko a nie raz sa stalo miestom jeho knižných príbehov. Kniha "Dáždnik svätého Petra" nepatrí ešte do obdobia spisovateľovej kritickej tvorby. Ide o veselohru s miernou dávkou satiry či irónie na historickom pozadí. Najznámejšie autorove diela, napríklad "Podivné manželstvo" alebo "Prípad mladého Nosztyho s Maryškou Tóthovou", sú už oveľa kritickejšie.
Film sa pripravoval v maďarskej dramaturgii a uvádzal sa v dvoch jazykových verziách – slovenskej a maďarskej. Scenár napísal známy maďarský režisér, ktorý režíroval aj maďarskú časť, Frigyes Bán spolu s Imrem Apáthim. Réžia slovenskej verzie bola debutom pre Vladislava Pavloviča v hranom filme. Zastúpenie slovenskej a maďarskej strany vo filmových profesiách a hereckom obsadení bolo pri realizácii filmu takmer paritné. Exteriéry sa natáčali na Slovensku – v obciach Žibritov a Banská Belá v okolí Banskej Štiavnice a Františkánske námestie v Bratislave sa zmenilo na Banskú Bystricu z roku 1873. Interiérové scény sa zase natáčali v budapeštianskych ateliéroch Hunnia.
Obsah.
Film rozpráva spletitý príbeh o legende o červenom dáždniku, ktorý zoslal svätý Peter, aby ochránil malú Veronku pred dažďom. Na začiatku sa zoznamujeme s rodinou Gregoričovcov, ktorá sa háda o pozostalé dedičstvo po Pavlovi. Ten v záveti odkázal svoj dom nemanželskému synovi Jurajovi a peňažné dedičstvo ukryl do rukoväte dáždnika, ktorý sa predal na dražbe neznámemu starcovi. Neskôr vo (fiktívnej) dedinke Glogová miestni obyvatelia rozprávajú svoje vízie o tom, kto a ako, ochránil dáždnikom pred prudkým lejakom malú farárovu sestričku. Vznikne z toho legenda, že dáždnik zoslal sám svätý Peter. Jediný, kto si zachováva chladnú hlavu, je paradoxne farár Ján Bélyi. Až cirkevná vrchnosť presvedčí farára o zázračnom dáždniku. Pátranie po dedičstve zavedie známeho advokáta Juraja Vibru do Glogovej, kde sa stretáva s už dospelou Veronikou Bélyiovou a zamiluje sa do nej. Zároveň zisťuje, že ona je majiteľkou dáždnika jeho otca. O dedičstvo však kvôli určitým okolnostiam prišiel. Rukoväť bola spolu s peniazmi spálená.
Ohlasy z tlače.
Koprodukčná snímka mala premiéru 29. 12. 1958 a dočkala sa zmiešaných názorov. Jedna skupina kritikov chválila spoluprácu maďarských a slovenských tvorcov a pokladala ju za akési uznanie, že aj na Slovensku máme určitú kultúru v uvedenej oblasti. „Spolupráca režiséra F. Bána a V. Pavloviča, slovenských a maďarských hercov je dobrou predzvesťou ďalšej a širšej spolupráce i nových filmových diel, ktoré očakávame najmä zo súčasného života od oboch kinematografií,“1 uvádzajú "Roľnícke noviny". Druhá strana sa prikláňala k názorom, že ako námet na prvý medzinárodný projekt mal byť vybraný vhodnejší materiál, ktorý by sa sústredil na súčasné problémy obyčajných ľudí: „Takáto koprodukcia by bola aktuálna, povedzme, pred desiatimi rokmi. Ale dnes sme mali začať už ďalej, bližšie k dnešku. Myslím, že musí byť rozdiel medzi komerčnou kapitalistickou koprodukciou, ktorá sa obáva hlbších a dnešných ideových problémov, a medzi socialistickou koprodukciou, ktorá by sa nemala utiekať do vôd nenáročnosti a zábavnosti.“2 Ale väčšina kritikov sa zhodla, že "Dáždnik svätého Petra" je režijne, herecky, kameramansky i technicky na veľmi dobrej úrovni. „O dobrý výsledný dojem z filmu sa pričinila predovšetkým réžia Frigyesa Bána. Farebná kamera G. Illésa si uchovala dobrý fotografický štandard a ukázala zmysel pre kompozíciu a poetické nálady. Šimon Jurovský vytvoril dramatickú hudbu bez zlej ctižiadosti, ktorá je u nás zlozvykom, urobiť z každého filmu nasilu hudobný film. Jeho hudba je nevtieravá a priliehavá.“3 Kritika sa samozrejme nevyhla ani porovnaniu filmového diela s knižnou predlohou: „...Aj kresba prostredia, charakteristiky jednotlivých postáv a figuriek – napríklad účastníkov pamätihodnej večere u bakovského mešťanostu – zďaleka nedosahujú precízny ostrovtip Mikszáthov, ale sa neraz dostávajú do polôh lokálne i časove nepresne určenej frašky.“4 Filmu sa vyčítalo málo satirickosti: „Film neparoduje, ale po všetkých stránkach gýčovito koloruje...“5
Dnešný prínos.
Napriek mnohým kritickým názorom dobových recenzentov sa iba málo z nich snažilo o hlbšie preniknutie do filmovej reflexie diela a jeho zmyslu. Mnohé kritiky viedli k umiernenejším textom pravdepodobne aj preto, že slovenská tvorba nemala v tej dobe veľa komédií. Film je ľahký a jednoduchý príbeh s mravným ponaučením, že šťastie nespočíva v peniazoch, ale v láske. Tvorcovia si zvolili konvenčný spôsob zobrazovania, do ktorého vsadili malé osvieženia v podobe impresionistických vízii dedinčanov o svätom dáždniku alebo v podobe sna hlavnej postavy Juraja Vibru, v ktorom sa rozhoduje, čo je pre neho dôležitejšie. Rutinnosť réžie a nenáročnosť scenára vedie k tomu, že film sa miestami nevie rozhodnúť či ide o kritiku, komédiu, lyriku alebo satiru. Príbeh je podávaný skratkovito, ale začiatok filmu je mierne ladený do iného štýlu ako jeho zvyšná časť. Najskôr ani nemáme pocit že ide o kostýmovú veselohru, ale o ostrejšiu kritiku, či satiru, ale s dospením Juraja a Veroniky sa film dostáva do polohy romantickej komédie s mravným ponaučením. Okrem záberov na krásnu slovenskú krajinu sa kamera snaží aj o popisné využitie farieb. Vtipné a veľakrát dvojzmyselné dialógy sú prínosom aj pre dnešného diváka, ale je to najmä spôsobom akým sú podávané. Síce hlavná predstaviteľka Mari Törőcsiková nemala veľa priestoru, aby predviedla svoje herecké schopnosti, zato Karol Machata predviedol svojho Juraja Vibru s dvojznačnou eleganciou a dalo sa mu uveriť. Film padá a stavia najmä na hereckých výkonoch a herci to naozaj utiahli, dokonca aj v menších epizódnych úlohách sme mohli vidieť zaujímavé charaktery. Tvorcovia si zvolili nenáročný a menej kritický spôsob poňatia príbehu. Vo filme je však aj kus pravdy, ktorá nie je úsmevná. Postava farára predstavuje nenápadnú kritiku celej cirkevnej spoločnosti. Farár napriek tomu, že neverí na zázrak (čo je paradox) nerozhodne sa vzbúriť za svoje presvedčenie, ale mlčí a jeho fara bohatne. Jan Kliment postrehol: „Na celú cirkevnú vrchnosť to jasne vrhá všelijaké svetlo. To je nesporný spoločenský klad filmu, tým lepší, že nie je podávaný nijako urážlivo, že z filmu nečíha ako slama z topánok, a že farár je dokonca predstavovaný sympaticky.“6
V takýchto jemných tónoch vo filme predsa len kritiku nájdeme, ale stále film predstavuje predovšetkým kostýmovú veselohru určenú najmä pre zábavu divákov.

</doc>
<doc id="88783" url="https://sk.wikipedia.org/wiki?curid=88783" title="Demokrati (film)">
Demokrati (film)

Demokrati je film režiséra Jozefa Zachara z roku 1980. Námetom filmu bol román Demokrati od Janka Jesenského.

</doc>
<doc id="88784" url="https://sk.wikipedia.org/wiki?curid=88784" title="Deň, ktorý neumrie">
Deň, ktorý neumrie

Deň, ktorý neumrie je film režiséra Martina Ťapáka z roku 1974. Je zasadený do obdobia Slovenského národného povstania. Zobrazuje drámu muža, ktorý neznáša vojnu a zabíjanie, a preto dezertuje z východného frontu a vracia sa domov. Tu sa pridáva k povstalcom, ako guľometčík v obrnenom vlaku, s cieľom pomstiť ťažké zranenie svojej manželky, ktoré jej spôsobil nemecký dôstojník.
Film zobrazuje udalosti Slovenského národného povstania. V tom povstalecká armáda skutočne použila tri pancierové vozne – vlaky Masaryk, Hurban a Štefánik.
Vlak.
Pre tento film bola vyrobená replika povstaleckého obrneného vlaku Hurban. Oproti originálnemu vlaku sa líši vežami – namiesto veží z tankov LT-35 má replika väčšie veže s dlhším kanónom, ktoré pochádzajú z tanku T-34/85. Tento vlak je dnes vystavený pod Zvolenským zámkom.

</doc>
<doc id="88785" url="https://sk.wikipedia.org/wiki?curid=88785" title="Deň náš každodenný">
Deň náš každodenný

Deň náš každodenný je celovečerný filmový debut dokumentaristu Otakara Krivánka z roku 1969.
Režisér.
Napriek tomu, že Krivánek (* 1931 - † 1997), vyštudoval odbor na divadelnej fakulte, jeho kariéra sa uberala filmovým smerom. Zamestnal sa v Spravodajskom filme, kde neskôr pôsobil ako režisér. Medzi jeho výraznejšie snímky raného obdobia patrí napríklad Rozhovor z roku 1963, nakrútený podľa scenára Štefana Uhra, ďalej filmy Fotografia, Cesta... a napokon dlhometrážny debut Deň náš každodenný.
Dej.
Deň náš každodenný zobrazuje päťčlennú rodinu Ravingerovcov. Každej z postáv (okrem „Malého Miša“) je venovaný dostatočný priestor na explikáciu svojho postavenia v rámci primárnej, v niektorých prípadoch aj sekundárnej sociálnej skupiny. Na čele rodiny je otec - Michal, stredoškolský učiteľ. Jeho pozícia je v hierarchii najvyššie. Vyžaduje si rešpekt a úctu voči svojim názorom, skúsenostiam a radám. Jeho manželka, Gréta je učiteľkou hry na klavír. Zatiaľ čo Michal je pragmatik, „racio vzťahu“, Gréta uprednostňuje city a snaží sa deťom čo najviac priblížiť. Emócie vyjadruje priamo, vďaka čomu sa na povrch dostáva psychika postavy. U detí, Marcel a Miška, je viditeľné iné rozmýšľanie, iné problémy a ich iné riešenia. Miška má sedemnásť rokov a chystá sa na prvú spoločenskú udalosť, na ktorú potrebuje nové, elegantné šaty. Otec (racio) myslí na ťažkú finančnú situáciu a nedostatočné využitie drahých šiat, no matka vidí Miškine trápenie s nízkym sebavedomím, a preto je ochotná dať všetko len aby pomohla. Marcel je o niečo mladší a vo filme vystupuje najmä samostatne, bez rodičov. Zmenu do jeho života prináša nová spolužiačka, a tak sa v Marcelovi prebúdza iná, ako materská láska. Rodinné problémy riešia dva odlišné princípy, čo zaručuje vyústenie do konfliktu.
Film a dobové kritiky.
Ako som už naznačila, príbeh pracuje s niekoľkými dejovými líniami. Po predstavení postáv v expozícii, ich individuálne, resp. kolektívne príbehy ďalej rozširuje. Rozprávanie rámcuje niekoľko opakujúcich sa motívov, ako scéna z manželskej spálne či situácia pri železničnom priechode. Doboví recenzenti upozorňujú na narúšanie klasickej výstavby diela, ktoré pripisujú nadväznosti na českých režisérov. Eva Hepnerová: „Prostinký dej připomene filmy Formanovy, Passerovy a Papouškovy nedostatkem dramatické stavby, zápletek, ovzduším všednosti, každodennosti. Je pravda, že Krivánek v začiatku rozohráva niekoľko dejových línií, k niektorým sa znovu vráti, no nie všetky nevyhnutne uzavrie. Na podobnosť využívaných postupov s českými tvorcami upozorňujú viacerí kritici. (an): „Krivánek stejně jako Forman a jeho tým hledá úporně pravdu bez ohledu na to, jaká ve skutečnosti je, a hledá ji tam, kde je to nejvíc zapotřebí: v člověku samém, v jeho vnitřním ustrojení a v společenském celku, který lze nejsnáze analyzovat, totiž v rodině.“ K problému autenticity sa vyjadril aj Pavel Branko: „Krivánek, podobne ako formanovci, tu v slovenskej variácii dokázal, že autentické, celkom nezveličené ľudské impulzy a reakcie - stačí ak uvedieme do istých súvislostí a pozorujeme z istého zorného uhla – sú zdrojom neprekonateľného komizmu, ktorý je samozrejme iného rázu než povedzme chaplinovský, založený na nadsázke, ale rovnako pôsobivý.“ Už samotný názov prezrádza, že film zobrazuje udalosti všedných dní, ktorých významy dokáže Krivánek montážou „modelovať“. Krížovým strihom často konfrontuje dve rôzne situácie, vytvára medzi nimi analógie, a ponúka tak divákovi odlišný pohľad na „všedné“ problémy.
Výraznejším využívaním filmových prostriedkov sa znižuje hodnovernosť dokumentu. Deň náš každodenný je na hranici nonfiction a fiction, keďže kombinuje oba postupy. Snímka zobrazuje nehercov v ich prirodzenom, neštylizovanom prostredí a ich rozhodnutia ovplyvňuje minimálne, nedominuje konkrétna filmová zápletka, nevyužíva nediegetickú hudbu, no na druhej strane viacerí recenzenti poukazovali na inscenáciu určitých scén, čo opäť spája Krivánkove postupy s Formanovými. 
Nakrúcanie.
Nakrúcanie spočiatku prebiehalo ako improvizácia bez vopred schváleného scenára. Zadávateľ, Štúdio krátkych filmov, tvorcovi poskytol len materiál, bez nároku na honorár. Pôvodný zámer bol vytvoriť stredometrážnu snímku s pracovným názvom Teória a prax, no po premietnutí prvej pracovnej kópie, tzv. servisky, Ctibor Štítnický odsúhlasil výrobu celovečerného filmu. Náklady na realizáciu predstavovali v tom čase necelú tretinu oproti bežnému filmu (cca 600 000Kčs). Počas nakrúcania pracoval s minimálnym štábom (kameraman, zvukár), kvôli počiatočnému nízkemu rozpočtu a zároveň filmári nechceli počas dvadsiatich filmovacích dní výrazne narušiť súkromie protagonistov.
Film a súčasnosť.
Aj keď sú vo všeobecnosti dokumenty menej populárne než hrané filmy, Deň náš každodenný je divákom oveľa bližší. (an): „Vazby, které dokázal režisér, v našem případě Krivánek navázat mezi hrdiny a divákem, jsou nenápadné, neznatelné, leč dostatečně pevné a početné.“ Keďže protagonistami sú „obyčajní“ ľudia a nie vojnoví hrdinovia či zaslúžilí komunisti, priemerný divák nemá väčší problém s identifikáciou a stotožnením sa s postavami. Zatiaľ čo hrané filmy simulujú alternatívne životy ľudí, ktoré pravdepodobne diváci neprežijú, tento dokument ukazuje to, čo zastihne takmer každú rodinu – finančný nedostatok, dospievanie detí, alebo ako sa snaha rodičov stretne s nepochopením a odmietnutím tínedžermi. Dokument zároveň pracuje aj so situačným humorom, a preto scény zo života obyčajných ľudí nenudia. 
Dnešný pohľad na film (ako aj na rodinu) sa od dobového možno trochu líši. Faktom však zostáva, že zobrazuje spoločnosť, ktorá sa zaoberá podobnými, ak nie rovnakými problémami ako tá súčasná. Rodina Ravingerovcov dnes pôsobí na povrchu konzervatívnejšie, komplexnejšie, tradičnejšie ako súčasné, ale vzájomné vnútorné pnutie medzi jej členmi zostáva prítomné dodnes. Fragmentárne zobrazenie dokázalo vystihnúť základné existenčné a spoločenské problémy rodín, generačné rozdiely, a film preto zostáva aktuálny aj po vyše päťdesiatich rokoch.
Distribúcia filmu.
Film vyšiel ako siedmy titul druhej série DVD edície slovenský film 60. rokov 7. novembra 2008. Edíciu pripravili Slovenský filmový ústav v spolupráci s vydavateľstvom Petit Press a s finančnou podporou Ministerstva kultúry SR.

</doc>
<doc id="88786" url="https://sk.wikipedia.org/wiki?curid=88786" title="Deň slnovratu">
Deň slnovratu

Deň slnovratu je filmová dráma režiséra Jozefa Režuchu z roku 1973 .

</doc>
<doc id="88788" url="https://sk.wikipedia.org/wiki?curid=88788" title="Dialóg 20-40-60">
Dialóg 20-40-60

Dialóg 20-40-60 je poviedkový film, ktorý režírovali Jerzy Skolimovsky (20), Peter Solan (40) a Zbyněk Brynych (60).

</doc>
<doc id="88790" url="https://sk.wikipedia.org/wiki?curid=88790" title="Do posledného dychu">
Do posledného dychu

Do posledného dychu je film režiséra Jozefa Režuchu z roku 1976.

</doc>
<doc id="88792" url="https://sk.wikipedia.org/wiki?curid=88792" title="Dobrú chuť, televízorček">
Dobrú chuť, televízorček

Dobrú chuť, televízorček je film režiséra Paweła Trzasku z roku 1992.
Film vznikol v koprodukcii štúdií: Arkadius Plechal, Zespół Filmowy „Oko“, Studio Brik Alma-Ata a Atan Studio Bratislava. Film v Československu nebol v kinách premietaný.

</doc>
<doc id="88794" url="https://sk.wikipedia.org/wiki?curid=88794" title="Dom na rázcestí">
Dom na rázcestí

Dom na rázcestí je československá filmová dráma režiséra Vladimíra Bahnu z roku 1959, natočený na námet divadelnej hry Karla Stanislava "Dům na rozcestí".
Dej sleduje príbeh mladého lekára Juraja Belana (Elo Romančík), ktorý sa zblíži so svojou kolegyňou, Emíliou Kortanovou (Vlasta Fialová). Tá sa ho snaží zatiahnuť do poskytovania nezákonných interrupcií, ktoré jej umožňujú žiť v prepychu.

</doc>
<doc id="88795" url="https://sk.wikipedia.org/wiki?curid=88795" title="Dosť dobrí chlapi">
Dosť dobrí chlapi

Dosť dobrí chlapi je film režiséra Jozefa Režuchu z roku 1971.

</doc>
<doc id="88803" url="https://sk.wikipedia.org/wiki?curid=88803" title="Dúha nad Slovenskom">
Dúha nad Slovenskom

Dúha nad Slovenskom je celovečerný dokumentárny film režiséra Vladimíra Bahnu z roku 1952.
Film je propagandou rozvoja Slovenska po prevzatí moci Komunistickou stranou Československa. Je to prvý slovenský farebný celovečerný nehraný film.

</doc>
<doc id="88804" url="https://sk.wikipedia.org/wiki?curid=88804" title="Dvere dokorán">
Dvere dokorán

Dvere dokorán je film režiséra Jozefa Medveďa z roku 1977.
Dej.
Mladý vysokoškolák, ktorý pri dopravnej nehode stratil oboch rodičov, postupne nachádza vnútornú rovnováhu za pomoci priateľstva skupiny robotníkov.

</doc>
<doc id="88805" url="https://sk.wikipedia.org/wiki?curid=88805" title="Ďaleko je do neba">
Ďaleko je do neba

Ďaleko je do neba je film režiséra Jána Lacka z roku 1972.
Dej.
Baladický príbeh z 20. rokov 20. storočia, odohrávajúci sa na slovenských kopaniciach. Mladý učiteľ 
vracajúci sa z ruského zajatia otvára novú školu. Jeho revolučné názory ho dostávajú do konfliktu s bohatým gazdom, ktorý feudálnymi spôsobmi vládne svojej rodine i celej dedine.

</doc>
<doc id="88809" url="https://sk.wikipedia.org/wiki?curid=88809" title="Jozef Malovec">
Jozef Malovec

Jozef Malovec (* 24. marec 1933, Hurbanovo – † 7. október 1998, Bratislava) bol slovenský hudobný skladateľ. V roku 1989 mu udelili titul zaslúžilý umelec. 
Životopis.
Súkromne študoval skladbu u Jána Zimmera, v štúdiu pokračoval u Alexandra Moyzesa na VŠMU v Bratislave a na pražskej AMU u Jaroslava Řídkeho a Vladimíra Sommera. Popri skladateľskej činnosti pôsobil v Slovenskom rozhlase ako
redaktor, dramaturg a riadiaci pracovník Experimentálneho štúdia Československého rozhlasu v Bratislave.
Tvorba.
Je autorom prvej autonómnej elektroakustickej skladby na Slovensku – "Orthogenesis" (1966 – 1968), ktorá v roku 1969 získala 3. miesto vo finále svetovej súťaže v Darmouth College Hanover (New Hampshire, USA). Tvorbu Jozefa Malovca charakterizuje využívanie princípu koláže, komplementárnosť výrazových prostriedkov, ako je spontánnosť, racionalita, citát, vážnosť, irónia, vtip. V jeho hudobnom diele možno badať skĺbenie dodekafónie a tonality.
Komponoval aj hudbu k poézii na texty básní svojej manželky, Heleny Malovcovej ("Hudba pre bas a komorný orchester", 1977). Okrem experimentálnej hudobnej tvorby vytvoril hudbu k mnohým dokumentárnym i hraným filmom, napríklad "Obrazy starého sveta" (réžia Dušan Hanák), animované filmy Viktora Kubala, "Balada v dreve" (réžia Martin Slivka).

</doc>
<doc id="88810" url="https://sk.wikipedia.org/wiki?curid=88810" title="Max Brod">
Max Brod

Max Brod (* 27. máj 1884, Praha – † 20. december 1968, Tel Aviv, Izrael) bol významný pražský židovský, po nemecky píšuci spisovateľ, prekladateľ a skladateľ. Zaslúžil sa o publikovanie literárnej pozostalosti Franza Kafku a významnou mierou prispel k jeho celosvetovej sláve. Má aj zásluhy na šírení českej kultúry (najmä diela Leoša Janáčka a Jaroslava Haška) v zahraničí.
Život.
Max Brod bol syn pražského riaditeľa banky. Študoval právo na nemeckej časti Karlovej univerzity. Vzápätí sa začal zaujímať o literatúru a jeho prvé literárne práce sa objavili už v prvej dekáde 20. storočia. V písaní prózy a literárnych štúdií pokračoval až do konca života. Zásadným spôsobom sa zaslúžil o publikovanie diel vtedy už zosnulého Franza Kafku, ktorý bol jeho priateľom. Na vydanie pripravil aj Kafkove denníky a korešpondenciu.
Po absolvovaní vysokej školy roku 1907 bol Max Brod zamestnaný ako úradník na Pražskom poštovom riaditeľstve. Na tomto zamestnaní Broda, podobne ako Franza Kafku, zaujal predovšetkým kratší pracovný čas, ktorý mu umožnil venovať sa aj literárnej tvorbe. Na poštovom riaditeľstve pracoval do roku 1924, keď sa stal kultúrnym referentom československej vlády. V rokoch 1929 – 1939 bol hudobným a divadelným kritikom pražských nemeckých novín "Tageblatt".
Pred prvou svetovou vojnou začal pociťovať svoje židovské korene a aktívne sa zaujímal o sionistické hnutie Theodora Herzla. Po ustanovení samostatného Česko-Slovenska bol vymenovaný za viceprezidenta Židovskej národnej rady.
V roku 1913 sa oženil s Elsou Taussigovou. V roku 1939 Brod s manželkou emigrovali do vtedajšej Palestíny, kde v Tel Avive pracoval ako dramaturg a kritik. V Tel Avive (vtedy už v Izraeli) roku 1968 zomrel.
Literárna a publikačná činnosť.
Na rozdiel od Kafku bol Brod od začiatku úspešným autorom. Jeho prvý román – v poradí už štvrtá kniha, "Schloss Nornepygge" "(Zámok Nornepygge)", vydaná roku 1908, keď mal Brod 24 rokov – bol verejnosťou prijatý s nadšením. V Berlíne, centre vtedajšej nemeckej kultúry, bola kniha ocenená ako významný príklad expresionizmu. Aj ďalšie diela zaznamenali veľký ohlas a Brod sa v nemeckých jazykových oblastiach preslávil.
S Franzom Kafkom sa Brod prvýkrát stretol v októbri 1902, keď v študentskom spolku prednášal o Arthurovi Schopenhauerovi. Brod a Kafka, vtedy tiež študent Karlovej univerzity, sa spriatelili a schádzali sa často, takmer denne. Na návšteve u Maxa Broda sa Kafka stretol aj s jeho príbuznou a svojou neskoršou snúbenicou Felice Bauerovou. Max Brod patril k najbližším osobnostiam Kafkovho života. Bol mu oporou, povzbudzoval ho v literárnej tvorbe a snažil sa mierniť jeho duševné krízy. Pomáhal mu aj s publikovaním textov. 
Kafka a Brod zostali blízkymi priateľmi až do Kafkovej smrti roku 1924. Skôr ako Kafka zomrel, stanovil vo svojom závete, že jeho dosiaľ nepublikované diela majú byť zničené. Za vykonávateľa poslednej vôle určil Broda. Ten sa však rozhodol Kafkovu pozostalosť vydať. Od roku 1925 začal Brod publikovať Kafkove diela z pozostalosti, o. i. romány "Amerika", "Das Schloss (Zámok)" či "Der Process (Proces)". V nasledujúcich troch desaťročiach vydal celkom šesť zväzkov Kafkovej tvorby a jeho biografiu. 
Okrem Kafku stál Brod aj za Franzom Werfelom a Karlom Krausom, ale len dovtedy, kým sa obaja neodklonili od judaizmu ku kresťanstvu. Pre českú kultúru je Max Brod významný, pretože sa pričinil o divadelné uvedenie Haškovho Dobrého vojáka Švejka v Berlíne a presadzoval Janáčkove opery v zahraničí. 
Hudobná tvorba Maxa Broda je v porovnaní s literárnou len skromná. Napísal niekoľko piesní a klavírnych skladieb. Prekladal Janáčkove opery do nemčiny a napísal jeho biografiu. 
Dielo.
Z rozsiahleho diela Maxa Broda sú vybrané len najdôležitejšie práce. 

</doc>
<doc id="88811" url="https://sk.wikipedia.org/wiki?curid=88811" title="Ján Jonáš">
Ján Jonáš

Ján Jonáš (* 23. október 1919, Prietrž – † 23. október 1977, Bratislava) bol slovenský prozaik, publicista a filmový scenárista.
Životopis.
Narodil sa v roľníckej rodine a vzdelanie získaval v Prietrži, Senici a Skalici, neskôr absolvoval aj strednú školu pre pracujúcich, ktorú ukončil maturitou v roku 1959. V rokoch 1936 – 1944 pracoval ako úradník v Senici, v rokoch 1945 – 1951 bol úradníkom v Bratislave, v rokoch 1951 – 1954 pracoval v Slovenskej odborovej rade a v rokoch 1954 – 1970 bol redaktorom a reportérom denníka Smena. V roku 1970 sa stal tlačovým tajomníkom slovenskej vlády, v roku 1972 začal pracovať ako dramaturg a scenárista v Československej televízii v Bratislave, kde pôsobil až do svojej smrti. Pochovaný je v Prietrži.
Tvorba.
Prvé diela začal uverejňovať v roku 1949 v časopisoch Vlasta, Slovenka, Tvorba, Nové slovo, ale i v denníkoch Pravda a Práca. Knižne debutoval v roku 1961 zbierkou krátkych próz "Zrnká vo vetre". Vo svojich dielach čerpal zo všedného života roľníkov, robotníkov, úradníkov, ľudí žijúcich v mestách i na dedine. Vyzdvihoval optimistický životný pocit a pozitívne ľudské vlastnosti, ako súdržnosť či kamarátstvo, ale v celom jeho diele sa vyskytuje aj typ cieľavedomej, energickej ženy. Aktívne spolupracoval s rozhlasom i televíziou.

</doc>
<doc id="88812" url="https://sk.wikipedia.org/wiki?curid=88812" title="Nárastok (obrábanie)">
Nárastok (obrábanie)

Nárastok je zúbok zvarený z kúskov obrábaného kovu nalepený na pracovný hrot obrábacieho nástroja.
Vzniká postupne. Je síce 10x tvrdší ako obrábaný materiál takže teoreticky šetrí nôž. Prakticky je však nežiaduci pretože:
Zabrániť sa mu dá:
Každý materiál má určitý rozsah otáčok, pri ktorých nárastok vzniká najviac. Sú otáčky väčšie alebo menšie, tak je šanca n vznik menšia.
Veľká šanca na vznik je pri obrábaní hliníka a duralu, malá šanca na vznik je pri automatových oceliach.

</doc>
<doc id="88814" url="https://sk.wikipedia.org/wiki?curid=88814" title="Kozák brezový">
Kozák brezový

 Kozák brezový ("Leccinum scabrum") ľudovo nazývaný brezák je jedlá huba z čeľade hríbovité ("Boletaceae").
Opis.
Klobúk má v priemere 5 - 15 cm, spočiatku je polkruhovitý, neskôr vankúšovo vyklenutý. Klobúk je hnedej farby. Povrch je suchý a matný za vlhka lepkavý, v mladosti je pevný, neskôr mäkne. Pri reze je vnútro bielej farby.
Hlúbik je asi 8 - 20 cm dlhý, hrubý asi 1 - 3 cm, valcovitý, smerom nahor zúžený, hnedo biely, pokrytý hnedými šupinkami.
Dužina hlúbika je biela, vypĺňa celý objem hlúbika, v mladosti je pevná a tuhá, neskôr vláknitá a mäkká.
Má príjemnú vôňu.
Výskyt.
Rastie od júna do októbra v zmiešaných lesoch, v hájoch, výhradne pod brezami. Vyskytuje sa v miernom pásme severnej pologule. Kozák brezový žije v symbióze s koreňmi brezy.
Použitie.
Kozák brezový je výborná jedlá huba. Môže sa použiť na spôsob praženice, alebo ako sušená huba napríklad do kapustníc.
Možnosť zámeny.
Nedá sa zameniť za jedovaté huby. Medzi kozákmi je niekoľko podobných druhov, ktoré sa líšia viazanosťou na určitý druh dreviny.

</doc>
<doc id="88821" url="https://sk.wikipedia.org/wiki?curid=88821" title="Antonio Giacomo Stradivari">
Antonio Giacomo Stradivari



</doc>
<doc id="88822" url="https://sk.wikipedia.org/wiki?curid=88822" title="Bouvetov ostrov">
Bouvetov ostrov

Bouvetov ostrov (po nórsky "Bouvetøya") je neobývaný ostrov, nachádzajúci sa v južnej časti Atlantického oceánu (resp. v Južnom oceáne) a patriaci Nórsku. Najbližšia pevnina je vzdialená asi . Viac ako 95 % územia ostrova je pokrytých ľadom.
Geografia.
Bouvetov ostrov sa nachádza na 54°26′ južnej šírky 3°24′ východnej dĺžky, jeho rozloha je . 93 % plochy ostrova pokrývajú ľadovce, ktoré padajú z útesov priamo do mora, prípadne aj na pláže tvorené tmavým pieskom vulkanického pôvodu. Pobrežie má dĺžku a často ho obklopujú ľadové kryhy. Ostrov je veľmi ťažko prístupný, nemá žiaden prístav, zakotviť sa dá iba pri pobreží. Najvyšší bod ostrova sa volá "Olavtoppen", vrchol je 780 metrov nad morom. Ostrov je sopečného pôvodu, praktický celý je tvorený štítovým vulkánom Wilhelmplatået.
Bouvetov ostrov môže byť kandidátom na jeden z najodľahlejších ostrovov sveta. Najbližšia pevnina je až Zem kráľovnej Maud v Antarktíde, ktorá je vzdialená 1 600 kilometrov južne a je takisto neobývaná.
Dejiny.
Bouvetov ostrov objavil 1. januára 1739 Jean-Baptiste Charles Bouvet de Lozier, ktorý velil dvom francúzskym lodiam "Aige" a "Marie". Pozíciu ostrova sa mu nepodarilo presne určiť. Bouvet svoj objav neoboplával a pretože bolo zlé počasie, nebolo ani isté, či ide o ostrov alebo inú pevninu.
Až v roku 1808 sa k ostrovu dostal kapitán veľrybárskej lode Swan Lindsay. Loď patrila spoločnosti "Enderby Compeny". Ani Lindsay na ostrove nepristál, ale už správne zmeral jeho pozíciu.
Prvý sa na ostrov úspešne dostal v decembri 1811 kapitán inej veľrybárskej lode Wasp, Benjamin Morrell, ktorý tu so svojou posádkou lovil tulene. 10. decembra 1825 kapitán Norris vodca veľrybárskych lodí "Sprightly" a Lively vlastnených opäť spoločnosťou "Enderby Company", pristál na ostrove a pomenoval ho "Liverpool Island", ostrov potom vyhlásil za územie patriace Britskej korune.
V roku 1898 bola pri ostrove nemecká expedícia "Valdivia" Carla Chuna, ale na ostrove nepristála. 
Prvý naozaj dlhší čas na ostrove v roku 1927 strávila nórska posádka výskumnej lode "Norvegia". Zostala tu mesiac; vďaka tomu mohlo vzniesť nárok na tento ostrov Nórsko, ktoré pomenovalo ostrov Bouvetøya (po nórsky: Bouvetov ostrov). Dekrét nórskeho kráľa z 23. januára 1928 vyhlasuje Bouvetov ostrov za nórske územie. Spojené kráľovstvo sa vzdalo svojich nárokov v prospech Nórska hneď v nasledujúcom roku.
V roku 1964 sa tu našiel opustený záchranný čln s niekoľko vecami, ale žiaden pasažier na lodi. V roku 1971 bol Bouvetov ostrov a jeho teritoriálne vody vyhlásené za prírodnú rezerváciu. Ostrov zostáva neobývaný. Roku 1977 tu nórski vedci umiestnili automatickú meteorologickú stanicu.
Incident Vela.
Dňa 22. septembra 1979 americká družica Vela zaznamenala veľký záblesk (prisudzuje sa vďaka intenzite výbuchu menšej jadrovej bombe alebo dopadu veľkého meteoru) v páse južného Indického oceána medzi Bouvetovým ostrovom a ostrovom Princa Eduarda. Rádioaktívny spád dopadol na veľmi rozsiahlu oblasť a zaznamenali ho vedci v Austrálskom antarktickom teritóriu. Žiadna krajina nepriznala svoju zodpovednosť za test, ale podozrenie padlo na Juhoafrickú republiku, Izrael a Taiwan.

</doc>
<doc id="88823" url="https://sk.wikipedia.org/wiki?curid=88823" title="Petra">
Petra

Petra môže byť:

</doc>
<doc id="88826" url="https://sk.wikipedia.org/wiki?curid=88826" title="Stepan Timofejevič Razin">
Stepan Timofejevič Razin

Stepan Timofejevič Razin (po rusky: Степан „Стенька“ Тимофеевич Разин, * 1630 – † 16. jún 1671) bol kozácky hajtman a vodca povstania proti bojarom a nevoľníctvu na juhu Ruska.
Život.
Presný dátum narodenia Stepana Razina nie je známy, s istotou však možno povedať že pochádza z kozáckej stanice Zimovskaja na rieke Don. Mal najmenej dvoch bratov: staršieho Ivana a mladšieho Frola, obidvaja patrili medzi významných kozákov. Prvá správa v letopisoch o Razinovi pochádza z roku 1661, keď sa zúčastnil cesty s posolstvom donských kozákov ku kalmyckým Tatárom. V tej dobe bol zvolený na post kozáckeho atamana a patril k dvom splnomocneným predstaviteľom donských kozákov, z čoho vyplýva že jeho vojenské skúsenosti a autorita medzi kozákmi musela byť vysoká. V nasledujúcich dvoch rokoch sa zúčastnil na ťaženiach proti Osmanskej ríši a Krymským Tatárom.
Ďalšími zmienkami o ňom sú z druhej polovice 60. rokov, kedy sa spolu s bandou pirátov usadil v močiaroch blízko Volgy a od prechádzajúcich lodí začal vyberať poplatky. Cárske Rusko bolo v tej dobe vyčerpané vojnou s Poľskom a cár preto zvýšil dane. To však viedlo k zbedačeniu mnohých roľníkov. Veľa z nich sa pre to vydalo na juh, aby sa pridali k slobodným kozákom, ktorí nemuseli platiť cárovi dane. Prvou významnejšou Razinovou akciou bolo ukoristenie mnohých nákladných člnov naložených pokladmi, ktoré patrili bohatým moskovským kupcom a patriarchovi. Onedlho na to sa Razin s 35 galérami vydal po prúde Vogy na juh a cestou dobyl, vypálil alebo vydrancoval všetky významnejšie pevnosti pri rieke. Začiatkom roku 1688 porazil vojská vojvodu Jakova Bezobrazova, ktorý bol proti nemu vyslaný z Astracháne.
So svojou pirátskou flotilou sa v roku 1667 vydal na veľkú lúpežnú výpravu do Perzie. Počas nej pustošil pobrežie Kaspického mora od Derbentu po Baku. Zmasakroval návštevníkov trhu v Rašte. Na jar roku 1669 sa usadil na ostrove Suina, odkiaľ operoval so svojimi pirátskymi loďami. Za cenu ťažkých strát odrazil a zničil silnejšiu a lepšie vyzbrojenú perzskú flotilu vyslanú proti nemu. V auguste 1669 sa so zdecimovanými, no neporazenými zvyškami svojho vojska znovu vrátil do Astracháne a prijal milosť od cára Alexeja. Vďaka dobrodružstvám a výpravám získal medzi ľuďmi, hlavne na divokej južnej hranici Ruska, veľký rešpekt a slávu. 
V tej dobe bol po nezhodách medzi kozákmi a cárskou mocou popravený Stepanov starší brat Ivan. Táto udalosť mala pre ďalší vývoj Ruska nemalé dôsledky. Stepan sa rozhodol pomstiť cárskej moci za popravu svojho brata. Čoskoro získal na svoju stranu veľké množstvo kozákov. Jeho ďalším cieľom sa tiež stalo potlačenie moci bojarov a rozšírenie vojensko-demokratického kozáckeho systému po celom Rusku.
V roku 1670 Razin so svojim vojskom dobyl Čerkassk, Caricyn (dnešný Volgograd) a mnoho iných miest na juhu Ruska. 24. júla 1670 dobyl Astrachaň a dovolil svojim vojakom mesto vydrancovať. Potom vyhlásil v meste kozácku republiku a rozkázal rozdeliť obyvateľstvo do desiatok, stoviek a tisícov, ktoré spadali pod správu úradníkov dosadených kozáckym zhromaždením. Prvou akciou tohto zhromaždenia bolo menovanie Razina gasudarom. V tej dobe jeho prívrženci rozosielali správy a listiny, ktorými sa na svoju stranu snažili prilákať najširšie masy obyvateľstva. Tvrdili tiež že na ich strane stojí mladý cárovič Alexej Alexejevič (ktorý v skutočnosti nedávno zomrel) alebo patriarcha Nikon (ktorý bol v tej dobe vo vyhnanstve). Povstanie kozákov, ktorí prerušili prepravu po Volge, malo nemalý dopad pre celú Európu, pretože prerušilo obchodné styky s Perziou. Razin sa po upevnení moci v Astrachani vybral na sever, aby založil kozácku republiku po celom toku Volgy. Dobyl Saratov a Samaru, ale pred Simbirskom boli jeho vojská na jeseň 1670 porazené. Boje medzi povstalcami a cárskymi strelcami pokračovali ešte niekoľko mesiacov, ale bitka o Simbirsk bola rozhodujúcím ozbrojeným stretnutím, ktoré otriaslo Razinovym vojskom a v konečnom dôsledku viedlo k jeho pádu. 4. októbra 1670 bol Razin v boji ranený a nútený ustúpiť na Don. Väčšina jeho prívržencov ho opustila po tom, čo bol exkomunikovaný patriarchom.
V apríli roku 1671 bol Stepan Razin spolu so svojim bratom Frolom zajatý cárskymi vojskami. 2. júla boli obaja prevezení do Moskvy, kde 6. júna 1671 predstúpili na Červenom námestí pred kata. Stepan Timofejevič Razin bol odsúdený na smrť štvrtením (postupné odsekávanie končatín). Jeho brat sa pri pohľade na popravu brata vyľakal a začal prosiť o milosť, ktorú mu nakoniec udelili.
Kozácke povstanie na Done pokračovalo do konca roku 1671. Ani po tom sa situácia celkom neupokojila a kozácke vzbury sa rozhoreli ešte viackrát.

</doc>
<doc id="88829" url="https://sk.wikipedia.org/wiki?curid=88829" title="Dráha">
Dráha

Dráha môže byť:

</doc>
<doc id="88830" url="https://sk.wikipedia.org/wiki?curid=88830" title="Dynamika (fyzika)">
Dynamika (fyzika)

Dynamika je časť (klasickej) mechaniky, ktorá sa zaoberá vplyvom pôsobenia síl na pohyb telies. Prívlastkom klasická označujeme tú časť mechaniky, ktorá sa zaoberá makroskopickými systémami, správaním mikrosveta sa zaoberá kvantová mechanika. Tým, že sa dynamika zaoberá pôsobením síl sa odlišuje od kinematiky, skúmaním pohybu sa zase líši od statiky.
Dynamika opisuje zmeny pohybového stavu telies. Jej základy položil Isaac Newton v 18. storočí, keď formuloval tzv. Newtonove pohybové zákony. Jeden z týchto zákonov, rovnica
formula_1
dáva do súvisu silu pôsobiacu na teleso hmotnosti "m" so zrýchlením, ktoré táto sila telesu udeľuje. Táto rovnica je základom dynamiky, pretože určuje ako sa telesá pohybujú za pôsobenia síl. Zároveň predstavuje zásadný rozdiel oproti aristotelovskej fyzike, kde sa predpokladalo, že sila je potrebná na samotné udržanie telesa v pohybe.
Sily pôsobiace na telesá majú rôznu povahu. Na základe pozorovaní pritom zisťujeme, že zmeny pohybu telesa môžu nastať vzájomným pôsobením telies
Obzvlášť užitočnými konkrétnymi úlohami riešenými v rámci dynamiky sú
Odvetvia dynamiky.
Podľa toho, čo je objektom skúmania, sa dynamika delí na
Vyššie princípy v mechanike.
Neskorší výskum ukázal, že vyššie spomenuté Newtonove zákony sa dajú formulovať iným spôsobom, ktorý uľahčuje riešenie komplikovaných problémov. Takto boli odvodené Lagrangeove a Hamiltonove rovnice – náhrada za vzťah formula_2 (Hamiltonov formalizmus je zvlášť vhodný na prechod od klasickej ku kvantovej mechanike). Všeobecným princípom, z ktorého sa dajú všetky spomínané rovnice odvodiť je variačný princíp najmenšieho účinku.

</doc>
<doc id="88832" url="https://sk.wikipedia.org/wiki?curid=88832" title="Messerschmitt Bf 109">
Messerschmitt Bf 109

Messerschmitt Bf 109 bolo nemecké stíhacie lietadlo používané počas druhej svetovej vojny. Od konca 30. rokov bolo hlavným typom Luftwaffe. Na tomto stroji lietali najúspešnejší nemeckí letci.
Vznik a vývoj.
Od prototypu po verziu E („Emil“).
Vývoj preslávenej stodeviatky začal v roku 1934, kedy Luftwaffe zadala konkurz na vývoj moderného stíhacieho lietadla. Do konkurzu sa prihlásilo niekoľko firiem, ale do záverečných skúšok sa dostali iba dva prototypy. Jedným bol He 112 firmy Heinkel a Bf 109 firmy Messerschmitt. Obidva stroje boli moderné celokovové dolnoplošníky so zaťahovateľným podvozkom. Bf 109 vyšiel nakoniec zo skúšok ako víťaz. Prvý prototyp Bf 109V-1 zatiaľ lietal s britským motorom Rolls Royce Kestrel a bolo zrejmé, že využíva prvky viacmiestného stroja Bf 108 Taifun, ktorý bol len nedávnym úspechom konštruktéra Willyho Messerschmitta.
Prvé tri prototypy absolvovali skúšky a v roku 1936 bola objednaná sériová výroba nového radu Bf 109B s motorom Jumo 210A s výkonom 610 k. Motor vtedy poháňal dvojlistovú nastaviteľnú vrtuľu. Výzbroj bola zatiaľ tvorená tromi guľometmi kalibru .
Prvé z týchto strojov absolvovali krst ohňom v Španielskej občianskej vojne, kde sa po prvýkrát stretli s novými sovietskymi strojmi I-16. Nové Messerschmitty sa proti nim osvedčili, a tak padlo rozhodnutie zvýšiť výrobu verzie B. Tá sa po inštalácii novej trojlistovej vrtule a dodatočnej inštalácii guľometov do krídel zmenila postupne na verziu C a po inštalácii silnejšieho motoru v roku 1938 na verziu D.
Kvôli posilňovaniu výzbroje a novým motorom sa začalo pracovať na novej verzii, ktorá mala byť označená E. „Emil“ získal novú pohonnú jednotku – motor Daimler Benz DB 601. Zmien sa dočkal aj drak, prebehli zmeny umiestnenia chladiča spod motora pod krídla, bola inštalovaná trojlistová vrtuľa. Prvé sériové stroje boli označené Bf 109E-1 a začali sa vyrábať v roku 1939. Jeho nasledovník bola verzia E-3, ktorá mala v dutom hriadeli motora inštalovaný kanón Oerlikon. Táto konfigurácia však bola v dôsledku prehrievania zbrane, jej zníženej životnosti a vibrácií, ktoré vplývali na životnosť motora, dočasne zavrhnutá. Väčšina Bf 109E-3 bola vyzbrojená dvomi guľometmi MG 17 kalibru nad motorom a dvomi kanónmi MG FF kalibru v krídlach. Prvá jednotka vyzbrojená týmto typom bola JG 88.
V priebehu bitky o Britániu sa objavila ďalšia verzia Bf 109E-4, tá sa líšila novým „hranatejším“ prekrytom kabíny s čelným pancierovým sklom ako aj rôznymi inými drobnými zmenami. Nasledujúca úprava E-4/B bol už stíhací bombardér, ktorý na závesníku ETC 500 pod trupom mohol niesť bombu. Stroje s novým motorom označovali E-4/N. Boli taktiež vyrobené aj fotoprieskumné stroje verzie E-4, E-6 a E-7 označené /U, ktoré niesli kamery Rb 50/30. Pre severoafrické bojisko boli upravené verzie E-4/Trop a E-7/Trop. Najväčšou zmenou bol podstatné zväčšený protiprachový filter na ľavej strane motora. V trupovej schránke bolo uložené jedlo, voda, lieky a puška Mauser K.98k, ktorá mala zväčšiť pravdepodobnosť prežitia letca v púštnych podmienkach.
Verzia F („Fridrich“).
Už pri posledných verziach Bf 109E bolo zrejmé, že tento typ dosiahol svoj zenit. Vylepšenia jeho draku už neprinášali potrebné podstatné zvýšenie výkonov. Konštrukčná kancelária začala pracovať na zabudovaní nového motoru DB 601E s výkonom 1350 k do prepracovaného draku. Zmeny boli badateľné najmä na inak riešenej kapotáži motora, boli zmenšené chladiče na krídlach, krídla dostali nové oblé zakončenie, čím sa zvýšila nosná plocha a odstránené boli vzpery vodorovných chvostových plôch. Spevnená bola zadná časť trupu, prebehli aj mnohé iné vnútorné úpravy. Nový stroj sa tak dosť líšil od svojho predchodcu. Luftwaffe si od nového Messerschmita Bf 109F sľubovala nadobudnutie prevahy nad britskými Spitfirmi Mk.II. „Fridrich“ na jar 1941 skutočne znamenal pre RAF nepríjemné prekvapenie. Jedinou chybičkou nového stroja bola relatívne slabá výzbroj pozostávajúca z dvoch guľometov MG 17 a kanóna MG 151/20 v dutej osi vrtule. S výzbrojou sa ako to býva zvykom laborovalo, a tak verzie F-1 mali kanón MG FF/M, F-2 15 mm MG 151 a F-4 20 mm MG 151/20. Po počiatočných problémoch sa verzia F stala medzi nemeckými letcami najobľúbenejšia, kvôli svojej vyváženosti manévrovacích schopností a výkonu motora. Počas napadnutia ZSSR bola polovica stíhacích jednotiek Luftwaffe na východe vyzbrojená Messerschmittmi Bf 109F.
Ďalšie verzie F-2 a F-4 sa okrem rozdielov vo výzbroji líšili použitím zariadenia GM-1 Anlage na priame vstrekovanie oxidu dusného do motora, pre krátkodobé zvýšenie výkonu. Celkovo bolo vyrobených 2 000 kusov verzie F.
Verzia G („Gustav“).
Po nasadení Bf 109F sa predpokladalo, že bude vývoj Bf 109 ukončený. Na fronte ho mali postupne nahradiť Focke-Wulfy Fw 190 a stroje Me 209. Vývoj nových Me 209 však viazol a ani Focke-Wulfy Fw 190 neboli dodávané v dostatočnom objeme, aby pokryli požiadavky nemeckého letectva. Padlo teda rozhodnutie pokračovať vo vývoji Bf 109.
Verzia Bf 109F sa mala ďalej zlepšovať. Nedostatkom bola najmä slabá výzbroj, jej vylepšeniu však musel zodpovedať aj zvýšený výkon motora. Preto bol do draku Bf 109F zabudovaný nový motor DB 605A s výkonom 1470 k. Nová verzia BF 109G sa veľmi podobala na Bf 109F-4. Prvé verzie niesli dokonca rovnakú vyzbroj. Ale už verzia G-1/Trop mala na motore charakteristické vyduté výstupky, pod nimi sa ukrývali zväčšené závery guľometov MG 131. G-4 mal väčšie kolesá podvozku. G-5 zasa zväčšenú smerovku.
Najrozšírenejšia zostala verzia G-6 vyrábaná od jesene 1942. Tá sa vyznačovala svojou silnejšou výzbrojou a možnosťou meniť konfiguráciu zbraní priamo v poľných podmienkach. Typický bol variant G-6/U4 s dvomi kanónmi MG 151/20 pod krídlami, kanónom MK 108 strieľajúcim dutým hriadeľom vrtule a dvoma guľometmi MG 131 nad motorom. Stroje mali možnosť niesť prídavnú nádrž, bomby, či neriadené rakety proti bombardovacím zväzom. Neskôr sa jednotlivé typy upravovali na verziu G-10. Tá sa odlišovala novým prekrytom kabíny (takzvaný Gallandov kryt). Prebehli drobné úpravy prekrytu kabíny a iné.
Celkovo bolo vytvorených mnoho variantov verzie G, tu je ich zjednodušený prehľad:
Bežné úpravy boli označené Umrüst-Bausatz:
Rôzne zbraňové úpravy (Rüstsatz):
Známe varianty:
Verzia K („Kurfürst“).
Logickou realizáciou zmien na verzii G bolo vytvorenie novej kompaktnej verzie, ktorá by zahrňovala všetky dôležité zmeny z predošlého modelu. Vznikol nový Bf 109K. Výzbroj sa ustálila na kanóne MK 108 v dutom hriadeli motora a dvoch guľometoch nad motorom. Prvé stroje verzie K-4 prišli k bojovým jednotkám na jeseň 1944. Táto posledná verzia Messerschmitov Bf 109 vyrábaných cez druhú svetovú vojnu bola plnohodnotným stíhacím strojom, ktorý sa mohol postaviť aj tým najlepším stíhačom protivníka. Celkovo bolo vyrobených asi 1 700 kusov tejto verzie.
Nasadenie.
Verzie B a E-1 boli po prvýkrát nasadené v Španielskej občianskej vojne, tam sa stretli so slabšimi súpermi, z ktorých mohli vynikať nanajvýš sovietske I-16, ani tie však neboli Messerschmitom rovnocennými súpermi. V období Mníchovskej krízy, kedy sa Nemecko pripravovalo na boj s Česko-Slovenskom nebola konštrukcia Bf 109 ešte nijak dokonalá, chýbalo pancierovanie, stroje mali slabú výzbroj. Česko-Slovensko by proti nim však nemohlo nasadiť lepšie stroje. Dvojplošníky Avia B-534 by boli strojmi Bf 109 s najväčšou pravdepodobnosťou takisto deklasované. Vývoj strojov Avia B-135 ešte nebol ukončený.
V septembri 1939, keď sa Luftwaffe účastnila útoku na Poľsko bola polovica všetkých nasadených Bf 109 verzie E, pričom najnovšie stroje typu E-3 sa už tiež dostali do boja. Poľské zastarané stroje PZL P.11 neboli pre nemeckých letcov rovnocenným súperom. Väčšina z nich bola vo vzdušných bojoch čoskoro zničená. Tie ktoré sa zachránili, štartujúc zo zamaskovaných vzletových dráh spôsobovali Nemcom isté problémy, ale odvaha poľských letcov celkovo nepriaznivú situáciu nemohla zmeniť.
Zastúpenie Bf 109E sa v stíhacích jednotkách ďalej zvyšovalo až do roku 1941. Messerschmity Bf 109 v spolupráci s bombardovacími lietadlami čoskoro opanovali oblohu krajín Beneluxu. Podarilo sa im poraziť i početne silnejšie Francúzske letectvo a v západnej Európe im ostal jediný súper – Veľká Británia. Hneď od začiatku bitky o Britániu boli Bf 109 na čele útoku. Luftwaffe mala zničiť britskú RAF, a tak zbaviť obávané britské loďstvo ochrany zo vzduchu a tým umožniť inváziu na Britské ostrovy. Nemeckí letci síce na Messerschmittoch Bf 109 dokázali vcelku úspešne s britským letectvom bojovať, no poraziť im sa ho nepodarilo. Jednou zo slabín, ktorá sa predtým veľmi neprejavovala bol malý dolet. Ten neumožňoval nemeckým stíhačom sprevádzať svoje bombardéry nad vzdialené ciele. Ťažké stíhacie stroje Bf 110 na to nestačili a sami utrpeli ťažké straty takisto ako bombardovacie zväzy. Dobre organizovaný britský zdržiavací boj sa RAF oplatil. Nebo nad Anglickom, sa Nemcom nepodarilo ovládnuť.
Nasadenie strojov Bf 109 na juhu Európy, v severnej Afrike a Sovietskom zväze bolo pomerne úspešné. V Grécku a Juhoslávii im ich slabí a menej početní protivníci nedokázali vzdorovať. V prvej fáze bojov v Afrike nemeckí letci ako, napríklad Hans-Joachim Marseille dosiahli veľké úspechy. V bojoch proti sovietskemu letectvu sprvu Nemci nenarazili na žiadny markantný odpor. Skúsení piloti Bf 109 bez problémov likvidovali zastarané sovietske lietadlá po desiatkach. Erich Hartmann dosiahol na strojoch Bf 109 do roku 1945 neuveriteľných 352 zostrelov. O kvalitách týchto lietadiel hovorí aj fakt, že na nich skončila vojnu väčšina z najlepších nemeckých stíhacích letcov.
Je iróniou, že posledný zostrel Bf 109, ktoré boli hlavnou oporou nacistickej Luftwaffe, dosiahol Žid, počas bojov o nezávislosť židovského štátu Izrael, strojom vyrobeným v Česko-Slovensku.
Bf 109 u Slovenských vzdušných zbraní.
V období od júla 1942 do marca 1943 zakúpila Slovenská republika od Nemecka pravdepodobne celkovo 29 lietadiel Bf 109E rôznych verzií (E-1/B, E-2, E-3, E-4, E-4/N Trop, E-7, E-7/Trop) a jeden Bf 109D-2. Lietadlá šli prednostne k letke 13, ktorá bola dislokovaná na letisku Piešťany. Jednotlivé pramene sa o presnom počte dodaných kusov rozchádzajú. Na základe výrobných čísel (W.Nr.), ktoré sa podarilo určiť podľa oficiálnych dobových dokumentov, je možné doložiť 20 lietadiel Bf 109E rôznych verzií a jeden Bf 109D-2. Sedem Bf 109E bolo v období od októbra 1942 do apríla 1943 nasadených na východnom fronte. Tri lietadlá boli odpísané na konto frontových strát. Od konca augusta 1943 lietadlá Bf 109E postupne prechádzali do stavu Hotovostného roja na letisku Vajnory. Časť strojov zostala pridelená Cvičnej letke na letisku Piešťany. Lietadlá sa v službe medzi oboma jednotkami striedali. Piloti ich používali na štarty pri poplachu proti amerických bombardovacím zväzom, pri hliadkových letoch a pri zdokonaľovaní pilotáže. Počet letuschopných strojov sa v dôsledku havárií postupne znižoval. Išlo väčšinou o núdzové pristátia na brucho, ktorých hlavným dôvodom boli poruchy motorov. Na jar 1944 boli dva Bf 109E (jeden verzie E-3 a jeden E-4) pridelené k Leteckej škole na letisku Tri Duby, kde slúžili inštruktorom na udržiavacie lety, akrobaciu a pre výcvik mechanikov. Pred vypuknutím Slovenského národného povstania mohlo byť v službách Slovenských vzdušných zbraní letuschopných minimálne osem kusov Bf 109E. Stroje boli zanechané na letisku v Piešťanoch, kde sa 1. septembra 1944 stali korisťou nemeckej armády. K povstalcom nemohli odletieť z dôvodu chýbajúceho benzínu a nejakých súčiastok. 
Moderná letecká technika v podobe Messerschmittov Bf 109F a G bola Slovákom počas pôsobenia v rámci 13. (slovenskej) letky Stíhacej eskadry 52 na východnom fronte v rokoch 1942 a 1943 iba požičaná. V januári a februári 1944 bolo zakúpených 15 novovyrobených Messerschmittov Bf 109G-6. Pätnásty stroj však pri prelete na Slovensko musel núdzovo pristáť v Rakúsku kvôli technickej poruche a bol dodaný neskôr. Nemecká strana ho ale ešte predtým pravdepodobne nahradila ďalším lietadlom, čo znamená, že na Slovensko bolo dodaných celkovo 16 kusov Bf 109G-6. Väčšina z nich sa dostala do výzbroje Pohotovostnej letky dislokovanej najprv na letisku vo Vajnoroch a potom v Piešťanoch. Tri stroje Pohotovostnej letky boli zostrelené americkými stíhačmi 26. júna 1944, kedy zasahovali proti mohutnému bombardovaciemu zväzu, ktorý letel ponad Slovensko. V leteckej bitke proti Američanom boli v ten deň značne poškodené aj ďalšie tri lietadlá, s ktorými museli piloti núdzovo pristáť na brucho. Opravené už neboli. Jedno lietadlo pristálo v Piešťanoch ľahšie poškodené, ale potom bolo opravené. V nepoškodenom stave sa na piešťanské letisko vrátil v ten deň len jeden Bf 109G-6. Štyri Bf 109G-6 z Piešťan boli 1. augusta 1944 pridelené k letke 12, ktorá sa v tom čase premiestňovala z letiska Spišská Nová Ves na letisko Išľa neďaleko Prešova, aby sa stala súčasťou novovytvorenej Skupiny vzdušných zbraní na podporu Východoslovenskej armády. Počas pristávania štvorčlenného roja Bf 109G-6 na letisku Išľa dňa 3. augusta 1944 bol jeden stroj ťažko poškodený. Oprava tohto lietadla už nebola možná. Ďalší Bf 109G-6 bol poškodený pri pristátí 17. augusta. Opravený už nebol. Zvyšné dva letuschopné Bf 109G-6 preleteli 31. augusta na sovietsku stranu spolu s ďalšími strojmi, ktoré pôsobili u jednotiek podriadených Skupine vzdušných zbraní. Pri obsadení piešťanského letiska nemeckou armádou 1. septembra 1944 boli ukoristené aj zvyšné štyri slovenské Bf 109G-6, ktoré nemohli odletieť k povstalcom z rovnakého dôvodu ako Bf 109E.
Bf 109 u slovenského povstaleckého letectva.
Počas Slovenského národného povstania boli stroje Bf 109G-6 najmodernejšími stíhačkami Kombinovanej letky. Na letisko Tri Duby prileteli 6. septembra 1944. Ich úloha na povstaleckých frontoch, ale bola dosť obmedzená nedostatkom vhodného streliva a náhradných dielov. I keď mali povstalci spočiatku iba dva kusy Bf 109G-6, jeden Bf 109E-3 a jeden Bf 109E-4, majú tieto stroje na konte aj niekoľko zostrelených nemeckých lietadiel a mnoho prieskumných letov, či útokov na pozemné ciele. Situáciu na letisku Tri Duby tiež sťažovala neprítomnosť rádiostanice, ktorú vyriešil až návrat jedného prieskumného Focke-Wulfu Fw 189, ktorý slúžil na ich lepšie navádzanie. Povstalecký Bf 109E-4 bol zničený už 31. augusta 1944 počas nemeckého náletu na letisko Tri Duby. Dňa 10. septembra bol počas nemeckého náletu na Tri Duby zničený aj jeden Bf 109G-6. Bf 109E-3 bol zničený 25. októbra 1944 pri ústupe povstalcov do hôr. V ten istý deň sa pri pokuse o prelet na sovietsku stranu zrútil zvyšný povstalecký Bf 109G-6. Pravdepodobnou príčinou pádu lietadla bol zásah protilietadlovým delostrelectvom.
Používatelia.
Počas druhej svetovej vojny.
 Bulharsko
 Česko-Slovensko
 Fínsko
 Japonsko
 Juhoslávia
 Maďarsko
 Nemecko
 Nezávislý štát Chorvátsko
 Rumunsko
 Slovensko
 Španielsko
 Švajčiarsko
 Taliansko
 Talianska sociálna republika
Po druhej svetovej vojne.
 Česko-Slovensko
 Fínsko
 Izrael
 Juhoslávia
 Rumunsko
 Španielsko
 Švajčiarsko
Špecifikácie.
Konštrukcia.
Messerschmitt Bf 109G-6 bol jednomiestny jednomotorový samonosný dolnoplošník. Kovová kostra krídla, pevných chvostových plôch a trupu bola potiahnutá duralom. Kovová kostra pohyblivých chvostových plôch plátnom. Krycie plechy boli duralové. Radový motor poháňal kovovú trojlistovú vrtuľu s nastaviteľným uhlom nábehu listov. Podvozok bol zaťahovací, tak, že hlavné podvozkové nohy sa sklápali smerom ku koncom krídla, zadná chvostová ostroha bola pevná. Základnú výzbroj tvorili dva synchronizované veľkokalibrové guľomety strieľajúce okruhom vrtule a kanón strieľajúci hriadeľom motora.

</doc>
<doc id="88834" url="https://sk.wikipedia.org/wiki?curid=88834" title="Zámásp">
Zámásp

Zámásp alebo Džámásp bol perzský veľkokráľ z rodu Sásánovcov, ktorý vládol v rokoch 496499. Jeho otcom bol kráľ Péróz I. (vládol 459484), bratom kráľ Kavád I.
Zámáspa vyniesol na trón prevrat, ktorý zorganizovali perzskí veľmoži, nespokojní s vládou kráľa Kaváda I. Dôvodom boli mazdakovské búrky, sociálne nepokoje, ktoré Kavád prinajmenšom trpel, pretože ich autori vystupovali proti šľachte, hlavnému konkurentovi kráľovskej moci. V prameňoch je Zámásp väčšinou opisovaný ako mierny panovník, jeho vláda však mala len epizodický charakter – potom, ako sa Kavádovi podarilo získať pomoc od Heftalitov, bol nútený na korunu rezignovať. Nie je jasné, aký osud ho potom stihol – časť autorov tvrdí, že dostal milosť, časť píše, že ho zabili.

</doc>
<doc id="88836" url="https://sk.wikipedia.org/wiki?curid=88836" title="Tuhársky potok">
Tuhársky potok

Tuhársky potok je vodný tok na juhu stredného Slovenska, na území okresu Lučenec. Je to najvýznamnejší ľavostranný prítok Krivánskeho potoka, má dĺžku , plochu povodia a priemerný ročný odtok (Lučenec) .
Pramení v pohorí Ostrôžky na juhovýchodnom upätí Fekiačovho vrchu () v nadmorskej výške cca 
Tečie juhovýchodným smerom, pri osade Mlyn priberá ľavostranný prítok z doliny Tuhárce, dva ďalšie ľavostranné prítoky v nadmorskej výške (z oblasti Chmelinského), resp. (z oblasti Brezín). Pred obcou Tuhár priberá sprava prítok z oblasti Kolibového vŕšku a následne preteká touto obcou.
Pri osade Tuhársky mlyn priberá ďalší prítok z pravej strany a koryto potoka sa výraznejšie horizontálne vlní. Pri rekreačnej osade Poľana Opatová priberá pravostranný prítok () z oblasti Krížov, následne výraznejšie rozširuje svoje koryto a opúšťa Ostrôžky.
Vstupuje do Juhoslovenskej kotliny, do podcelku Lučenská kotlina, kde preteká najprv obcou Stará Halič (tu priberá pravostranný prítok spod Žiaru ()) a vzápätí okrajom susednej obce Halič, tu sa na krátkom úseku vetví na dve ramená, pričom do bočného ramena ústi sprava potok pritekajúci z oblasti obce Lupoč. Pokračuje okolo osád Dolná Telka a Ľadovo, vteká do vodnej nádrže Ľadovo a vstupuje na územie mesta Lučenec. Mestom preteká východným smerom a na juhovýchodnom okraji jeho intravilánu ústi do Krivánskeho potoka.

</doc>
<doc id="88838" url="https://sk.wikipedia.org/wiki?curid=88838" title="Krivánsky potok">
Krivánsky potok

Krivánsky potok je vodný tok na juhu stredného Slovenska, na území okresov Detva a Lučenec. Niekedy sa označuje ako Lučenský potok. Je to významný pravostranný prítok Ipľa, má dĺžku 48,2 km, plochu povodia 204,89 km² a priemerný relatívny sklon koryta 15,77 ‰. Je tokom III. rádu, má vejárovitú riečnu štruktúru a regulované koryto. V roku 1999 bola na hornom toku vyhlásená PP Krivánsky potok, na ploche 10,23 ha sa ochraňuje podhorský tok so zachovalou sprievodnou vegetáciou prirodzeného zloženia, ktorej význam znásobuje koncentrovaný výskyt veľmi ohrozeného perovníka pštrosieho.
Pramení v pohorí Ostrôžky, v lazníckej oblasti obce Budiná, na severovýchodnom svahu Baranieho vrchu (726,8 m n. m.), v nadmorskej výške okolo 670 m n. m.
Po pribratí krátkeho prítoku pri osade Zavrenovci tečie najprv na západ, zľava priberá prítok spod Budinskej skaly (765,3 m n. m.) a stáča sa na sever. Na krátkom úseku potom tečie juhovýchodným cípom Zvolenskej kotliny, podcelkom Detvianska kotlina, cez obec Podkriváň, ďalej sa stáča na severovýchod a za obcou následne prudko na juhovýchod. Preteká po hranici medzi Ostrôžkami na pravom brehu a Veporskými vrchmi na ľavom brehu, zľava priberá Bzovský potok a vzápätí rozširuje svoje koryto. Pokračuje územím obce Píla, kde priberá niekoľko prítokov (najmä ľavostranný Martinovský potok a pravostranný Pílanský potok).
Potom vstupuje do Revúckej vrchoviny, napája vodnú nádrž Mýtna, do ktorej sprava ústi Uhliarsky jarok a preteká obcou Mýtna ležiacej v Lovinobanskej brázde. Zľava priberá významný Dobročský potok (241,3 m n. m.) a tečie viac juhojuhovýchodným smerom popri lovinobanskej magnezitke a následne aj okrajom tejto obce. Z pravej strany priberá Budinský potok a zľava Salajku. Na krátkom úseku pokračuje smerom na juh, zľava priberá Uderinský potok (Uderinku) a vstupuje do Lučenskej kotliny.
Tu tečie cez Podrečany, sprava priberá Kaderinský jarok, zľava prítok z oblasti Veľkej Uderinej a stáča sa na juhovýchod. Sprava potom priberá Psotu, pri obci Tomášovce sa od hlavného koryta oddeľuje bočné rameno na pravom brehu, kým na ľavom brehu tečie okolo vodnej nádrže Tomášovce. V obci Tomášovce sa obe ramená spájajú, z pravej strany priberá dva prítoky pritekajúce od obce Gregorova Vieska (Ľubetník, bezmenný), sprava priberá prítok vznikajúci severovýchodne od obce Halič a Krivánsky potok vstupuje na územie obce Vidiná.
Preteká okrajom intravilánu obce a následne vteká na katastrálne územie mesta Lučenec, kde preteká miestnymi časťami Opatová a Malá Ves. Vzápätí sa stáča na juh, na juhovýchodnom okraji intravilánu mesta priberá sprava svoj najvodnatejší a najdlhší prítok, Tuhársky potok. Pri osade Béter sa stáča na juhovýchod (178,5 m n. m.), preteká močaristým územím, pričom oba brehy obopína (až k ústiu) ochranná hrádza, následne juhovýchodne od obce Mikušovce priberá ľavostrannú Slatinku (172,4 m n. m.) a napokon severozápadne od obce Trebeľovce sa v nadmorskej výške okolo 171 m n. m., priamo oproti sútoku s Babským potokom, vlieva do Ipľa.

</doc>
<doc id="88841" url="https://sk.wikipedia.org/wiki?curid=88841" title="Plachtinský potok">
Plachtinský potok

Plachtinský potok je vodný tok na juhu stredného Slovenska, tečie územím okresov Zvolen a Veľký Krtíš. Je to pravostranný prítok Krtíša s dĺžkou .
Pramení na Krupinskej planine, v podcelku Závozská vrchovina, na juhovýchodnom svahu Hornej hory (), v nadmorskej výške cca 
Tečie na juh cez územie VVP Lešť, preteká cez Oremov laz, v jeho blízkosti napája malú vodnú nádrž a zľava priberá svoj prvý prítok. Ďalej priberá pravostranný prítok () spod Vyškopeného vrchu () a neskôr tiež sprava Jamu. Následne vytvára výrazný oblúk ohnutý na východ a pokračuje v blízkosti obce Dačov Lom. Pri osade Dolný dačolomský mlyn priberá kratší prítok zľava () a opúšťa územie VVP Lešť.
Rozširuje svoje koryto, opätovne utvára oblúk ohnutý na východ a pokračuje úzkou a hlboko zarezanou dolinou v podcelku Modrokamenské úboče. Tu sa stáča na juhojuhovýchod a sprava priberá Suchánsky potok ().
Vstupuje do Juhoslovenskej kotliny, podcelku Ipeľská kotlina, zľava priberá Kozí potok a Drieňov a preteká okrajom obce Horné Plachtince. Následne pokračuje cez Stredné Plachtince, tu zľava priberá Pecný potok () a za obcou začína výrazne meandrovať. Ďalej sa stáča viac na juhovýchod, tečie cez Dolné Plachtince, podteká štátnu cestu I/75 a opäť výrazne meandruje. Sprava priberá Dlhý potok, preteká neďaleko obce Obeckov, na krátkom úseku tečie na východ a pri obci Sklabiná ústi do Krtíša ().
PLachtinský potok je súčasťou systému vodných tokov Krupinskej planiny, ktorý sa vyznačuje tým, že rieky a potoky tu pretekajú rovnobežne vedľa seba severojužným smerom, čo zároveň spôsobuje ich slabo vyvinuté a krátke prítoky (Tisovník, Koprovnica, Stará rieka, Krtíš, Plachtinský potok, Suchánsky potok, Litava, Trpinec, Vrbovok, Jalšovík a Krupinica).

</doc>
<doc id="88843" url="https://sk.wikipedia.org/wiki?curid=88843" title="Koprovnica">
Koprovnica

Koprovnica je vodný tok na juhu stredného Slovenska, preteká územím okresov Zvolen a Veľký Krtíš. Je to ľavostranný prítok Starej rieky a má dĺžku .
Pramení na Krupinskej planine na západnom úpätí Sokolovho brala () v nadmorskej výške cca na území VVP Lešť.
Najprv tečie na juh, pod Kukáčom () priberá sprava prvý prítok, napája malú vodnú nádrž a stáča sa na juhovýchod. Zľava priberá Chlm () a vzápätí sa stáča na juh. Z pravej strany priberá Dobrú vodu a Koprovnica sa hlbšie zarezáva do podložia podcelku Modrokamenské úboče a vytvára Dolinu.
Opúšťa územie VVP Lešť, výraznejšie meandruje, sprava priberá prítok () spod Kršiakovho vŕšku () a rozširuje svoje koryto. Vytvára Mlynskú dolinu, stáča sa na juhovýchod a pokračuje Brezovskou dolinou. Opäť sa stáča a na krátkom úseku tečie východným smerom. Na pravom brehu bol vybudovaný podzemný kanál, ktorý odvádzal vodu do susednej Starej rieky. Potom preteká rekreačnou oblasťou Koprovnica, stáča sa na juhovýchod a zľava priberá Lomský potok.
Vteká do Juhoslovenskej kotliny, do podcelku Ipeľská kotlina, pri obci Pôtor sa stáča na juh, preteká okrajom obce a na jej katastrálnom území (pri osade Háj) sa vlieva do Starej rieky.

</doc>
<doc id="88844" url="https://sk.wikipedia.org/wiki?curid=88844" title="Ascension (ostrov)">
Ascension (ostrov)

Ascension je názov ostrova vulkanického pôvodu, ležiaceho asi od pobrežia Afriky v južnej časti Atlantiku. Ostrov s rozlohou 82 km² patrí Spojenému kráľovstvu ako súčasť Svätej Heleny. Najväčšie mesto je správne centrum Georgetown, ktoré má okolo 450 obyvateľov. 
Geológia.
Ostrov je umiestnený nad Stredoatlantickým chrbátom, kde dochádza pohybu tektonických platní od seba, čo zapríčiňuje aj vulkanickú činnosť na ostrove. Sopka sa dvíha z dna v hĺbke až nad hladinu mora. Je posiata desiatkami parazitických kráterov, sústredených pozdĺž dvoch zlomových systémov. Aj keď priamo na ostrove od jeho objavenia nedošlo k žiadnej erupcii, bazaltové a trachytové horniny vyzerajú veľmi sviežo a nezvetrane.
Využitie.
Ostrov je populárnou destináciou hlavne pre vedcov zaoberajúcich sa evolúciou. Povrch je kamenistý, rastlinná vegetácia vystupuje iba lokálne. Anglickou vládou, tu však bol realizovaný projekt, pri ktorom sa pokúsili vedci ostrov zalesniť. Vedcom sa podarilo vytvoriť umelý dažďový prales, ktorý sa tu ujal pod názvom Green Mountain.
V roku 1982 počas vojny o Falklandy bolo letisko na ostrove použité ako základňa pre britskú R.A.F.

</doc>
<doc id="88845" url="https://sk.wikipedia.org/wiki?curid=88845" title="Džámásp">
Džámásp



</doc>
<doc id="88846" url="https://sk.wikipedia.org/wiki?curid=88846" title="Tristan da Cunha (skupina ostrovov)">
Tristan da Cunha (skupina ostrovov)

Tristan da Cunha je názov skupiny ostrovov vulkanického pôvodu, ležiacich asi 2816 km od pobrežia Afriky a vyše 4000 km od Montevidea v južnej časti Atlantiku. Ostrovy patria do zámorského územia Spojeného kráľovstva Svätá Helena.
Objavené boli roku 1506, od roku 1815 patria Spojenému kráľovstvu. 
Flóra.
Pôvodné druhy.
Kombináciou zoznamu na stránke Plants of the World Online spracovanej Kráľovskými botanickými záhradami v Kew s informáciami z článku Wacea a Holdgatea, sme dostali nasledujúci zoznam, ktorý nie je v žiadnom prípade vyčerpateľný, pôvodných rastlinných druhov v Tristan da Cunha.
Pravé dvojklíčnolistové rastliny ("Eudicotidae, Rosopsida, Tricolpates")
Commelinidy ("Commelinidae")
Papraďorasty ("Pteridophyta" alebo "Pteridophytina"), machy ("Bryophyta") a plavúňorasty ("Lycopodiophyta")
Nepôvodné a invázne druhy.
Tristan da Cunha nadobudol odhadom 137 nepôvodných cievnatých rastlín, ktoré možno kategorizovať do štyroch druhov: buriny (stromy, kríky, poľnohospodárske buriny), trávnaté druhy (trávy), záhradné výrastky (zelenina) a iné ruderálne druhy. Cievnaté rastliny boli náhodne zavlečené rôznymi spôsobmi vrátane, nečistotách v semenách kvetov alebo rastlinných úlomkov z iných dovezených rastlín a v pôde prichytenej na kontajneroch, autách či ľuďoch. Väčšina nepôvodných a inváznych druhov burín, ktoré boli zavlečené na ostrov, sa šíri semenami a pokrýva 50% ornej pôdy v široko rozptýlených oblastiach. Medzi tieto druhy patrí mlieč drsný ("Sonchus asper"), mlieč zelinný ("Sonchus oleraceus"), škarda vláskovitá ("Crepis capillaris"), zemedym múrový ("Fumaria muralis"), veronika poľná ("Veronica agrestis"), starček obyčajný ("Senecio vulgaris"), šachor jedlý ("Cyperus esculentus"). Medzi ďalšie nepôvodné druhy burín, ktoré majú lokálnejšiu distribúciu na pozemkoch, patrí mlieč drsný ("Sonchus asper"), mlieč zelinný ("Sonchus oleraceus"), škarda vláskovitá ("Crepis capillaris") a starček obyčajný ("Senecio vulgaris"). To či je druh distribuovaný lokálne alebo veľmi, závisí od mechanizmov šírenia semena, väčšie semená, ktoré sa neprispôsobili šíreniu vetrom, sa budú rozširovať lokálne, zatiaľ čo menšie semená, ktoré sa prispôsobili šíreniu vetrom, budú široko rozšírené.
Nepôvodné a invázne rastliny majú niekoľko negatívnych vplyvov na pôvodné druhy rastlín ostrova, vrátane konkurenčného vylúčenia mnohých takýchto druhov. Konkurencia môže zmeniť a aj zmení štruktúru rastlinných spoločenstiev a kvalitu pôdy na ostrovoch, Introdukovaná vegetácia zmenila dlhodobé ukladanie uhlíka a oxidu uhličitého, ako aj zníženie CO2 v atmosfére. Pôvodné rastliny ako sú "Lomariocycas palmiformis" a "Phylica arborea", močiare a rašeliniská, obsahujú látky s vysokým obsahom organických látok, ktoré fungujú ako zásobáreň uhlíka a oxidu uhličitého. Zavlečením škodlivých druhov sa na ostrovoch zníži ukladanie uhlíka a oxidu uhličitého v pôde aj v rastlinstve. Pri viacerých zmenách, ku ktorým dochádza v pôde v dôsledku inváznych druhov rastlín budú mať negatívny vplyv na kolobeh živín. Invázne druhy tiež ovplyvňujú ľudí žijúcich na Tristan da Cunha tým, že sú prenášačmi chorôb a stávajú sa poľnohospodárskymi škodcami v záhradách a na pastvinách.
Nepôvodné rastlinné druhy sú schopné prežiť a pokračovať v raste a úspešnom šírení na ostrovoch, pretože majú schopnosť prispôsobiť sa v regiónoch mierneho pásma a majú malé potreby na prežitie. 
Rastliny sú kontrolované vykonávaním prieskumov inváznych druhov, hodnotením ich vplyvu na biodiverzitu a hodnotením uskutočniteľnosti ich odstránenia. Bolo by takmer nemožné pokúsiť sa odstrániť všetky invázne druhy rastlín, takže vedci sa obmedzujú na kontrolu konkrétnych druhov na základe ich vplyvu a uskutočniteľnosti odstránenia. Plány na zmiernenie, ktoré prebiehajú na Tristan da Cunha, sú časovo a pracovne náročné, ktoré budú trvať niekoľko rokov s použitím mechanických a chemických postupov.

</doc>
<doc id="88847" url="https://sk.wikipedia.org/wiki?curid=88847" title="Park One">
Park One

Park One je názov polyfunkčného domu v hornej časti Kollárovho námestia v Bratislave, ktorého výstavba prebiehala od roku 2006 do roku 2007. Nachádza sa vo vzdialenosti 300 metrov od Grasalkovičovho paláca a 100 metrov od hlavnej obchodnej časti v Starom Meste.

</doc>
<doc id="88848" url="https://sk.wikipedia.org/wiki?curid=88848" title="Ľuboreč (potok)">
Ľuboreč (potok)

Ľuboreč je potok na juhu stredného Slovenska, tečie územím okresov Lučenec a Veľký Krtíš. Je to ľavostranný prítok Tisovníka, má dĺžku 25,5 km a je tokom IV. rádu.
Prameň.
Pramení v pohorí Ostrôžky na katastrálnom území obce Ábelová v nadmorskej výške cca 660 m n. m.
Opis toku.
Tečie juhovýchodným smerom, neďaleko obce Ábelová napája malú vodnú nádrž a priberá tri ľavostranné prítoky spod Timravského vrchu (670,6 m n. m.). Vzápätí sa stáča na juh a vytvára hlbšie zarezanú dolinu. Tu zľava priberá kratší prítok (445,6 m n. m.), stáča sa viac na juhojuhovýchod a následne opúšťa Ostrôžky.
Vteká do Juhoslovenskej kotliny, podcelku Ipeľská kotlina, na krátkom úseku sa rozdeľuje na dve ramená, ktoré sa opätovne spájajú v obci Ľuboreč. Po opustení obce pokračuje na juh, vteká do vodnej nádrže Ľuboreč, do ktorej sprava ústi Riečka. 
Pod priehradným múrom vteká do Pôtorskej pahorkatiny, vytvára dve prudké zákruty, zľava priberá Medzné a pokračuje cez obec Ľuboriečka. Za obcou sa stáča na juhozápad, rozširuje svoje koryto, vzápätí sa oblúkom stáča na juh a na katastrálnom území obce Dolná Strehová v nadmorskej výške približne 171 m n. m. ústi do Tisovníka.

</doc>
<doc id="88850" url="https://sk.wikipedia.org/wiki?curid=88850" title="Mašková (potok)">
Mašková (potok)

Mašková je potok na juhu stredného Slovenska, preteká územím okresu Lučenec. Je to pravostranný prítok Ipľa dlhý 25 km a je tokom III. rádu.
"Prameň:" v pohorí Ostrôžky, na východnom úpätí Timravského vrchu (670,6 m n. m.), v nadmorskej výške 639 m n. m.
"Smer toku:" prevažne juhovýchodný, od obce Veľká nad Ipľom juhozápadný
"Geomorfologické celky:" 1.Ostrôžky, 2.Juhoslovenská kotlina, podcelok Lučenská kotlina, časť Jelšovská pahorkatina
"Prítoky:" sprava Klenický potok, Velický potok, Ronok, Dáľovský potok, zľava Jelšovík
"Ústie:" do Ipľa, na katastrálnom území obce Trenč, v nadmorskej výške okolo 165 m n. m.
"Obce:" Polichno, Lupoč, Mašková, Jelšovec a Veľká nad Ipľom

</doc>
<doc id="88851" url="https://sk.wikipedia.org/wiki?curid=88851" title="City Business Center Bratislava">
City Business Center Bratislava

City Business Center Bratislava je názov komplexu administratívnych, obytných a obchodných budov, vybudovaný v rokoch 2005 až 2007 na Karadžičovej ulici v Bratislave. Developerom komplexu bol HB Reavis, ktorý tam aj sídli.
Komplex pozostáva z piatich budov, CBC I až CBC V. Dominantným objektom komplexu je CBC I, 95 metrov vysoká budova nachádzajúca sa v bezprostrednej blízkosti centrály VÚB a hlavnej autobusovej stanice Mlynské Nivy. S anténou dosahuje výšky 107 metrov.

</doc>
<doc id="88852" url="https://sk.wikipedia.org/wiki?curid=88852" title="City Business Center">
City Business Center



</doc>
<doc id="88853" url="https://sk.wikipedia.org/wiki?curid=88853" title="Kavadh I.">
Kavadh I.



</doc>
<doc id="88855" url="https://sk.wikipedia.org/wiki?curid=88855" title="Klastavský potok">
Klastavský potok

Klastavský potok je vodný tok na juhu stredného Slovenska, tečie územím okresov Banská Štiavnica a Krupina. Je to pravostranný prítok Belujského potoka s dĺžkou . Nazýva sa aj Báčovský potok.
Pramení v Štiavnických vrchoch, v podcelku Sitnianska vrchovina, na západnom úpätí Sitna () v nadmorskej výške cca 
Na krátkom úseku tečie na juhozápad, veľkým oblúkom sa stáča na sever, následne na západ a vteká do Počúvadlianskeho jazera. Z tajchu vyteká smerom na juh a preteká rekreačnou osadou "Počúvadlianske Jazero". Sprava priberá krátky prítok spod Hája () a zľava, pri Počúvadlianskom mlyne, Dobrú vodu.
Následne vytvára dlhú Klastavskú dolinu, v ktorej vytvára niekoľko výraznejších zákrut. Preteká obcou Klastava a stáča sa viac na juhovýchod, pri osade Klastavský mlyn priberá dva kratšie prítoky (najprv sprava, potom zľava) a preteká časťou Sitnianske predhorie. Sprava ešte priberá prítok spod Sokola () a rozšíreným korytom vstupuje do Podunajskej pahorkatiny.
Preteká jej východným výbežkom, podcelkom Ipeľská pahorkatina, stáča sa na juh a preteká obcami Ladzany, Drážovce, za ktorou sa opäť stáča na juhovýchod, ďalej cez Báčovce a Šipice. Tu sa na okraji obce vlieva v nadmorskej výške cca do Belujského potoka.

</doc>
<doc id="88859" url="https://sk.wikipedia.org/wiki?curid=88859" title="Plutvovce">
Plutvovce

Plutvovce (lat. Pisces) môže byť v starších systémoch:

</doc>
<doc id="88860" url="https://sk.wikipedia.org/wiki?curid=88860" title="Luftwaffe (Bundeswehr)">
Luftwaffe (Bundeswehr)

Luftwaffe (ako letecká zložka Bundeswehru; doslova: "Vzdušná zbraň") predstavuje vzdušné sily Nemeckej spolkovej republiky. Luftwaffe ako letecká zložka Bundeswehru vznikla v roku 1956 v Západnom Nemecku počas studenej vojny (vo Východnom Nemecku fungovali Vzdušné sily Národnej ľudovej armády ()). Po znovuzjednotení Západného a Východného Nemecka v roku 1990 sa súčasťou Luftwaffe stali aj časti vojenského letectva bývalej Nemeckej demokratickej republiky. Medzi súčasnými nemeckými vzdušnými silami a bývalou Luftwaffe ako leteckou zložkou Wehrmachtu, resp. vojenským letectvom nacistického Nemecka, neexistuje žiadna organizačná kontinuita. Termín "Luftwaffe", ktorý sa používa pre bývalé i súčasné nemecké vzdušné sily, sa dá v nemčine prenesene použiť aj na vzdušné sily ostatných štátov.
Štruktúra.
Veliteľstvo vzdušných síl ("Kommando Luftwaffe").
Centrum vzdušných operácií ("Zentrum Luftoperationen").
Hlavné podriadené jednotky Centra vzdušných operácií sú:
Veliteľstvo jednotiek vzdušných síl ("Luftwaffentruppenkommando").
Hlavné podriadené jednotky Veliteľstva jednotiek vzdušných síl sú:

</doc>
<doc id="88861" url="https://sk.wikipedia.org/wiki?curid=88861" title="Machnáč (prítok Bebravy)">
Machnáč (prítok Bebravy)

Machnáč je vodný tok na západnom Slovensku, preteká územím okresov Trenčín a Bánovce nad Bebravou. Je to pravostranný prítok Bebravy, má dĺžku a je tokom V. rádu.
Prameň.
Pramení v Strážovských vrchoch, v podcelku Trenčianska vrchovina, na severovýchodnom svahu Trstenca (), v lokalite Bukovina v nadmorskej výške približne 
Opis toku.
Od prameňa tečie najprv na západ, sprava priberá Havránkovský potok pretekajúci Havránkovou dolinou kde je koryto toku chráneným územím, chránia sa zachované brehové porasty s biocenózami potočného dna. Následne sa stáča na juh, sprava priberá prítok spod kóty a zľava z južného svahu Trstenca. Po pribratí pravostrannej Petrovky ešte priberá takisto pravostrannú Trenčianku a vstupuje do Podunajskej pahorkatiny.
Tu preteká geomorfologickým podcelkom Nitrianska pahorkatina, časťou Bánovská pahorkatina cez Horné a Dolné Motešice, napája malú vodnú nádrž Bobot a preteká obcou Bobot. Na území obce priberá dva ľavostranné prítoky (prvý prameniaci východne od obce Motešice, druhý pod Španím kameňom ()) a pokračuje cez susedné Horňany. Na jej území tiež priberá dva ľavostranné prítoky, najprv pred obcou z oblasti Hája a potom za obcou () z oblasti Klčovín. Následne sa stáča na juhovýchod, preteká obcou Dežerice a rozširuje svoje koryto. Severne od Horných Ozoroviec ústi v nadmorskej výške približne do Bebravy.
Chránené územie.
Na území Podunajskej pahorkatiny je Machnáč chráneným tokom, prírodnou pamiatkou vyhlásenou v roku 1983 na celkovej výmere . Ochraňuje sa podhorský tok so zachovaným korytom a zvyškami cenných brehových porastov. Ide o niekoľko úsekov od sútoku s Havránkovským potokom po obec Dežerice, pričom sú z chráneného územia vyňaté intravilány obcí ktorými preteká.

</doc>
<doc id="88864" url="https://sk.wikipedia.org/wiki?curid=88864" title="Predmieranka">
Predmieranka

Predmieranka je potok na Kysuciach, na území okresu Čadca. Je to ľavostranný prítok Kysuce s dĺžkou a je tokom IV. rádu.
"Prameň:" v Moravsko-sliezskych Beskydách, v podcelku Zadné hory, na južných svahoch vrchu Malý Polom (), v nadmorskej výške cca 
"Smer toku:" prevažne na juh, na dolnom toku na juhovýchod
"Geomorfologické celky:" 1.Moravsko-sliezske Beskydy, 2.Turzovská vrchovina (podcelky Kornická brázda, Zadné vrchy a Hornokysucké podolie)
"Prítoky:" sprava prítok spod Polomky (), spod kóty , Kornica, Kornianka, zľava Polkovský potok z juhozápadného úpätia Uhorskej (), Riečanský potok spod Hlineného () a spod Vysokej ()
"Ústie:" do Kysuce pri Turzovke v nadmorskej výške 
"Obce:" Klokočov a jej osady Vrchpredmier a Klin, turzovská miestna časť Predmier

</doc>
<doc id="88867" url="https://sk.wikipedia.org/wiki?curid=88867" title="Mútňanka">
Mútňanka

Mútňanka je potok na Orave, na území okresu Námestovo. Je to vodnatý ľavostranný prítok Bielej Oravy s dĺžkou 22 km a plochou povodia 70,55 km². Je tokom IV. rádu a miestne sa označuje aj ako "Mútnianka". Na strednom toku tečie výrazne zvlneným korytom. 
Prameň.
Pramení v Oravských Beskydách, v podcelku Pilsko, na juhovýchodných svahoch vrchu Polanica (1 339,1 m n. m.) v nadmorskej výške približne 1 245 m n. m.
Smer toku.
V pramennej oblasti tečie najprv na juhozápad, oblúkom sa stáča severojužným smerom, potom od sútoku so Zlatným potokom pokračuje juhovýchodným smerom až k sútoku s Beňadovským potokom. Ďalej tečie severojužným smerom a napokon od sútoku s prítokom zo západného svahu Zrazu (967,8 m n. m.) tečie k ústiu opäť juhovýchodným smerom.
Prítoky.
pravostranné: prítok zo severovýchodného svahu Magurky (1 142,5 m n. m.), z južného svahu Magurky, Zlatný potok, Čierny potok, Dilovačky, prítok z juhovýchodného svahu Menzdrovky (899,4 m n. m.), prítok z juhovýchodného svahu Gališovho vrchu (878,1 m n. m.), z juhovýchodného svahu Kurčinky (919,5 m n. m.), prítok z východného svahu Sviniarok (879,3 m n. m.), prítok prameniaci juhovýchodne od kóty 827,4 m; zľava prítoky z juhozápadného a južného svahu Minčola (1 272,8 m n. m.), Bystrý potok, prítok prameniaci severne od kóty 1 010,0 m, Práčka, tri prítoky prameniace v blízkosti obce Mútne, prítok zo severného svahu Chovancovky (863,2 m n. m.), Beňadovský potok, Podskalník, prítok zo západného svahu Zrazu (967,8 m n. m.)
Ústie.
Mútňanka ústi do Bielej Oravy v blízkosti obce Breza v nadmorskej výške 642,0 m n. m.
Obce.
Preteká prevažne neobývanou krajinou a v blízkosti osád Mútneho - Mútňanská Píla a Mútňanský Duľov (obe na ľavom brehu), Novote - Novoťský Duľov (na pravom brehu, oproti Mútňanskému Duľovu) a Beňadova - Beňadovský Mlyn (na ľavom brehu).

</doc>
<doc id="88868" url="https://sk.wikipedia.org/wiki?curid=88868" title="Veselianka">
Veselianka

Veselianka je potok na hornej Orave, na území okresu Námestovo. Je to ľavostranný prítok Bielej Oravy s dĺžkou 20,5 km. Je tokom IV. rádu, plocha povodia je 91,9 km². Miestne sa označuje aj ako "Veselovianka".
Prameň.
Pramení v Oravských Beskydách na juhovýchodných svahoch vrchu Pilsko (1 556,9 m n. m.) v nadmorskej výške cca 1 285 m n. m. v lokalite Suchý potok.
Smer toku.
Od prameňa tečie najprv na krátkom úseku na východ, následne sa stáča, pričom na hornom toku tečie severojužným smerom. Od sútoku s pravostranným prítokom z južného svahu Dudovej sa stáča na juhovýchod, obcou Oravské Veselé na strednom toku preteká opäť severojužným smerom. Od sútoku s Lopatovym potokom po sútok s Poperačským potokom pokračuje na juhovýchod a vytvára niekoľko výrazných ohybov koryta. Na dolnom toku už tečie opäť severojužným smerom.
Ústie.
Veselianka sa vlieva do Bielej Oravy pri obci Oravská Jasenica v nadmorskej výške cca 608 m n. m.

</doc>
<doc id="88869" url="https://sk.wikipedia.org/wiki?curid=88869" title="Queen Mary’s Peak">
Queen Mary’s Peak

Queen Mary's Peak je názov aktívnej sopky na ostrove Tristan da Cunha. Sopka pokrýva prakticky celý ostrov, jej aktivita nie je obmedzená na hlavný kráter, ale aj viacero parazitických kráterov obkolesujúcich sopku.
Jediná historická erupcia sa odohrala na severných svahoch sopky 10.októbra 1961 - 15. marca 1962 a vyžiadala si evakuáciu obyvateľstva. Posledná erupcia sa odohrala asi 25 km juhovýchodne od ostrova pod hladinou mora v roku 2004.

</doc>
<doc id="88870" url="https://sk.wikipedia.org/wiki?curid=88870" title="Fregata ebenová">
Fregata ebenová

Fregata ebenová (iné názvy: fregata žltopása, fregata menšia, fregatka veľká; "") je vták z čeľade fregatovité.
Trávi väčšinu svojho života plachtením nad morom vďaka nápadne štíhlemu telu a dlhým úzkym krídlam. Svoju potravu loví na hladine, alebo tak ako je to u fregát obvyklé, o ňu oberá iné vtáky. Fregata žltopása nemá vode odolné perie, takže pri love drží krídla čo najvyššie, a do vody ponorí iba zobák. Tento vták má typický dlhý a hákovito zakončený čierny až modročierny zobák a dlhý vidlicovitý chvost. Samec je na rozdiel od samice celkom čierny, so zelenkastým leskom a dlhými svetlými krídlovými páskami. Samce majú aj šarlátovo sfarbený nafukovací hrdlový vak, ktorým na seba upozorňujú v období toku. Samica má čierno-biele sfarbenie.

</doc>
<doc id="88871" url="https://sk.wikipedia.org/wiki?curid=88871" title="Hruštínka">
Hruštínka

Hruštínka je potok na hornej Orave, preteká územím okresov Dolný Kubín a Námestovo. Je to významný pravostranný prítok Bielej Oravy s dĺžkou 20,5 km a zaberá povodie 81,2 km². Na strednom a dolnom toku výrazne meandruje. Je tokom IV. rádu.
Prameň.
Pramení v Oravskej Magure, na severných svahoch Minčola ( 1 393,9 m n. m.) a Kubínskej hole (1 346,4 m n. m.) v nadmorskej výške približne 1 260 m n. m.
Smer toku.
V pramennej oblasti tečie najprv na sever, následne sa stáča a ďalej už pokračuje prevažne severovýchodným smerom.
Ústie.
Hruštínka ústi do Bielej Oravy pri obci Lokca v nadmorskej výške cca 618 m n. m.

</doc>
<doc id="88872" url="https://sk.wikipedia.org/wiki?curid=88872" title="Fregata menšia">
Fregata menšia



</doc>
