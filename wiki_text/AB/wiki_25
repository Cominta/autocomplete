<doc id="201586" url="https://sk.wikipedia.org/wiki?curid=201586" title="Texicom">
Texicom

Texicom alebo BZVIL - Bavlnárske závody Vladimíra Iľjiča Lenina je skrachovaná fabrika v Ružomberku na výrobu textílií s bohatou históriou. 
História továrne.
Továreň bola postavená na konci devätnásteho storočia v severozápadnej časti mesta a na pravom brehu rieky Váh, v mestskej časti Rybárpole (k mestu pričlenená katastrálne 1894 a administratívne 1910). Výroba bola spustená v roku 1895 v 1. pradiarni na anglických strojoch značky Asa Lees a Dobson Barlow. Textilka niesla názov po priemyselníkovi Izákovi Mautnerovi. Počas veľkej hospodárskej krízy sa fabrika dostala do finančných problémov, obrat nastal až vojnovou konjunktúrou. Na konci 2. svetovej vojny podnik tradične dočasne zastavil výrobu. Počas jej najúspešnejšieho obdobia v 60. a 70. rokoch 20. storočia zamestnávala až 5 000 ľudí nielen z Ružomberka a okolia, ale aj z ostatných štátov socialistického tábora. Po roku 1989 bola ružomberská textilka sprivatizovaná spoločnosťou Technoconsulting, spol. s r. o., Bratislava, ktorá si však neplnila svoje záväzky, v roku 1997 na čas dokonca prerušila výrobu. Privatizačná zmluva bola zrušená, konateľom a neskorším posledným majiteľom továrne sa stal Vlastimil Koiš. Spoločnosť ešte hľadala potenciálnych investorov, ale ani to nezabránilo vstupu do konkurzu. Dnes sa v areáli továrne nachádzajú sklady rôznych firiem a opustené - chátrajúce budovy. Spoločnosť patrí medzi najväčších dlžníkov mesta Ružomberok a dlhuje aj Sociálnej poisťovni a Všeobecnej zdravotnej poisťovni. 

</doc>
<doc id="201589" url="https://sk.wikipedia.org/wiki?curid=201589" title="Rye Water">
Rye Water

Rye Water alebo River Rye (ír. "An Rí") je rieka vo východnom Írsku. Je to ľavostranný prítok Liffey a meria .
Pramení juhozápadne od obce Summerhill v grófstve Meath. Na hornom toku tečie juhovýchodným smerom, potom tečie súbežne s korytom Royal Canal, pričom vytvára hranicu medzi administratívnymi jednotkami Meath na severe a Kildare na juhu. Následne tečie okrajom mesta Kilcock, stáča sa na východ a severne od mesta Maynooth priberá sprava Lyreen. Na dolnom toku preteká sústavou malých vodných nádrží (The Lake), mení smer toku viac na juhovýchod a preteká intravilánom mesta Leixlip. Tu sa napokon stáča na juh a na okraji mesta ústi do Liffey.

</doc>
<doc id="201592" url="https://sk.wikipedia.org/wiki?curid=201592" title="Rozvodovosť">
Rozvodovosť

Rozvodovosť je demografický proces, ktorý sleduje rozvody ako hromadný jav.
Medzi hlavné ukazovatele rozvodovosti patria:
Výpočet.
Zoznam demografických ukazovateľov rozvodovosti a postup pre ich výpočet:
formula_1
formula_2
formula_3
formula_8
formula_9

</doc>
<doc id="201595" url="https://sk.wikipedia.org/wiki?curid=201595" title="Aphrosaurus">
Aphrosaurus

Aphrosaurus (v preklade "jašter z morskej peny") je vyhynutý rod dlhokrkých plesiosaurov z čeľade Elasmosauridae, ktoré sa v období neskorej kriedy (stupeň mástricht, pred približne 70 Ma) vyskytovali na území dnešnej Kalifornie. Zahŕňa jediný druh – Aphrosaurus furlongi.
Opis.
Bol to ľahšie stavaný plesiosaurus, mal odhadovanú dĺžku a polovicu z nej tvoril jeho krk vystúžený 57 stavcami. Podľa Wellesovho opisu bol Aphrosaurus „menej aktívny ako jeho príbuzný Morenosaurus, mal však dlhší krk“. Je známy z neúplných kostier bez hlavy od dospelého a mladého jedinca.
Etymológia.
Meno Aphrosaurus v preklade znamená „jašter z morskej peny“ a je zložené z gréckych slov "aphros" (slovensky: morská pena) a "sauros" (slovensky: jašter).

</doc>
<doc id="201596" url="https://sk.wikipedia.org/wiki?curid=201596" title="Kultúrny dom Andreja Hlinku">
Kultúrny dom Andreja Hlinku

Kultúrny dom Andreja Hlinku alebo skrátene KDAH je multifunkčná budova v centre Ružomberka. Nachádza sa tu hotel, kino, kaviareň, reštaurácia, herňa, bar, telocvičňa, informačné centrum, divadelná sála, obchody, kancelárske priestory a tiež banka. Celková zastavaná plocha predstavuje 3 010 m². Budova je centrom spoločenského a kultúrneho života obyvateľov Ružomberka.
Dejiny.
Základný kameň bol položený 19. júna 1927. Dokončenú stavbu posvätil a odovzdal do užívania 30. decembra 1928 spišský biskup Ján Vojtaššák. Na financovanie stavby daroval celý svoj majetok Andrej Hlinka a finančne prispeli aj americkí Slováci. 
Skoro celá budova bola zatvorená z dôvodu rozsiahlej rekonštrukcie na konci 80. rokov. Na rekonštrukciu budovy bol zvolený Rondokubistický sloh. Z finančných dôvodov trvala rekonštrukcia viac ako dvadsať rokov. Zrenovovaná budova a jej hotelová časť boli slávnostne otvorené v januári 2003, nasledovala renovácia kultúrno-spoločenskej časti, počas ktorej bola kompletne zrenovovaná Veľká dvorana a tiež Kino Kultúra, ktoré sa tak stalo jedným z najmodernejších na Slovensku.

</doc>
<doc id="201597" url="https://sk.wikipedia.org/wiki?curid=201597" title="Ward">
Ward

Ward môže byť:

</doc>
<doc id="201598" url="https://sk.wikipedia.org/wiki?curid=201598" title="Ward (rieka)">
Ward (rieka)

Ward (angl. "Ward River") je rieka vo východnom Írsku. Je to pravostranný prítok Broad Meadow Water a meria .
Vzniká severne od mesta Dunboyne pri osade Killester. Najprv tečie smerom na juhovýchod územím grófstva Meath a v blízkosti Priest Town sa stáča na východ. Následne podteká cestu N2, vteká na územie grófstva Fingal a sprava priberá významnejší prítok z oblasti Belgree. Na dolnom toku preteká parkom Ward River Valley Park, následne aj intravilánom mesta Swords, kde sa stáča smerom na sever, podteká ešte cestu R132 a SSV od centra mesta ústi do Broad Meadow Water.

</doc>
<doc id="201599" url="https://sk.wikipedia.org/wiki?curid=201599" title="Alternatívny metal">
Alternatívny metal

Alternatívny metal (iné názvy: alt-metal, hard alternative) je štýl rockovej hudby spájajúci heavy metal s prvkami príbuzného štýlu, alternatívneho rocku, a s prvkami ďalších žánrov, ktoré normálne nemajú žiadnu spojitosť s metalovou hudbou. Alternatívne metalové skupiny charakterizujú hlavne ťažké gitarové riffy, melodické vokály, niekedy hrdelný spev, nekonvenčné zvuky ďalších heavymetalových žánrov, nekonvenčné štruktúry skladieb a niekedy aj experimentálny prístup k tvrdej hudbe.
Tento termín sa používa už od 80. rokov 20. storočia, ale do väčšieho povedomia sa dostal až počas 90. rokov. Vzniklo z neho niekoľko odnoží, ako sú rap metal a funk metal, ktoré obidva ďalej ovplyvnili ďalší významný štýl, nu metal. Nu metal ďalej rozvíja zvuk alternatívneho metalu, k čomu využíva vplyvy hip hopu, groove metalu, grungeu, a niekedy čerpá aj z industriálneho metalu.
História.
Žáner má korene vo funkrockovej hudbe prvej polovice 80. rokov, kedy alternatívne skupiny ako Fishbone, Faith No More a Red Hot Chili Peppers počali miesiť heavy metal s funkom, čím vytvorili alternatívny metalový štýl funk metal. Ďalšie ranné kapely tohto žánru pochádzajú z hardcore punkového prostredia. Skupiny ako Faith No More, Jane's Addiction a Soundgarden sú považované za najstaršie alternatívne metalové počiny. Všetky tri boli založené približne v tom istom čase a v druhej polovici 80. rokov vytvorili šablónu žánru mixujúc heavy metal s rôznymi inými žánrami. V 80. rokoch sa alt-metalové kapely uchádzali prevažne o priazeň alt-rockového publika, keďže prakticky všetky alt-metalové skupiny tej doby mali korene v americkom nezávislom rocku.
Keď sa na začiatku 90. rokov zjavil grunge čoby populárny štýl rockovej hudby, alternatívny metal bol zrazu väčšmi prijateľný pre stredný prúd a zanedlho sa stal najpopulárnejším metalovým štýlom v 90. rokoch. Viaceré skupiny odmietali byť považované za metalové kapely. Bubeník skupiny Helmet John Stanier povedal, že „do metalu sme spadli náhodou. Vždycky sme neznášali, keď nás ľudia dávali s metalom do súvislosti. Festival alternatívnej hudby Lollapalooza založený spevákom skupiny Jane's Addiction Perrym Farrellom pomohol kapelám spájanými s týmto hnutím, ako Tool, Rage Against the Machine, Primus, Nine Inch Nails, Soundgarden a Alice in Chains, prilákať na seba pozornosť. Prog-rockom ovplyvnená kapela Tool sa stala pomocou svojho debutového albumu "Undertow" (1993) vedúcou skupinou alternatívneho metalového žánru. Popularita Tool v polovici 90. rokov viedla k tomu, že alt-metalové tendencie sa v tomto období začali objavovať aj v iných žánroch, ako napríklad v industriálnej hudbe (Nine Inch Nails) a v rap rocku (Rage Against the Machine). V deväťdesiatych rokoch mnohé zavedené metalové skupiny 80. rokov vydávajú albumy, ktoré boli považované za alt-metalové nahrávky, napríklad Anthrax, Metallica a Mötley Crüe.
V druhej polovici 90. rokov prichádza druhá, agresívnejšia vlna alt-metalových skupín, prezývaná nu metal. Oproti prvej vlne alternatívnych metalových skupín, tento štýl sa väčšmi opiera o thrash metal, groove metal a hip hop, a neskôr získava väčšiu obľubu než klasický alternatívny metal. Následkom tohto vývoja sa väčšmi štandardizoval zvuk alt-metalových skupín, naopak nu metal bol známy svojou výstrednosťou a nezaraditeľnosťou. Na prelome tisícročí zažíval nu metal vedený skupinami ako Korn, Limp Bizkit, Linkin Park a Staind komerčný úspech. Niektoré kapely dokonca dokázali posúvať hudobné hranice a popritom mať stále komerčnú životaschopnosť, napr. Mudvayne (využívajúc progresívne prvky) a Deftones, ktorí vnášali do svojej tvorby vplyvy post-hardcoreu a dream popu.
Britský spisovateľ Joel McIver verí, že Tool zohrali dôležitú úlohu pri formovaní žánru a vo svojej knihe "Unleashed: The Story of Tool" napísal, že „v rokoch 1996 – 97 sa vlna alternatívneho metalu, ktorú v dobe zrodu grungeu viedli Tool, začala transformovať do formy nu-metalu.“ Ale spevák Maynard James Keenan sa voči takýmto názorom rýchlo ohradil: „je mi z toho celého zle. Z toho, že Tool spájajú s nu metalovými skupinami. Tlač... nevidí rozdiel medzi alternatívou a metalom.“ Aj ďalšie alt-metalové skupiny považované za inšpiráciu pre nu metal, dávali ruky preč od tohto hnutia.
Niektoré skupiny spájané s nu metalovým hnutím – napríklad System of a Down, Godsmack, Karnivool, a Deftones – sa klasifikujú stále ako alternatívny metal, keďže zvukovo sú bližšie k alternatívnemu rocku.
Charakteristické znaky.
Žáner bol opísaný ako časť alternatívneho rocku a heavy metalu, pričom v tvorbe skupín prevažuje čistý spev pochádzajúci z alternatívneho rocku, na rozdiel od metalových odnoží. Ale mladšie skupiny včleňujú do svojej tvorby aj vokálne štýly ako death growl či screaming. Takisto sa objavujú aj agresívne gitarové riffy. Na rozdiel od nu metalu môže alternatívny metal obsahovať gitarové sóla.
Jonathan Gold z Los Angeles Times napísal v roku 1990: „Tak ako rock má alternatívne, ľavicové skupiny ako Replacements a Dinosaur Jr. – má aj metal svoju alternatívu. Alternatívny metal je alternatívna muzika, ktorá má šťavu. A alternatívny metal môže v dnešnej dobe k sebe prilákať desaťkrát viac fanúšikov než alt-rock. Jane’s Addiction hrajú intenzívny druh umeleckého metalu ovplyvnený 70. rokmi a takisto Soundgarden. V skutočnosti, aj umelecké kľučkovanie Sabbatov a Zeppelínov ako také možno veru označiť nálepkou alternatívny metal.“ Noviny Houston Press opísali žáner ako „kompromis pre ľudí, ktorým nebola Nirvana dosť tvrdá, ale Metallica bola tvrdá až príliš.“
Prvá vlna alt-metalových skupín mala korene v rôznych prostrediach, menovite v hardcore punku (Bad Brains, Rollins Band, Life of Agony, Corrosion of Conformity), v noise rocku (Helmet, The Jesus Lizard, White Zombie), v seattleskom grungei (Alice in Chains, Soundgarden), v stoner rocku (Clutch, Kyuss), v sludge metale (Fudge Tunnel, Melvins), v gotickom metale (Type O Negative) a v industriáli (Ministry, Nine Inch Nails). Tieto skupiny nikdy nevytvorili jednoliate hnutie či scénu; skôr ich spájalo zahŕňanie tradičných metalových vplyvov a otvorenosť k experimentom. Napríklad, Jane's Addiction čerpali z art rocku a progresívneho rocku, Quicksand miesili post-hardcore a Living Colour do svojho zvuku zapracovali funk, zatiaľ čo Primus boli ovplyvnení progresívnym rockom, thrash metalom a funkom a Faith No More mixovali progresívny rock, R&amp;B, funk a hip hop. Alternatívny metal v podaní Fudge Tunnel obsahoval vplyvy zo sludge metalu a noise rocku.

</doc>
<doc id="201600" url="https://sk.wikipedia.org/wiki?curid=201600" title="Simple Minds">
Simple Minds

Simple Minds je škótska hudobná skupina, populárna hlavne v druhej polovici 80. rokoch. Skupina sa sformovala v roku 1977 v Glasgowe a dodnes vydala 15 štúdiových albumov a rôzne iné kompilácie.
Simple Minds vydali viacero skladieb, ktoré sa neskôr stali hitmi, najznámejším je „Don't You (Forget About Me)“ zo soundtracku k filmu "The Breakfast Club".
Zakladajúcimi členmi skupiny sú spevák Jim Kerr, gitarista Charlie Burchill a bubeník Mel Gaynor, ktorí tvoria jadro skupiny dodnes. Členom skupiny je aj hráč na klávesy Mark Taylor a basgitarista Eddie Duffy.

</doc>
<doc id="201601" url="https://sk.wikipedia.org/wiki?curid=201601" title="First-person shooter">
First-person shooter

First-person shooter (skratka FPS; v preklade z angl.: strieľačka z pohľadu prvej osoby) je žáner akčných počítačových hier odohrávajúcich sa z vlastného pohľadu hráčom ovládanej postavy, teda (najmä) protagonistu. Tento termín sa používa aj na odlíšenie od akčných hier zobrazovaných z pohľadu tretej osoby (tzv. Third-person shooter – "strieľačka z pohľadu tretej osoby").
CZ/SK komunita počítačových hráčov používa už zastaraný výraz „"doomovka"“. Označenie „"doom klon"“ potom malo celosvetový význam (obe výrazy odkazujú na legendárnu počítačovú hru Doom z roku 1993).

</doc>
<doc id="201603" url="https://sk.wikipedia.org/wiki?curid=201603" title="Herný engine">
Herný engine

Herný engine je softvérové ​​vývojové prostredie určené pre ľudí na vytváranie videohier. Je naprogramované v programovacom jazyku. Vývojári používajú herné enginy na vytváranie hier pre konzoly, mobilné zariadenia a osobné počítače. Základná funkcionalita, ktorú zvyčajne poskytuje herný engine, obsahuje tzv. render engine (generácia videnia sveta) pre 2D alebo 3D grafiku, fyzikálny engine alebo detekciu kolízií (a kolíznu odozvu), zvukové, skriptovacie, animačné nástoje, umelú inteligenciu, možnosť hry pre viacerích hráčov, streaming, riadenie pamäte, navlečenie, lokalizácia, grafické scény a môže obsahovať aj podporu videa pre kinematiku. Vývojári taktiež často šetria proces vývoja hier opätovným použitím, úpravou veľkej časti toho istého herného enginu na výrobu rôznych hier alebo na pomoc pri prenášaní hier na viacero platforiem a snažia sa čo najviac.

</doc>
<doc id="201604" url="https://sk.wikipedia.org/wiki?curid=201604" title="Doom 3">
Doom 3

Doom 3 je sci-fi hororová FPS počítačová hra vyvinutá spoločnosťou id Software a vydaná spoločnosťou Id Software v roku 2004.
Príbeh.
Píše sa rok 2145. Spoločnosť "Union Aerospace Corporation (UAC)" (multi-planetárny konglomerát), vybudovala na planéte Mars výskumné zariadenie, ktoré sa venuje trom oblastiam: 
Doktor Malcolm Betruger má na starosti biologický výskum v komplexe laboratórií Alfa a Delta. Doposiaľ pracoval na projekte "Teleportácia", v súčasnosti sa zaoberá projektom "Multi-planetárne cestovanie vesmírom". Výskum je tajný a má najvyššiu dôležitosť. Vedci však začínajú jeden po druhom záhadne miznúť. Výbor UAC vyšle zo Zeme na Mars kancelára Eliota Swana a kapitána Jacka Campbella, aby zistili, čo presne sa na stanici deje a dohliadli na Betrugera a jeho výskum, ktorého podrobnosti vlastne nikto nepozná. Spolu s nimi priletí na Mars aj skúsený mariňák, ktorého postavu predstavuje samotný hráč. Jeho úlohou je zistiť, čo sa tu vlastne deje.
&lt;br&gt;Hráč je najskôr nasmerovaný za vedúcim mariňákov, seržantom Kellym. Seržant Tommas Kelly mu opíše tamojšiu situáciu a hráč dostane jednoduchú úlohu: Nájsť a priviesť späť vedeckého pracovníka, doktora Johnatana Ishiiho. Dr.Ishii pracoval v laboratóriu Delta a pred časom zmizol. Personál v Meste Mars (kde sa bude hráč zdržiavať na začiatku hry) ho však videl v jeho podzemných častiach, keď prechádzal cez pretlakovú komoru k starej komunikačnej veži. Úlohou hráča je priviesť dr.Ishiiho živého a nezraneného späť do Mesta Mars. V podzemí mu miestny ochrankár poskytne základnú výzbroj, t. j. pištoľ, baterku, ochrannú vestu a vysielačku. Zároveň zamkne vchod k výťahu, až kým sa hráč nevráti s hľadaným vedcom. Nikto sa nesmie dostať dnu ani von. Každý hovorí o tajnom výskume v laboratóriu Delta, o výpadkoch prúdu, záhadných zmiznutiach či podivných zvukoch. Dr.Ishii sa nachádza, živý a nezranený, v starej komunikačnej veži. Náhle však dochádza k prvému dejovému zvratu.
&lt;br&gt;Dr.Ishii hráčovi naznačí, na čom to vlastne pracovali v laboratóriách Delta: na obrazovke hráč sleduje portál, ktorý ktosi aktivoval a správu s varovaním, ktorú sa dr.Ishii snažil poslať do Delty aby mu v tom zabránil. Bolo však už neskoro. Základňu cez portál napadnú neznáme bytosti - démoni. Napadnutí ľudia sa vzápätí menia na nemŕtve bytosti - zombie. Okrem nich sa tu objavujú záhadné bytosti, ktoré požierajú všetko živé. Hráč cez vysielačku počuje, ako vojaci v Meste Mars a ostatných častiach základne bojujú o prežitie.
&lt;br&gt; Ďalšou hráčovou úlohou je vrátiť sa do Mesta Mars pre ďalšie pokyny od seržanta Kellyho. Vráti sa do Mesta Mars, ktoré sa medzitým premenilo na bojisko. Všade ležia mŕtve i nemŕtve telá. Len čo sa dostane do časti hlavného veliteľstva mariňákov, pri vchode sa aktivuje počítač a hráč uvidí seržanta Kellyho, ktorý mu osvetlí, čo sa tu medzitým dialo. Vojaci, ktorí prežili (tím Bravo), sú na ceste do Delta Komplexu.
&lt;br&gt;Ďalším cieľom je dostať sa do Delta Komplexu, no hráč musí ešte zastihnúť Tím Bravo a poslať volanie o pomoc orbitálnej flotile. Povolať posily je jeho hlavnou úlohou. Možné to je iba v komunikačnom centre a kartu so správou má spomínaný Tím Bravo. Ak by sa im niečo stalo, úloha by pripadla hráčovi. Musí sa teda s nimi stretnúť v Komplexe laboratórií Alfa. Seržant Kelly mu navrhne, aby prešiel cez Administratívu UAC, čo je najkratšia cesta do laboratórií Alfa. Tam na neho bude čakať Tím Bravo. V sektore 1 bude musieť nájsť servisný výťah vedúci do sektoru 2. V sektore 2 sa mu opäť ozve seržant Kelly a oznámi mu, že Tím Bravo práve lokalizoval jeho pozíciu, no nemôže sa k nemu dostať. Preto navrhne, aby prešiel do sektoru 3 a 4. V sektore 4 hráč uvidí kancelára Swana a Campbella ako unikajú pred obrovskými pavúkmi do Továrne EnPro, kam smeruje aj jeho cesta. V Továrni EnPro bohužiaľ sleduje, ako Tím Bravo napadnú zúrivé beštie a cez vysielačku počuje ich krik a beznádejné volanie o pomoc.
&lt;br&gt;Seržant Kelly hráča ihneď informuje o situácií. Jeho ďalšou úlohou je dostať sa k pozostatkom tímu Bravo a získať prenosovú kartu s tiesňovým volaním. Narazí však na mohutné dvere uzamknuté externým bezpečnostným systémom, pretože jeden z reaktorov vybuchol. Hráč preto musí aktivovať chladiace tyče, aby sa reaktor ochladil. Opäť zahliadne Swana a Campbella cez kamerový systém, ktorí práve narazili na padlý Tím Bravo a neúspešne hľadajú prenosovú kartu. Hneď nato nasadnú do džípu a cez povrch Marsu pokračujú do komunikačného centra. Krátko nato hráč narazí na jedného mariňáka, ktorý útok prežil a ten, umierajúc, mu kartu odovzdá. 
&lt;br&gt;Teraz sa hráč musí dostať do komunikačného centra, odkiaľ je možné poslať tiesňové volanie orbitálnej stanici. Len čo dorazí do komunikačného centra, zistí že to nie je možné, pretože centrum je celkom zdevastované. Seržant Kelly ho preto nasmeruje do komunikačnej veže a varuje ho pred Swanom a Campbellom, ktorí sa pohybujú niekde v okolí. Tam na obrazovke uvidí Swana a tiež Campbella, hliadkujúceho niekde v pozadí. Swan mu povie, aby správu vymazal, pretože podľa neho je nebezpečné volať sem posily, kým sa nevie s kým alebo s čím tu majú dočinenia. Seržant Kelly ale vysielačkou vydá rozkaz správu odoslať. Rozhodnutie je na hráčovi. 
&lt;br&gt;Potom Kelly znovu hráčovi zavolá a vyšle ho na stanicu Dráhy, ktorou sa zvezie do Komplexu Delta. Tam naňho čaká samotný Kelly a zvyšok mariňákov, a tam majú namierené aj kancelár Swan a Campbell. Počas cesty hráč narazí na most, ktorý sa zrúti a on sa ocitá na povrchu Marsu. Rýchlo pokračuje k tlakovým dverám, ktorými vstupuje do recyklačného sektora, cez ktorý sa dá dostať na stanicu Dráhy. V sektore 2 zistí, že za všetkým stojí Dr.Betruger: ten hráčovi poďakuje za povolanie posíl a že za pomoci ich lodí dopraví démonov na Zem. Potom sa spojenie preruší a celý sektor recyklácie je zamorený otravným plynom. Úlohou hráča je vypnúť prívod plynu a nájsť vchod na stanicu Dráhy. Len čo tam dorazí, nasadne do vlaku a pokračuje do Delta Komplexu. Prejde cez sklad archeologických vykopávok - tzv. Nálezisko 1 a 2. Potom sa však vlak vykoľají. Po havárii nasleduje krátka cesta do laboratória Delta. Hráč vstupuje do sektoru 1 laboratória Delta, no po Kellym, Swanovi, Campbellovi, ani po zvyšku tímu tu nie je žiadna stopa. Zároveň stratí spojenie s Kellym a preto je jeho prvoradou úlohou nahodiť prúd. Musí nájsť Dátový spojovač a znovu ho zapojiť. Potom sa musí dostať k servisnému výťahu, vedúcemu do spodných častí laboratória Delta. Predtým však ešte musí manuálne aktivovať reaktor. V spodných častiach laboratória, t. j. v sektore 2, stretne jedného z vedcov, ktorý mu opíše aktuálnu situáciu a povie, že je nevyhnutné zničiť hlavný portál v sektore 4. Aby sa tam hráč dostal, musí sa teleportovať na druhú stranu sektoru 2. Predtým sa však potrebuje dostať sa do skladu, priniesť odtiaľ plazmový induktor a ten založiť do lokálneho teleportu.
&lt;br&gt;Pred odchodom vedec (Ian McCormick) dá hráčovi video disk, ktorý vysvetľuje celú situáciu a výskum, ktorý tu prebiehal. 
"Dr.Malcolm Betruger a tím vedcov z Delta Komplexu pracovali na projekte Multi-dimenzionálne cestovanie vesmírom. Vytvorenie teleportu medzi sektorom 2 a 3 bol jeho prvým veľkým úspechom. Ešte väčším objavom však bolo odhalenie pozostatkov starovekej civilizácie hlboko pod povrchom Marsu. Veľké komnaty, kosti, kamenné tabule, písmo, či zvláštny artefakt v tvare kocky - toto všetko bolo zaradené do primárneho výskumu UAC s najvyššou dôležitosťou. V jaskyniach Marsu, kde boli spomínané artefakty nájdené, nastalo pred niekoľkými dňami menšie zemetrasenie, ktoré pochovalo mnohých ľudí a poškodilo značnú časť konštrukcie. Mnohí sú zatiaľ nezvestní. Výskum v jaskyniach bol dočasne pozastavený. Všetky artefakty boli prenesené do skladiska archeologického výskumu tzv. Náleziska 3, s výnimkou artefaktu v tvaru kocky, ktorému vedci dali názov U1 alebo Duševná kocka. Dr. Betruger, ktorý mal na starosti výskum v laboratóriu Delta, dňa 10.11.2145 plne aktivoval projekt Multi-dimenzionálne cestovanie vesmírom a v tento deň prešla hlavným portálom skupina vedcov spolu s čatou mariňákov. Podľa všetkého objavili nový svet, inú dimenziu. Odoberali vzorky a podrobne ich skúmali. Taktiež natrafili na niekoľko tvorov, ktoré vojaci paralyzovali a previezli späť na výskumnú stanicu na podrobný výskum. Dr. Betruger totiž trval na tom, aby ostali živé. Po niekoľkých dňoch strávených na opačnej strane portálu stratil tím vedcov z laboratória Delta spojenie s ostatnými. Niekoľkokrát sa pokúšali ho obnoviť, no všetky pokusy boli neúspešné. Dr. Betruger ihneď požiadal veliteľstvo mariňákov v Meste Mars o okamžité posily do Delta Labs, sektor 4. Zvyšok vedcov a mariňákov sa už nevrátil. Dr. Betruger bol nielen nesmierne talentovaný a múdry, ale ako výskumník aj veľmi zvedavý a túžil poznať odpoveď na otázky, pred ktoré ho projekt postavil. Vošiel do portálu bez toho aby niekomu niečo povedal a keď sa vrátil, drasticky sa zmenil. Vyzeral síce rovnako, ale jeho povaha sa zmenila. Vzal artefakt U1, nazývaný aj Duševná kocka, ktorú archeológovia našli v roku 2104 v ruinách starovekého mesta hlboko pod povrchom Marsu. Vošiel aj s artefaktom do portálu a "žijúce peklo vyšlo von". Následne sa prerušilo spojenie medzi Lab Delta a Mestom Mars a mnoho vedcov vrátane Dr. Ishiiho i Iana McCormacka zmizlo neznámo kam."
Dr.Ian McCormick hráčovi vysvetlí, že ten svet na druhej strane hlavného portálu je Peklo, ukryté hlboko pod povrchom Marsu a tá tzv. Duševná kocka je zbraň, ktorú kedysi pôvodní obyvatelia použili na zničenie brány pekla a porazenie démonov; tých istých démonov, s ktorými teraz bojujeme. No démoni použili Betrugerovo telo, aby im tú zbraň priniesol; keď bola zbraň ukrytá v útrobách pekla, nemohol ich už nikto zastaviť. McCormick pochopí, akí boli hlúpi, že ten portál aktivovali a že kamenné tabule z náleziska boli varovaním. Hráč následne dostane za úlohu dostať sa do Delta Labs sektor 4 a ten portál zničiť, aby sa to už nikdy nezopakovalo. Náhle však dochádza k ďalšiemu dejovému zvratu.
&lt;br&gt;Hneď ako sa dostane hráč do miestnosti s hlavným portálom, zahliadne dr. Betrugera, ktorý ihneď aktivuje portál a chytí ho tak do pasce. Z portálu vyjde vedec a za ním hneď dvaja démoni, ktorí ho zabijú. Následným terčom sa stáva hráč. Po ich zabití ho portál stiahne do útrob Pekla.
Hráč sa ocitá v pekle, nemá zbrane a preto je jeho prvoradou úlohou si nejaké zaobstarať. Cieľom je získať Duševnú kocku a utiecť z Pekla. Po získaní Duševnej kocky sa hráč musí vrátiť k portálu a ním späť na Mars. Betruger je nahnevaný, lebo jeho plán s portálom nevyšiel. Oznamuje však hráčovi, že na jeho nešťastie existuje iný, prirodzený portál, ktorý si démoni vybudovali sami a to v jaskyniach Marsu. Podľa Betrugera je tento portál schopný dopraviť milióny démonov na povrch, ktorí čakajú už len na príchod orbitálnej flotily, aby využili ich lode a dopravili sa na Zem. Preto sa hráč musí dostať do jaskýň a tento portál, tzv. "Oko (bránu) pekla", zničiť. Má Duševnú kocku a tú využije na zlikvidovanie zvyšných démonov na základni.
Po príchode z Pekla hráč začína znovu v Delta Labs sektor 4. Odtiaľ sa musí dostať skratkou do Delta Labs sektor 1, kde sa už raz pohyboval a odtiaľ do CPU Komplexu. Cestou tam stretne zraneného kancelára Swana, ktorý mu poskytne ďalšie informácie o tom prirodzenom portáli v jaskyniach. Zároveň ho varuje, že Seržant Kelly už nie je naďalej človekom a Campbell sa vybral za ním, aby ho zastavil. Swan dá hráčovi svoje PDA, pomocou ktorého sa dostane do CPU Komplexu. 
&lt;br&gt;V CPU Komplexe sa hráč musí stretnúť s Campbellom. Nájde ho však umierať na podlahe bez svojej bio zbrane a po slovách: "Má moju zbraň. Ukradol mi zbraň " - vydýchne. V ďalšom sektore sa stretne zoči-voči so zmutovaným seržantom Kellym. Po jeho zabití hráč získa Campbellovu bio zbraň (BFG 9000). Odtiaľ pokračuje do Náleziska 3, kde sa od doktora Philla Rogersa dozvedá fakty o kamenných tabuliach a živote pôvodných obyvateľov Marsu. Doktor hráčovi prezradí, že musí zničiť bránu pekla v jaskyniach s Duševnou kockou, presne ako to urobila Marťanská civilizácia. 
&lt;br&gt;Hráčovi tak nezostáva nič iné, len nasadnúť do vozňa a vybrať sa do jaskýň. Po zdĺhavých peripetiách sa dostane k Bráne Pekla a musí poraziť Cyberdémona - najmocnejšieho bojovníka pekla. Zabiť do môže len Duševná kocka. Po jeho zabití sa portál uzavrie a hráč sa ocitne späť na základni, kde ho zachráni orbitálna flotila, ktorá práve dorazila. Hráč je jedinou osobou, ktorá útok démonov prežila; Swan a Campbell sú mŕtvi a Betrugera nie je možné nikde lokalizovať. Stal sa z neho Dračí démon nazývaný Maledickt, navždy uväznený v útrobách pekla.

</doc>
<doc id="201606" url="https://sk.wikipedia.org/wiki?curid=201606" title="Mauzóleum Andreja Hlinku">
Mauzóleum Andreja Hlinku

Mauzóleum Andreja Hlinku alebo Pamätník Andreja Hlinku sa nachádza v Ružomberku priamo pod kostolom sv. Ondreja. V roku 2007 prijala Národná rada Slovenskej republiky zákon o zásluhách Andreja Hlinku, podľa ktorého sa mauzóleum považuje za pietne miesto. Telo Andreja Hlinku sa v ňom nenachádza. Ako hrobka slúžilo mauzóleum len v rokoch 1939 až 1945. Dodnes sa nevie, prečo je sklo, pod ktorým bolo uložené telo Andreja Hlinku, prestrelené guľkou. Priestrel vznikol v roku 1968 v Dóme sv. Martina, kde bola dočasne umiestnená Hlinkova rakva. Osud Hlinkových pozostatkov je dosiaľ neznámy, avšak niektorí historici tvrdia že pozostatky sú uložené v krypte Dómu sv. Martina v Bratislave kvôli blížiacej sa Červenej armáde. Jeho vyobrazenie sa tiež nachádzalo na slovenskej bankovke s nominálnou hodnotou 1 000 Sk.
Dejiny mauzólea.
Andrej Hlinka bol 5.8.1938 pochovaný do krypty jezuitov v Ružomberku. Mestská rada sa rozhodla transformovať vznikajúci pamätník obetiam prvej svetovej vojny na mauzóleum, ktoré by tak pripomínalo jednu z najvýznamnejších osobností Slovenska. Napokon po viac ako roku boli Hlinkove ostatky prenesené do mauzólea 31. októbra 1939. Tam boli až do 4. februára 1945, keď ich previezli - z obáv pred poškodením prichádzajúcim sovietskym frontom - na dosiaľ neznáme miesto.
Autormi návrhu Hlinkovho mauzólea sú Gažo Olejník, Jozef Švidroň a Jozef Glončák. Pamätné miesto vybudovala firma Uhlár a Martoník z Ružomberka, spolupracovalo tiež kamenárstvo Vinduška zo Spišských Vlách a kováč Fero Milan z Ružomberka.

</doc>
<doc id="201607" url="https://sk.wikipedia.org/wiki?curid=201607" title="Mestská radnica (Ružomberok)">
Mestská radnica (Ružomberok)

Mestská radnica v Ružomberku je historická neobaroková budova, ktorá vznikla v rokoch 1895-1898, a ktorá bola vyhlásená za národnú kultúrnu pamiatku a v ktorej dnes sídli Mestský úrad Ružomberok. Nachádza sa na historickom Námestí Andreja Hlinku. V minulosti budova slúžila ako mestský dom a fara Andreja Hlinku.
Na budove je umiestnená pamätná tabuľa na počesť britskému publicistovi R. W. Seton-Watsonovi.

</doc>
<doc id="201609" url="https://sk.wikipedia.org/wiki?curid=201609" title="Železničná stanica Ružomberok">
Železničná stanica Ružomberok

Železničná stanica Ružomberok je hlavná železničná stanica v Ružomberku.
Nachádza sa v obci Likavka, na pravom brehu Váhu, teda mimo katastra mesta, napriek tomu v blízkosti jeho centra. Bola vybudovaná počas výstavby Košicko-bohumínskej železnice v roku 1871 a jej súčasťou je historická budova, zapísaná do zoznamu slovenských národných kultúrnych pamiatok.
Leží na trati ŽSR č. 180 (Žilina – Košice), ktorej úsek s touto stanicou (Poprad-Tatry – Žilina) bol sprevádzkovaný 8. decembra 1871, a ktorá je súčasťou paneurópskeho koridoru č. 5.
V období 5. jún 1908 – 28. september 1974 odtiaľto vychádzala aj trať Ružomberok – Korytnica-kúpele.
Rekonštrukcia.
Vo februári 2016 bola plánová troj až štvormesačná rekonštrukcia výpravnej budovy a informačného zariadenia. Podľa Denníka SME, „"Stavebné práce zahŕňajú úpravu fasády objektu stanice, úpravu nástupišťa, opravia a doplnia historické oplotenie. Ráta sa aj s opravou plechovej strechy, obnovením prístrešku na nástupišti a obnovou klampiarskych prvkov. Opravia aj vonkajšie osvetlenie a osadia plechové tabule s názvom stanice."“ Rekonštrukcia stanice by mala vyjsť na približne 100 tisíc eur. Ďalších 150 tisíc eur by malo ísť na zlepšenie informačného systému. Na stanici pribudnú digitálne tablule odchodov a príchodov.
Rekonštrukcia bola v júni 2018 pripravovaná. Podľa webu ŽSR projekty zahrňujú. „"rekonštrukciu povrchových úprav (fasáda, ozdobné drevené prvky, strecha), bleskozvod, oplotenie, kryté nástupište pri objekte, vonkajšie osvetlenie, úprava vstupov do budovy, informačné zariadenia pre cestujúcich, Wifi"“
Na stanici má byť tiež rozšírený mestský systém pripojenia na wifi.

</doc>
<doc id="201610" url="https://sk.wikipedia.org/wiki?curid=201610" title="Doom metal">
Doom metal

Doom Metal je štýl metalovej hudby, ktorý sa ako jej uznávaný podžáner objavil v polovici 80. rokov 20. storočia. Jeho typickými znakmi sú pomalšie rytmy a podladené gitary. Jedným zo zdrojov inšpirácií tohto žánru je aj raná tvorba skupiny Black Sabbath (konkrétne prvé štyri albumy). 
Texty piesní v doom metalovom žánri hrajú veľmi dôležitú úlohu. Sú silne poznačené pesimizmom, ktorý evokuje atmosféru temna, zúfalstva a utrpenia.
História žánru.
V polovici 80. rokov 20. storočia začali v novej vlne britského heavy metalu (skupiny ako Iron Maiden či Judas Priest) vznikať rýchle metalové žánre. V Európe to bol melodickejší speed/power metal (Helloween, Grave Digger, Running Wild) a v USA skôr brutálnejší thrash metal (Megadeth, Anthrax, Slayer, Metallica a ďalšie). 
Prirodzenou reakciou bolo oživenie pomalej odnože metalu. Začali vznikať skupiny, ktoré svoju hudbu označovali ako "doom" (preklad: zánik, beznádej, osud …) "metal". Po hudobnej stránke tieto kapely väčšinou vychádzali z pomalých a hutných gitarových rífov skupiny Black Sabbath. V Európe boli najvýznamnejšími zoskupeniami tohto žánru Candlemass (Švédsko) s kultovými albumami "Epicus Doomicus Metallicus" či "Nightfall" a anglická skupina Cathedral. V Amerike skupiny St. Vitus s ich legendárnym albumom "Born Too Late" a v Mexiku Solitude Aeternus. 
Na začiatku 90. rokov 20. storočia sa začali na thrash metalovom základe vyvíjať black metalové a death metalové skupiny, s ktorými sa na hudobnú scénu do metalového hudobného prejavu dostal skreslený chrčivý spev nazvaný growling. Vznikli nové kapely hrajúce tzv. doom/death metal, ktoré väčšinou kombinujú skreslený a neskreslený spev. Priekopníkmi sú skupiny ako Winter s albumom "Into Darkness" z roku 1990 a Thergothon s demom "Fhtagn nagh Yog-Sothoth".
Do doom metalovej hudby sa začínajú dostávať netradičné, nemetalové nástroje ako sú husle, ktorými sa preslávila skupina My Dying Bride. Vznikla tak často používaná nepresná definícia doom metalu ako "pomalého death metalu (s husľami)". 
Ďalšími významnými kapelami sú Katatonia a Saturnus, skupiny Paradise Lost alebo Anathema, ktoré sa v druhej polovici 90. rokov vydali nemetalovým smerom. Ich skladby často obsahujú akustické alebo naopak rýchlejšie pasáže, texty sú na rozdiel od pôvodných doom metalových skupín väčšinou lyrické.
Texty piesní doom metalového žánru.
Námety textov doom metalových skladieb sú v súlade s hudobnými témami. Väčšinou sú ponuré, u prvých skupín v nich išlo hlavne o vyjadrenie osobných problémov - časté sú námetmi beznádej, alebo protivojnové či spoločensko kritické témy. Využíva sa kresťanská symbolika, neskôr aj "gotizujúce" námety. Na začiatku 90. rokov s príchodom nových žánrov sa texty stali lyrickejšie, námety sú viac osobné, okrem vyjadrení depresívnych stavov z pohľadu na svet sa v textoch objavuje aj téma lásky. 
Súčasné členenie žánru.
V dnešnej podobe je doom metal rozvetveným žánrom. Vznikajú jeho nové odnože. Je to doom ako melancholickejšia odnož retro rocku, extrémne depresívny funeral či naopak psychedelický space doom. Stále však ešte existujú nové skupiny, ktoré hrajú pôvodný tradičný doom metal ako sú Thunderstorm, Reverend Bizarre, či doom/death metal v podaní skupín The Prophecy, Evoken.
V súčasnosti sa doom metal člení na:

</doc>
<doc id="201612" url="https://sk.wikipedia.org/wiki?curid=201612" title="Gymnázium sv. Andreja">
Gymnázium sv. Andreja

Gymnázium sv. Andreja v Ružomberku je cirkevným gymnáziom, ktoré vzniklo v roku 1992. Poskytuje štvorročné a osemročné štúdium. Nachádza sa na historickom námestí Andreja Hlinku vedľa budovy mestského úradu a Kostola sv. Ondreja.

</doc>
<doc id="201613" url="https://sk.wikipedia.org/wiki?curid=201613" title="Štadión MFK Ružomberok">
Štadión MFK Ružomberok

Štadión pod Čebraťom je domácim stánkom futbalového klubu MFK Ružomberok. Zariadenie s kapacitou 4 876 miest na sedenie zahŕňa dve hracie plochy: hlavný štadión a tréningové ihrisko s umelou trávou.
História štadióna.
Výstavba štadióna vo Veľkom Políku sa začala v roku 1950, v nasledujúcom roku prišlo k jeho otvoreniu. Štadión tvorila oválna tribúna, pričom neskôr slúžil aj atletike a jeho súčasťou bola bežecká dráha so škvárovým podkladom a priestor aj na ďalšie atletické disciplíny. Miesta boli určené na státie, neskôr pribudla jedna krytá tribúna s miestami na sedenie, neformálna kapacita štadióna bola približne 12 000 divákov. K zbúraniu oválu a následnej aj zrušeniu športovísk pre atletiku došlo po postupe SCP Ružomberok v roku 1997 do najvyššej slovenskej súťaže. Následne bola postavená západná tribúna, ale bol zachovaný zvyšné oválne tribúny, k ich odstráneni došlo postupne po výstavbe východnej tribúny o niekoľko rokov neskôr.
Majiteľ futbalového klubu Milan Fiľo avizuje ďalšiu modernizáciu športového areálu, prístavbu tribúny na tréningovom ihrisku, vybudovanie futbalovej akadémie a aj výstavbu severnej a južnej tribúny, čím by boli tribúny zo všetkých strán okolo hracej plochy. Plánuje následne iniciovať hlasovanie o názve pre futbalový štadión a jeho pomenovanie po Andrejovi Hlinkovi, v prípade úspešného hlasovanie v meste. Súčasný názov "Pod Čebraľom" vznikol polooficiálne, ide o prvú snahu pomenovať štadión po nejakej významnej osobnosti. 
Ďalšie štadióny v Ružomberku.
V minulosti existovali v Ružomberku viaceré štadióny, niektoré aj paralelne. Najstarší ružomberský klub hrával svoje zápasy na ihrisku známom aj ako Execirák (názov vznikol kvôli svičeniu vojakov na tej istej ploche) pri bývalej Slovenskej papierni. V predvojnovom období existoval v meste aj židovský klub, ktorý hrával na ihrisku Pod Paračkou (dnes súčasť obce Likavka). Ďalším slávnym ihriskom bola "Sahara", ktorá stála v priestoroch mestskej časti Veľký Polík, vedľa budovy dnešného gymnázia.
Významné zápasy.
V minulosti priviedol na štadión československú futbalovú reprezentáciu miestny rodák, tréner Jozef Vengloš. Reprezentácia odohrala na štadióne neoficiálne prípravné zápasy. V modernej histórii sa na štadióne v roku 2006 hral zápas Ligy majstrov UEFA s CSKA Moskva. V roku 2010 bol na štadióne odohraný prípravný zápas medzi domácim klubom a anglickým Leeds United. V roku 2017 odohrala "Ruža" zápas 3. predkola Európskej ligy proti anglickému FC Everton. 
Kapacita a parametre.
Celková kapacita štadióna je 4876 divákov, všetky miesta sú určené na sedenie. Štadión sa skladá z dvoch tribún, staršej západnej (Tribúna B) a novšej východnej (Tribúna A).
Tribúna B - západná ("stará").
Celková kapacita tribúny je 2536 sedadiel, je rozdelená do 4 sektorov označených písmenami v abecednom poradí A až D. Výstavba sa začala po postupne Ružomberka do najvyššej súťaže v roku 1997, tribúna bola otvorená v nasledujúcom roku.
Tribúna A - východná ("nová").
Celková kapacita tribúny je 2340 sedadiel, je rozdelená do 7 sektorov označených písmenami v abecednom poradí A až G.
Externé odkazy.
Štadión na stránke klubu MFK Ružomberok 

</doc>
<doc id="201614" url="https://sk.wikipedia.org/wiki?curid=201614" title="Roveň">
Roveň

Roveň môže byť:

</doc>
<doc id="201616" url="https://sk.wikipedia.org/wiki?curid=201616" title="Mahiľov">
Mahiľov

Mahiľov (, , ) je mesto vo východnom Bielorusku, približne od hraníc s ruskou Smolenskou oblasťou a asi od hraníc s ruskou Brianskou oblasťou. Má približne 360 918 obyvateľov (2011). Je centrom Mahiľovskej oblasti a tretím najväčším mestom Bieloruska. Rieka Dneper pretekajúca cez mesto ho delí na dve časti.
Počas druhej svetovej vojny v okolí mesta prebiehali ťažké boje. Najprv počas nacistického vpádu do krajiny, sa v oblasti mesta 23 dní bránili v obkľúčení jednotky sovietskeho 61. zboru až do svojho zničenia 26. júla 1941. Mesto bolo následne takmer tri roky okupované nemeckými vojskami. Oslobodené bolo počas operácie Bagration 27. júna 1944.

</doc>
<doc id="201618" url="https://sk.wikipedia.org/wiki?curid=201618" title="Neo (Matrix)">
Neo (Matrix)

Neo alias Thomas Anderson je fiktívna filmová postava z filmu "Matrix" a jeho pokračovaní "Matrix Reloaded", "Matrix Revolutions" a "The Matrix Resurrections". Stvárnil ho Keanu Reeves.

</doc>
<doc id="201620" url="https://sk.wikipedia.org/wiki?curid=201620" title="Alexander Duchnovič">
Alexander Duchnovič

Alexander Duchnovič (* 24. apríl 1803, Topoľa – † 30. marec 1865, Prešov) bol rusínsky národný buditeľ, spisovateľ, pedagóg, gréckokatolícky kňaz. Od roku 1990 je po ňom pomenované rusínske Divadlo Alexandra Duchnoviča v Prešove.
Zo života.
Narodil sa v rodine gréckokatolíckeho kňaza. Gymnázium vyštudoval v Užhorode. Filozofiu študoval v Košiciach a teológiu v Užhorode. V rokoch 1830-1834 bol učiteľom v Užhorode, farárom v obciach Komlóš (dnes Chmeľová), Chmeľov, Beloveža. V Beloveži žil štyri roky, od apríla 1834 do apríla 1838. Vyslal ho sem biskup Gregor Tarkovič. Duchnovič sa práve v tomto období rozhodol viac sa angažovať za dôstojný život Rusínov. Začal písať rodným jazykom (dovtedy používal maďarčinu a ruštinu). V Beloveži napísal, resp. zostavil svoju rukopisnú zbierku "„Privitatae cogitationes“", ktorá obsahuje práce 20. a 30. rokov a poskytuje celkový obraz jeho umeleckej tvorby v tomto období. V Beloveži vykonával predovšetkým cirkevné povinnosti (farár - svjaščenyk). Popritom učil deti i dospelých. Deti učil v rodnom jazyku a aj v škole venoval pozornosť poznaniu základov poľnohospodárskych prác, osobitne záhradníctva a ovocinárstva.
V rokoch 1838- 1844 bol biskupským notárom v Užhorode. Od roku 1844 bol kanonikom v Prešove; robil tiež školského inšpektora. Na prešovskom na gréckokatolíckom gymnáziu učil ruský a latinský jazyk. V roku 1847 bol ako zástupca prešovského biskupstva na poslednom uhorskom stavovskom sneme. V tom istom roku vydal šlabikár s názvom "Knyžycja čytaľnaja dla načynajuščych". V ňom uverejnil aj poviedku "Obraz žizni" (po slovensky Obraz života), ktorej autorom bol iba 12-ročný Anatolij Kralickij. V roku 1854 vydal "Liturgičeskij Katechizis, ili objasnenia sv. Liturgii i nekotorych cerkovnych obrjadov."
V roku 1862 založil (spolu s ďalšími predstaviteľmi rusínskeho národného hnutia) Obščestvo svjatoho Ioanna Krestitelja i Predteči (Spolok sv. Jána Krstiteľa) 1862-1874). Spolok pôsobil v rokoch 1862-1874; bol obnovený v roku 2003. Spolok pôvodne podporoval v štúdiu chudobných rusínskych študentov. Programom obnoveného spolku je náboženský, národný a kultúrny rozvoj Rusínov.
Medzi pokračovateľom činnosti a odkazu Alexandra Duchnoviča patrili Alexander Pavlovič, Anatolij Kralickij, Ivan Siľvaj, Eugen Fencyk, Alexander Mytrak a ďalší. Anatolij Kralickij vložil odkaz Alexandra Duchnoviča do svojej povesti "Siľskyj učyteľ" (po slovensky "Dedinský učiteľ") do postavy učiteľa Hryhorija.

</doc>
<doc id="201623" url="https://sk.wikipedia.org/wiki?curid=201623" title="Icd">
Icd



</doc>
<doc id="201624" url="https://sk.wikipedia.org/wiki?curid=201624" title="ICD">
ICD

ICD môže byť:

</doc>
<doc id="201625" url="https://sk.wikipedia.org/wiki?curid=201625" title="ICD-10">
ICD-10



</doc>
<doc id="201628" url="https://sk.wikipedia.org/wiki?curid=201628" title="Alma mater">
Alma mater

Alma mater (z lat. "Matka živiteľka") je pôvodne antické označenie pre Božiu Matku (častejšie označovanú ako "Magna Mater", Veľká Matka). Dnes alma mater metaforicky označuje vysokú školu alebo univerzitu, v ktorej študent získal vzdelanie. Výraz pochádza z motta najstaršej európskej univerzity v Bologni: "Alma mater studiorum".

</doc>
<doc id="201629" url="https://sk.wikipedia.org/wiki?curid=201629" title="Broad Meadow Water">
Broad Meadow Water

Broad Meadow Water alebo Broad Meadow River (ír. "An Gabhar") je rieka vo východnom Írsku. Meria .
Pramení na východnom okraji mesta Dunshaughlin v grófstve Meath. Od prameňa tečie východným smerom cez mestá Ratoath a Ashbourne, odtiaľ pokračuje juhovýchodným smerom ku Greenoge a znovu smeruje na východ. Sprava potom priberá Dun Water, vteká na územie grófstva Fingal a na dolnom toku výraznejšie rozširuje svoje koryto. Opäť sa stáča na juhovýchod, preteká okrajom mesta Swords, podteká cestu R132 a sprava priberá Ward. Severovýchodne od centra mesta ústi výrazne rozšíreným estuárom do Írskeho mora.

</doc>
<doc id="201630" url="https://sk.wikipedia.org/wiki?curid=201630" title="Broad Meadow River">
Broad Meadow River



</doc>
<doc id="201631" url="https://sk.wikipedia.org/wiki?curid=201631" title="Neo">
Neo

Neo môže byť:

</doc>
<doc id="201633" url="https://sk.wikipedia.org/wiki?curid=201633" title="Dargle">
Dargle

Dargle (angl. "Dargle River", ír. "An Deargail") je rieka vo východnom Írsku. Meria , preteká výlučne územím grófstva Wicklow a ústi do prielivu sv. Juraja.
Pramení v pohorí Wicklow Mountains na južnom svahu vrchu Tonduff () v nadmorskej výške cca Na hornom toku tečie východným smerom dolinou Glensoulan, následne prepadáva cez strmé skalné prahy, pričom vytvára vodopád Powerscourt Waterfall. Ďalej sa stáča smerom na sever, výrazne meandruje a zľava priberá Glencree. Odtiaľ už pokračuje severovýchodným smerom, koryto sa viacnásobne vlní, sprava potom priberá Killough a zľava Glencullen. Na dolnom toku podteká cestu N11, preteká intravilánom mesta Bray, kde sa severovýchodne od jeho centra vlieva do prístavu Bray Harbour v Írskom mori.

</doc>
<doc id="201634" url="https://sk.wikipedia.org/wiki?curid=201634" title="Powermetal">
Powermetal



</doc>
<doc id="201635" url="https://sk.wikipedia.org/wiki?curid=201635" title="Doommetal">
Doommetal



</doc>
<doc id="201636" url="https://sk.wikipedia.org/wiki?curid=201636" title="Numetal">
Numetal



</doc>
<doc id="201637" url="https://sk.wikipedia.org/wiki?curid=201637" title="Delvin">
Delvin

Delvin môže byť:

</doc>
<doc id="201638" url="https://sk.wikipedia.org/wiki?curid=201638" title="Blackmetal">
Blackmetal



</doc>
<doc id="201639" url="https://sk.wikipedia.org/wiki?curid=201639" title="Deathmetal">
Deathmetal



</doc>
<doc id="201642" url="https://sk.wikipedia.org/wiki?curid=201642" title="Delvin (Írske more)">
Delvin (Írske more)

Delvin (angl. "Delvin River", ír. "An Ailbhine") je rieka vo východnom Írsku. Meria a je hraničnou riekou medzi grófstvami Dublin a Meath.
Pramení severne od obce Garristown v grófstve Fingal. Sprvu tečie na východ a zľava priberá Bartramstown. Od Glebe East už vytvára hranicu medzi správnymi jednotkami Fingal na juhu a Meath na severe. V oblasti Tobeen sa stáča na severovýchod, preteká okrajom obce Naul a v oblasti Reynoldstownu mení smer toku na sever. Nad obcou Stamullin sa stáča na severovýchod, preteká jej okrajom, podteká diaľnicu M1 a k ústiu pokračuje meandrujúc smerom na východ. Do Írskeho mora sa vlieva východne od obce Gormanstown.

</doc>
<doc id="201643" url="https://sk.wikipedia.org/wiki?curid=201643" title="Fireball">
Fireball



</doc>
<doc id="201647" url="https://sk.wikipedia.org/wiki?curid=201647" title="Erdődyovci">
Erdődyovci

Erdődyovci bol uhorský šľachtický rod, ktorého potomkovia žijú dodnes. 
Rod založil Tomáš, kardinál Bakócz. Bol uhorský prímas, kancelár kráľa Mateja Korvína, ostrihomský arcibiskup, biskup v Egri, patriarcha Konštantínopolu. V roku 1513 získal pri voľbe pápeža len o niekoľko hlasov menej ako Giovanni di Lorenzo de' Medici, ktorý sa stal novou hlavou katolíckej cirkvi ako Lev X. Tomáš šľachtictvo obnovil, a nie získal, pre svojich bratov. Už v roku 1316 je listinne doložený Magister Thomas filius Magistri Nicolae de genere Erdőd. 
Ako prvý začína používať priezvisko Erdődy s prídomkami "de Monyorókerék et Monoszló" Peter Erdődy v roku 1526. Erb rodu Bakócz, polkoleso s jeleňom v modrom pozadí, získava sobášom (s Klárou Bakócz) rod Pálffy s prídomkom ab Erdőd. 
História.
Rod Erdődy de Monyorókerék et Monoszló je najstarším žijúcim grófskym rodom Uhorska. Meno rodu sa odvodzuje od mesta Ardud (maďarsky Erdőd) v dnešnom Rumunsku, odkiaľ pochádzal kardinál Tomáš Bakócz. Listinou vydanou 25. novembra 1511 kráľom Vladislavom II. získali titul gróf ako jediný rod pred vládou Habsburgovcov okrem rodov čo vymreli (napr. Szentgyörgyi, Bazini, Fraknói, Szepesi (Szapolyai), Besztercei ( Hunyadi, Geréb), a pod). V časoch Ferdinanda I. Habsburského bol Peter I. hlavným kráľovským komorníkom a hlavným poľovným majstrom. Prežil život v pohnutých časoch a pred svojou smrťou v roku 1543 sa utiahol do Talianska, kde aj zomrel. 
Jeho syn, už spomínaný Peter II., bol dvakrát ženatý. Po prvý raz s Margitou de Tahy a po druhýkrát s Barborou Alapy. Bol chorvátskym bánom a bánom v Dalmácii. V roku 1547 sa zúčastnil vojenskej výpravy a za získané zásluhy ho Ferdinand v Prahe učinil Rytierom zlatej ostrohy (lat. Eques auratus). V bojoch s Turkami v roku 1553 s Györgyom Frangepánom porazili tureckú armádu. Peter II. dekrétom z 11. októbra 1565 získava pre seba a pre svoje potomstvo od cisára Maximiliána II. Habsburského titul grófa ríše Rímskonemeckej a o rok neskôr titul knieža.
Peter II. zomrel v roku 1567. Mal dvoch synov: Tamása I. a Petra III, ktorým dekrétom z 26. februára 1580 cisár Rudolf II. Habsburský opätovne potvrdil titul kniežaťa. V roku 1607 Tamás I. († 1624) získal Varaždínsku župu ako dedičnú župu pre seba a svoje potomstvo. Tu sa rod začal deliť na dve vetvy. Vetva po Tamásovi žije dodnes.
Znárodnenie majetkov a snahy o reštitúcie.
Erdődyovské majetky na Slovensku boli, vrátane piešťanských kúpeľov, znárodnené po druhej svetovej vojne. Posledný gróf, Vilmos Erdődy, bol označený za kolaboranta nacistického Nemecka a jeho majetky boli znárodnené Benešovými dekrétmi.
Po vzniku samostatného Slovenska sa začali ozývať údajní potomkovia rodu Erdődyovcov, ktorí si nárokovali prinavrátenie majetkov ako potomkovia posledného majiteľa hlohovského panstva Vilmosa Erdődyho (18871959). Prvým nárokovateľom bol František Pevný, vystupujúci ako Ferencz Xaver Erdődy, ktorý vystupoval ako dedič rodu od roku 2004 a nárokoval si pozemky vrátane hlohovského zámku a piešťanských kúpeľov, pokúšal sa tiež o získanie pozemkov vydržaním v Bojnej, Podhradí pri Duchonke, Čiernych Kľačanoch, Zlatých Moravciach, Hlohovci, Šulekove a v Červeníku. V roku 2012 súd uznal Františka Pevného za vinného vo veci podvodu a odsúdil ho na 10 rokov väzenia.
Ďalší dediči rodu začali požadovať navrátenie Hlohovského zámku a majetkov v roku 2017, kedy mesto Hlohovec začalo s prípravami na rekonštrukciu miestneho zámku, nachádzajúceho sa v dezolátnom stave. Christian Neumann a Sylvia List nie sú priamymi potomkami, ani dedičmi, keďže Vilmos Erdődy nemal žiadnych potomkov. Ako reakciu na toto vydali primátori Hlohovca, Piešťan a starostovia ďalších obcí z regiónu spoločné vyhlásenie o tom, že nebudú viesť žiadne rokovania, ktoré by vyústili do prípadného mimosúdneho vydania majetkov pôvodne patriacich Viliamovi Erdődymu, keďže to neumožňuje slovenský právny stav a platný poriadok.

</doc>
<doc id="201648" url="https://sk.wikipedia.org/wiki?curid=201648" title="Ferdinand III. (Svätá rímska ríša)">
Ferdinand III. (Svätá rímska ríša)

Ferdinand III. Habsburský (* 13. júl 1608, Graz – † 2. apríl 1657, Viedeň) bol rakúsky arcivojvoda, uhorský (od r. 1625), český (od r. 1627) a rímsky kráľ (od r. 1636), rímskonemecký cisár (od r. 1637) z rodu Habsburgovcov, tretí syn Ferdinanda II. Habsburského a jeho prvej manželky Márie Anny Bavorskej.
Mladosť a nástup k moci.
Od mladosti bol na želanie svojho otca, nábožného katolíka, vychovávaný v religióznom duchu. Bol všestranne nadaný, zaujímal sa o kultúru i prírodné vedy a okrem rodnej nemčiny ovládal ešte šesť jazykov.
Vzhľadom na to, že sa jeho dvaja skôr narodení bratia Karol a Ján Karol nedožili dospelosti, stal sa Ferdinand otcovým nástupcom. 
Ten mu ešte počas svojho života zaistil tróny uhorský (korunovaný v Šoprone 8. decembra 1625), a český (korunovaný v Prahe 26. novembra 1627) a korunu rímskeho kráľa (korunovaný 22. decembra 1636 v Regensburgu). Ešte počas otcovho života sa zúčastnil tridsaťročnej vojny, po smrti Albrechta z Valdštejna v roku 1634 bol menovaný vrchným veliteľom cisárskych vojsk.
Tridsaťročná vojna.
Samostatnú vládu v monarchii nastúpil po otcovej smrti r. 1637, kedy sa stal rímskym cisárom. V jeho osobe dosadol na trón muž nepochybne schopnejší, než bol jeho otec a predchodca. Ako prvé musel krajinu konsolidovať po hospodárskej stránke. Začal s úspornými opatreniami, čím znížil výdavky svojho dvora na polovicu. Súčasne s nástupom na trón zdedil predovšetkým ďalšie boje prebiehajúcej tridsaťročnej vojny (najmä so Švédmi) a to v etape, kedy vojenské operácie habsburskej armády neboli úspešné. Začiatkom roka 1639 vpadli švédske vojská do Čiech a krajinu pustošili až do jari nasledujúceho roku. V tom roku (1640) bol do Regensburgu zvolaný ríšsky snem, ktorého cieľom bolo začať rokovania o skončení vojny. Úvodné dejstvo mierových vyjednávaní sa začalo v r. 1644 vo vestfálskych mestách Osnabrück (s Francúzmi) a Münster (so Švédmi), kde sa Ferdinandovi diplomati snažili získať pre habsburskú monarchiu čo najvýhodnejšiu pozíciu. Situácia sa skomplikovala v r. 1645 po bitke pri Jankove, kde cisárske vojská utrpeli drvivú porážku. Švédske vojská ohrozili priamo Viedeň. No vzhľadom na značné straty vo vlastných radoch sa k obliehaniu Viedne neodhodlali a stiahli sa na Moravu. Ich spojenca sedmohradského vojvodu Juraja Rákociho, ktorý už od r. 1644 stál na čele protihabsburského povstania v Uhorsku, síce vyradil z boja linecký mier, uzavretý 16. decembra 1645, napriek tomu však situácia monarchie ostávala vážna. (pozri Povstanie Juraja I. Rákociho).
Monarchia po vestfálskych jednaniach.
Tlak, pod ktorý sa Ferdinand III. v polovici 17. storočia dostal (okrem švédskeho ohrozenia vlastných habsburských dŕžav šlo najmä o švédsko-francúzske úspechy na bojiskách v ríši), viedol k zosilneniu jeho záujmu na vestfálskych mierových jednaniach. Mierové zmluvy boli podpísané 24. októbra 1648 a pre mocenské ambície rakúskych Habsburgovcov znamenali pokles medzinárodnej prestíže a autority dynastie, jej faktický ústup z dovtedajších pozícií a ďalšie oslabenie cisárskeho postavenia v rímskonemeckej ríši. Tá sa po vojne stala voľným zväzkom nemeckých štátov pod žezlom cisára, ktorý mal iba minimálne právomoci. Na druhej strane však veľkým úspechom Ferdinanda III. bolo zachovanie celistvosti habsburskej monarchie. S výnimkou Lužice neutrpela vážnejšie územné straty. Cisárska diplomacia bola na vestfálskych mierových jednaniach ochotná na záchranu jej celistvosti zaplatiť nemalými ústupkami. Rovnako ustanovenia vestfálskeho mieru o úprave náboženských a vnútropolitických pomerov v stredoeurópskych krajinách podľa stavu z r. 1624 bolo veľkým úspechom cisárskej diplomacie, pretože potvrdili pomery, ktoré v habsburskej monarchii nastali po porážke stavovskej opozície v českých a rakúskych krajinách. Ak Ferdinand III. nemohol zabrániť poklesu svojej medzinárodnej autority na medzinárodnom poli, plne si to vynahradil na upevnení vlády v rámci vlastnej monarchie.
Rodinné pomery.
Ferdinand III. bol trikrát ženatý a jeho manželkám sa celkom narodilo 11 detí.
Prvý sobáš uzavrel 26. februára 1631 s infantkou Máriou Annou Španielskou (* 1606 – † 1646), s ktorou mal šesť potomkov: 
Dňa 2. júla 1648, dva roky po smrti Márie Anny, sa oženil s Máriou Leopoldínou Tirolskou (* 1632 – † 1649), dcérou vojvodu Leopolda V. Habsburského a Klaudie Medicejskej, svojou príbuznou zo štajerskej línie Habsburgovcov. Spolu mali jedného syna, pri pôrode ktorého však matka zomrela:
Treťou manželkou Ferdinanda III. sa 30. apríla 1651 stala mantovská princezná Eleonóra Magdaléna Gonzaga (* 1630 – † 1686), s ktorou mal štyri deti:
Ferdinand III. Habsburský zomrel dva mesiace po narodení svojho posledného syna. Bol pochovaný do rodovej krypty Habsburgovcov pod kláštorom viedenských kapucínov.

</doc>
<doc id="201650" url="https://sk.wikipedia.org/wiki?curid=201650" title="Speed metal">
Speed metal

 
Speed metal je voľne definovaný podžáner heavy metalu, ktorý sa postupne objavil v polovici 70. rokov 20. storočia. Ide o priameho predchodcu thrash metalu. Patrí k najmelodickejším metalovým štýlom. Mnoho jeho hudobných prvkov má korene v skupinách novej vlny britského heavy metalu, ktoré spájali heavy metalový hudobný žáner so spôsobom hry hudobníkov patriacich k hudobného žánru sedmdesiatych rokov, ktorý sa nazýva punk rock.
Charakteristickým znakom speed metalu je vysoký melodický mužský spev, štruktúra skladieb je podobná tradičnému heavy metalu, no speed metalové skladby majú zrýchlené tempo a rytmus. Mnoho speed metalových skupín môže byť zdanlivo zaradených v rovnakej kategórii s thrashmetalovými a powermetalovými skupinami. Je to dané hlavne vďaka vplyvu speed metalu na ich vývoj.
História.
Speed metal bol za samostatný podžáner bol uznaný až v 80. rokoch 20. storočia. Prvé skladby, ktoré by sa dali k tomuto štýlu zaradiť vznikali ale už v prvej polovici 70. rokov. Bola to napríklad skladba „Stone Cold Crazy“ od skupiny Queen z roku 1972, ktorá bol vydaná na ich treťom albume "Sheer Heart Attack" (1974), alebo skladba „Highway Star“ z albumu "Machine Head" od hardrockovej formácie Deep Purple z roku 1972. 
Skladba „Highway Star“ je oficiálne považovaná za prvé speedmetalové dielo. Bola prvou, ktorá do heavy metalu priniesla na tú dobu extrémne rýchle gitarové riffy, zložené gitarové sóla, ktoré boli inšpirované progresívnym rockom, silne ovplyvneným klasickou hudbou. 
Náznaky charakteristických rysov tohto žánru môžeme nájsť aj v skladbe „Paranoid“ z rovnomenného albumu Black Sabbath z roku 1970 ako aj v niektorých ďalších dielach od skupiny Deep Purple, ako boli skladby „Speed King“ z albumu "Deep Purple in Rock" z roku 1970 a „Fireball“ z albumu "Fireball" z roku 1971. Pred rokom 1980 môžeme speedmetalové prvky nájsť aj v skladbách skupiny Judas Priest, napríklad v skladbe „Exciter“ z albumu "Stained Class" z roku 1978. Typickými priekopníkmi tohto žánru boli aj Motörhead, či Iron Maiden (skladby „Aces High“, či „Invaders“). 
Niektoré skupiny, ktoré sú dnes skôr významnými predstaviteľmi trashmetalového žánru majú svoje korene v speedmetalovej hudobnej tvorbe. Sú to príklady debutových albumov ako sú "Show No Mercy" od skupiny Slayer, debut "Kill ’Em All" od Metallicy, prvý album Anthraxu, "Fistful of Metal", debut skupiny Megadeth "Killing Is My Business... And Business Is Good!" a mnoho ďalších obsahuje prvky speed metalu (inšpirované novou vlnou britského heavy metalu) kombinované s thrashmetalovými riffmi. 
Nemecká heavymetalová skupina Accept do svojho „zvuku“ tiež dodala niekoľko speedmetalových znakov, napríklad v skladbe „Fast As A Shark“ z albumu "Restless and Wild" z roku 1982. Skupina Accept ovplyvnila mnoho nemeckých heavymetalových kapiel ako sú Helloween, Running Wild, Grave Digger, Rage a pod.Helloween bola asi prvou speedmetalovou skupinou. Po odchode speváka a gitaristu Kaia Hansena vznikla ďalšia formácia s názvom Gamma Ray. Samostatnou kapitolou je kapela Blind Guardian, ktorej prvý album vyšiel v roku 1988. Na začiatku hrala speed metal podobný štýlu Helloween, ale postupne si vytvorila svoj vlastný hudobný prejav, pre ktorý je označenie speed, či power metal príliš úzke. V 90.rokoch začala hrať speed/power metal nemecká skupina Grave Digger, ktorá do tej doby hrala britský heavy metal.
V Spojených štátoch sú za miestnych zakladateľov speed metalu považované skupiny Savatage, Queensryche a Manowar.
V posledných rokoch je veľmi silná i fínska speedmetalová scéna, ktorej zástupcami sú Stratovarius, Sarasvatï či Sonata Arctica, ale aj atmosféricky ladený Nightwish.

</doc>
<doc id="201651" url="https://sk.wikipedia.org/wiki?curid=201651" title="Speedmetal">
Speedmetal



</doc>
<doc id="201652" url="https://sk.wikipedia.org/wiki?curid=201652" title="Alí Dájí">
Alí Dájí

Alí Dájí, perz. (* 21. marec 1969, Teherán) je iránsky futbalista a kapitán národného mužstva. Vlastní továreň na výrobu futbalových dresov.

</doc>
<doc id="201653" url="https://sk.wikipedia.org/wiki?curid=201653" title="Múzeum školstva a pedagogiky">
Múzeum školstva a pedagogiky

Múzeum školstva a pedagogiky je celoštátne špecializované múzejné pracovisko rezortu školstva, jediné svojho druhu na Slovensku. Po viacerých snahách o jeho založenie vzniklo v roku 1970. Jeho poslaním je zhromažďovať, odborne spracovávať, ochraňovať, vedecky zhodnocovať a prezentovať hmotné pamiatky dejín školstva a pedagogiky na Slovensku. Vo svojom fonde vlastní viac ako 50 000 tisíc zbierkových predmetov školskej povahy.
Múzeum sídli na Charkovskej 1 v bratislavskej Devínskej Novej Vsi, v budove bývalej obecnej a meštianskej školy postavenej v roku 1926.
Pravidelne pripravuje výstavy prezentujúce históriu slovenského školstva. Doposiaľ zrelizovalo cez 30 autorských výstav napr. Pilotná expozícia dejín školstva a pedagogiky , Pohľad do prírodovedného kabinetu a triedy 60. rokov 20. storočia, Prvé slovenské gymnázium Revúca , Slovenskí učitelia v odboji a Slovenskom národnom povstaní (1939-1945) , MŠaP 00045 . Mimoriadne úspešné sú cykly popularizačných výstav Osobnosti v školských laviciach , pripravovaných od roku 2006, v ktorých známe slovenské osobnosti zo sveta športu, divadla, literatúry či filmu spomínajú na obdobie svojich školských čias.
Pravidelne zapája sa do celoeurópskeho podujatia Noc múzeí a galérií, pripravuje odborné semináre, prednášky, školenia a spomienkové stretnutia pre odbornú verejnosť. Pre školské skupiny realizuje vzdelávacie programy, ponúka bádateľské služby a konzultácie pre študujúcich. 

</doc>
<doc id="201654" url="https://sk.wikipedia.org/wiki?curid=201654" title="Serravalle">
Serravalle

Serravalle je kastel (obec) San Marína. Má 8 700 obyvateľov (), čo je skoro dvakrát viac, ako má hlavné mesto San Marína San Marino. Sídli tu futbalový klub San Marino Calcio.
Geografia.
Serravalle susedí so sanmarinskými obcami Domagnano, Borgo Maggiore a s talianskymi obcami Verucchio, Rimini a Coriano.
Dejiny.
Prvá písomná zmienka pochádza z roku 962. V tejto dobe sa obec menovala "Castrum Olnani" (Dedina brestov). Serravalle sa pripojilo k republike San Marino v roku 1463, počas poslednej zmeny územia štátu. Aktuálny názov mesta je odvodený od talianskych slov "serra" (horský hrebeň) a "valle" (údolie). V meste stojí hrad postavený rodom Malatesta z Rimini.

</doc>
<doc id="201656" url="https://sk.wikipedia.org/wiki?curid=201656" title="Davúd Sejed Abbásí">
Davúd Sejed Abbásí

Davúd Sejed Abbásí je iránsky futbalista. Hrá v iránskom národnom družstve.

</doc>
<doc id="201663" url="https://sk.wikipedia.org/wiki?curid=201663" title="Ebráhím Mírzápúr">
Ebráhím Mírzápúr

Ebráhím Mírzápúr (* 16. september 1978, Mamoolan) je iránsky futbalista. Jeho mesačný plat je 135 tisíc Sk. Jeho trhová cena sa odhaduje na 0,75 mil eur.

</doc>
<doc id="201667" url="https://sk.wikipedia.org/wiki?curid=201667" title="Montegiardino">
Montegiardino

Montegiardino je kastel (obec) v San Maríne. Má 813 obyvateľov , jeho katastrálne územie je 3,31 km². Mesto vzniklo v roku 1463.

</doc>
<doc id="201669" url="https://sk.wikipedia.org/wiki?curid=201669" title="Mondi SCP">
Mondi SCP

Mondi SCP a. s., predtým Mondi Business Paper SCP a SCP – Severoslovenské celulózky a papierne je podnik na výrobu papiera a papierenských výrobkov v Ružomberku. Podnik vlastní s 51% podielom medzinárodná skupina Mondi. Zvyšné akcie vlastní česká firma ECO-INVESTMENT, na ktorej čele je Milan Fiľo.
Fabrika patrila spoločne so skrachovaným Texicomom medzi dvoch najväčších zamestnávateľov v regióne. Dnes ostáva jediným významným zamestnávateľom v meste a okolí. Zamestnáva približne 1500 zamestnancov.
Dejiny podniku.
Výroba papiera v Ružomberku má už viac ako 140-ročnú tradíciu. V roku 2022 oslavoval Mondi SCP 142 rokov priemyselnej výroby papiera v meste. Papierenský podnik sa nachádzal najskôr v mestskej časti Biely Potok. V roku 1883 vznikol na ustanovujúcom valnom zhromaždení zakladateľov nový podnik pod názvom Ružomberský účastinný spolok – továrne na papierovú drevolátku. Továreň na výrobu lepenky a dreviny spustila výrobu v roku 1885. Po prvej svetovej vojne sa názov spoločnosti zmenil na Továreň na drevinu, úč. spol. a bol najväčšou komerčnou brusiarňou a lepenkárňou na Slovensku. Počas vojny bol podnik poškodený a v roku 1945 Nemcami úplne vypálený. V roku 1945 firmu znárodnili a pričlenili do veľkého národného podniku, ktorý v Ružomberku vznikol. Až do konca roku 1963 pracoval podnik v areáli na Bielom Potoku, kedy jeho výrobu úplne zastavili.
Ďalší veľký podnik na výrobu celulózy a papiera vznikol na rieke Váh. Založili ju v roku 1907 ružomberskí rodáci pod vedením rodiny Makovických a mala názov Uhorská papiereň, úč. spol." (terajší areál závodu SOLO), výroba začala hneď v nasledujúcom roku. Rast spoločnosti zastavila ako v mnohých podobných prípadoch 1. svetová vojna. Od roku 1918 mal podnik názov Slovenská papiereň, úč. spol." Podnik úspešne fungoval až do konca 2. svetovej vojny, kedy bol ochromený Nemcami a po nástupe komunistického režimu znárodnený.
V roku 1880 vznikol v Ružomberku nový závod na výrobu bielej a hnedej lepenky. Ružomberskí mešťania Jozef Glasner, Hermann Steiner, Áron Stern a Július Lukáč, založili pod vedením Jakuba Kleina firmu na výrobu drevoviny Jakub Klein a spol.. V roku 1899 sa pôvodná spoločnosť zmenila účastinnú spoločnosť s názvom "Ružomberská továreň na celulózu a papier, úč. spol.". Nová spoločnosť začala s výstavbou nového závodu, postavila vlastnú výrobňu sulfitovej celulózy a ďalší papierenský stroj. Podnik sa naďalej rozširoval až do príchodu 1. svetovej vojny. Počas vojny továreň čiastočne vyhorela a dostala sa do finančných problémov, takže bola nútená za 6,5 milióna korún podnik predať Mautnerovým textilným závodom v Rybárpoli. Hneď od roku 1921 prevzala vedenie závodu Žilinská továreň na celulózu a závod sa postupne rozširoval. V roku 1927 prešiel podnik do majetku Živnostenskej banky, úč. spol., ktorá vykonala úplnú rekonštrukciu závodu s úmyslom zamerať výrobu na mäkké a viskózové celulózy a na akostné tlačové a písacie papiere. V roku 1936 prešiel závod do majetku firmy SOLO, spojené sirkárne a lučebné továrne, úč. spol. Praha. Počas 2. svetovej vojny vyhorel a po priblížení frontu bol Nemcami znefunkčnený, keď dôležité súčiastky odviezli do Nemecka. Dňa 1. januára 1946 bol podnikom dekrétom prezidenta znárodnený a včlenený do sektoru Československé závody pre celulózu a papier s generálnym riaditeľstvom v Prahe. V roku 1946 sa podnik stal súčasťou národného podniku "Považské celulózky a papierne, n.p." v Ružomberku.
V roku 1949 vytvorili závody SUPRA a SOLO, po 3 rokoch boli opätovne rozdelené. K definitívnemu zlúčeniu došlo pod názvom Severoslovenské celulózky a papierne Ružomberok v roku 1958. Podnik postavil v roku 1982 nový celulúzo-papierenský kombinát. V roku 1996 bol závod sprivatizovaný a majiteľom podniku sa stala investičná skupina Eco-Invest, a.s. Zvolen, za ktorou stáli Milan Fiľo, Ladislav Krajňák a Juraj Kamarás. V roku 2000 vstúpila do podniku odkúpením 50% podielu medzinárodná skupina MONDI (vtedy pod názvom Neusiedler), názov sa zmenil na "Neusiedler SCP a.s.". Začalo sa obdobie viacerých investícií, modernizácie a zvyšovania objemu výroby. V roku 2004 sa názov zmenil na "Mondi Business Paper SCP a.s." a v roku 2008 na Mondi SCP, a. s. . V roku 2009 bola na Tatranskej ceste pri frekventovanej križovatke postavená nová administratívna budova spoločnosti. V roku 2021 bola oficiálne spustená výroba na papierenskom stroji číslo 19.

</doc>
<doc id="201670" url="https://sk.wikipedia.org/wiki?curid=201670" title="Fiorentino">
Fiorentino

Fiorentino je kastel (obec) v San Maríne. Má 2 245 obyvateľov () a rozlohu katastrálneho územia 6,57 km². Mesto existovalo už za čias Rímskej ríše

</doc>
<doc id="201671" url="https://sk.wikipedia.org/wiki?curid=201671" title="Acquaviva">
Acquaviva

Acquaviva je kastel (obec) v San Maríne. Má 1 812 obyvateľov (), jeho katastrálne územie má rozlohu 4,86 km².

</doc>
<doc id="201672" url="https://sk.wikipedia.org/wiki?curid=201672" title="Borgo Maggiore">
Borgo Maggiore

Borgo Maggiore je kastel (obec) v San Maríne. S 5 992 () obyvateľmi je druhé najväčšie mesto v krajine hneď po Dogana. Je tiež jedno z deviatich miest v San Maríne. Rozloha kastelu je 9,01 km².

</doc>
<doc id="201673" url="https://sk.wikipedia.org/wiki?curid=201673" title="Bukovská dolina">
Bukovská dolina

Bukovská dolina leží na južnej strane Nízkych Tatier v ich podcelku Ďumbierske Tatry. 
Preteká ňou potok Bukovec, ktorý je prítokom Hrona. Jej dolnou časťou prechádza cesta III. triedy z údolia Hrona do Pohronského Bukovca a jej hornou časťou prechádza žlto-značkovaný chodník na vrch Košarisko (). 

</doc>
<doc id="201675" url="https://sk.wikipedia.org/wiki?curid=201675" title="Chiesanuova">
Chiesanuova

Chiesanuova je kastel (obec) v San Maríne. Má 1 029 obyvateľov (), jeho katastrálne územie zaberá 5,46 km².

</doc>
<doc id="201676" url="https://sk.wikipedia.org/wiki?curid=201676" title="Porubská dolina">
Porubská dolina

Porubská dolina sa nachádza na západnej strane Lúčanskej Malej Fatry. 
Preteká ňou Porubský potok a vedie ňou asfaltová cesta a zeleno-značkovaný chodník z Rajca cez sedlo pod Hnilickou Kýčerou do Valče. V doline sa nachádza niekoľko chát.

</doc>
<doc id="201679" url="https://sk.wikipedia.org/wiki?curid=201679" title="Severoslovenské celulózky a papierne">
Severoslovenské celulózky a papierne



</doc>
<doc id="201680" url="https://sk.wikipedia.org/wiki?curid=201680" title="Čebrať">
Čebrať

Čebrať () je zalesnený vrch v severnej časti Veľkej Fatry. Nachádza sa približne severozápadne od Ružomberka, nad jeho mestskou časťou Rybárpole. Z vrcholu je výhľad na mesto Ružomberok. Masívom prechádza Tunel Čebrať.
Juhovýchodne leží nižší Predný Čebrať, ktorý dosahuje výšku 
Poloha.
Nachádza sa na severovýchodnom okraji Veľkej Fatry, v geomorfologickom podcelku Šípska Fatra. Leží v okrese Ružomberok a zasahuje na katastrálne územie obce Likavka a mestskej časti Ružomberka, Hrboltovej. Masív Čebraťa sa nachádza severne od ružomberskej mestskej časti Rybárpole, nad údolím rieky Váh. Východne leží obec Likavka, juhozápadne Černová a západným smerom Hrboltová. 
Popis.
Čebrať je husto zalesnený vrch s viacerými skalnatými bralami a dominuje okrajovej časti Šípskej Fatry nad mestom Ružomberok. Južné svahy klesajú do údolia Váhu, juhovýchodným smerom v horskom hrebeni leží menej výrazný Predný Čebrať (). Severozápadným smerom susedia Kečky (), severne Radičiná a Tlstá hora (), východným smerom dominuje masív Choča () a južným smerom je údolím Váhu oddelené Malinné (). Čebrať sa nachádza v povodí Váhu, kam stekajú potoky z juhozápadnej časti masívu, pokým východné odvodňujú prítoky riečky Likavka.
Výhľady.
Hoci je Čebrať pomerne husto zalesnený masív, skalné bralá a menšie čistiny umožňujú obmedzený, no zaujímavý výhľad na okolie. Dominujú vrchy severnej časti Veľkej Fatry, hrebeň Oravskej Magury, mohutný masív Veľkého Choča, veľká časť Liptovskej kotliny a takmer celé Nízke Tatry. Pri priaznivých podmienkach je z vhodných lokalít dobre viditeľný hrebeň Malej Fatry, Západných Tatier či Babia hora.

</doc>
<doc id="201681" url="https://sk.wikipedia.org/wiki?curid=201681" title="Ibrahím Mirzapour">
Ibrahím Mirzapour



</doc>
<doc id="201684" url="https://sk.wikipedia.org/wiki?curid=201684" title="Domagnano">
Domagnano

Domagnano je kastel (obec) v San Maríne. Má 2 865 obyvateľov (2006), jeho katastrálne územie je 6,62 km². Prvá písomná zmienka je z roku 1300, ale predpokladá sa, že bolo založené o pár storočí skôr.
Demografický vývoj.
Za posledné roky sa populácia v meste prudko rozrastá.

</doc>
<doc id="201685" url="https://sk.wikipedia.org/wiki?curid=201685" title="Davoud Sayed Abbasi">
Davoud Sayed Abbasi



</doc>
<doc id="201686" url="https://sk.wikipedia.org/wiki?curid=201686" title="Faetano">
Faetano

Faetano je kastel (obec) v San Maríne. Má 1 132 obyvateľov (), jeho katastrálne územie je 7,75 km².
Založenie mesta.
Prvá písomná zmienka o existencii mesta je z roku 1463.

</doc>
<doc id="201689" url="https://sk.wikipedia.org/wiki?curid=201689" title="Ali Daei">
Ali Daei



</doc>
<doc id="201690" url="https://sk.wikipedia.org/wiki?curid=201690" title="Kastel (San Maríno)">
Kastel (San Maríno)

Kastel alebo obec (tal. "castello") je administratívna jednotka San Marína. San Maríno sa delí na 9 kastelov:

</doc>
<doc id="201691" url="https://sk.wikipedia.org/wiki?curid=201691" title="Piesok (rozlišovacia stránka)">
Piesok (rozlišovacia stránka)

Piesok môže byť:

</doc>
<doc id="201707" url="https://sk.wikipedia.org/wiki?curid=201707" title="Alfred Jodl">
Alfred Jodl

Alfred Jodl, narodený ako Alfred Josef Ferdinand Baumgärtler (* 10. máj 1890 – † 16. október 1946) bol nemecký generál, náčelník Operačného štábu Vrchného veliteľstva brannej moci (Oberkommando der Wehrmacht), kde pôsobil ako zástupca Wilhelma Keitla. Počas druhej svetovej vojny patril k najbližším Hitlerovym vojenským poradcom. 
Život.
Alfred Jodl sa narodil v roku 1890 vo Würzburgu, v Nemecku ako syn dôstojníka Alfreda Jodla a Therese Baumgärtler. Vyštudoval kadetskú školu v Mníchove, ktorú ukončil v roku 1910. Po škole vstúpil do armády. V prvej svetovej vojne bojoval na západnom fronte v rokoch 1914 - 1916, v roku 1917 bol prevelený na východný front. Po skončení vojny sa pridal k limitovanému versailleskému Reichswehru, kde sprvu pôsobil v nižších veliteľských funkciách.
V septembri 1913 sa oženil s Irmou Gräfin von Bullion. Svadba pomohla k Jodlovej karérie. Nemali spolu žiadne deti. Jeho manželka zomrela 18. apríla 1944, v dobe, keď spolu už nežili. 7. apríla 1945 sa oženil s Luiseou von Bendovou.
Kariéra u nacistov.
Od roku 1932 slúžil v rôznych armádnych inštitúciach. Už ako sympatizant Nacistov bol rýchlo povýšený a roku 1935 bol poverený vedením oddelenia národnej obrany Vrchného veliteľstva pozemných síl (OKH). Po Hossbachovom memorande sa podieľal na zmene stratégie nemeckých ozbrojených síl z defenzívnej na ofenzívnu. Od októbra 1938 až do augusta 1939 zastával funkciu veliteľa delostrelectva ("Artilleriekommandeur") 44. divízie v hodnosti generálplukovníka. Počas Anšlusu - pripojenia Rakúska k Nemecku bol menovaný do funkcie náčelníka operačného štábu veliteľstva ozbrojených síl (OKW). V tejto funkcii zostal až do mája 1945. Jeho najbližším spolupracovníkom bol Wilhelm Keitel, s ktorým pomáhali Hitlerovi plánovať strategické operácie. Počas vojny podpísal viacero rozkazov, ktoré sa priečili vojnovému právu, najmä rozkazy prikazujúce okamžite strieľať sovietskych politických komisárov a príslušníkov britských Commandos.
Jodl strávil väčšinu vojny vo Wolfsschanze, Hitlerovom predsunutom veliteľskom stanovišti vo Východnom Prusku. 1. februára 1944 bol povýšený do hodnosti "Generaloberst" (generálplukovník).
Pri bombovom atentáte na Hitlera 20. júla 1944 bol vážne zranený. 7. mája 1945 podpísal v Remeši ako predstaviteľ vlády Karla Dönitza bezpodmienečnú kapituláciu za prítomnosti niektorých predstaviteľov západných Spojencov. Stalin si však vyžiadal opakovanie aktu bezpodmienečnej kapitulácie nasledujúceho dňa blízko Berlína, za prítomnosti vysokých predstaviteľov ZSSR.
Počas Norimberského procesu bol odsúdený na trest smrti obesením za vojnové zločiny. Rozsudok bol vykonaný 16. októbra 1946.
Jeho telesné pozostatky, ako aj pozostatky ostatných deviatich popravených (vrátane Hermanna Göringa, ktorý pred plánovanou popravou spáchal samovraždu), boli spopolnené v Ostfriedhofe a popol bol rozptýlený v riečke Wenzbach, malom prítoku rieky Isar.

</doc>
<doc id="201711" url="https://sk.wikipedia.org/wiki?curid=201711" title="Rula">
Rula

Rula (staršie: "rúla", "gneis", "gneiss", "gnajs") je hornina zo skupiny premenených hornín. Obsahuje (podobne ako granit) kremeň, sľudy a živce. Od granitu sa líši zbridličnatením (plošným usporiadaním minerálov kolmo na smer tlaku). Podobne ako v svore sa v nej nachádza niekedy v menšom množstve aj granát. Má rovnobežne prúžkovitý vzhľad, v ktorom sa striedajú svetlé prúžky kremeňov a živcov s tmavšími prúžkami sľudy - najmä biotitu. Používa sa ako stavebný a dlažbový kameň a štrk. Pomerne rýchlo zvetráva.
Termín rula používaný v slovenčine a češtine je odvodený od názvu mesta Ruhla v nemeckom Durínsku, známom výskytmi rúl.
Klasifikácia.
Podľa pôvodu sa ruly delia na:
Výskyt.
Ruly sa na Slovensku nachádzajú veporiku a všetkých jadrových pohoriach, ich celkový podiel na geologickej stavbe Západných Karpát je malý. Najtypickejšie sú prechody medzi rulami, svormi a biotitickými fylitmi, alebo rulami, migmatitmi a hybridnými granitmi. V Česku sa nachádzajú napr. na Šumave, v Orlických horách, Českomoravskej vrchovine a inde. Ruly súboru Acasta v Kandaskom Severozápadnom teritóriu asi 350 km severne od Yellowknife sú najstaršie známe horniny známe zo zemského povrchu. Ich vek je približne 4,03 miliardy rokov, čo zodpovedá hadaiku.

</doc>
<doc id="201714" url="https://sk.wikipedia.org/wiki?curid=201714" title="Kosovská republika">
Kosovská republika



</doc>
<doc id="201720" url="https://sk.wikipedia.org/wiki?curid=201720" title="Faktickosť">
Faktickosť

Faktickosť alebo fakticita môže byť:
Fakticita je to, čo je faktom, čo sa vyskytuje ako fakt.

</doc>
<doc id="201721" url="https://sk.wikipedia.org/wiki?curid=201721" title="Fakticita">
Fakticita



</doc>
<doc id="201730" url="https://sk.wikipedia.org/wiki?curid=201730" title="Hudobný štýl">
Hudobný štýl



</doc>
<doc id="201731" url="https://sk.wikipedia.org/wiki?curid=201731" title="Velisarios">
Velisarios



</doc>
<doc id="201733" url="https://sk.wikipedia.org/wiki?curid=201733" title="Belisarios">
Belisarios



</doc>
<doc id="201734" url="https://sk.wikipedia.org/wiki?curid=201734" title="Wiedritz">
Wiedritz



</doc>
<doc id="201735" url="https://sk.wikipedia.org/wiki?curid=201735" title="Vödric">
Vödric



</doc>
<doc id="201737" url="https://sk.wikipedia.org/wiki?curid=201737" title="Matej Mináč">
Matej Mináč

Matej Mináč (* 1. apríl 1961, Bratislava) je slovenský filmový režisér, scenárista a producent, syn fotografky Zuzany Mináčovej.
Jeho film "Nicholas G. Winton - Sila ľudskosti " získal v roku 2002 "International Emmy Award" za najlepší dokumentárny film.

</doc>
<doc id="201744" url="https://sk.wikipedia.org/wiki?curid=201744" title="Ukrajinská autonómna pravoslávna cirkev">
Ukrajinská autonómna pravoslávna cirkev

Ukrajinská autonómna pravoslávna cirkev (po ukrajinsky: "Українська Автономна Православна Церква") bola cirkev, ktorá sa rozširovala počas okupácie Ukrajiny Nemeckom v druhej svetovej vojne. Založili ju na synode biskupov 18. augusta 1941 v Počajive. Kanonicky sa táto cirkev podriaďovala moskovskému patriarchátu a ruskej pravoslávnej cirkvi. Do cirkvi patrili predovšetkým tí veriaci, ktorí sa orientovali na tradičnú ruskú pravoslávnu cirkev. Celkovo mala 15 biskupov a na jej čele stál metropolita volynský a žitomirský, exarcha celej Ukrajiny Alexej. K nej sa čiastočne pridali kláštory vo Volyne a Podneprí, vrátane Kyjevo-Pečerského kláštora.
Diferenciácia autonómnej pravoslávnej cirkvi a autokefálnej cirkvi bola príčinou ostrého boja medzi týmito dvoma pravoslávnymi cirkvami, do ktorého sa navyše zapojilo aj Nemecko, snažiace sa zachrániť si veriacich svojej cirkvi. Spoločné stretnutie predstaviteľov oboch cirkví v Počajevskom kláštore dňa 8. októbra 1942 však nemalo pozitívny výsledok. Po záhadnom zavraždení metropolitu Alexeja 7. mája 1943 sa patriarchom autonómnej pravoslávnej cirkvi stal metropolita Pantelejmon, avšak zostrená situácia medzi cirkvami trvala až do odchodu nemeckej armády v rokoch 1943–1944. Vtedy sa časť hierarchie autonómnej cirkvi odsťahovala na západ, kde vplývala na zahraničnú odnož ruskej pravoslávnej cirkvi a neskôr sa k nej pridala.

</doc>
<doc id="201752" url="https://sk.wikipedia.org/wiki?curid=201752" title="University of Cambridge">
University of Cambridge

University of Cambridge (iné názvy: po slovensky aj Cambridgeská univerzita, Univerzita v Cambridgei, neformálne Cambridge University, Cambridge) sídli v meste Cambridge v Anglicku a je druhá najstaršia univerzita v anglicky hovoriacom svete. 
Trvale sa radí medzi 5 najlepších svetových univerzít. Podľa rebríčka QS je momentálne najlepšou univerzitou na svete = 1. miesto. Spoločne s univerzitami v Oxforde, University College London, LSE a Imperial College London tvoria G5, skupinu super-elitných univerzít vo Veľkej Británii. Cambridge je tiež členom Russell Group, skupiny najprestížnejších výskumných univerzít v Británii.
Tradične si ju vyberajú na štúdium členovia kráľovskej rodiny (kráľ Eduard VII., kráľ Juraj VI., princ Henry z Gloucesteru, princ William z Gloucesteru a Edinburghu a princ Charles sú absolventami) a produkovala doteraz 83 držiteľov Nobelovej ceny.
Univerzita má 31 fakúlt (colleges). Tieto fakulty hrajú významnú rolu v sociálnom živote študentov. Od nich závisia aj štipendiá a granty o ktoré sa môžu študujúci uchádzať.

</doc>
<doc id="201754" url="https://sk.wikipedia.org/wiki?curid=201754" title="University of California, Los Angeles">
University of California, Los Angeles

University of California, Los Angeles, skrátene UCLA, je verejná výskumná univerzita sídliaca v meste Los Angeles v štáte Kalifornia v USA. Bola založená ako pobočka štátnej univerzity v roku 1919, je to druhý najstarší všeúčelový kampus v systéme Kalifornskej univerzity a má najväčší počet študentov zo všetkých univerzít v štáte.

</doc>
<doc id="201755" url="https://sk.wikipedia.org/wiki?curid=201755" title="Univerzita Cambridge">
Univerzita Cambridge



</doc>
<doc id="201759" url="https://sk.wikipedia.org/wiki?curid=201759" title="Kaitoku">
Kaitoku

Kaitoku je masívny podmorský vulkán s troma vrcholmi, nachádzajúci sa v Pacifiku, asi 130 km severozápadne od Iótó. Posledná erupcia vulkánu sa odohrala v roku 1984, odvtedy je oblasť monitorovaná Japonskou meteorologickou službou.

</doc>
<doc id="201760" url="https://sk.wikipedia.org/wiki?curid=201760" title="Lipik">
Lipik

Lipik je mesto v západnej Slavónii v Chorvátsku. V roku 2001 tu žilo 6 674 obyvateľov.
Mesto je známe termálnymi prameňni s teplotou až 60 °C a výdatnosťou približne 1,5 mil. litrov. Pramene boli prvýkrát zdokumentované v roku 1773, v roku 1872 bol v meste otvorený prvý kúpeľný hotel.
Pramene sú obohatené sodíkom, fluórom a vápnikom a slúža na liečbu srdcovocievnych chorôb a chorôb pohybového ústrojenstva. Mierálka sa plní aj do fliaš a predáva pod značkou "Lipički Studenac".
Sídli tu štátny žrebčinec na chov lipicanov.

</doc>
<doc id="201761" url="https://sk.wikipedia.org/wiki?curid=201761" title="Miloš Forman">
Miloš Forman

Miloš Forman, pôvodne Jan Tomáš Forman, (* 18. február 1932, Čáslav† 13. apríl 2018 Danbury, Connecticut, USA ) bol režisér, scenárista a herec českého pôvodu žijúci v Spojených štátoch. Bol dvojnásobným držiteľom Oscara za réžiu filmov "Prelet nad kukučím hniezdom" (1975) a "Amadeus" (1984).

</doc>
<doc id="201769" url="https://sk.wikipedia.org/wiki?curid=201769" title="Renesančná hudba">
Renesančná hudba

Renesančná hudba je hudba písaná v Európe počas obdobia renesancie približne v rokoch 1400 až 1600.
Veľká zmena v chápaní umenia nastala v 14. storočí, keď sa začalo obdobie "renesancie" (znovuzrodenia). Do popredia sa dostáva prírodná filozofia a astronómia. Umenie hľadalo inšpiráciu v dielach antických umelcov.
V období renesancie má prevahu zborová vokálna tvorba - spievaný mnohohlas nazývaný polyfónia, so sprievodom nástroja alebo bez neho. Renesancia vyvrcholila v 16. storočí.
V renesancii sa využívali najmä lutny.
Obdobie renesancie sa delí na dve časti: Ars antiqua a Ars nova.
Renesančná hudba má 3 podoby:
Hudobné nástroje:
Hlavní predstavitelia renesancie:

</doc>
<doc id="201773" url="https://sk.wikipedia.org/wiki?curid=201773" title="Oratórium (hudba)">
Oratórium (hudba)

Oratórium (lat. "oratorium", modlitebňa) je rozsiahla (až celovečerná) epická, vokálno-inštrumentálna cyklická skladba určená pre sólistov, zbor (zvyčajne zmiešaný), orchester a rozprávača. Dej oratória prerozprávava recitátor, nazývaný aj testo alebo historicus. Znakom pôvodných oratórií bol duchovný námet. Oratórium naväzovalo na stredoveké duchovné hry na biblické námety. Postupne však došlo k sekularizácii oratória, ktoré máva historické alebo mytologické námety.
Je to hudobná forma, ktorá vznikla na konci renesancie a najviac sa uplatnila v baroku a ranom klasicizme, ale uplatnilo sa aj v hudbe 19. a 20. storočia. Oratórium pozostáva zvyčajne z inštrumentálnej predohry, árií, recitatívov a zborov. Na rozdiel od opery nevyžaduje herecké výkony a sústredí sa na virtuózne hudobné prevedenie.

</doc>
<doc id="201774" url="https://sk.wikipedia.org/wiki?curid=201774" title="Kantáta">
Kantáta

Kantáta (lat. cantate - spievať) je „vokálno-inštrumentálna, spravidla viacčasťová skladba pre sólové hlasy s inštrumentálnym sprievodom alebo pre spevácky zbor a orchester“. Najznámejším skladateľom kantát bol Johann Sebastian Bach.

</doc>
<doc id="201775" url="https://sk.wikipedia.org/wiki?curid=201775" title="Kita-Iótó">
Kita-Iótó

Kita-Iótó (staršie: "Kita-Iwótó"; 1945(?)2007: Kita-Iwó-džima/Kita-Iwódžima resp. Kita-Ió-džima/Kita-Iódžima – doslova: "severný sírny ostrov") je menší ostrov, nachádzajúci sa v súostroví Izu v Tichom oceáne. Ostrov je tvorený prevažne bazaltovými horninami a týči sa nad hladinou mora. Jediné historické erupcie boli zaznamenané z podmorského krátera "Funka-Asane", nachádzajúceho sa asi severozápadne od pobrežia ostrova.

</doc>
<doc id="201776" url="https://sk.wikipedia.org/wiki?curid=201776" title="K-141 Kursk">
K-141 Kursk

Ruská ponorka K-141 "Kursk"
Začiatok stavby:
1992
Spustenie na vodu:
1994
Prevzatie do služby:
1994 (december)
Potopenie:
12. augusta 2000
Vybavenie:
Pohon: 2 × OK-650b pretlakové vodné reaktory, 2 × 190 MW;2 parné turbíny
Palebná sila: 4 x 533 mm a 2 x 650 mm torpéda 
K-141 Kursk () bola ruská jadrová ponorka triedy Antej ( – Projekt 949A, v kóde NATO – Oscar-II), pomenovaná po ruskom meste Kursk, pri ktorom sa v roku 1943 odohrala jedna z najväčších tankových bitiek histórie – bitka v Kurskom oblúku. Plavidlo bolo súčasťou Severnej flotily ruského vojnového námorníctva a operovalo hlavne v oblastiach Severného ľadového oceánu. Bolo projektované na boj s ponorkami, lietadlovými loďami a vystreľovanie ďalekonosných rakiet spod hladiny. "Kursk" sa potopil 12. augusta 2000 v medzinárodných vodách Barentsovho mora. Katastrofu neprežil nikto zo 118 členov posádky.
Zrod a pôvod.
Stavba ponorky začala v lodeniciach pri Severodvinsku, neďaleko Archangeľska v roku 1992. Na vodu bola spustená v máji 1994 a formálne prevzatá do služby 30. decembra toho istého roku. V nasledujúcom roku (1995) plavidlo posvätil ortodoxný kňaz.
Kursk sa stal poslednou ponorkou triedy Antej, ktorá bola projektovaná a ktorej stavba bola schválená ešte za sovietskej éry. S rozmermi 154 metrov na dĺžku a štyrmi poschodiami na výšku išlo o najväčšie útočné ponorky, ktoré kedy boli skonštruované (absolútne najväčšie sú ruské balistické ponorky typu Typhoon). O plavidlách tejto triedy sa tvrdilo, že sú „nepotopiteľné” kvôli svojmu dvojitému trupu. Vonkajší trup s hrúbkou iba 8 mm vyrobený z vysoko kvalitnej niklovo-chrómovej ocele je výnimočne odolný proti korózii a má výhodné magnetické vlastnosti, ktoré sťažujú detekciu ponorky systémami zaznamenávajúcimi magnetické anomálie (Magnetic Anomaly Detection systems – MAD). Celý vonkajší plášť je pokrytý 4080 mm hrubou vrstvou dlaždíc zo syntetickej gumy, ktorá slúži na utlmenie hluku zo strojov a na zredukovanie sonarových odrazov. Vnútorný trup je vyrobený z 50 mm silných oceľových platní a od vonkajšieho trupu ho oddeľuje medzera široká 12 metre (vnútorný plášť je kruhový, zatiaľčo vonkajší má oválny prierez). Medzi trupmi sa nachádzajú sonary a raketové silá.
Ponorka hrala dôležitú úlohu v arktickej oblasti. Počas 90. rokov Severná flotila trpela nedostatkom finančných prostriedkov a v dôsledku toho dochádzalo k znižovaniu počtu bojových i podporných jednotiek. V priebehu desiatich rokov sa počet plavidiel flotily znížil o tisíc kusov. Mnoho ponoriek bolo stiahnutých do dokov na pobreží Barentsovho mora a ponechaných napospas osudu. Za rovnaké obdobie sa počet jadrových ponoriek znížil o viac ako ⅔, z pôvodných 62 na 18 kusov. S výnimkou najdôležitejšieho bojového vybavenia všetko ostatné vrátane prieskumného a záchranného zariadenia neprechádzalo pravidelnou údržbou. Avšak koniec desaťročia priniesol určitú obrodu pre flotilu. 
V roku 1999 Kursk nepozorovane prekĺzol skrz Gibraltársky prieliv a uskutočnil úspešnú špionážne-prieskumnú misiu v Stredomorí, keď sledoval lode 6. flotily vojnového námorníctva Spojených štátov počas vojny v Kosove. Podľa ruskej strany vynaložili Spojené štáty desiatky miliónov dolárov na vystopovanie Kurska, nikdy sa im však nepodarilo udržať dlhší kontakt. Veliteľ ponorky Gennadij Petrovič Ljačin sa po návrate do Ruska stal národným hrdinom. 
Námorné cvičenie, ktoré sa konalo v auguste 2000 sa malo stať najväčšou akciou tohto druhu od rozpadu Sovietskeho zväzu pred necelými desiatimi rokmi a zahŕňalo okolo 30 plavidiel – 4 útočné ponorky, vlajkovú loď flotily – raketový krížnik Piotr Velikij triedy Kirov a rad menších lodí.
Mala to byť príprava na vyslanie časti Severnej flotily do Stredomoria neskôr toho roku.
Kursk sa na cvičenie vydal 10. augusta o 10:00 miestneho času zo svojho domovského prístavu "Zapadnaya Litsa" na Kolskom polostrove. Do pridelenej hliadkovacej oblasti vplával 12. augusta o 02:40. Plán cvičenia zahŕňal simulovaný útok na "Petra Veľkého".
Misia začala ráno 12. augusta 2000. Ako súčasť cvičenia vypálil "Kursk" z periskopovej hĺbky dve slepé torpéda.
Explózia.
11:28 miestneho času (07:28 svetového času) vysoko koncentrovaný peroxid vodíka, slúžiaci ako pohon torpéda, presiakol hrdzou v torpédovom puzdre. Peroxid reagoval s meďou a mosadzou v torpédomete, a tak spôsobil reťazovú chemickú reakciu vedúcu k explózii. Výbuch, ktorého mohutnosť sa rovnala explózii 100 až 250 kg TNT registrovali seizmometre ako otras o sile 1,5 až 2,2 stupňa Richterovej stupnice. Ponorka klesla na dno do hĺbky 108 m, približne 135 km od prístavu Severomorsk, v bode so súradnicami 69°40' s. š., 37°35' v. d.
Vodotesné dvere, izolujúce torpédovú miestnosť od zvyšku priestoru, boli pred vypálením torpéd otvorené. Toto bola zrejme bežná prax – nechať prebytok stlačeného vzduchu uvolniť do torpédovej miestnosti v momente odpálenia zbrane. Otvorené dvere dovolili výbuchu spätne roztrhať prvé dve z deviatich oddelení obrovskej ponorky a zabiť sedem mužov v prvom oddelení a prinajmenšom zraniť alebo dezorientovať tridsať šesť mužov v druhom oddelení. Napriek tomu, že si nikto nemôže byť istý udalosťami nasledujúcich dvoch minút, je zjavné, že veliaci dôstojník lode, kapitán 1. stupňa (námorný kapitán) Ljačin v druhom oddelení nemal dosť času na vyslanie núdzového signálu. Núdzová bója, zostrojená pre automatické vypustenie v prípade havárie (napr. pri zmene tlaku alebo detekcii ohňa) a umožňujúca lokalizáciu vraku záchranárom, takisto zlyhala. Pri misii v Stredozemnom mori v roku 1999 totiž obavy z náhodného uvoľnenia bóje, ktorá by mohla odhaliť pozíciu ponorky plavidlám Spojených štátov, viedli k jej zablokovaniu.
K ďalšej explózii došlo o 135 sekúnd neskôr. Táto bola registrovaná ako otras o sile 3,5 až 4,4 stupňa Richterovej stupnice, zaznamenaný seizmickými stanicami v celej severnej Európe, čo zodpovedá explózii 1 až 2 ton TNT.
S najväčšou pravdepodobnosťou došlo v tomto okamihu k výbuchu väčšieho počtu, približne šiestich, torpédových hlavíc. Seizmické údaje dokazujú, že k nemu došlo už na úrovni morského dna. Explózia roztrhla trup plavidla, schopný inak odolať tlaku v hĺbkach okolo 1000 m a spôsobila v ňom otvor o ploche dvoch štvorcových metrov. Výbuch takisto roztrhal tretie a štvrté oddelenie. Do týchto miest začala prúdiť voda (90 000 litrov za sekundu) a usmrtila všetky osoby nachádzajúce sa v týchto priestoroch, vrátane piatich dôstojníkov zo štábu 7. divízie nukleárnych ponoriek, ktorí mali sledovať priebeh cvičenia. V ďalšom, piatom oddelení, boli umiestené dva jadrové reaktory typu OK-650b, v oceľových nádobách so stenami o sile 130 mm. Každý reaktor mal výkon 190 MW, čo je menej ako 10 % výkonu bežného reaktora v elektrárni. Predel oddeľujúci štvrté a piate oddelenie vydržal explóziu. Kontrolné tyče v reaktore zostali nepoškodené a zabránili jadrovej havárii. Niektorí experti neskôr vyjadrili obdiv nad konštrukciou, ponorky, schopnú vydržať sériu explózií bez porušenia reaktorovej komory.
Dvadsaťtri mužov, pracujúcich v šiestom až deviatom oddelení, prežilo obe explózie. Zhromaždili sa v deviatom oddelení, kde sa nachádzal druhý únikový tunel (prvý, hlavný únikový tunel bol v druhom oddelení, ktoré bolo zničené). Kapitán-poručík Dmitrij Romanovič Kolesnikov (jeden z troch dôstojníkov tejto hodnosti, ktorí prežili) sa zrejme ujal iniciatívy, a spísal tých, ktorí zostali v deviatom oddelení. Tlak v oddelení v čase explózie bol rovnaký ako na povrchu. V tejto chvíli by z fyziologického hľadiska bolo možné použiť únikový otvor a opustiť ponorku muž po mužovi. Znamenalo by to plávať nahor 100 metrov v ľadovej arktickej vode v záchrannom obleku a nakoniec očakávať pomoc na hladine. Nie je isté, či bolo možné núdzový prielez z vnútra ponorky otvoriť. Stále sa líšia názory na to, do akej miery bol prielez poškodený. Je však pravdepodobné, že posádka by asi odmietla použiť únikový priechod, aj keby bol použiteľný. Najpravdepodobnejšie by namiesto toho videli šancu v čakaní na záchranné plavidlo, ktoré by priľnulo k prielezu zvonka ponorky.
Nemožno s istotou povedať, ako dlho zostávajúci muži v oddelení prežili. Krátko po núdzovom odstavení jadrových reaktorov vypovedal aj núdzový zdroj energie. Tým uvrhol posádku do absolútnej tmy a ďalej klesala i teplota. Kolesnikov napísal ešte dve ďalšie správy, omnoho menej úhľadné ako predtým:
Viedlo sa mnoho debát akú dlhú dobu mohli námorníci prežiť. Niektorí, hlavne na ruskej strane, tvrdia, že k úmrtiam došlo veľmi rýchlo. Voda presakovala do nehybného "Kursku" tesnením okolo hriadeľov vrtúľ. Iní poukazujú na množstvo superoxidových „nábojov“, používaných na premenu CO2 späť na kyslík a tým umožniť prežitie. Tieto náboje boli nájdené použité, potom ako bolo plavidlo vyzdvihnuté z dna. Paradoxne sa ale superoxid javí ako možná príčina smrti. Jeden z námorníkov pravdepodobne dostal do kontaktu superoxid s morskou vodou, a tak spôsobil chemickú reakciu a zapálil oheň. Oficiálne vyšetrovanie katastrofy ukázalo, že niektorí muži prežili oheň ponorením sa pod hladinu vody (stopy po ohni na stenách dokazujú, že voda siahala námorníkom približne po pás). Avšak oheň rýchlo spotreboval zostávajúci kyslík vo vzduchu, a tak spôsobil smrť zvyšku posádky udusením.
Vyzdvihnutie na hladinu.
V roku 2001 bol vrak ponorky vyzdvihnutý na hladinu a prevezený do suchého doku, kde bol ďalej skúmaný. Námorníci boli pochovaní. Po skončení vyšetrovania bol vrak zošrotovaný.

</doc>
<doc id="201778" url="https://sk.wikipedia.org/wiki?curid=201778" title="Iótó">
Iótó

Iótó (staršie "Iwótó"; 19452007 Iwó-džima/Iwódžima príp. Ió-džima/Iódžima; jap. "硫黄島" – Iótó/Ió-džima = "sírny ostrov") je ostrov vulkanického pôvodu, nachádzajúci sa v Tichom oceáne, asi južne od Tokia. Ostrov má trojuholníkový plochý tvar, jediná morfologická vyvýšenina sa nachádza na juhovýchodnom okraji – troskový kužeľ "Suribači-jama", šírka ostrova je , plocha je .
Dejiny.
Ostrov bol až do začiatku 19. storočia neobývaný, potom ho kolonizovalo Japonsko a v roku 1943 na ňom žilo približne 1 100 civilistov. Väčšina bola zamestnaná v cukrovare, alebo v sírnej bani v severovýchodej časti ostrova. Ostrov bol začiatkom roka 1945 dejiskom jednej z bitiek druhej svetovej vojny – bitky o Iwo Džima. V súčasnosti je Iótó neobývaný, s výnimkou občasného výskytu vojakov japonských obranných síl, ktorí sa starajú o tunajšiu námornú základňu. Na vstup na ostrov je potrebné povolenie.
Geologická stavba.
Ostrov predstavuje zvyšok kaldery – v podstate je to ploché kalderové dno. Petrograficky odlišuje od iných ostrovov súostrovia Izu – horniny sú kyslejšie, prevládajú andezity a trachyandezity. Za posledných 700 rokov nastáva vplyvom vulkanizmu pomalý výzdvih ostrova. Na ostrove sa nachádzajú početné fumaroly, vulkanicky aktívna je západná a severozápadná časť ostrova.

</doc>
<doc id="201779" url="https://sk.wikipedia.org/wiki?curid=201779" title="Kita-Fukutokutai">
Kita-Fukutokutai

Kita-Fukutokutai je podmorský vulkán v Pacifiku, nachádzajúci sa približne na pol ceste medzi ostrovmi Iótó a Minami-Iótó. Vrchol sopky sa nachádza len 73 m pod hladinou mora. Sopečná činnosť v oblasti bola prvýkrát hlásená v roku 1937, posledná erupcia bola pozorovaná rybárskou loďou v roku 1988 (toto hlásenie však nebolo potvrdené inými pozorovaniami).

</doc>
<doc id="201782" url="https://sk.wikipedia.org/wiki?curid=201782" title="Ausa">
Ausa

Ausa je rieka na severe San Marína. V jej brode je najmenšia nadmorská výška San Marína: 

</doc>
<doc id="201790" url="https://sk.wikipedia.org/wiki?curid=201790" title="Iwo-džima">
Iwo-džima



</doc>
<doc id="201794" url="https://sk.wikipedia.org/wiki?curid=201794" title="Katastrálny odbor okresného úradu">
Katastrálny odbor okresného úradu

Katastrálny odbor okresného úradu (od roku 2002 do septembra 2013 samostatný úrad pod názvom Správa katastra) je odbor okresných úradov na Slovensku, ktorý pre územie daného okresu :
Dejiny.
Do roku 2001 činnosť dnešných katastrálnych odborov vykonávali katastrálne úrady. V roku 2002 vznikli "Správy katastra" (ktoré neboli súčasťou vtedajších obvodných úradov) na základe novely zákona č. 162/1995 Z.z. (katastrálny zákon), ktorý upravoval ich fungovanie a postavenie. Od októbra 2013 sa agenda Správ katastra stala súčasťou okresných úradov a v zákone sa preto odvtedy označujú jednoducho ako "okresné úrady"; v praxi ide presnejšie o katastrálne odbory okresných úradov. Agenda katastrálnych odborov okresných úradov je zhodná s agendou dovtedajších Správ katastra.

</doc>
<doc id="201795" url="https://sk.wikipedia.org/wiki?curid=201795" title="Cando">
Cando

Cando je rieka v San Maríne. Vlieva sa do rieky Marano, blízko kastelu (obce) Faetano.

</doc>
<doc id="201797" url="https://sk.wikipedia.org/wiki?curid=201797" title="Menkaureho pyramída">
Menkaureho pyramída

Menkaureho pyramída (iné názvy: Mykerínova pyramída, Menkavrého pyramída, Mikerínova pyramída, "Menkaureova pyramída" je tretia a najmenšia kráľovská pyramída v nekropole pri Gíze v Egypte. Postavil ju panovník 4. dynastie Menkaure (2490–2472 pred Kr.), ktorý bol synom Chufua, staviteľa najväčšej egyptskej pyramídy. V areáli sa nachádzajú aj tri menšie, ktoré boli určené jeho kráľovnám. Menkaureho pyramída patrí medzi pravé kamenné pyramídy a má dodnes zachovanú subštruktúru, ktorá je najzložitejšia spomedzi všetkých zo svojho susedstva. Patrí k nej ďalej zádušný chrám, nachádzajúci sa v blízkosti, a údolný, ktorý ležal pri brehu Nílu. V pozostatkoch týchto objektov sa našlo okrem väčšieho počtu fragmentov aj niekoľko dobre zachovaných sôch faraóna a príslušníkov jeho rodiny.

</doc>
<doc id="201798" url="https://sk.wikipedia.org/wiki?curid=201798" title="Menkaureova pyramída">
Menkaureova pyramída



</doc>
<doc id="201799" url="https://sk.wikipedia.org/wiki?curid=201799" title="Pyramída s dvoma svahmi">
Pyramída s dvoma svahmi



</doc>
<doc id="201800" url="https://sk.wikipedia.org/wiki?curid=201800" title="Mikerínova pyramída">
Mikerínova pyramída



</doc>
<doc id="201801" url="https://sk.wikipedia.org/wiki?curid=201801" title="Mykerínova pyramída">
Mykerínova pyramída



</doc>
<doc id="201802" url="https://sk.wikipedia.org/wiki?curid=201802" title="UCLA">
UCLA



</doc>
<doc id="201804" url="https://sk.wikipedia.org/wiki?curid=201804" title="Marano">
Marano

Marano je rieka v Taliansku a preteká aj cez San Maríno. V San Maríne priberá prítok Cando. Za San Marínom sa vlieva do rieky Fiumicello.

</doc>
<doc id="201805" url="https://sk.wikipedia.org/wiki?curid=201805" title="Jiří z Poděbrad">
Jiří z Poděbrad

Jiří z Kunštátu a Poděbrad (* 23. apríl 1420 Poděbrady, České kráľovstvo – † 22. marec 1471 Praha, České kráľovstvo) český kráľ v rokoch 1458 až 1471. Do kráľovského stavu bol zvolený šľachtou, a bol jediným českým panovníkom, ktorý nepochádzal z panovníckej dynastie, ale z panského stavu domácej šľachty. Po jeho smrti vládli už iba králi z cudzích dynastií. Oficiálne sa hlásil k husitskému vierovyznaniu (utrakvizmu).
Rodinný pôvod a jeho manželstvá.
Pochádzal z pôvodne moravského rodu pánov z Poděbrad a Kunštátu. Jeho otcom bol Viktorin z Kunštátu (1403 – 1427), bývalý husitský veliteľ, meno matky je neznáme. Je možné, že bol nemanželským dieťaťom. Detstvo strávil pod kuratelou svojich strýkov, istý čas pobýval na hrade Bouzov. S veľkou pravdepodobnosťou sa zúčastnil v známej bitke pri Lipanoch (30. máj 1434), a to v sprievode svojho poručníka na strane katolícko-kališníckej koalície. Nedostalo sa mu hlbšieho vzdelania, z cudzích jazykov ovládal len nemčinu.
V roku 1440 sa oženil s Kunhutou zo Šternberka (1422 – 1449), dcérou Jána Holického zo Šternberka. Z manželstva vzišlo sedem detí, prvorodený Boček (1442 – 1496) sa však narodil s mentálnou poruchou, a tak sa do roly dediča dostal druhorodený Viktorin (1443 – 1500). Tretí syn Henrich (1448 – 1498) sa stal zakladateľom sliezskej kniežacej dynastie (knieža minsterberské a olešnické) rodu Poděbradských. Kunhuta zo Šternberka zomrela po ťažkom pôrode dvojičiek v novembri 1449. 
Druhou manželkou Juraja Poděbradského sa v roku 1450 stala Johana z Rožmitálu (1430 – 1475), ktorá bola katolíckeho vierovyznania. V tomto manželstve sa narodil syn, ktorému dali opäť meno Henrich, ale v prameňoch vystupuje aj ako Hynek (1452 – 1492). Okrem neho sa v druhom manželstve ešte narodil jeden syn (Bedřich) a dve dcéry (Anežka a Ľudmila).
Vláda Juraja Poděbradského.
Po smrti magnáta Hynka Ptáčka z Pirkštejna, vodcu panského stavu, ktorý mal k Jurajovi Poděbradskému blízky vzťah, v roku 1444 sa Juraj Poděbradský postupne stal vodcom českých utrakvistov (kališníkov). Ako významný hajtman jedného z východočeských krajov viedol v septembri 1448 vojsko s ktorým obsadil Prahu. Tento krok bol vyvolaný prestupom najvyššieho purkgrófa ku katolíckemu vierovyznaniu. V roku 1452 dobyl tiež mesto Tábor, sídlo radikálnych husitov (táboritov), čím v krajine oslabil ich vplyv. V roku 1452 bol zvolený za krajinského správcu Českého kráľovstva a postavil sa do služieb maloletého kráľa Ladislava Pohrobka (jeho otcom bol Albrecht Habsburský a matkou Alžbeta Luxemburská, dcéra Žigmunda Luxemburského). Ako správca podporoval práva Ladislava Pohrobka na český trón, vo Viedni s ním vyjednal podmienky jeho nástupu na trón. Počas Ladislavovej vlády stál verne v jeho službách.
Po smrti kráľa Ladislava (Juraj Poděbradský bol obvinený z jeho otrávenia, ale dnes je už dokázané, že mladý kráľ zomrel na leukémiu) bol dňa 2. marca 1458 v pražskej Staromestskej radnici zvolený za českého kráľa (korunovaný bol 7. mája 1458). Za kráľa ho zvolila aj katolícka strana českej šľachty, pretože Juraj Poděbradský sa v tajnej prísahe v predvečer korunovácie, urobenej v prítomnosti dvoch uhorských biskupov, zaviazal k vernosti katolíckej cirkvi. Nešlo však o zradu jeho vierovyznania – kráľ ostal naďalej praktizujúcim utrakvistom a v platnosti ostali aj tzv. bazilejské kompaktáty (teda dohoda medzi predstaviteľmi cirkevného snemu v Bazileji a vyslancami utraktistov z Čiech, definitívne potvrdená v roku 1436, že utrakvistická cirkev môže praktizovať obrad eucharistie pod obojím spôsobom; zároveň sa cirkevné obrady mohli konať v českom jazyku). Problematické bolo uznanie jeho vlády v Sliezsku a Hornej a Dolnej Lužici, kde bol preferovaný na kráľa saský vojvoda Viliam.
V roku 1459 sa Juraj Poděbradský stal prostredníkom v spore medzi nemeckými kniežatami, ktoré medzi sebou bojovali v tzv. „markgrófskej vojne“. Kráľ zvolal zjazd znepriatelených kniežat do Chebu, kde uzatvorili prímerie a zároveň sa Juraj Poděbradský dohodol so saským vojvodom Viliamom na tom, že sa zdá nárokov na územia Českého kráľovstva. Postupne mu tak vzdali hold aj stavy Sliezska, Hornej a Dolnej Lužice. Jurajovi Poděbradskému sa tým podarilo prelomiť nielen medzinárodnú politickú izoláciu Čiech, ktorá trvala od začiatku husitských vojen, ale aj sceliť územie Českého kráľovstva.
Problémom v zahraničnej politike zostávala jeho príslušnosť k utrakvizmu. Nový pápež Pius II. (vlastným menom Aeneas Silvius Piccolomini) sa snažil dosiahnuť podriadenie Juraja Poděbradského pápežskej kúrii a získať ho pre pripravovaný projekt križiackej výpravy proti Osmanským Turkom. Kráľ sa však nemienil podriadiť autorite pápeža. Napriek tomu vyslal do Ríma posolstvo, ktoré malo dosiahnuť obnovené potvrdenie bazilejských kompaktátov. Pápež Pius II. sa však rozhodol v roku 1462 zrušiť platnosť bazilejských kompaktátov a prostredníctvom českých poslov vyzval kráľa, aby zabezpečil obnovu katolíckej cirkvi v krajine. To Juraj Poděbradský ako utrakvista neurobil a naopak na sneme otvorene podporil platnosť kompaktátov, pričom sa štylizoval do úlohy ochrancu odkazu Husovho reformného učenia.
V roku 1465 sa proti nemu postavila katolícka šľachta, vedená Zdeňkom zo Šternberka, ktorá v Zelenej hore pri Nepomuku uzatvorila opozičný spolok (nazvaný Zelenohorská jednota). Nový pápež Pavol II. sa snažil proti „kacírskemu“ panovníkov poštvať susedných panovníkov, najmä poľského kráľa Kazimíra IV. Jagelovského (ponúkal mu pomoc pri eventuálnom úroku na Sliezsko), ale keď sa mu to nepodarilo, koncom roku 1466 prehlásil pápež Juraja Poděbradského za kacíra a za zosadeného z trónu. O tri mesiace neskôr vyhlásil kliatbu aj nad všetkými kališníkmi a vyhlásil proti husitským Čechám križiacku výpravu. Proti panovníkovi sa otvorene postavili príslušníci katolíckej šľachty, takže kráľ v priebehu roku 1467 začal dobýjať ich hrady. Proti kráľovi sa však postavilo aj Sliezsko a obe Lužice, čím hrozil rozpad Českého kráľovstva.
Situáciu využil uhorský kráľ Matej Korvín, ktorý mal ambíciu odtrhnúť od kráľovstva severné a východné oblasti (Sliezsko, Moravu), prípadne sa stať českým kráľom. Na jar roku 1468 sa začala vojna medzi Jurajom Poděbradským a Matejom Korvínom. V januári 1469 Korvín vpadol s vojskom do Čiech. Plánoval sa zmocniť bohatého banského mesta Kutná Hora, ale bitku s českým vojskom nezviedol a neskôr uzatvoril s Jurajom Poděbradským prímerie s tým, že ďalšie rokovania sa uskutočnia v Olomouci. Na prelome apríla a mája však Matej Korvín vyjednával so zástupcami Sliezska, Lužíc a Zelenohorskej jednoty o ich podpore pre jeho voľbu za českého kráľa. Keď získal ich súhlas, 3. mája 1469 sa nechal za kráľa aj zvoliť. V priebehu roku 1469 sa vojská oboch protivníkov vyhýbali priamemu stretu a manévrovaním len ničili Čechy. V roku 1470 boli vojská Mateja Korvína vytlačené z Moravy a stiahli sa do Sliezska. Keď Matejove ambície prestal podporovať aj rímsko-nemecký cisár Fridrich III., vojna medzi českým a uhorským kráľom ustala.
Juraj Poděbradský si ale realisticky uvedomoval, že nebude môcť kráľovskú vládu odovzdať svojmu synovi, a tak v roku 1470 český snem schválil Poděbradského návrh, aby po jeho smrti prijala šľachta za kráľa syna poľského panovníka Kazimíra IV. Jagelovského. Keď 22. marca 1471 Juraj Poděbradský v Prahe zomrel, skutočne bol princ Vladislav Jagelovský za kráľa zvolený. Kráľ bol pochovaný v kráľovskej hrobke v katedrále sv. Víta na Hradčanoch, ale jeho srdce a vnútornosti boli vložené v striebornej schránke do hrobu pražského arcibiskupa (a stúpenca utrakvizmu) Jána z Rokycian v Týnskom chráme.

</doc>
<doc id="201808" url="https://sk.wikipedia.org/wiki?curid=201808" title="Fiumicello (rieka)">
Fiumicello (rieka)

Fiumicello je rieka v Taliansku a preteká aj cez San Maríno. Vlieva sa do nej rieka Marano.

</doc>
<doc id="201809" url="https://sk.wikipedia.org/wiki?curid=201809" title="Back in Black">
Back in Black

Back in Black je album austrálskej hard rockovej skupiny AC/DC z roku 1980. Bol prvým album, ktorý nahral skupina bez zosnulého Bona Scotta. Členovia skupiny uvažovali nad ukončením kariéry po jeho smrti, no nakoniec sa rozhodli pokračovať a angažovať speváka Briana Johnsona. Ten v sedemdesiatych rokoch 20. storočia pôsobil ako spevák v britskej glamrockovej formácii Geordie. Robert John "Mutt" Lange, ktorý už spolupracoval so skupinou na albume "Highway to Hell" bol producentom tohto albumu.
Doposiaľ bolo predaných približne 50 miliónov kusov na celom svete, vďaka čomu je to druhý najviac predávaný albumu na svete a najviac predávaný austrálsky album. V roku 2003 bol tento album časopisom "Rolling Stone" zaradený na 73. miesto zoznamu najlepších albumov všetkých čias.
Zoznam skladieb.
Na albume sa nachádzajú viaceré hity skupiny, vrátane titulnej skladby „Back In Black“, „Hells Bells“ či „You Shook Me All Night Long“.

</doc>
<doc id="201811" url="https://sk.wikipedia.org/wiki?curid=201811" title="Angus Young">
Angus Young

Angus McKinnon Young (* 31. marec 1955) je Austrálsky gitarista a spoluzakladateľ skupiny AC/DC. Young je známy vďaka svojím energickým vystúpeniam na koncertom a nosením uniformy školáka. V rebríčku časopisu "Rolling Stone" 100 najlepších gitaristov skončil Young na 24. mieste.
Angus Young sa narodil v Glasgow v Škótsku, keď mal osem rokov presťahoval sa s rodinou do Austrálie. Jeho prvou skupinou bola miestna skupina Kantuckee, neskôr hrali pod menom Tantrum. V roku 1973 spolu s bratom Malcolmom založili skupinu AC/DC, ktorá prešla viacerými formáciami a stala sa z nej ikona hard rocku.

</doc>
<doc id="201815" url="https://sk.wikipedia.org/wiki?curid=201815" title="San Marino (rieka)">
San Marino (rieka)

San Marino je rieka v Taliansku a pramení v San Maríne. Cez Taliansko ďalej preteká smerom na sever. Vlieva sa do rieky Marecchia pri meste Torello.

</doc>
<doc id="201816" url="https://sk.wikipedia.org/wiki?curid=201816" title="Highway Star">
Highway Star

„Highway Star“ je jednou z najslávnejších skladieb od skupiny Deep Purple, ktorá bola vydaná na albume "Machine Head". Jej gitarové a organové sóla sa stali inšpiráciou pre nasledujúce hudobné diela mnohých ďalších hudobníkov a hudobných skupín. Jon Lord vraví, že jeho organové sólo v tejto skladbe je založené na úryvku podobnom Bachovej kompozícii.
História.
Skladba sa zrodila na koncertnom turné v roku 1971 keď sa jeden z reportérov spýtal členov skupiny akým spôsobom komponujú svoju hudbu. Gitarista Ritchie Blackmore vtedy vzal do ruky akustickú gitaru a začal dokola prebrnkávať riff pozostávajúci z jednoduchého "G" počas ktorého ho začal spevák Ian Gillan sprevádzať jednoduchým spevom. Vylepšenú verziu tejto skladby skupina predviedla na vystúpení počas toho istého večera. Táto skladba sa prvýkrát objavila na ich LP "Machine Head" z roku 1972. 
Skladba je jednou zo základných hudobných diel, ktoré skupina hráva na každom koncertnom vystúpení a viac rokov bola tou, ktorá ich koncerty otvárala. V súčasnosti sa pieseň „Highway Star“ hráva ako prídavok. 
Coververzie.
Skladba „Highway Star“ je všeobecne považovaná za ranú speedmetalovú kompozíciu. Jej coververzie boli nahrané viacerými skupinami tohto, ale aj iných žánrov.

</doc>
<doc id="201818" url="https://sk.wikipedia.org/wiki?curid=201818" title="NHL (séria)">
NHL (séria)

NHL (hovorovo označovaná ako Chel) je séria profesionálnych simulačných videohier ľadového hokeja, ktoré vyvinula spoločnosť EA Vancouver a každoročne vydáva spoločnosť Electronic Arts pod značkou EA Sports. Hra je vyvíjaná na základe licencie od National Hockey League (NHL), ktorá umožňuje používanie názvov tímov, štadiónov a farieb ligy v hre, a od National Hockey League Players' Association (NHLPA), ktorá umožňuje používanie mien a podobizní hráčov ligy.
Diely.
V hre "NHL Hockey" od roku 1991 boli herné režimy sezóna a play-off a kvôli licencii sa hra v Európe volala "EA Hockey" a namiesto toho v nej hralo 22 národných tímov. "NHLPA Hockey '93" nebola k dispozícii bez licencie NHL, takže namiesto názvov a log tímov NHL boli k dispozícii iba mestá. Herné režimy pridané v "NHL 95" boli exhibičný, tréningový, rozstrel a možnosť upravovať a vymieňať jednotlivých hráčov v tímoch. Na PC bola "NHL 96" v 3D s 2D textúrami hráčov, vrátili sa súboje (naposledy v prvých dvoch hrách). "NHL 97" bola prvým plnohodnotným 3D dielom, pridané boli národné tímy Kanady, USA a Ruska, ďalšie dva tímy obsahujú kompiláciu najlepších európskych hráčov. V "NHL 98" už bolo zahrnutých 18 národných tímov. V NHL 99 bol pridaný režim kariéry a v NHL 2000 režim turnaja.
NHL v novom storočí.
Verzie 2000 a 2001 priniesli grafické vylepšenia (oproti NHL 99 reálnejšie tváre, vylepšený spôsob hokejových bitiek atď.). Prevratné grafické vylepšenie priniesla verzia 2002. Verzia 2005 mala 2 väčšie novinky: 1.- Nové ligy (Fínsku, Švédsku a Nemeckú) 2.- "Dynasty mód" v ktorom ste mohli "manažovať" svoje mužstvo 16 sezón. Verzia 2006 neponúkla žiadne prevratné vylepšenia. Ďalšie pokračovania na platforme PC už nepriniesli žiadne iné výraznejšie zmeny.

</doc>
<doc id="201822" url="https://sk.wikipedia.org/wiki?curid=201822" title="Steam">
Steam



</doc>
<doc id="201826" url="https://sk.wikipedia.org/wiki?curid=201826" title="Smoke on the Water">
Smoke on the Water

„Smoke on the Water“ je rocková skladba britskej hardrockovej formácie Deep Purple, ktorá vyšla prvýkrát na ich albume "Machine Head" z roku 1972.
Skladba je známa vďaka svojej hlavnej hudobnej téme, ktorou je štvornotová bluesová škála, melódia štyroch paralelných tónov. Gitarový riff hrá Ritchie Blackmore na elektrickej gitare Fender Stratocaster, po bicích a basovej gitare nasleduje spev Iana Gillana. Jon Lord sprevádza gitarový part na organe Hammond B3, ktorého zvuk cez zosilňovač Marshall skresľovaný do tónu, ktorý napodobňuje gitarový zvuk. Blackmore používa na vybrnkávanie dva prsty, prehrávaním dvojíc tónov sa dá presnejšie spájať zvuk organu s gitarou.
História skladby.
Slová skladby rozprávajú skutočný príbeh. 4. decembra 1971 mala skupina Deep Purple pripravené nahrávanie albumu v Montreux (Švajčiarsko) v mobilnom štúdiu, ktoré im prenajala skupina The Rolling Stones (známe ako Rolling Stones Mobile Studio, v tomto štúdiu bol nahrávaný napr. aj album "Physical Graffiti" od Led Zeppelin), v texte piesne je spomínané ako „Rolling truck Stones thing“, alebo aj „the mobile“. Nahrávacie štúdio mali v zábavnom komplexe, ktorý bol súčasťou kasína v Montreux (v texte ako „the gambling house“). V podvečer nahrávania mal na javisku kasína vystúpenie Frank Zappa so svojou skupinou The Mothers of Invention. Uprostred Prestonovho syntetizátorového sóla v skladbe „King Kong“ toto miesto zachvátil požiar. Niektorý návštevník vystrelil svetlicu zo signálnej pištole do stropu pokrytom ratanom, ktorý začal horieť. V texte je to opísané slovami „some stupid with a flare gun...“. Vzniknutý oheň zničil celý komplex kasína aj s aparatúrou Zappovej skupiny. 
Názov skladby „Smoke on the Water“ (autorom je ich basgitarista Roger Glover) pochádza z pohľadu na dymiace kasíno ponad Ženevské jazero. „Funky Claude“ pobehujúci hore dolu je pomenovaním pre Claude Nobsa, riaditeľa džezového festivalu v Montreux, ktorý pomáhal niektorým návštevníkom utiecť z miesta požiaru.
Vplyv.
Skladba „Smoke on the Water“ bola pridaná na album "Machine Head", ktorý bol vyšiel začiatkom roku 1972. Skupina ju neplánovala vydať na singli, nepovažovala ju za potencionálny hit. Singel vyšiel až po roku a dosiahol v lete 1973 v USA štvrtú priečku v rebríčku popových singlov Billboardu. Po jeho vydaní sa album dostal do prvej desiatky v predajnosti. Súhra hry medzi Blackmorom a Lordom je v koncertných verziách skladby viac prepracovaná a verzia, ktorá vyšla na ich albume "Made in Japan" v roku 1973 sa stala osobitným hitom.
Skladbu hrali Blackmore a Gillan počas vystúpení svojich sólových projektov po odchode zo skupiny Deep Purple vo formáciách Ian Gillan Band, či Rainbow. V roku 1983 Gillan ako člen skupiny mal skladbu „Smoke on the Water“ vo svojom repertoári na vystúpeniach Black Sabbath. Je to teda jedna z mála coververzií, ktoré hrala táto skupina vo svojej histórii.
Táto pieseň je populárnou aj pre začínajúcich gitaristov, často sa hrá už počas trénovania hry na gitaru.
Odkaz.
„Smoke on the Water“ dosiahol tieto úspechy:

</doc>
<doc id="201827" url="https://sk.wikipedia.org/wiki?curid=201827" title="Vitariánstvo">
Vitariánstvo

Vitariánstvo je spôsob stravovania, pri ktorom sa preferuje konzumovanie surových, tepelne neupravených potravín rastlinného pôvodu. Ide o formu vegánstva, pretože väčšinu potravín tvorí zelenina, ovocie, orechy, obilniny a vylučujú sa potraviny živočíšneho pôvodu. Kombinuje sa tak forma vegánstva a surového stravovania. Dôvodom pre konzumovanie surovej stravy býva názor, že je pre človeka prirodzená a má lepší prospech pre organizmus a zdravie.
Vitariani, od slova Vita, čiže život, konzumujú iba surovú (raw food) stravu, bez tepelnej úpravy. Ich jedálniček tvorí prevažne ovocie, zelenina, listy, byliny, semená, orechy, klíčky. 

</doc>
<doc id="201829" url="https://sk.wikipedia.org/wiki?curid=201829" title="Vitarián">
Vitarián



</doc>
<doc id="201830" url="https://sk.wikipedia.org/wiki?curid=201830" title="Gender">
Gender

Gender môže byť:

</doc>
<doc id="201831" url="https://sk.wikipedia.org/wiki?curid=201831" title="Gender (rod)">
Gender (rod)

Gender [vyslov: džender] (iné názvy: rod, psych(olog)ické pohlavie v širšom zmysle, sociálne pohlavie) sú vlastnosti a správanie človeka spojené s obrazom muža resp. ženy zo spoločenského a kultúrneho hľadiska. Chápe sa ako sociálne, resp. kultúrne pohlavie, je to teda akási obdoba (resp. opak) pojmu biologické pohlavie v oblasti kultúry, sociológie a psychológie. V niektorých (najmä anglických) textoch však pojem gender zahŕňa aj biologické pohlavie (po anglicky nazývané sex).
Podľa klasickej definície historičky Joan Wallach Scott sa rod chápe ako "konštitutívna súčasť sociálnych vzťahov, ktoré sa zakladajú na uvedomovaných rozdieloch medzi pohlaviami" a zároveň je tiež "primárnym spôsobom označovania mocenských vzťahov". Koncept zaviedla do sociológie Ann Oakleyová v roku 1972, kedy vo svojej publikácii "Pohlavie, rod a spoločnosť" vychádzala najmä z výskumu Johna Moneyho, ktorý sa zaoberal štúdiami intersexuálnych ľudí a ich ponímanie rodu. 
Terminológia.
Hoci je používanie domáceho výrazu "rod" vo význame uvedenom v úvode tohto článku na Slovensku značne rozšírené, nemusí byť všeobecne akceptované – napríklad podľa M. Čermákovej: „Označenie [rod] však nie je celkom adekvátne a navodzuje nepresné súvislosti, preto sa väčšinou pojem gender preberá v pôvodnom tvare.“
Napriek týmto starším námietkam je však v odbornej literatúre dnes prevažne zaužívané pojem gender do slovenčiny prekladať ako rod.
Slovo "gender" v angličtine nemá len význam uvedený v úvode tohto článku, ale môže ísť aj o (pôvodne len politicky korektné, resp. eufemistické) iné označenie biologického pohlavia. Anglickým slovom gender sa teda niekedy jednoducho nahrádza staršie anglické slovo sex, pretože slovo sex v angličtine znamená nielen biologické pohlavie, ale aj sexuálny styk, a pochopiteľne je často potrebné nejako terminologicky odlíšiť sexuálny styk od biologického pohlavia. V niektorých textoch slovo gender zahŕňa tak to, čo je definované v prvej vete úvodu tohto článku, ako aj biologické pohlavie. Ďalší základný (a historicky najstarší) význam anglického slova gender je gramatický rod.
Rozdiel medzi rodom a biologickým pohlavím.
Rod (angl. gender) sú sociálne konštruované rozdiely medzi ženami a mužmi (celkový výzor človeka a jeho správanie). Je to súbor vlastností, charakteristík, činností a znakov, ktoré mužom a ženám pripisujeme a s ktorými sa muži a ženy v rôznej miere stotožňujú. Rod sa formuje na základe výchovy, vzdelania, pod vplyvom prostredia, očakávaní, jazyka, vlastných rozhodnutí atď. a môže mať naprieč kultúrami a obdobiami rôzne prejavy.
Biologické pohlavie (t.j. pohlavie v užšom zmysle; angl. sex alebo gender) je biologická charakteristika človeka ako muža a ženy identifikovateľná na základe pohlavných orgánov, chromozomálnej a hormonálnej výbavy a druhotných pohlavných znakov.
Sexuológ John Money zaviedol pojem rodová rola (ang. gender role) a ako prvý ho použil v písanej podobe vo vedeckom časopise. V kľúčovom článku z roku 1955 definoval "gender" ako „všetky tie veci, ktoré človek hovorí alebo robí, aby odhalil, že má postavenie chlapca alebo muža, dievčaťa alebo ženy. Zahŕňa, ale nie je obmedzený na sexualitu v zmysle erotiky.“
Opozícia.
Kritici, v tomto prípade cirkev, vyčítajú teórii rodu to, že podľa nej nemá biologické pohlavie žiaden vplyv na rod. Odporcovia a odporkyne zakladajú svoju kritiku teórie rodu na viere v biologický determinizmus, čo znamená, že vonkajšie a vnútorné pohlavné identifikátory spolu s chromozomálnou a hormonálnou výbavou predurčujú ženy a mužov k určitým vlasnostiam, ktoré sa spájajú so stereotypnou ženskosťou a mužskosťou. Odporcovia a odporkyne neveria v to, že rod je konštruovaný spoločnosťou a tak vytvára určité očakávania o tom ako sa má „pravý muž“ a „pravá žena“ správať, ale veria v to, že pohlavné indikátory mužov predurčujú na to, aby boli silný, dravý, ambiciózny a ženy na to, aby boli citlivé, starostlivé, submisívne. Tieto vrodené vlastnosti, ktoré odporcovia a odporkyne pokladajú za naturálne a priamo prepojené s pohlavnými indikátormi, vytvárajú ďalšie stereotypy o mužoch a ženách, ako „žena nepatrí do politiky, lebo je citlivá“, alebo „muži neplačú, lebo sú silní“.
Súčasťou kritiky je aj časté zamieňanie pojmu rod v jeho sociologickom význame s pojmom rodová identita. Rodová identita je osobným vyjadrením prežívaného nesúladu medzi pociťovaným pohlavím a pohlavím prisúdeným pri narodení pri transrodových ľuďoch, resp. osobným odmietaním spoločnosťou predpísaných noriem rodového správania pri queer ľuďoch. Krajne-pravicovou a konzervatívnou ideológiou motivovaní odporcovia rodovej rovnosti a práv sexuálnych menšín zamieňajú viaceré významy pojmu "rod" a "rodový" a poukazujú na niektoré možné dôsledky politík akceptácie transrodových ľudí pri verejných toaletách, väzniciach, alebo v športe a pripisujú ich existencii pojmu rod. V konzervatívnej a bulvárnej tlači sa napríklad často skloňoval prípad "Edny Mahan", kedy zo ženskej väznice v New Jersey museli v lete 2022 previesť transrodovú ženu po tom, čo oplodnila dve spoluväzenkyne.
Rod v sociológii.
Rod znamená sociálny a kultúrny význam, ktorý si pripisuje pohlavie. Tento pojem označuje súbor záujmov, vlastností, spôsobov konania a pod., ktoré sú v určitej spoločnosti pripisované ženám a mužom a súčasne od nich aj očakávané. Pojem rod (gender) bol zavedený preto, aby sa poukázalo na skutočnosť, že tieto charakteristiky, ktoré sú pripisované ženám a mužom, nie sú dané biologickým základom, ale že sú sociálnou konštrukciou. Pojem rod nahradil pred tým používaný pojem "psychologické pohlavie". Vplyv na psychologické pohlavie má hlavne biologické pohlavie, aj keď v niektorých špecifických prípadoch nemusí byť totožné.
Podľa R.W. Connella sa dichotómne delenie na mužské a ženské prejavuje vo všetkých sférach a vnímame ho ako prirodzené. Maskulita a feminita nie sú striktne dané prírodou ale oboje musíme chápať ako tvorené vonkajším prostredím, sociálnymi normami a tlakom autorít. Psychologický výskum ukazuje, že väčšina z nás kombinuje oboje, maskulitné aj feminitné charakteristiky. Rod nemôžeme chápať ako spoločenské rozdiely medzi mužmi a ženami. Rod je skôr štruktúra sociálnych vzťahov a súbor praktík, ktorý prenáša reproduktívne rozdiely medzi telami do sociálnych procesov.
G. Šmausová tvrdí, že k rodovým rozdielom v správaní nevedú ľudí prírodné znaky, ale práve špecifická socializácia k mužským a ženským roliam. Práve samotná socializácia zohráva dôležitú úlohu v reprodukovaní rodových očakávaní, charakteristík, praktík a stereotypov. Jedinci sa tieto stereotypy a „správne chovania“ učia už od narodenia, na základe svojho biologického pohlavia. Pričom samotný rod pohlavie nemá. Muži a ženy nemajú odlišné vlastnosti, skôr si vyberajú zo súboru vlastností a rôznou mierou tieto vlastnosti i zdieľajú.
Rodové stereotypy.
Rodové (genderové) stereotypy sú zjednodušené, nerealistické obrazy „mužskosti” a “ženskosti”, idealizované a očakávané vzory, ktoré nás sprevádzajú vo všetkých oblastiach života. Svojou reprodukciou utvárajú zdanie prirodzenosti a samozrejmosti. Sú tvorené a udržiavané pomocou:
Rodové stereotypy sú teda určité normy, ktorých dodržiavaním vytvárame dojem „normality“. Ich porušovaním sa človek vystavuje riziku odsúdenia až označenia za „nenormálneho“. Rodové stereotypy zabraňujú slobodne sa rozhodovať aj v dôležitých životných rozhodnutiach ako je výber štúdia a povolania, z ktorých mnohé sú považované za „výlučne ženské“ a „výlučne mužské“.
V priebehu dejín sa obsah rodových stereotypov menil s ohľadom na spoločenské zmeny vo vzťahoch medzi ženami a mužmi. Napriek tomu sú naďalej hlavnou príčinou udržiavania nerovného vzťahu medzi mužmi a ženami a vytvárajú východisko pre rodovú diskrimináciu, ktorá vedia prevažne k znevýhodňovaniu žien a LGBT+ komunity. Sú však škodlivé aj pre samotných mužov (vytvárajú tlak na úlohu živiteľa rodiny a neprejavovanie citov, vedú k zvýšenému výskytu niektorých ochorení medzi mužmi ako i k vyššiemu počtu samovrážd).
Striktne stanovené a obmedzujúce očakávania a normy v súvislosti s rodom vytvárajú východisko pre genderovú (rodovú) diskrimináciu. Uzatvárajú mužov a ženy do hraníc obmedzujúcich možnosti slobodnej sebarealizácie, rozvoja individuálnych záujmov a schopností. Bez uvoľnenia týchto hraníc nie je možné dosiahnutie rodovej rovnosti ani individuálna realizácia životných snov a plánov.
Rodová diskriminácia zahŕňa aj diskrimináciu na základe sexuálnej orientácie. Genderové stereotypy zahŕňajú aj presvedčenie, že ženy a muži musia byť zásadne odlišní práve preto, aby sa vzájomne dopĺňali. Tento stereotyp vylučuje možnosť rovnocenných a hodnotných vzťahov medzi ľuďmi rovnakého pohlavia, ktoré sú však pre inak sexuálne orientovaných ľudí každodennou realitou ich partnerských vzťahov.
Symbolické násilie.
V spoločnosti sa súčasne reprodukujú aj rodové nerovnosti. Ako tvrdí P. Bourdieu v svojom diele "Nadvláda mužov", sociálne vzťahy nadvlády prechádzajú do tiel a vzniká sociálne diferencované telo buď mužského alebo ženského rodu. Muži sú na strane vonkajšieho, verejného a vysokého, kým ženy na strane vnútorného, nízkeho a krivého. V spoločnosti sa odohráva symbolické násilie, čo znamená, že ovládaný subjekt nemôže inak než vládnuceho uznávať, pretože mechanizmy, ktoré používa na odpor voči tomuto násiliu majú spoločné - ako napríklad genderovaný jazyk. Tým pádom dochádza k princípu tragickej logiky, keď zbrane slabých sú vždy len zbrane slabých.

</doc>
<doc id="201832" url="https://sk.wikipedia.org/wiki?curid=201832" title="Univerzita v Cambridgi">
Univerzita v Cambridgi



</doc>
<doc id="201834" url="https://sk.wikipedia.org/wiki?curid=201834" title="Cambridge University">
Cambridge University



</doc>
<doc id="201835" url="https://sk.wikipedia.org/wiki?curid=201835" title="Kita-Iwo-džima">
Kita-Iwo-džima



</doc>
<doc id="201836" url="https://sk.wikipedia.org/wiki?curid=201836" title="Kita-Iwó-džima">
Kita-Iwó-džima



</doc>
<doc id="201837" url="https://sk.wikipedia.org/wiki?curid=201837" title="Kita-Ió-džima">
Kita-Ió-džima



</doc>
<doc id="201849" url="https://sk.wikipedia.org/wiki?curid=201849" title="Nevesta na úteku">
Nevesta na úteku

Nevesta na úteku je americký film režiséra Garryho Marshalla z roku 1999. Je jeho pokusom zopakovať úspech, ktorý dosiahol s filmom Pretty Woman, čomu malo dopomôcť i angažovanie rovnakých hlavných predstaviteľov - Julie Robertsovej a Richarda Gerea.
Dej.
Maggie je duchaplná, atraktívna mladá žena, ktorá však nemá šťastie na vážne vzťahy a už trikrát utiekla svojím ženíchom od oltára. Mladý novinár Ike Graham si vypočul v bare rozprávanie o jej slávnych útekoch spred oltára a rozhodne sa o nej napísať článok do novín, ktorý však obsahuje niekoľko faktických chýb. Z článku sa stane novinársky hit, ktorý Maggie preslávi. Tá si nechce pripustiť, že by sa vyhýbala záväzkom, pretože má strach vo straty slobody, tak ako to Ike popisuje vo svojom článku, a tak sa rozhodne zažalovať redakciu za zverejnenie svojho súkromia. Ike Graham sa však nevzdáva, ale miesto toho sa vydá do malého mestečka Hale v Marylande, v ktorom Maggie býva, aby získal dôkazy o svojej pravde. Prichádza práve včas, pretože sa práve schyľuje k štvrtej svadbe. Maggie sa chystá pred oltár so svojím štvrtým priateľom Bobom, ktorý je futbalovým trénerom na miestnej strednej škole. Pred svadbou sa Ike zoznamuje postupne so všetkými bývalými i súčasnými aktérmi - bývalými ženíchmi, priateľmi, rodinou, jej snúbencomi aj samotnou Maggie. Tej sa nepáči, že okrem svadby má na krku aj ďalší problém, ktorým je neodbytný novinár Ike. Ani táto svadba však nedopadne dobre, pretože Maggie postupne zisťuje, že jej city k Bobovi nie sú tie pravé na to, aby vystačili pre manželstvo, a tak sa rozhodne ujsť spred oltára. No keď v Ikeovi konečne nájde toho pravého, napokon sa ho sama rozhodne požiadať o ruku. Vo svoj svadobný deň však dostane trému a napokon nechá stáť Ika samého pred oltárom a utečie. Ike sa ju snaží dobehnúť, no nepodarí sa mu to, a tak sa napokon vracia do svojho bytu v New Yorku, kde nájde Maggie, ako sa snaží spriateliť s jeho kocúrom. Všetko sa napokon vysvetlí a rozhodnú sa pre súkromný svadobný obrad, počas ktorého už konečne Maggie svoj svadobný deň dovedie do úspešného konca.

</doc>
<doc id="201853" url="https://sk.wikipedia.org/wiki?curid=201853" title="Jarmila Novotná">
Jarmila Novotná

Jarmila Novotná (po sobáši Jarmila Daubková; * 23. september 1907, Praha, Česko – † 9. február 1994, New York, USA) bola česká herečka a speváčka, jedna z najžiarivejších hviezd českej opernej scény.
Životopis.
Narodila sa v Prahe v rodine krajčíra. Svoju umeleckú dráhu začala v roku 1925 ako elévka Národného divadla, vystupovala tiež v kabaretoch, v operetách a českých filmoch. Hrala taktiež v operných predstaveniach, ktoré boli občas usporiadané vo Vinohradskom divadle. Neskôr odišla hrať do Milána v Taliansku. V roku 1929 vystupovala v Neapole, v roku 1933 v Berlíne, v tom istom roku získala prácu vo Viedni, kde pôsobila až do roku 1938. Napriek tomu často hosťovala nielen doma v Česko-Slovensku, ale i v Paríži, či v Londýne. V roku 1939 emigrovala i s rodinou do USA. 
Niekoľko mesiacov bola žiačkou Emy Destinovej, potom dva roky študovala spev u Hilberta Vávru, od roku 1925 pokračovala v štúdiu spevu v Miláne u Quarnieriho. Od roku 1935 až do roku 1956 vystupovala v newyorskej metropolitnej opere ako sólistka. V roku 1946 navštívila povojnové Česko-Slovensko, zúčastnila sa na slávnostnom koncerte v Národnom divadle, a do vlasti sa potom vrátila ešte v roku 1947, kedy tu absolvovala koncertné turné.
V roku 1947 tiež hrala v protivojnovom americko-švajčiarskom filme "Poznamenaní" (réžia Fred Zinneman), natáčanom vo Švajčiarsku a Nemecku, ktorý bol následne nominovaný na Oscara. Vo filme hrala matku, ktorá hľadá svojho syna, strateného počas druhej svetovej vojny. Detskú rolu jej syna tu stvárnil český chlapec Ivan Jandl, ktorý za svoju rolu v tomto filme získal filmového Oscara. Od roku 1982 ešte niekoľkokrát navštívila vlasť, na sklonku života napísala knihu spomienok "Byla jsem šťastná".

</doc>
<doc id="201855" url="https://sk.wikipedia.org/wiki?curid=201855" title="Zoznam geografických článkov/Ü">
Zoznam geografických článkov/Ü

Tento index bol automaticky vygenerovaný podľa tejto . Obsahuje 4 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
üb.
ÜbelbachÜbersbach
ül.
Ülejõe (Anija)Üllő (mesto)

</doc>
<doc id="201857" url="https://sk.wikipedia.org/wiki?curid=201857" title="Magyar Államvasutak">
Magyar Államvasutak

Maďarské štátne železnice (maďarsky: "Magyar Államvasutak",  vyslovuje sa [ˈmɒɟɒr ˈaːlːɒɱvɒʃutɒk], formálne MÁV Magyar Államvasutak Zártkörűen Működő Részvénytársaság (MÁV Zrt.) Úplný oficiálny názov spoločnosti je MÁV-csoport (), teraz bežne známy ako MÁV) je Maďarská národná železničná spoločnosť a MÁV Pályaműködtetési Zrt. je manažérom železničnej infraštruktúry s dcérskymi spoločnosťami MÁV Személyszállítási Zrt. (služby pre cestujúcich) a Utasellátó (palubné stravovanie, Utasellátó je nezávislým riaditeľstvom MÁV Személyszállítási Zrt.).

</doc>
<doc id="201858" url="https://sk.wikipedia.org/wiki?curid=201858" title="Polskie Koleje Państwowe">
Polskie Koleje Państwowe

Polskie Koleje Państwowe Spółka Akcyjna (skr. "PKP (S.A.)", doslova "Poľské štátne železnice, akciová spoločnosť") je dominantná spoločnosť v skupine Grupa PKP. PKP SA má 100% kontrolu vo všetkých spoločnostiach Grupy PKP.

</doc>
<doc id="201863" url="https://sk.wikipedia.org/wiki?curid=201863" title="Toshiba">
Toshiba

Toshiba Corporation (jap. 株式会社 東芝 – "Kabušiki gaiša Tóšiba") je japonská medzinárodná konglomerátna spoločnosť so sídlom v Tokiu. Patrí medzi najväčších výrobcov v elektrotechnickom priemysle.
Vznikla v roku 1939 fúziou spoločností "Šibaura Seisakušo" (; založená v roku 1875) a "Tókjó Denki" (založená v roku 1890). Názov Toshiba vznikol z úvodných slabík oboch pôvodných názvov (Tokyo + Shibaura).

</doc>
<doc id="201864" url="https://sk.wikipedia.org/wiki?curid=201864" title="Zoznam slovenských článkov/Ď">
Zoznam slovenských článkov/Ď

Tento index bol automaticky vygenerovaný podľa tejto . Obsahuje 19 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ďa.
ĎačovĎanováĎapalovceĎatelina lúčnaĎatelina plaziváĎateľ bielochrbtýĎateľ hnedkavýĎateľ malýĎateľ prostrednýĎateľ veľký
ďu.
ĎubákovoĎubník trojprstýĎurčináĎurďošĎurďošíkĎurďovéĎurkovĎurková (obec)Ďurkovce

</doc>
<doc id="201865" url="https://sk.wikipedia.org/wiki?curid=201865" title="Zoznam slovenských článkov/Ň">
Zoznam slovenských článkov/Ň

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ňa.
Ňagov
ňá.
Ňárad

</doc>
<doc id="201866" url="https://sk.wikipedia.org/wiki?curid=201866" title="Zoznam slovenských článkov/Ť">
Zoznam slovenských článkov/Ť

Tento index bol automaticky vygenerovaný podľa tejto . Obsahuje 1 článok. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ťa.
Ťapešovo

</doc>
<doc id="201871" url="https://sk.wikipedia.org/wiki?curid=201871" title="Frutariánstvo">
Frutariánstvo

Frutariánstvo je forma vegánstva, pri ktorej sa konzumujú výlučne iba plody rastlín. Plodmi frutariáni označujú reprodukčné časti rastlín, ktoré obsahujú šťavňatú dužinu. Frutariáni konzumujú ovocie, orechy a semená zeleninu, obilniny a žiadne živočíšne produkty.

</doc>
<doc id="201872" url="https://sk.wikipedia.org/wiki?curid=201872" title="Monte San Cristoforo">
Monte San Cristoforo

Monte San Cristoforo je vrch v San Maríne. Nachádza sa medzi kastelmi (obcami) Fiorentino a Montegiardino. Vrch sa nachádza v nadmorskej výške 534 m n. m.

</doc>
<doc id="201880" url="https://sk.wikipedia.org/wiki?curid=201880" title="Monte Titano">
Monte Titano

Monte Titano je najvyšší vrch v San Maríne, nachádza sa v pohorí Apeniny. Jeho nadmorská výška je 749 m n. m., vrch sa nachádza južne od hlavného mesta.
Podľa legendy, Svätý Marínius založil mesto San Maríno na vápencovej hore. Táto hora má tri vrcholy, na každom je jedna z Troch veží San Marína.

</doc>
<doc id="201881" url="https://sk.wikipedia.org/wiki?curid=201881" title="Komenského ulica">
Komenského ulica

Komenského ulica je ulica:

</doc>
<doc id="201882" url="https://sk.wikipedia.org/wiki?curid=201882" title="Triesen">
Triesen

Triesen je tretia najväčšia obec v Lichtenštajnsku. V meste nájdeme niekoľko kostolov z 15 storočia. Mesto má 4 502 obyvateľov ().

</doc>
<doc id="201884" url="https://sk.wikipedia.org/wiki?curid=201884" title="Balzers">
Balzers

Balzers je obec v Lichtenštajnsku. Obec má 4 420 obyvateľov (). Obec stojí pri rieke Rýn.
Dejiny.
Prvá písomná zmienka pochádza z roku 842. Obec sa skladá z dvoch častí: Palazoles a Meilis.

</doc>
<doc id="201887" url="https://sk.wikipedia.org/wiki?curid=201887" title="Zvolen (rozlišovacia stránka)">
Zvolen (rozlišovacia stránka)

Zvolen môže byť:

</doc>
<doc id="201889" url="https://sk.wikipedia.org/wiki?curid=201889" title="Eschen">
Eschen

Eschen je obec v Lichtenštajnsku. Počet obyvateľov je 4 012 () a jeho katastrálne územie je veľké 10,3 km². 

</doc>
<doc id="201894" url="https://sk.wikipedia.org/wiki?curid=201894" title="Gamprin">
Gamprin

Gamprin je obec v Lichtenštajnsku. Má 1 463 obyvateľov (). V meste je postavený kostol sv. Márie z roku 1481. 

</doc>
<doc id="201899" url="https://sk.wikipedia.org/wiki?curid=201899" title="Choluteca">
Choluteca

Choluteca môže byť:

</doc>
<doc id="201900" url="https://sk.wikipedia.org/wiki?curid=201900" title="Choluteca (mesto)">
Choluteca (mesto)

Choluteca je mesto na juhu Hondurasu, ktoré je sídlom rovnomenného departmentu. Leží na brehu rovnomennej rieky a blízko hranice s Nikaraguou, v nadmorskej výške 47 m. Sídlo bolo založené v roku 1522 ako Villa de Jérez de Choluteca. Titul mesta dostalo až v roku 1845. Poľnohospodárstvo je priamo alebo nepriamo zdrojom obživy väčšiny obyvateľov mesta. Mesto má najlepšie zachované centrum s koloniálnou architektúrou v Hondurase.

</doc>
<doc id="201901" url="https://sk.wikipedia.org/wiki?curid=201901" title="Trenčín (rozlišovacia stránka)">
Trenčín (rozlišovacia stránka)

Trenčín môže byť:

</doc>
<doc id="201902" url="https://sk.wikipedia.org/wiki?curid=201902" title="Džamáhíríja">
Džamáhíríja

Džamáhíríja alebo po slovensky aj džamahírija alebo všeľudový štát ( = doslova: štát/republika ľudových más) je arabské slovo, novotvar, ktorý zaviedol Muammar al-Kaddáfí v prvom diele "Zelenej knihy", vydanom v roku 1976. 
Slovo "džamáhíríja" bolo odvodené z "džumhúríja", ktoré sa prekladá ako republika, ale s výmenou slova "džumhúr" – "ľud" za množné číslo "džamáhír" – "ľudové masy".
Jediným štátom na svete, ktorý sa označoval ako džamáhíríja, bola Líbya. Štátne usporiadanie bolo alternatívou k socialistickému a kapitalistickému modelu a nejde ani o republiku, ani o monarchiu. Podľa Zelenej knihy je džamáhíríja štát založený na priamej demokracii bez politických strán, riadený jeho ľudom cez miestne rady. Väčšina pozorovateľov však považovalo faktické štátne zriadenie za vojenskú diktatúru, ktorú ovládal plukovník Kaddáfí.

</doc>
<doc id="201903" url="https://sk.wikipedia.org/wiki?curid=201903" title="Silové napätie v hmote">
Silové napätie v hmote

Silové napätie v hmote alebo napäťový stav látky je vyjadrenie vnútorných silových pomerov v látke, t. j. ako na seba pôsobia dve vzájomne susediace časti látky.
Pretože sila, ktorou na seba pôsobia tieto dve časti, je závislá od veľkosti plochy na ktorej sa tieto časti stýkajú, sila sa vyjadruje pomocou napätia σ, čo je pomer medzi veľkosťou sily F a plochou S na ktorú táto sila pripadá:
 formula_1
Pozn.: Silové napätie vyjadruje iba vnútorné sily v látke, ktorým sa hovorí aj plošné sily. Okrem nich existujú aj objemové, alebo hmotové sily, ktoré pôsobia na každú časticu látky priamo (nie sprostredkovane cez susedné častice ako pri vnútorných silách) a často na veľkú vzdialenosť (gravitácia, elektromagnetizmus).
Pretože pri vnútorných silách ide o vzájomné pôsobenie na ploche, ide o klasický prípad akcie a reakcie, takže vektor plošnej sily môže mať dva navzájom opačné smery, čo závisí od toho, z ktorej strany sa na plochu pozeráme (z hľadiska ktorej časti látky). Daný stav je popísaný iba jediným napätím σ, ale výsledný smer sily je daný jednotkovým normálovým vektorom plochy formula_2. Táto idea sa dá jednoducho vyjadriť nasledovne:
 formula_3
Obvyklá dohoda je, že pre silu, ktorá pôsobí na danú časť látky platí vonkajšia strana plochy z pohľadu danej časti. Takže normálový vektor ukazuje na ploche von z objemu vyšetrovanej časti látky.
Tenzor napätia.
Už uvedený vzorec je iba jednoduchý koncept, pretože realita je zložitejšia. V trojrozmernom priestore existuje existujú tri zložky akéhokoľvek vektora sily. Lenže veľkosť plošnej sily závisí nielen od veľkosti plochy ale aj od jej natočenia v priestore. V trojrozmernom priestore existujú tri základné natočenia plochy (smery normály) a každé iné natočenie je kombináciou základných troch. To dáva spolu 3 zložky plošnej sily na 3 orientácie normály --- spolu 9 zložiek, pričom pri zmene súradnicovej sústavy sa spolu mení všetkých 9 zložiek. Na vyjadrenie takejto veličiny už nestačí pojem vektora, a zavádza sa pojem tenzor. Vektor je vlastne tenzor 1. rádu, tj. veličina, ktorá sa dá zapísať stĺpcom čísel. 9 zložiek silového napätia sa dá zapísať ako dvojrozmerná matica čísel, ktorej hovoríme tenzor 2. rádu. Tenzor 3. rádu by bola trojrozmerná kocka čísel, atď. Takže tenzor silového napätia v látke, v 3-rozmernom priestore, je vlastne špeciálna matica 3x3 čísel, ktorá sa pri zmene súradnicového systému transformuje podobne ako vektory. Je možné ju zapísať troma spôsobmi --- vektorovou symbolikou (dvoma šípkami), tenzorovým zápisom pomocou indexov, a maticou:
 formula_4
Na základe takejto reprezentácie tenzora je možné vyjadriť silu vo všeobecnom prípade:
 formula_5
 formula_6
Prvý index zložky tenzora označuje normálu plochy na ktorej pôsobí, a druhý index označuje smer pôsobenia zložky. Existuje aj opačná interpretácia indexov (napr. u Grahama), ale prv uvedená je konzistentná s najčastejšou definíciou divergencie tenzora odvodenej z nasledovného zápisu (za predpokladu formula_7):
formula_8 
ktorá vystupuje v rovnováhe síl v mechanike tuhých látok a tekutín.
Bohužiaľ, nielenže sa používajú aj opačné interpretácie, ale často sú tieto vzťahy aj nekonzistentné v tom istom prameni. Našťastie, pre všetky súčasné reálne aplikácie je to jedno, pretože na konkrétnom význame indexov nezáleží, pretože sa dá dokázať že formula_9, t. j. tenzor je vždy symetrický voči diagonále. Dôležité je len to, aby boli všetky vzťahy konzistentné so zvolenou definíciou divergencie tenzora.
Rozklad tenzora na časti.
V mechanike tuhých látok pred zavedením tenzorov a v technických oboroch (napr. strojárstve) sa zvyknú rozlišovať dva druhy napätí:
To sa dá zapísať nasledovne:
 formula_12
Naproti tomu v mechanike tekutín (v aerodynamike, hydraulike, ...) je užitočnejšie delenie tenzora napätí na:
Izotropický tenzor 2. rádu (čo je náš prípad napätí) obsahuje iba prvky na diagonále, pričom všetky sú rovnaké. Je to teda násobok jednotkovej matice (Kroneckerovho delta tenzora) a konštanty, ktorou je v prípade tekutín hydrostatický tlak. Hydrostatický tlak býva zďaleka najväčšou zložkou silových napätí v tekutine, preto je také delenie veľmi užitočné. Deviatorickú zložku zatiaľ označme ako sij:
 formula_13
Pretože deviatorický tenzor sij je v tekutinách závislý iba od rýchlosti deformácie a od viskozity, hovorí sa mu aj tenzor viskóznych napätí. Pretože tangenciálne zložky viskózneho napätia sú zhodné s celkovými tangenciálnymi zložkami, namiesto symbolu formula_14 používa symbol formula_15 (takmer pravidlo v mechanike tekutín). 
 formula_16
 formula_17
Treba si zapamätať odlišný význam symbolu τ v mechanike tekutín oproti významu v inžinierskych oboroch. Jediný rozdiel je v tom, že na diagonále tenzora τ pribudli normálové viskózne napätia.
Upozornenie: V mechanike tekutín sa vyskytujú aj prípady s opačným významom symbolov σ a τ prípadne aj iným označením (π).

</doc>
<doc id="201906" url="https://sk.wikipedia.org/wiki?curid=201906" title="Cristóbal de Olid">
Cristóbal de Olid

Cristóbal de Olid (* 1487, Zaragoza, Španielsko – † 1524, Naco, Honduras) bol španielsky vojak a objaviteľ.
Od roku 1515 slúžil na Kube pod velením Diega Velázqueza. V roku 1519 sprevádzal Hernanda Cortésa, dobyvateľa Mexika. Podieľal sa na dobytí Tenochtitlánu a následne sa oženil s aztéckou princeznou, sestrou Moctezumu II.
V roku 1522 dobyl územie dnešného mexického štátu Michoacán a o rok neskôr velil námornej expedícii do Hondurasu. Spojil sa opäť s Diegom Velázquezom, nepriateľom Hernána Cortésa, ktorý mu zato sľúbil, že ho vymenuje za guvernéra Hondurasu. Tu založil mesto "Triunfo de la Cruz". Cortésova reakcia netrvala dlho. Poslal trestnú výpravu, ktorá ho zajala, odsúdila a popravila v Nacu v Hondurase.

</doc>
<doc id="201908" url="https://sk.wikipedia.org/wiki?curid=201908" title="Kaplnka svätej Rozálie (Bratislava)">
Kaplnka svätej Rozálie (Bratislava)

Kaplnka svätej Rozálie je národná kultúrna pamiatka, ktorá sa nachádza v bratislavskej mestskej časti Lamač na Rozálskej ulici. Za národnú kultúrnu pamiatku bol objekt vyhlásený 23. októbra 1963.
História.
Kostol sv. Rozálie bol postavený v rokoch 15681569 v renesančnom štýle. Kaplnku dalo postaviť mesto Bratislava v rokoch 16801682 ako pamiatku na veľkú morovú epidémiu, ktorá v rokoch 16781679 sužovala mesto. Financie použité na jej výstavbu pochádzali z verejnej zbierky mešťanov. Postavená je v barokovom štýle.
Prestavovaná nebola, v priebehu storočí absolvovala iba drobné opravy, ktoré požaduje v priebehu času každá budova. Prvá z takýchto opráv sa uskutočnila v roku 1782, ďalšia v roku 1904 a počas nej sa vymenila strecha kaplnky. V roku 1944 sa uskutočnila ďalšia z väčších opráv kaplnky, v rámci ktorej sa opravovali najmä škody spôsobené bleskom, ktorý budovu zasiahol ešte pred prvou svetovou vojnou. Blesk vtedy poškodil kríž a aj vnútro budovy.
Patrocínium.
Kaplnka je zasvätená svätej Rozálii, ktorá je patrónkou a ochrankyňou proti moru. Narodila sa v bohatej kniežacej rodine, no ako dospelá opustila rodinné sídlo a žila pustovníckym životom. Zomrela 4. septembra 1160. Rozália je ideálom sebaovládania a symbolom zápasu ducha proti pôžitkárstvu. Často sa vyobrazuje ako spiaca v jaskyni obklopená rozkvitnutými ružami.
Zvyky.
Počas storočí sa každoročne na sviatok sv. Rozálie (t.j. 4. septembra) konali ku kaplnke púte. V priebehu 2. svetovej vojny však zvyk zanikol. V súčasnosti sa v tento deň konajú hody a slúži sa slávnostná svätá omša.

</doc>
<doc id="201912" url="https://sk.wikipedia.org/wiki?curid=201912" title="Agustín de Iturbide">
Agustín de Iturbide

Agustín de Iturbide, celým menom Agustín Cosme Damián de Iturbide y Arámburu (* 27. september 1783, Morelia, Mexiko - †19. júl 1824, Padilla) bol mexický vojak a politik. 
Počas prvej fázy vojny o nezávislosť Mexika bojoval proti mexickým povstalcom v španielskej kráľovskej armáde. Neskôr, pod vplyvom liberálnych reforiem v Španielsku dohodol s Vicentem Guerrerom, ktorý viedol časť povstalcov, nezávislosť Mexika. 21. júla 1822 bol korunovaný ako Agustín I., hlava tzv. Prvej mexickej ríše, ale neskôr ho zbavila moci republikánska vzbura. Abdikoval 19. marca 1823. Po krátkom exile v Európe sa vrátil do Mexika, kde bol odsúdený na smrť a zastrelený.

</doc>
<doc id="201913" url="https://sk.wikipedia.org/wiki?curid=201913" title="Tiburcio Carías Andino">
Tiburcio Carías Andino

Tiburcio Carías Andino (* 15. marec 1876, Tegucigalpa, Honduras – † 23. december 1969, tamže) bol prezident Hondurasu od roku 1932 do roku 1949, čo bol najdlhší nepretržitý mandát v dejinách tejto krajiny.
Nastúpil do úradu ako zvolený prezident. Čoskoro potlačil v zárodku vojenský prevrat organizovaný liberálmi, ktorí sa nevedeli zmieriť s porážkou svojho kandidáta vo voľbách. Odvtedy sa jeho vláda vyznačovala posilňovaním armády. Je považovaný za zakladateľa honduraského vojenského letectva.
Značné úsilie venoval aj výstavbe ciest. Získal si dôveru podnikateľov. Za jeho vlády bol napriek spočiatku zlej hospodárskej situácii splatený štátny dlh, ktorý vznikol už za jeho predchodcov. Bol odporcom štrajkov a zakázal miestnu komunistickú stranu. Nikdy však nezakázal Liberálnu stranu, ktorá sa usilovala o jeho zvrhnutie aj v roku 1935. Reakciou na tento pokus bolo nastolenie cenzúry v tlači.
Všetky tieto opatrenia spôsobovali postupný rast vplyvu jeho Národnej strany, ktorá mala väčšinu poslaneckých mandátov a stala sa najlepšie organizovanou politickou silou v krajine. Pri moci sa udržal aj tým, že dosiahol zmenu ústavy, ktorá dovtedy zakazovala opätovné zvolenie prezidenta. 
Úzko spolupracoval s generálom Jorge Ubicom, ktorý vládol v Guatemale. Vzťahy s Anastasiom Somozom v Nikarague boli horšie kvôli pohraničným sporom, avšak počas 30. a 40. rokov 20. storočia neprerástli ani raz do otvoreného konfliktu. 
V roku 1949 pod tlakom domácej opozície a zvonku vypísal prezidentské voľby, ktorých sa nezúčastnil. 

</doc>
<doc id="201915" url="https://sk.wikipedia.org/wiki?curid=201915" title="Silové napätie">
Silové napätie

Silové napätie môže byť:

</doc>
<doc id="201916" url="https://sk.wikipedia.org/wiki?curid=201916" title="Teória demografickej revolúcie">
Teória demografickej revolúcie

Teória demografickej revolúcie je najviac uznávaná z pomedzi teórií, ktoré sa snažia vysvetliť zmeny v reprodukčnom správaní obyvateľov vyspelých krajín za posledných asi 200 rokov. Na začiatku demografickej revolúcie došlo k výraznému poklesu úmrtnosti a rastu obyvateľstva. Následne došlo k poklesu pôrodnosti a k stabilizácii populácie.
Fázy.
Pred demografickou revolúciou.
Od začiatku poľnohospodárskej revolúcie (10 tisíc rokov pred Kr.) až do roku 1750 bol demografický vývoj ovplyvňovaný hlavne hladomormi a epidémiami. Pôrodnosť bola neprestajne vysoká. Úmrtnosť kolísala v závislosti od výskytu hladomorov a epidémií a čiastočne aj v závislosti od priebehu vojen. Veľkosť populácie následkom toho kolísala. Dlhodobý priemerný populačný prírastok však bol veľmi nízky v porovnaní s obdobím po priemyselnej revolúcii.
Pokles úmrtnosti.
Pokles úmrtnosti je spojený so začiatkom priemyselnej revolúcie v druhej polovici 18. storočia. K poklesu úmrtnosti prispela hygiena, zdravotná starostlivosť, kontrola epidémií, dostupnosť potravín a pitnej vody v rozvíjajúcej sa ekonomike, verejný poriadok a stabilita moderného štátu. Najvýraznejší bol pokles detskej a dojčenskej úmrtnosti. Keďže pôrodnosť zostávala na vysokej úrovni, došlo k prudkému niekoľkonásobnému rastu obyvateľstva.
Pokles pôrodnosti.
V dôsledku nižšej detskej úmrtnosti už rodičia nemuseli mať veľa detí, aby mali istotu, že aspoň niektoré sa dožijú dospelosti. Prežitie sa stávalo predvídateľným a veľká rodina bola zbytočná. Pokračujúca priemyselná revolúcia znižovala hodnotu detskej práce a zvyšovala náklady na vzdelanie. Deti prestávali byť pre rodinu ziskové a stali sa ekonomickou príťažou. Istý vplyv na pôrodnosť mala aj sekularizácia spoločnosti, rozšírenie antikoncepcie, lepšie pracovné a iné spoločenské uplatnenie žien. Klesajúca pôrodnosť sa postupne vyrovnala nízkej úmrtnosti a veľkosť populácie sa stabilizovala.
Demografický prechod.
Demografický prechod (nazývaný aj druhá demografická revolúcia) je zmena reprodukčného správania obyvateľstva, ktorá je vo vyspelých krajinách pozorovaná po skončení demografickej revolúcie. Plodnosť postupne klesá hlboko pod hranicu dvoch detí na jednu ženu. Klesá sobášnosť, rastie rozvodovosť a zvyšuje sa priemerný vek vstupu do manželstva. Bežným sa stáva spolužitie bez manželstva a zvyšuje sa počet detí narodených mimo manželského zväzku. Deti prestávajú byť stredobodom rodiny. Následkom je postupný úbytok obyvateľstva a starnutie populácie.
Súčasný vývoj.
Svet.
V druhej polovici 20. storočia sa počet obyvateľov Zeme viac ako zdvojnásobil z 2,5 miliardy na 6 miliárd. Projekcia OSN odhaduje populáciu Zeme v roku 2050 na vyše 9 miliárd ľudí. Rozvojové krajiny dokončujú proces demografickej revolúcie. Vysoké zastúpenie mladších ročníkov zabezpečí rast populácie aj napriek klesajúcej pôrodnosti ešte počas niekoľkých desaťročí. Vyspelé krajiny sú vo fáze demografického prechodu a pozitívny populačný prírastok udržiavajú len vďaka imigrácii.
Slovensko.
Slovensko postupuje procesom demografickej revolúcie s odstupom niekoľkých desiatok rokov za najvyspelejšími krajinami a s náskokom niekoľkých desiatok rokov pred rozvojovými krajinami.
V päťdesiatych rokoch prudko klesla úmrtnosť a zvýšila sa stredná dĺžka života. V tomto období bolo bežné, že až 90% mužov a žien uzavrelo aspoň raz za život manželstvo.
Od šesťdesiatych rokov je pozorovateľný rozdiel v demografickom vývoji východnej a západnej Európy. Na Slovensku sa v tomto období udržuje vyššia sobášnosť a pôrodnosť vďaka tradičnej hodnotovej orientácii obyvateľstva a tiež vďaka sociálnej a bytovej politike zameranej na podporu rodín s deťmi. Až do konca 80. rokov malo Slovensko jednu z najvyšších mier plodnosti v Európe.
V deväťdesiatych rokoch došlo k zásadným zmenám. Prudko klesla pôrodnosť, ktorá je dodnes hlboko pod úrovňou dvoch detí na jednu ženu. Výrazne klesla sobášnosť, zvýšil sa priemerný vek vstupu do manželstva a rastie počet nemanželských partnerstiev a nemanželských detí. Pozitívnym trendom 90. rokov je pokles počtu umelých potratov o vyše 60%.

</doc>
<doc id="201923" url="https://sk.wikipedia.org/wiki?curid=201923" title="Girls Aloud">
Girls Aloud

Girls Aloud je britská dievčenská skupina, ktorá vznikla v show talentov ITV1 "Popstars: The Rivals" v roku 2002. Skupinu tvoria Cheryl Cole (alias Tweedy), Nadine Coyle, Sarah Harding, Nicola Roberts a Kimberley Walsh. Ich pieseň Here we go sa stala tématickou zvučkou seriálu Totally Spies- Špiónky.
Tvorba.
Po trojročnej prestávke sa vrátili na scénu koncom roka 2012 so singlom "Something New", ktorý sa stal aj oficiálnou pesničkou charitatívneho galavečera "Children in need". Ďalej nahrali aj ďalší song "Beautiful Cause You Love Me", ktorý tiež vyšiel v roku 2012.

</doc>
<doc id="201924" url="https://sk.wikipedia.org/wiki?curid=201924" title="Teratogén">
Teratogén

Teratogén je fyzikálny alebo chemický faktor prostredia (napr. chemická látka, žiarenie atď.), ktorý vyvoláva vznik malformácie, vrodenej poruchy či narušenie vývoja určitého orgánu alebo celého organizmu počas embryonálneho či fetálneho vývoja plodu. 
Teratogén môže vyvolať potrat alebo poškodenie plodu. Niektoré teratogény pôsobia predovšetkým na jeden orgánový systém (ide napr. o neurotropizmus či kardiotropizmus), iné postihujú celý organizmus. Tieto vývojové poruchy postihujú stavbu jednotlivých orgánov, ich funkciu a/alebo rast. 
Skúmaním vývojových porúch sa zaoberá veda teratológia (z gréckeho "τέρας" (genitív "τέρατος"), vo význame netvor a "λόγος", slovo).
Niektoré dokázané ľudské teratogény.
alkoholizmus, diabetes, nedostatok kyseliny listovej, fenylketonúria, reumatologické ochorenia...
cytostatiká, niektoré antiepileptiká, ťažké kovy, enalapril, tetracyklíny, talidomid, polychlórované bifenyly, dioxíny, herbicídy, kokaín, alkohol, organické zlúčeniny ortuti... 
vírus rubeoly, herpes vírus, cytomegalovírus, syfilis, toxoplazmóza, listéria...
jadrové zbrane, rádioizotopy, rádioterapia...

</doc>
<doc id="201927" url="https://sk.wikipedia.org/wiki?curid=201927" title="Fukutoku-Okanoba">
Fukutoku-Okanoba

Fukutoku-Okanoba je názov aktívneho podmorského vulkánu, nachádzajúceho sa asi severovýchodne od ostrova Minami-Iótó v Pacifiku. Fukutoku-Okanoba je pomerne aktívny vulkán, len v 20. storočí bolo zaznamenaných niekoľko desiatok erupcií. Počas erupcií došlo niekedy aj k vzniku malých ostrovčekov (prvý v roku 1904 -"Šin-Iótó", posledný v roku 1986). Prevažne trachyandezitový vulkán Fukutoku-Okanoba je geochemicky podobný vzdialenejšiemu ostrovu Iótó.

</doc>
<doc id="201929" url="https://sk.wikipedia.org/wiki?curid=201929" title="Minami-Hijoši">
Minami-Hijoši

Minami-Hijoši je aktívny podmorský vulkanický komplex, nachádzajúci sa v Pacifiku. Komplex je najjužnejší z reťaze mladých podmorských sopiek v oblasti a je aj jediný aktívny (posledná erupcia v roku 1975). Vrchol trachyandezitového vulkánu leží len 30 m pod hladinou mora.

</doc>
<doc id="201932" url="https://sk.wikipedia.org/wiki?curid=201932" title="Austria felix, nube!">
Austria felix, nube!

Austria felix, nube!, "Šťastné Rakúsko, žeň sa!" (skrátené motto z "Bella gerant alii, tu felix Austria, nube! – Vojny nech vedú iní, ty, šťastné Rakúsko, sa žeň!)", bolo heslo Habsburgovcov chrakterizujúce ich sobášnu politiku od kráľa Rudolfa I. po cisára Maximiliána II.
V klasických genealogických záznamoch je zaznamenaných šesť sobášov, vďaka ktorým Habsburgovci rozšírili svoje dŕžavy: 
Aj vďaka týmto sobášom sa Habsburgovci stali jedným z európskych hegemónov 15. až 19. storočia.

</doc>
<doc id="201934" url="https://sk.wikipedia.org/wiki?curid=201934" title="Nikkó (sopka)">
Nikkó (sopka)

Nikkó je názov v súčasnosti neaktívneho podmorského vulkánu, nachádzajúceho sa v Tichom oceáne. Základňa sopky sa nachádza v hĺbke približne 3 km, vrchol je 391 m pod hladinou mora. Vrchol prevažne bazaltovo-andezitového vulkánu tvorí kaldera s priemerom 3 km. Hydrotermálnu aktivitu vykazuje kráter, nachádzajúci sa na severozápadnom okraji kaldery.

</doc>
<doc id="201935" url="https://sk.wikipedia.org/wiki?curid=201935" title="Work and Travel USA">
Work and Travel USA

Oficiálny program Work and Travel USA bol vytvorený pred mnohými rokmi v Spojených štátoch amerických. Princíp spočíva v tom, ako už názov programu hovorí, že mladí ľudia môžu v USA legálne pracovať a následne slobodne cestovať a spoznávať Ameriku, jej krajinu, kultúru, mentalitu. Najväčším prínosom pre nich je však zdokonalenie angličtiny a možnosť žiť samostatne podľa vlastných predstáv a na vlastnú zodpovednosť. 
Prihlásiť sa doň môžu vysokoškoláci už od prvého ročníka, ďalej študenti postgraduálneho a nadstavbového štúdia. Program Work and Travel USA ponúkajú mnohé špecializované agentúry, ktoré poskytujú kompletné služby súvisiace s vybavením všetkých náležitých formalít, od registrácie, osobného pohovoru, vyplnenia formulára, sprostredkovania práce a ubytovania, zakúpenia letenky až po vybavenie víz.
Varianty programu WAT USA.
Záleží na samotnej agentúre, ako jednotlivé varianty nazve, ktoré služby bude v rámci nich poskytovať a aké poplatky bude za ne bude účtovať. Preto je vhodné, aby si uchádzač ešte pred výberom svojej agentúry zistil a prehodnotil ponuky viacerých agentúr a na základe informácií si vybral tú, ktorá mu bude najviac vyhovovať.
Vo všeobecnosti však existujú tri varianty, ktoré súvisia s hľadaním pracovnej pozície.
Full service
Agentúra môže poskytnúť tzv. full service, kedy zabezpečí klientovi všetky formality, vrátane nájdenia práce, ubytovania a zakúpenia letenky.
Stretnutie so zamestnávateľom
Ďalšou možnosťou je, že uchádzač sa zúčastní trhu práce (tzv. Job Fair alebo Road Show). Ide o stretnutie uchádzačov so zástupcami amerických zamestnávateľov priamo na Slovensku. Osobné stretnutie umožní dozvedieť sa informácie o pracovných, platobných, podmienkach, možnostiach ubytovania, atď. Odpovede na otázky dostane účastník priamo od amerického zamestnávateľa.
Účastník si hľadá prácu sám
Treťou možnosťou je, že študent si prácu hľadá sám, prostredníctvom internetu, alebo kontaktov od kamarátov. Niektoré agentúry majú v ponuke programy, v rámci ktorých si účastníci programu hľadajú prácu až priamo namieste.
Na to, aby bol záujemca do programu zaradený, musí spĺňať určité podmienky. 
Podmienky pre prácu WAT USA
- uchádzač je študentom vysokej školy, postgraduálneho alebo nadstavbového štúdia, 
- angličtina musí, byť na takej úrovni, aby sa záujemca o prácu dohovoril so svojím zamestnávateľom, a pracovníkmi ambasády, pri udeľovaní víz 
- vek od 18 do 29 rokov
- účastník musí mať vybavené náležité dokumenty a formuláre. O podmienkach vybavenia informuje agentúra, ktorá v prípade potreby môže pomôcť s vypĺňaním jednotlivých formulárov. 
2.1 Dokumenty potrebné pre prácu v USA
- formulár DS-2019, ktorý zabezpečí, aby účastník programu mohol legálne pracovať
- víza J-1 – tento druh pre kultúrno-výmenné programy umožňuje vycestovať do USA a pracovať tam po dobu trvania programu. S vybavovaním všetkých náležitostí pomáha agentúra po splnení určitých podmienok
- profesijný životopis (resumé)
- motivačný list pre zamestnávateľa (cover letter)
- referencie od predchádzajúcich zamestnávateľov
Pracovné pozície.
Pracovné ponuky sa v jednotlivých agentúrach líšia, v závislosti od toho, s akými zamestnávateľmi v Amerike spolupracujú. Záleží aj na študentoch, či chcú pracovať vo veľkomestách, v blízkostí stepí, púští, v horách alebo v nížinách. Najčastejšie ponúkané pracovné miesta sú v týchto oblastiach: hoteliérstvo, gastronómia, zábavné parky, národné parky, stavebníctvo, obchody a iné. Môžete si nájsť akúkoľvek prácu, v ktoromkoľvek štáte v USA, okrem: práce v domácnosti, práce s deťmi, práce učiteľa alebo vedúceho v tábore, práce v oblasti medicíny, podomového predaja, práce na lodi či posádky v lietadle.
Účastníci programu majú zmluvne stanovený týždenný pracovný čas, čo však nevylučuje prácu nadčas, či prácu v druhom zamestnaní.
Pri získavaní práce platí zásada, čím lepšia úroveň angličtiny, tým lepšia práca, plat a naopak.
Poplatky.
Výška poplatkov sa v jednotlivých agentúrach líši. Závisí to nielen od programov, ale aj od vývoja menových kurzov. Ceny poplatkov sa môžu z roka na rok meniť, ale závisí aj od obdobia, v ktorom sa program vybavuje. Agentúry ponúkajú rôzne zľavy a akcie. Najčastejšie sa účastníci programov stretnú s nasledovnými poplatkami:

</doc>
<doc id="201936" url="https://sk.wikipedia.org/wiki?curid=201936" title="Štefánia Belgická">
Štefánia Belgická

Štefánia Belgická (celým menom Štefánia Klotilda Louisa Hermína Mária Charlotta) (* 21. máj 1864, Laeken, Belgicko – † 23. august 1945, Pannonhalma, Maďarsko) bola belgická princezná, saská vojvodkyňa a rakúska korunná princezná, druhá dcéra belgického kráľa Leopolda II. (* 1835 – † 1909) a Márie Henrietty Habsbursko-Lotrinskej (* 1836 – † 1902), manželka rakúskeho korunného princa Rudolfa.
Mladosť.
Princezná Štefánia, plným titulom „Štefánia Belgická, princezná zo Saska-Coburgu a Gothy, vojvodkyňa zo Saska, rakúska a uhorská korunná princezná a kňažná von Lónyay“ sa narodila v zámku Belvedere v belgickom Laekene neďaleko Bruselu.
Jej detstvo nebolo šťastné. Spolu so staršou sestrou Lujzou sa im dostalo málo rodičovskej pozornosti a jej mladosť sa skončila keď si ju už ako 15-ročnú, po viacerých neúspešných pokusoch na ženbu, ako nádejnú nevestu vyhliadol následník rakúskeho cisárskeho trónu korunný princ Rudolf.
Manželstvo s následníkom rakúskeho trónu.
Ako 17-ročná sa zaňho aj vo Viedni, v augustiniánskom kostole, 10. mája 1881 vydala. Do tohto manželstva vkladal habsburský dom i celé Rakúsko veľké nádeje. Štefániu viedenské obyvateľstvo prijalo s nadšením vo viere v skoré narodenie pokračovateľa rodu a po Rudolfovi i jeho nástupcu na cisárskom tróne. Jej postavenie v cisárskej rodine však už od samého počiatku bolo obťažné. Cisárovná Alžbeta nevestou pohŕdala a cisár František Jozef I. sa k nej správal nanajvýš odmietavo.
I vzťah medzi manželmi čoskoro po svadbe dostával trhliny najmä kvôli Rudolfovmu neviazanému spôsobu života. V prvých rokoch manželstva sa Rudolf snažil aspoň o zachovanie zdania dobrého vzťahu navonok. Štefánia bola presvedčená, že k normálnemu súžitiu príde po narodení potomka.
V roku 1883 – po mnohých mylných hláseniach a dlhom napätom očakávaní – otehotnela. No i táto skutočnosť sa na zlepšení vzťahu medzi manželmi neprejavila. Rebelský a nevyspytateľný Rudolf sa Štefánii stále viac odcudzoval až ich vzťah úplne ochladol. Očividne ju nemiloval a svoj cynizmus voči Štefánii dával otvorene najavo pri mnohých príležitostiach. Nebolo tajomstvom, že je manželke neverný. V dôsledku svojich pretrvávajúcich milostných avantúr Štefániu dokonca nakazil venerickou chorobou (čím sa stala neplodnou). Ale i Štefánia mala tajného ctiteľa. Bolo ním poľské knieža Artur Potocki, s ktorým sa zoznámila v roku 1887.
Štefániino tehotenstvo napokon prinieslo narodenie jedinej dcéry Alžbety Márie (* 1883 – † 1963). Pretože však (v súvislosti so Štefániinou neplodnosťou) už nebola nádej, že manželstvo prinesie očakávaného mužského potomka, začalo sa čoraz častejšie hovoriť o rozvode. No k tomuto aktu nedošlo. Šesť rokov po narodení svojej dcéry Rudolf svoj škandálmi ovenčený život ukončil. Dňa 30. januára 1889 na zámku Mayerling zavraždil svoju milenku Mary, barónku Vetserovú a následne spáchal samovraždu.
Štefánia vdovou.
Mladej vdove sa tým náhle rozplynula budúcnosť manželky panovníka habsburskej monarchie. Nevyšiel ani druhý pokus jej svokra, cisára Františka Jozefa I., aby sa vydala za druhého následníka trónu Františka Ferdinanda d´Este.
Po smrti svojho manžela Štefánia bola nútená spoznať spoločenské mravy panujúce na viedenskom cisárskom dvore v plnej nahote. Prísna etiketa habsburského domu okliešťovala jej výsady. Štefánia nesmela zastupovať neprítomnú cisárovnú pri dvorských ceremóniách. Cisár František Jozef I. sa k nej správal rezervovane, vyhýbala sa jej i dvorská kamarila. Habsburský dvor jej dával najavo, že už nie je žiadúca. Začala podnikať dlhé poznávacie cesty po Európe.
Nové manželstvo.
Po jedenásťročnom vdovstve a neustálom cestovaní sa opäť vydala, tentoraz za obyčajného uhorského grófa Eleméra Lónyaya (Elemér Lónyay von Nagy-Lónya a Vasaros-Nameny), ktorý nepochádzal z panovníckeho rodu. Mohol sa popýšiť iba grófskym titulom, i ten dostal len štyri roky pred sobášom. Išlo teda o morganatický (nerovný) sobáš, s ktorým sa cisár napokon zmieril a súhlasil s ním. 
Svadba sa konala 22. marca 1900 na zámku Miramare v talianskom Terste a znamenala pre oboch manželov stratu na spoločenskom poli. Princezná Štefánia bola úplne vylúčená z habsburského domu a musela sa vzdať všetkých titulov, za čo ju cisár František Jozef odškodnil ročnou apanážou 100 000 zlatých doživotnej renty. Princeznin otec sa však s dcériným sobášom nikdy nezmieril. Len na naliehanie cisára jej ponechal titul belgickej princeznej a apanáž vo výške 50 000 frankov ročne, ktorá jej podľa svadobnej zmluvy s korunným princom Rudolfom náležala.
Jej manžel, gróf Lónyay sa musel vzdať svojej diplomatickej kariéry, počas ktorej zastupoval habsburskú ríšu na viacerých zastupiteľských úradoch. Na sobáši sa dokonca nemohla zúčastniť ani jej sedemnásťročná dcéra z prvého manželstva Alžbeta Mária. Mala titul prvej arcikňažnej a dvorná etiketa nepripúšťala jej prítomnosť na sobáši.
Manželia sa po sobáši stiahli zo spoločenského života a utiahli sa do súkromia. Spoločne si kúpili kaštieľ v Oroszvári (dnešné Rusovce) neďaleko Bratislavy, kam sa v roku 1906 nasťahovali. Napriek odmietaniu viedenského dvora, príbuzných a spoločenským ústrkom prežili obaja manželia veľmi láskyplné a harmonické manželstvo a zostali spolu až do posledných chvíľ svojho života. Aj po rokoch mnohí obyvatelia Rusoviec s láskou spomínali na grófsky pár.
Po skončení druhej svetovej vojny v dôsledku spoločenských udalostí, pokročilého veku a choroby, odkázali všetok majetok benediktínskemu kláštoru v maďarskej Pannonhalme, kde sa princezná na sklonku života uchýlila a napokon tu zomrela. Kláštor dodnes spravuje jej pozostalosť. Jej manžel ju prežil o jeden rok a zomrel 20. júla 1946 v Budapešti.

</doc>
<doc id="201938" url="https://sk.wikipedia.org/wiki?curid=201938" title="Administratívne členenie Slovenska v rokoch 1990 – 1996">
Administratívne členenie Slovenska v rokoch 1990 – 1996

Administratívne členenie Slovenska v rokoch 19901996 bolo ponechané základné členenie na 38 okresov z roku 1968. Okresy sa od roku 1990 po novom delili na 121 "územných obvodov obvodných úradov", t.j. obvodov všeobecnej štátnej správy. Úplne boli zrušené dovtedajšie kraje. Početné boli dezintegrácie obcí a zmena okresnej príslušnosti. 

</doc>
<doc id="201940" url="https://sk.wikipedia.org/wiki?curid=201940" title="Pet Shop Boys">
Pet Shop Boys

Pet Shop Boys je anglická synthpopová dvojica, ktorá vznikla v Londýne v roku 1981. Jej členmi sú Neil Tennant (hlavné vokály, klávesy, občasná gitara) a Chris Lowe (klávesy, vokály).
Dvojica po celom svete predala viac ako 50 miliónov nahrávok, pričom je uvádzaná v "Guinnessova kniha rekordov", ako najúspešnejšia dvojica v hudobnej histórii Spojeného kráľovstva. Dvojica je tiež držiteľom troch cien Brit Award a šiestich nominácií na cenu Grammy. Medzi ich najväčšie hity patria "West End Girls," "It’s a Sin," "Always on My Mind" či "Go West."
História.
Neil sa venoval predovšetkým textom a spevu, Chris skladaniu hudby. Skupina začala vznikať v roku 1981, keď sa v obchode s elektronikou na ulici King’s Road v Londýne stretli klávesista Chris Lowe so spevákom a príležitostným gitaristom Neilom Tennantom. V spomenutom obchode pri rozhovore zistili, že majú spoločný záujem o popmusic a založili skupinu. Pôvodne sa volali „West End“ podľa jednej londýnskej štvrte, ale na počesť Chrisových kamarátov, ktorí pracovali v obchode so zvieratami, sa premenovali na Pet Shop Boys. V roku 1984 vydávajú svoju prvú pesničku "West End Girls". 
Táto surovo melancholická pesnička sa sprvu veľmi neuchytila, ale po vydaní druhej verzie sa stala hitparádovou jednotkou vo svetových rebríčkoch – napr. v Británii, USA, Kanade, Novom Zélande atď. – a ide o jeden z najväčších hitov dvojice vôbec. V roku 1986 vydali PSB prvý album "Please", ktorý okrem „West End Girls“ obsahuje singel „Opportunities (Let’s Make a Lots of Money)“, ďalej sa tam nachádza poetická „Suburbia“ a pomalý slaďák „Love Comes Quickly“ a ďalšie pesničky. V tom istom roku vyšiel ich prvý remixový album "Disco". 
V roku 1987 dostali za West End Girls ocenenie najlepší singel a najlepší medzinárodný hit a vydali "It’s a Sin" (ktorý získal ocenenie za medzinárodný hit roku). Táto pieseň patrí medzi najznámejšie pesničky tejto dvojice – katedrálna až hororovo znejúca pieseň s Tennantovým falzetom. Okrem toho vyšiel na singli duet "What Have I Done to Deserve This s hviezdou 60. rokov Dusty Springfield a remix Elvisovej skladby "Always on My Mind" (ktorý bol mimochodom vyhlásený druhým najlepším" remixom všetkých dôb). Vydali druhý album "Actually", na ktorom sa okrem „It’s a Sin“ a "What Have I Done to Deserve This", nachádza ako singel ďalšia hitparádová jednotka „Heart a Rent“, ktorý o mesiac nato vyšiel na singli. 
V roku 1988 natočili film "It Couldn’t Happen Here", dostali ocenenie za najlepšiu skupinu roku a vydali poloremixový album "Introspective". Na ňom sa nachádzajú zo singlov spomínaný remix Always on My Mind, notoricky známa pesnička Domino Dancing, ironický Left to My Own Devices a ďalší remix It's Alright. Rok 1990 je jedným z najdôležitejších v histórii PSB. Vydali totiž album Behaviour, ktoré, aj keď v hitparádach veľmi nezabodovalo, sa považuje za najlepšie od tohto britského dua vôbec. Melanchólia bola hlavným prvkom tohto CD. Melancholická Being Boring (PSB ju považujú za svoju najlepšiu pesničku) v sebe spája melodickú linku a text, tanečná So Hard je zase neskutočne chytľavá. Za zmienku určite stoja všetky pesničky, ale ešte treba spomenúť úžasnú Jealousy. 
V roku 1991 vydali ďalší remix, tentoraz od skupiny U2 "Where the Streets Have No Name," ktorú umelecky spojili s Can't Take My Eyes Off You. K tomu vydali prvý výber hitov Discography, na ktorej sa nachádzajú všetky single skupiny. V roku 1992 sa pripravoval album Very, a PSB 
V roku 1996 vydali tanečný album Billingual, ktorý obsahuje tanečnú pieseň „Se A Vida É“ alebo napr. A Red Letter Day. Potom nastalo, až na remix piesne Somewhere, dlhé obdobie bez vydania. Až v roku 1999 vydali album Nightlife. Aj keď obsahovalo také pesničky ako New York City Boy alebo I Don't Know What You Want But I Can't Give It Any More, v obrovskej konkurencií ostatných albumov PSB sa považuje za najslabšie. V roku 2000 získali PSB cenu za prínos britskej hudbe (dostali ju napríklad Pink Floyd alebo Queen). Cenu im odovzdával Elton John a označil ich za nadčasových a za svoju najobľúbenejšiu skupinu. 
V roku 2002 vydali PSB album Release. Viac než hocikedy sa spoliehali na zvuk gitár a Release je aj ich vplyvom naozaj melancholické až depresívne album. Spolu s Behaviour a Very je považované za ich najlepšie. Obsahuje smutnú, melancholickú Home and Dry, pomalú I Get Along, príbeh dvoch ruských emigrantov v skladbe London, a za zmienku určite stojí sarkatický The Night I Fell in Love, ktorý viac vracia Eminemovi všetky výsmechy kdekomu možnému a rozpráva príbeh študenta, ktorý strávi noc plnú sexu práve s týmto rapperom. V roku 2003 vydali PSB tretí remixový album Disco 3 a výberovku Pop Art. Na dvoch CD zachytili všetky single (až na Was It Worth It) – na prvom Pop sa nachádzajú tie známe skladby (Go West, It's a Sin, Always on My Mind...) a na druhom Art tie umeleckejšie (Can You Forgive Her?, West End Girls, Being Boring). Obsahuje tiež dva nové single – Miracles a intímnejšiu pieseň Flamboyant. 
V limitovanej edícií je ešte tretie CD s remixami a DVD so všetkými klipmi. Momentálne spravili PSB hudbu k remaku legendárneho nemého filmu Krížnik Potemkin a pracujú na novom albume.

</doc>
<doc id="201948" url="https://sk.wikipedia.org/wiki?curid=201948" title="World Trade Organization">
World Trade Organization



</doc>
<doc id="201949" url="https://sk.wikipedia.org/wiki?curid=201949" title="Mauren">
Mauren

Mauren je obec v Lichtenštajnsku. Má okolo 3 700 () obyvateľov. Prvá písomná zmienka pochádza z roku 1178 (mesto sa volalo "Muron").

</doc>
<doc id="201951" url="https://sk.wikipedia.org/wiki?curid=201951" title="Planken">
Planken

Planken je najmenšia obec v Lichtenštajnsku. Má 366 obyvateľov.
Odkazy.
Stránka mesta)

</doc>
<doc id="201952" url="https://sk.wikipedia.org/wiki?curid=201952" title="Ruggell">
Ruggell

Ruggell je obec v Lichtenštajnsku. Počet obyvateľov je 1 870 (, jeho katastrálne územie je 7,4 km². Nachádza sa v nadmorskej výške 433 m n. m. V obci sa nachádza stredoveký kostol sv.Fridolína. Obec je postavená pri rieke Rýn. Obec susedí s Rakúskom a Švajčiarskom. 
Odkazy.
Stránka mesta 

</doc>
<doc id="201957" url="https://sk.wikipedia.org/wiki?curid=201957" title="Schaan">
Schaan

Schaan je najväčšia obec v Lichtenštajnsku. Má 5806 obyvateľov (), jeho katastrálne územie je 26.8 km². Mesto leží v nadmorskej výške 450 m n. m. Prvá písomná zmienka je z roku 850.

</doc>
<doc id="201959" url="https://sk.wikipedia.org/wiki?curid=201959" title="Nicolas Poussin">
Nicolas Poussin

Nicolas Poussin (* 15. jún 1594, Les Andelys, Francúzske kráľovstvo – † 19. november 1665, Rím, Pápežský štát) bol francúzsky maliar a typický predstaviteľ francúzskeho umenia. 
Väčšinu života strávil v Ríme, kde sa špecializoval na historické maľby zobrazujúce scény z Biblie, antiky a mytológie. Jeho prvé práce sú charakterizované zmyselnosťou a farebnosťou. Jeho práca ovplyvnila viacerých významných maliarov, vrátane Jacques-Louisa Davida a Paula Cézanna.

</doc>
<doc id="201993" url="https://sk.wikipedia.org/wiki?curid=201993" title="Sedlo pod Hnilickou Kýčerou">
Sedlo pod Hnilickou Kýčerou

Sedlo pod Hnilickou Kýčerou () je horské sedlo v hlavnom hrebeni Lúčanskej Malej Fatry. Je križovatkou turistických chodníkov a lokalitou prechádza Medzinárodná diaľková turistická trasa E3.
15. novembra 1944 po bojoch s nacistami v sedle zomrel komunistický funkcionár a politruk partizánskej skupiny Ľudovít Rauch.
Poloha.
Sedlo sa nachádza v južnej polovici Malej Fatry, v geomorfologickom podcelku Lúčanská Malá Fatra a časti Kýčery. Leží medzi vrchmi Úplaz () a Hnilická Kýčera () a celá oblasť je pokrytá lesným porastom.
Nachádza sa v Žilinskom kraji, na hranici okresov Žilina a Martin a zasahuje na katastrálne územie mesta Rajec a obce Kláštor pod Znievom. Severozápadné svahy odvodňuje Porubský potok do Rajčanky, voda z juhovýchodných častí odteká Slovianskym potokom do rieky Turiec.
Turizmus.
Nachádza sa pod Hnilickou Kýčerou (), ktorá je výborným vyhliadkovým bodom. Zostup z vrcholu do sedla patrí medzi najstrmšie v celej Lúčanskej Malej Fatre a hlavne v období dažďov je ťažko priechodný. V sedle je križovatka značených turistických trás a pekný drevený kríž. Niekoľko desiatok metrov od kríža po zelenej značke smerom do Rajca je upravený prameň pitnej vody. Sedlo je vyhľadávaným bivakovacím miestom, pretože sa nachádza približne v polovici hrebeňa tejto časti Malej Fatry. 

</doc>
<doc id="201994" url="https://sk.wikipedia.org/wiki?curid=201994" title="Harriet Tubmanová">
Harriet Tubmanová

Harriet Tubmanová rodená Araminta Ross (* asi 1820 – † 10. marec 1913) bola afroamerická abolicionistka a filantropka. 
Bola nevoľníčkou a utiekla z otroctva, aby sa pred Americkou občianskou vojnou stala vedúcou osobnosťou oslobodzovacieho hnutia. Viedla stovky nevoľníkov z Juhu k oslobodeniu na Severe pomocou tzv. „"Podzemnej železnice"“ (z ), čo bolo metaforické označenie pre systém bezpečných úkrytov a ciest s podporou protiotrokárskych sympatizantov.

</doc>
<doc id="201999" url="https://sk.wikipedia.org/wiki?curid=201999" title="Liptovské múzeum">
Liptovské múzeum

Liptovské múzeum v Ružomberku je od roku 2002 príspevkovou organizáciou Žilinského samosprávneho kraja. 
Sídli na Námestí Š. N. Hýroša č. 10 v budove, ktorá bola postavená v rokoch 19351937 (architektmi boli Július Lehocký a Ján Štefanec). Základný kameň budovy múzea posvätil kňaz Andrej Hlinka. 
Prvé múzeum bola ale zriadené už v roku 1913 vďaka aktivitám "Liptovskej muzeálnej spoločnosti" v Ružomberku, ktorá vznikla v roku 1912 (zanikla v roku 1921). Riaditeľom múzea je v súčasnosti (september 2025) Martin Hromada, PhD. 
Nachádzajú sa v ňom výstavy zobrazujúce rôzne aspekty liptovského regiónu (história, flóra, fauna) a taktiež sa tu konajú pravidelné umelecké výstavy, ako napríklad "Strom" alebo "Fotofórum".

</doc>
<doc id="202000" url="https://sk.wikipedia.org/wiki?curid=202000" title="Moravany">
Moravany

Moravany môže byť:

</doc>
<doc id="202003" url="https://sk.wikipedia.org/wiki?curid=202003" title="Charles Duke">
Charles Duke



</doc>
<doc id="202004" url="https://sk.wikipedia.org/wiki?curid=202004" title="Charles M. Duke">
Charles M. Duke



</doc>
<doc id="202010" url="https://sk.wikipedia.org/wiki?curid=202010" title="Eluveitie">
Eluveitie

Eluveitie je švajčiarska hudobná skupina založená v roku 2002, hrajúca kombináciu melodického death metalu s keltským folkom. Skupina používa množstvo rôznych tradičných nástrojov ako gajdy, flauty, rôzne píšťalky, husle, atď. Niektoré piesne sú spievané v galskom jazyku. Skupina hrala zatiaľ na Slovensku sedem krát , a to 28.2. 2010 v Bratislave, 5.7.2011 v Košiciach, 10.8. 2012 v Snine , 23. 3. 2013 v Bratislave a 11.12.2014 v Bratislave. 21.8. 2015 Banská Bystrica a 18.6.2022 v Prešove.

</doc>
<doc id="202011" url="https://sk.wikipedia.org/wiki?curid=202011" title="Himba">
Himba

Himba alebo Himbovia je kmeň pôvodného afrického obyvateľstva, ktorý má asi 20 až 50 000 ľudí, žijúcich v severnej Namíbii, oblasti Kunene (predtým známa ako Kaokoland). Žijú nomádskym spôsobom života, chovajú dobytok. Sú blízki príbuzní kmeňa Herero, hovoria rovnakým jazykom. 
Denný život.
Himbovia chovajú dobytok. Ženy majú na starosti dojenie, nosenie vody, stavanie domov a výchovu detí. Jedna žena sa často stará aj o deti iných žien. 
Príslušníci kmeňa Himba sú sporo odení. Ženy sa mažú zmesou masla, okru a rastlín, aby sa chránili pred silnými slnečnými lúčmi - preto je ich pokožka červená. Červená farba navyše pre Himbov symbolizuje bohatstvo Zeme a krv, ako symbol života. Ženy si zapletajú vlasy a natierajú ich zmesou okru.
&lt;br&gt;Moderné oblečenie si Himbovia obliekajú vzácne. Mladí chlapci pred pubertou podstupujú obriezku.
žijú vo väčších, pravdepodobne rodových skupinách, avšak sú veľmi demokratickým spoločenstvom. Na rozdiel od iných afrických kmeňov nemajú žiadneho náčelníka alebo vodcu. Muži majú zvyčajne dve ženy, bohatší niekedy až štyri. Žena má vždy len jedného muža. Ďalšou odlišnosťou od bežných kmeňov je ich náboženstvo. V skupine nemajú šamana alebo inú duchovnú osobu, naplno sa venujú chovu a rozmnožovaniu dobytka a tomu prispôsobujú celý svoj životný štýl.
História.
História kmeňa Himba je poznačené mnohými katastrofami, vrátane niekoľkých období sucha, gerilovej vojny (obzvlášť počas namíbijského boja za nezávislosť a občianskej vojny v susednej Angole). V roku 1904 čelili nemeckej genocíde organizovanej Lotharom von Trothom, ktorý nechal vyvraždiť aj iné skupiny domorodého obyvateľstva Namíbie, hlavne príslušníkov kmeňa Herero a Nama.
Suchá v 80. rokoch 20. storočia znamenali takmer úplný zánik tradičného života Himbov. Niekoľko období sucha zabilo 91% populácie chovaných zvierat, preto sa veľa ľudí stalo utečencami a odvtedy žijú v slumoch v meste Opuwo.
Súčasnosť.
Od 90. rokov 20. storočia získali Himbovia určitý stupeň autonómie. Veľa Himbov teraz žije v prírodných rezerváciách, ktoré im dávajú možnosť kontroly nad lovom a turistikou v oblasti. S medzinárodnou pomocou sa im podarilo zastaviť plány na výstavbu vodnej priehrady, ktorá by zaplavila rozsiahle územia, kde žijú.
Vláda Namíbie poskytuje Himbom mobilné školy. Napriek tomu sa ich kultúra postupne vytráca. Nie je to iba vplyvom západnej kultúry ale aj vďaka ich rozdielnosti od ostatných kmeňov.
Náboženstvo.
Himbovia sú animisti a majú svoje posvätné miesta. Zomrelí sa pochovávajú do označených hrobov a predkovia sú uctievaní, pretože sprostredkovávajú komunikáciu medzi živými a stvoriteľom. Pre toto uctievanie je hlavný obradný oheň, ktorého opatrovníkom je starešina dediny. Vďaka ohňu môžu byť predkovia prítomní významným udalostiam, ako sú svadby, iniciácia chlapcov a dievčat a ďalšie obrady. Na miesto, kde sa oheň nachádza, je zakázaný vstup cudzincom, ktorí predkom neboli predstavení. Obradný oheň je prenášaný medzi táboriskami a nie je možné ho využívať na prípravu jedál. Komunikácia s predkami je vyhradená iba mužom, ženy môžu klásť otázky iba prostredníctvom nich. Vydaním sa žena stráca kontakt s predkami svojej predošlej otcovskej línie a získava nový s otcovskou líniou manžela. Po smrti starešiny prestáva byť oheň využívaný na posvätné účely, vybraný nástupca zapaľuje svoj vlastný nad hrobom svojho predchodcu a prenáša ho do dediny. V náboženskom systéme Himbov majú svoju pozíciu aj posvätné zvieratá. Ich mlieko môžu piť iba priami potomkovia z otcovskej línie a to až potom, čo je starešinou rituálne očistené.
Himbovia vyznávajú jedného boha menom Mukuru. Mukuru je stvoriteľ sveta, zvrchovaný vládca. Bantuský koreň slova vyjadruje veľkosť a moc. Himbovia pestujú kult zosnulých predkov (ovakuru), pričom zosnulí podliehajú bohu Mukuruovi a pôsobia ako prostredníci medzi žijúcimi Himby a bohom Mukuruom. Zvieracie obete Himbovia nepraktizujú, nič o prípadných ľudských obetiach v minulosti nie je známe. Himbovia poznajú magický systém omiti, ktorý v kontexte tradičných afrických náboženstiev zodpovedá čarodejníctvu. Himbovia sa čarodejníkov ovládajúcich omiti obávajú a niektorí veria, že každá smrť je výsledkom pôsobenia omiti. Omiti charakterizuje útok zlej sily na človeka. Odhaľovať zdroj omiti pomáha postihnutým ľuďom himbský liečiteľ, ktorý tieto sily pozná, dokáže ich identifikovať a obeť proti nim istým spôsobom chrániť, ale sám ich nepoužíva. Liečiteľ má na rozdiel od čarodejníka iba pomáhať, uzdravovať a rozpoznávať príčiny nešťastia. Dôležitým kultúrno-náboženským prechodovým rituálom je mužská obriezka – vstup do dospelosti.

</doc>
<doc id="202014" url="https://sk.wikipedia.org/wiki?curid=202014" title="Hippias (tyran)">
Hippias (tyran)

Hippias alebo Hippiás († 490 pred Kr.) bol aténsky politik, syn tyrana Peisistrata.
Keď v roku 547 pred Kr. zomrel aténsky tyran Peisistratos, k moci sa dostali jeho dvaja synovia Hipparchos a Hippias. Ak sa politika ich otca hodnotí kladne, vláda oboch synov sa zvrhla. Proti sa postavila skupina aténskych politikov a medzi nimi predovšetkým Harmodios a Aristogeitón (tzv. tyranobijci). V roku 514 pred Kr. bol Hipparchos zabitý a Hippias pritvrdil svoju politiku. V roku 510 pred Kr. sa v Aténach zdvihla vlna odporu voči jeho politike v čele s Kleisthenom, budúcim ústavodarcom Atén. Hippias bol z Atén vyhnaný aj za pomoci Sparťanov. Rok 510 pred Kr. sa považuje za koniec tyranidy a začiatok demokratickej ústavy v Aténach. Tento dátum prevzali pravdepodobne aj Rimania a používali ho ako dátum, kedy boli z Ríma vyhnaní Tarquiniovci a zrušené kráľovstvo.
Hippias ušiel do Perzie k tamojšiemu kráľovi, ktorý ho podporoval pri pokusoch o návrat, ale Hippias sa už do Atén nevrátil. Zomrel vo vyhnanstve v roku 490 pred Kr.

</doc>
<doc id="202017" url="https://sk.wikipedia.org/wiki?curid=202017" title="Blyde River Canyon">
Blyde River Canyon

Blyde River Canyon (doslova "Kaňon rieky Blyde") je jedinečný prírodný úkaz na severnej strane Dračích vrchov v provincii Mpumalanga v Južnej Afrike. Je dlhý 26 kilometerov a hlboký 800 metrov. Tvoria ho pieskovce. Je to tretí najväčší kaňon na svete, po Grand Canyon v USA a Fish River Canyon v Namíbii.

</doc>
<doc id="202018" url="https://sk.wikipedia.org/wiki?curid=202018" title="Dračie vrchy">
Dračie vrchy

Dračie vrchy () je najvyššie pohorie Južnej Afriky s najvyšším vrcholom Thabana Ntlenyana 3 482 m. V jazyku Zulu "uKhahlamba" („bariéra oštepov“) a v jazyku Sesoto "Maluti". Od obdobia rokov 1997/98 sa pohorie stalo súčasťou národného parku, ktorý bol v roku 2000 zapísaný do zoznamu svetového dedičstva UNESCO.
Pohorie je charakterizované početnými roklinami, hrebeňmi, jaskyňami, prevismi, vrcholkami a z toho vyplýva aj jeho pomenovanie. Bolo vytvorené počas Jury pred 180 miliónmi rokov, keď bola v tejto oblasti rozšírená sopečná činnosť. Geologicky je pohorie podobné masívu Sämen v Etiópii. Dračie vrchy sa rozprestierajú pozdĺž juhovýchodného pobrežia Južnej Afriky a sú rozčlenené na severnú, centrálnu a južnú časť.
Medzi zaujímavé útvary patrí najmä druhý najvyšší vodopád na svete Tugela Falls (948 m) alebo viaceré národné parky a prírodné rezervácie.

</doc>
<doc id="202019" url="https://sk.wikipedia.org/wiki?curid=202019" title="Drakensberg">
Drakensberg



</doc>
<doc id="202021" url="https://sk.wikipedia.org/wiki?curid=202021" title="Zoznam riek v Južnej Afrike">
Zoznam riek v Južnej Afrike

Toto je zoznam riek Južnej Afriky:

</doc>
<doc id="202024" url="https://sk.wikipedia.org/wiki?curid=202024" title="KwaZulu-Natal">
KwaZulu-Natal

KwaZulu-Natal (), často skracované na „KZN“, je provincia vo východnej časti Južnej Afriky. KwaZulu Natal sa delí na 11 okresov. Hlavným mestom provincie je Pietermaritzburg. Dominantným jazykom je zuluština.

</doc>
<doc id="202029" url="https://sk.wikipedia.org/wiki?curid=202029" title="Banjarčina">
Banjarčina

Banjarčina alebo bandžarčina alebo bandžárčina ("bahasa Banjar") je austronézsky jazyk, ktorým hovorí asi 6 miliónov Bandžárcov, domorodých obyvateľov južného Kalimantanu v Indonézii. Keďže veľa Bandžárcov je obchodníkmi, s obchodom a sťahovaním rozšírili jazyk aj do iných častí Indonézie.
Banjarčina sa používa v 3 zo 4 provincií Kalimantanu, kde je považovaná za lingua franca: Južný Kalimantan, Východný Kalimantan a Stredný Kalimantan. V Západnom Kalimantane sa používa častejšie malajčina.
Dialekty.
Banjarčina má dosť spoločných slov s malajčinou a jávčinou, hoci existujú aj ich banjarské ekvivalenty.
Banjarčina má 2 hlavné nárečia: hornoriečne nárečie (Banjar Hulu) a dolnoriečne nárečie (Banjar Kuala), ktoré sa líšia hlavne vo fonológii a lexikológii. 
Banjar Hulu má 4 samohlásky: /i/, /i:/, /u:/ a /a/. Ak slovo obsahuje iné samohlásky, pri výslovnosti ho Bandžárci vyslovujú ako inú najbližšiu hlásku. Napríklad keď sa snažia vysloviť anglické slovo 'logo', vyslovia ho ako 'lugu'. Indonézske slovo 'enak' vyslovujú ako /inak/. Slovo 'kemana' vyslovujú ako 'kamana'. Ďalšou zvláštnosťou nárečia Banjar Hulu je, že slová začínajúce na samohlásku vyslovujú s prídychom h na pred samohláskou, a toto h často aj píšu.
Banjar Kuala má podobne ako indonézština 5 samohlások /a, i, u, e, o/.

</doc>
<doc id="202030" url="https://sk.wikipedia.org/wiki?curid=202030" title="Banjarci">
Banjarci

Banjarci alebo Bandžarci alebo Bandžárci sú jeden z pôvodných národov južného Kalimantanu, Indonézii, kde žijú v zmiešaných komunitách spolu s Dajakmi, Malajcami a Jávčanmi. Hovoria banjarsky, indonézsky a malajsky.

</doc>
<doc id="202045" url="https://sk.wikipedia.org/wiki?curid=202045" title="UV">
UV



</doc>
<doc id="202046" url="https://sk.wikipedia.org/wiki?curid=202046" title="Hospic">
Hospic

Hospic je zdravotnícke zariadenie pre dlhodobo chorých a zomierajúcich ľudí, v ktorom je kladený dôraz na rešpektovanie ľudskej dôstojnosti a na to, aby človek nebol v ťažkej chvíli sám a aby netrpel neznesiteľnou bolesťou. 
Charakteristika.
Hospic môže byť rezidenčné zariadenie (oddelenie v nemocnici resp. samostatné zariadenie), môže poskytovať svoje služby ambulantne (ambulancia, denný alebo nočný stacionár) alebo v teréne, priamo v domácnostiach klientov (domáci resp. mobilný hospic). Pracujú v ňom lekári, zdravotné sestry, fyzioterapeuti, rehabilitační pracovníci, sanitári (spolu zdravotnícky personál), ale aj psychológovia, sociálni pracovníci, špeciálni a liečební pedagógovia a dobrovoľníci. Často bývajú súčasťou tímu aj duchovní rôznych vierovyznaní. Na Slovensku sa táto forma starostlivosti rozvíja.

</doc>
<doc id="202050" url="https://sk.wikipedia.org/wiki?curid=202050" title="Bandžárci">
Bandžárci



</doc>
<doc id="202051" url="https://sk.wikipedia.org/wiki?curid=202051" title="Bandžarčina">
Bandžarčina



</doc>
<doc id="202052" url="https://sk.wikipedia.org/wiki?curid=202052" title="Bandžárčina">
Bandžárčina



</doc>
<doc id="202053" url="https://sk.wikipedia.org/wiki?curid=202053" title="Rieky južnej Afriky">
Rieky južnej Afriky



</doc>
<doc id="202055" url="https://sk.wikipedia.org/wiki?curid=202055" title="Koloman Sokol">
Koloman Sokol

Koloman Sokol (* 12. december 1902, Liptovský Mikuláš - † 13. január 2003, Tucson, Arizona, USA) bol jeden z najvýznamnejších predstaviteľov slovenského výtvarného umenia. Je zakladateľom slovenskej i mexickej grafiky, autorom ilustrácií.
Život.
Po neľahkom detstve, kedy ho opustila matka, sa ho ujal strýko. Zoznámil sa s doktorom Mathém, vďaka ktorému začal študovať na súkromnej škole Eugena Króna v Košiciach. Tu sa po prvýkrát stretol s výtvarným umením. Neskôr študoval na súkromnej škole Gustáva Mallého v Bratislave. Výtvarné umenie študoval tiež v Prahe, absolvoval študijný pobyt v Paríži. Dostal ponuku z mexického ministerstva kultúry a školstva a odišiel učiť výtvarné umenie na Akadémiu výtvarných umení v Mexiku, kde založil odbor grafiky. Napriek tomu, že v Mexiku dosiahol veľké úspechy, kvôli zdravotnému stavu manželky Lýdie sa v roku 1941 presťahoval do New Yorku. Vystavoval v Mexiku a Spojených štátoch. 
Po vojne sa vrátil na Slovensko, ale už v roku 1948 natrvalo odišiel. Stal sa členom Zväzu mexických grafikov a posledné desaťročia prežil v Arizone. Na sklonku života daroval 48 svojich obrazov rodnému Slovensku, ktoré sa neskôr stali základom Centra Kolomana Sokola v Liptovskom Mikuláši. Napriek nemalým úspechom zostal až do konca života skromným človekom, hľadajúcim svoju pravdu.
Dielo.
Bol odporcom akademizmu a už počas štúdií majú jeho maľby silný emotívny podtón, čo mu zaručilo nemalé úspechy. Počas celej tvorby sa venoval sociálnym otázkam, chudobe. Jeho diela sa vyznačujú silným emotívnym podtónom. V Československu reagoval svojimi dielami na nezamestnanosť, vysťahovalectvo a sociálnym problémom. Obľúbil si aj Mexičanov, toto prostredie veľmi ovplyvnilo jeho tvorbu. So Slovenskom však zostal spätý po celý život. Častými motívmi jeho tvorby sa stali pes, kôň, mytológia, býčie zápasy a medziľudské vzťahy. V roku 1976 mu zomrel pes Sambo a na jeho pamiatku od tohto obdobia podpisoval svoje obrazy pseudonymom Sambo. Jeho tvorba po tomto období dosahuje ešte väčšiu hĺbku.

</doc>
<doc id="202056" url="https://sk.wikipedia.org/wiki?curid=202056" title="Orest Dubay (1954)">
Orest Dubay (1954)

Orest Dubay ml. (* 13. apríl 1954) je slovenský akademický maliar a grafik. 
Život.
V rokoch 1972 až 1978 študoval na Vysokej škole výtvarných umení v Bratislave. Vo svojej tvorbe sa venuje grafickej tvorbe (serigrafii), maľbe a počítačovej grafike.
Jeho otec Orest Dubay (1919) (1919 - 2005) bol jedným z najvýznamnejších slovenských grafikov 20. storočia a rektorom Vysokej školy výtvarných umení v Bratislave. 
Je ženatý, manželka Ruth Dubayová je taktiež výtvarníčkou. Spolu žijú a pôsobia v Bratislave.
Dielo.
Jeho diela možno vidieť vo viacerých galériách na Slovensku. 

</doc>
<doc id="202064" url="https://sk.wikipedia.org/wiki?curid=202064" title="Weimarský stavač">
Weimarský stavač

Weimarský stavač je plemeno psa uznané v FCI v skupine 7 pod číslom 99. Toto plemeno pochádza z Nemecka - okolia mesta Weimar.
Pôvod.
Pôvod tohto plemena je nejasný. Existuje ohľadne toho mnoho dohadov, úvah a teórií. Jedna z verzií hovorí, že predkov weimarského stavača - sivomodrých francúzskych psov - doviezol z polovačky na konci 18teho storočia práve z Francúzska veľkovojvoda Karl August z Weimaru. Týchto psov potom začali v jeho panstve volať ""Psi Karla Augusta"." Túto teóriu však dodnes spochybňuje viacero odborníkov. Odmietajú túto historku s pomerne logickým odôvodnením, že vo Francúzsku sa sivé stavače nikdy nevyskytovali a ani teraz nevyskytujú. 
Isté historické zdroje hovoria, že knieža Karl August získal svojich sivých psov od uhorského kniežaťa Esterházyho počas pobytu na jeho panstve v českých kúpeľoch Teplice. Zachovala sa totiž listina, v ktorej knieža Esterházy píše svojmu priateľovi o tom, ako bol Karl August očarený jeho psami. Údajne si ich od neho aj zopár kúpil a odviezol do Weimaru.
Hoci nie je úplne jasné, odkiaľ knieža tieto psi do svojho regiónu priviezol, isté je, že keď sa tam dostali, rozdával ich svojim priateľom šľachtického pôvodu. Vďaka tomu sa títo psi v najbližších rokoch rozšírili do okolia Weimaru a Durínska.
Úplne presné informácie máme až od roku 1870. Istý slobodný zemepán Wintzingerode Knorr Adelsbarn šľachtil psov, ktoré boli známe ako weimarské stavače. Výzor týchto psov je dokonca zvečnený na obraze namaľovanom na prelome rokov 1871 a 1872. Na plátne je znázornený ležiaci weimarský stavač pochádzajúci z chovu menovaného pána.
Vzhľad.
Je to stredne veľký pes, psi majú výšku okolo 59-70 centimetrov, feny cca. 57-65 cm. Farba srsti je strieborná, srnčia alebo myšia šeď. Chlpy sú krátke (pri dlhosrstom weimarskom stavčovi samozrejme dlhé, ale ten sa vyskytuje zriedkavo) a jemné. Jeho tvar a línia tela sa zhoduje s ostatnými stavačmi. Oči má v šteňacom veku modré, keď vyrastie, sfarbia sa mu do šeda až jantárova.
Povaha.
Ostražitý, citlivý, všestranný, ovládateľný, povahovo pevný a náruživý lovecky upotrebiteľný pes so systematickým a vytrvalým hľadaním, nie však nadmerného temperamentu. Nos pozoruhodnej kvality. Ostrý na škodnú a dravú zver; taktiež ostražitý, ale nikdy agresívny k luďom. Spoľahlivý vo vystavovaní a v práci vo vode. Miluje deti a svojho pána, nerád zostáva sám a rád pracuje.

</doc>
<doc id="202065" url="https://sk.wikipedia.org/wiki?curid=202065" title="Ronald Ellwin Evans">
Ronald Ellwin Evans

Ronald Ellwin „Ron“ Evans, Jr. (* 10. november 1933, St. Francis, Kansas, USA – † 6. apríl 1990, Scottsdale, Arizona) bol americký kozmonaut, ktorý sa zúčastnil poslednej mesačnej misie Apollo 17
Život.
Mladosť a výcvik.
Detstvo strávil v Topeke, hlavnom meste Kansasu. Po základnej a strednej škole tu absolvoval aj elektrotechnickú fakultu. A tiež sa tu zoznámil a oženil s Janet Pollmovou. Ešte na fakulte v Kansase prešiel dobrovoľným vojenským výcvikom a potom, s diplomom inžiniera, nastúpil k vojenskému námorníctvu. Tiež začal s lietaním na cvičných strojoch. Potom bol prevelený na tri roky k bojovému útvaru ako stíhací letec v Tichomorí. Po návrate do USA bol dva roky leteckým inštruktorom a študoval na postgraduálnej škole vojenského námorníctva. Skončil ju úspešne v roku 1964 a nastúpil k letke VF-51 na lietadlovú loď Ticonderoga.
V roku 1966 ho prijali do piatej skupiny pripravujúcich sa kozmonautov v NASA. To znamenalo ďalšie štúdium a ďalšie cvičné lety, aj keď už mal na reaktívnych lietadlách nalietaných viac ako 4000 hodín. Bol zaradený do podporných posádok Apollo 7, Apollo 11 a do záložnej posádky Apolla 14. Až na konci programu Apolla sa konečne do vesmíru dostal.
Let do vesmíru.
K svojmu jedinému letu do vesmíru odštartoval z mysu Canaveral v lodi Apollo 17. Bola to šiesta expedícia. Na palube s ním leteli Eugene Cernan a Harrison Schmitt, ktorí na Mesiaci pristáli. Mesiac obletel 75 krát, nalodil oboch svojich druhov a po 12 dňoch vo vesmíre všetci traja pristáli na hladine Tichého oceánu. 
Po lete.
V januári 1973 bol námorný kapitán Evans zaradený do záložnej posádky letu Sojuz-Apollo (ASTP/EPAS). O tri roky neskôr z armády definitívne odišiel a v roku 1977 aj z NASA. Stal sa viceprezidentom spoločnosti Western America Energy Corporation v Scottsdale, štát Arizona. Tri roky potom tu zomrel na infarkt myokardu.

</doc>
<doc id="202066" url="https://sk.wikipedia.org/wiki?curid=202066" title="Ronald Evans">
Ronald Evans



</doc>
<doc id="202067" url="https://sk.wikipedia.org/wiki?curid=202067" title="Ronald E. Evans">
Ronald E. Evans



</doc>
<doc id="202069" url="https://sk.wikipedia.org/wiki?curid=202069" title="GSM-Railways">
GSM-Railways

GSM-Railways je vlastná sieť Železníc slovenskej republiky (ŽSR), ktorú spustili začiatkom februára 2008 v pilotnej prevádzke. Využívaná bude predovšetkým na riadenie železničnej prevádzky, organizovanie dopravy, ale v ostrej prevádzke aj na núdzové zastavenie vlakov. 
Siete GSM-R sú medzinárodne určené len pre potreby železníc, t. j. nejde o mobilných operátorov, ktorí poskytujú služby verejnosti.
Pracovníci železníc by mali dostať telefóny SAGEM TiGR 150R so štandardnou SIM kartou. V pilotnej prevádzke by malo byť aktívnych okolo 40 čísel. V súčasnosti nie je sieť prepojená s ostatnými operátormi, takže nie je možné volať na čísla ostatných mobilných operátorov, posielať SMS a MMS správy či uskutočňovať dátové prenosy.
Pôvodne bol zámer na testovanie skúšobného úseku Bratislava - Nové Zámky (približne 100 kilometrov), ale pre krátenie financií pre tento projekt bol zatiaľ skúšobný úsek skrátený len na 25 kilometrov.
Súčasťou systému je centrála, ktorá postačuje pre celú sieť. Tá sa nachádza v priestoroch železničnej stanice Bratislava Nové Mesto.
Telekomunikačný úrad (TÚ) SR vydal 20. júna 2008 Železniciam Slovenskej republiky povolenie na prevádzkovanie na 10 rokov.
ŽSR koncom apríla 2008 požiadali o pridelenie frekvencií v pásme GSM-R (876-880 MHz/921-925 MHz). Keďže ŽSR splnili všetky zákonné podmienky, úrad im potrebné povolenie vydal.
Predvoľby.
Telekomunikačný úrad Slovenskej republiky prideľuje jednotlivým operátorom predvoľby, alebo tzv. prefixy. Zoznam predvolieb je uvedený v článku Slovenské telefónne predvoľby. Spoločnosť ŽSR pre sieť GSM-Railways využíva tieto predvoľby:

</doc>
<doc id="202070" url="https://sk.wikipedia.org/wiki?curid=202070" title="Bill Anders">
Bill Anders



</doc>
<doc id="202071" url="https://sk.wikipedia.org/wiki?curid=202071" title="Knockin’ on Heaven’s Door">
Knockin’ on Heaven’s Door

„Knockin' on Heaven's Door“ je folková pieseň Boba Dylana z albumu "Pat Garrett &amp; Billy the Kid". Je súčasťou soundtracku rovnomenného filmu z roku 1973. Singel dosiahol svoj vrchol na 12. priečke rebríčka Hot 100, ktorý vydáva časopis Billboard Magazine. V roku 2004 bola táto pieseň v časopise "Rolling Stone" zaradená na 190. priečku v hodnotení "500 najväčších hitov všetkých čias".
Kompozícia skladby.
Skladba sa výrazne podobá piesni „Helpless“, ktorú v roku 1969 nahral kanadský spevák a hudobník Neil Young. Jej kompozícia pozostáva zo štyroch akordov v stupnici "G": G, D, Am7, a C. Hudobný podklad sa opakuje v poradí G-D-Am7-Am7, potom G-D-C-C. V priebehu rokov Dylan modifikoval text piesne. V súčasnosti môže preto byť interpretovaný oproti pôvodnému singlu rozdielne. 
Coververzie.
Aj keď bola táto skladba pôvodne nahraná ako pomalá, folková pesnička, nahralo sa z nej v podaní rôznych umelcov mnoho coververzií v rozličných hudobných štýloch a tempách. Jednu z jej najslávnejších verzií nahrala skupina Guns N’ Roses. Táto verzia dosiahla 2. priečku v rebríčku singlov Spojeného kráľovstva. Arthur Louis, Bob Marley a Eric Clapton naspievali túto skladbu v štýle reggae. 
Medzi ďalšími umelcami, ktorí túto skladbu nahrali sú The Grateful Dead, Bryan Ferry, Mark Knopfler, Wyclef Jean, Roger Waters, The B-Band, The Sisters of Mercy, Warren Zevon, Seether, Cold Chisel, U2, Television, Guided By Voices, Avril Lavigne, Aerosmith, Daniel Lioneye, Antony and the Johnsons, Bon Jovi, The Lost Dogs, Randy Crawford, Beau Jocques, Chaozz, Zé Ramalho (Brazília) a Rick Devin. Austrálska heavy metalová skupina Heaven nahrala coververziu tejto skladby v roku 1985 a použila jej názov ako titul pre svoj tretí štúdiový album.
Filmová hudba.
Skladba je vďaka svojmu ústrednému motívu, „klopaniu na nebeskú bránu“, súčasťou mnohých filmových soundtrackov. Niekoľko príkladov:

</doc>
<doc id="202077" url="https://sk.wikipedia.org/wiki?curid=202077" title="Sečiansky sandžak">
Sečiansky sandžak

Sečiansky sandžak bol osmanský sandžak so sídlom na hrade Sečany, vytvorený v roku 1553.

</doc>
<doc id="202079" url="https://sk.wikipedia.org/wiki?curid=202079" title="Vlastimil Tusar">
Vlastimil Tusar

Vlastimil Tusar (* 18. október 1880, Praha – † 22. marec 1924, Berlín, Nemecko) bol druhý česko-slovenský predseda vlády a český sociálno-demokratický politik a novinár.
Životopis.
Vyštudoval strednú obchodnú školu a neskôr bol zamestnaný ako obchodný pomocník. Do politiky vstúpil okolo roku 1900 a od roku 1903 pracoval ako redaktor týždenníka "Rovnost". V rokoch 1908 až 1911 bol jeho šéfredaktorom a počas jeho vedenia bol týždenník zmenený na denník.
V roku 1911 bol zvolený za sociálnu demokraciu do Ríšskej rady, ktorej členom ostal až do roku 1918. Spočiatku bol prorakúsky orientovaný, ale ku konci 1. svetovej vojny sa začal prikláňať k myšlienke nezávislosti. Práve on informoval 27. októbra 1918 z Viedne Aloisa Rašína o vhodnom okamihu na vyhlásenie samostatného štátu.
V rokoch 1918-1919 pôsobil vo Viedni ako vyjednávač s predstaviteľmi Rakúska a 8. júla 1919 sa stal po v neprítomnosti odvolanom Karlovi Kramářovi v poradí druhým predsedom vlády Česko-Slovenska. Pre jeho prvú vládu sa vzhľadom na to, že jej hlavnými stranami boli sociálni demokrati a agrárnici, vžilo pomenovanie 1. vláda červeno-zelenej koalície. Po voľbách v apríli 1920, ktoré sociálni demokrati vyhrali, zostavil Tusar novú vládu (tzv. 2. vládu červeno-zelenej koalície), ktorá však už 14. septembra 1920 podala vzhľadom na činnosť komunistickej ľavice v rámci sociálnej demokracie demisiu. 
1. marca 1921 sa vzdal svojho poslaneckého mandátu a následne prijal funkciu veľvyslanca v Berlíne. Tam 22. marca 1924 zomrel.

</doc>
<doc id="202081" url="https://sk.wikipedia.org/wiki?curid=202081" title="Vývoj rekordu v dĺžke pobytu vo vesmíre">
Vývoj rekordu v dĺžke pobytu vo vesmíre

Nasledujúce tabuľky zobrazujú vývoj rekordu v dĺžke pobytu vo vesmíre a to počas všetkých pobytov kozmonauta vo vesmíre ako aj v rámci jednorazového pobytu.
Najdlhší pobyt.
Nasledujúca tabuľka zobrazuje vývoj svetového rekordu v počtu dní a hodín strávených v kozmickom priestore. Sčítajú sa dni za všetky lety kozmonauta v jeho živote v deň pristátia na Zemi. Stav z februára 2008.
Najdlhší let.
V tejto tabuľke je desať jednotlivých najdlhších letov kozmonautov vo vesmíre

</doc>
<doc id="202083" url="https://sk.wikipedia.org/wiki?curid=202083" title="Peter Pettigrew">
Peter Pettigrew

Peter Pettigrew prezývaný Červochvost je literárna postava v sérii kníh o čarodejníckom študentovi Harry Potterovi od J. K. Rowlingovej, ktoré boli aj sfilmované. Jeho meno sa prvýkrát objaví v treťom dieli, Harry Potter a väzeň z Azkabanu. Je to čarodejník a animágus.
Po väčšinu knihy Harry Potter a väzeň z Azkabanu je považovaný za mŕtveho. Vie sa o ňom, že kedysi býval členom partie priateľov Jamesa Pottera - otca Harryho Pottera. Chýry hovoria, že jeden člen tejto partie, Sirius Black, zradil Jamesovu rodinu a preto Harryho rodičov zavraždil Lord Voldemort. Peter Pettigrew sa údajne po tomto čine Siriovi postavil. Za prítomnosti množstva svedkov Siriovi vyčítal, že zradil Potterovcov. Po týchto slovách ho Sirius údajne kúzlom rozzmetal na márne kúsky, pričom z Petra zostal iba prst. Petrovi posmrtne udelili čarodejníckej vyznamenanie "Merlinov rád" a Siria zavreli do najtvrdšieho čarodejníckeho väzenia - Azkabanu. 
V skutočnosti to však bolo inak. Bol to práve Peter Pettigrew, kto Potterovcov zradil. Predstieral, že na neho Sirius zaútočil a nafingoval vlastnú smrť tým, že si odrezal prst a sám sa zmenil na potkana. Premenený na potkana prežil dvanásť rokov, až kým sa nevinnému Siriovi nepodarilo utiecť z väzenia a spolu s ďalším starým priateľom, Remusom Lupinom, neodhalili Pettigrewovu totožnosť a pravdu o jeho vine. Petrovi sa však podarilo ujsť a zostal slúžiť zlej strane - Voldemortovi.
Životopis.
Peter Pettigrew prišiel študovať na čarodejnícku školu Rokfort v tom istom čase ako James Potter, Remus Lupin, Severus Snape, Lily Evansová a Sirius Black. Vždy bol spomedzi nich ten najmenší, najbezvýznamnejší, najhlúpejší a najnešikovnejší, zatienený svojimi priateľmi. Bol v Chrabromile. Za pomoci priateľom sa stal, podobne ako Sirius a James, ilegálnym animágom, čiže čarodejníkom, ktorý sa kedykoľvek vie premeniť na zviera. Vie sa premeniť na potkana, na ktorého sa aj podobá - má plešinu, modré malé vodnaté oči a vytŕčajúce zuby. Vďaka potkanej podobe dostal prezývku Červochvost. 
Stal sa Voldemortovým poslom, údajne pod nátlakom Voldemorta, ktorý sa mu vyhrážal smrťou. Zradil Lily a Jamesa Voldemortovi a vinou jeho zrady sa Voldemortovi podarí preniknúť do ich domu a zabiť ich. Petigrew hodil vinu na Siriusa a sám sa ukrýval v podobe potkana. V podobe potkana sa stal domácim maznáčikom Ronalda Weasleyho, najlepšieho priateľa Harryho Pottera. Ron ho volal Prašivec. Nemal tušenie, že nie je obyčajným potkanom. Keď sa Pettigrew dozvedel, že Sirius Black ušiel z Azkabanu, dostal oprávnený strach, že sa mu Sirius chce pomstiť. Začal chradnúť, na veľkú ľútosť Rona, ktorý sa bál, že Prašivec je už starý a onedlho uhynie. Harryho a Ronova kamarátka Hermiona si navyše v tom istom čase kúpila kocúra Krivolaba, ktorý sa pokúšal Pettigrewa uloviť. Kamaráti to považovali za prejavy bežného správania mačky. Krivolab však v skutočnosti vedel, že Prašivec nie je ozajstný potkan a chcel ho Siriovi doniesť. 
Napokon sa Pettigrew znova pokúsil predstierať vlastnú smrť. Ušiel a zanechal po sebe krv, takže to vyzeralo, akoby ho Krivolab jednoducho zožral. Kvôli tomu sa Ron s Hermionou spolu istý čas nerozprávali. Ron však prašivca znova našiel. Ten sa prudko bránil, no Ron ho nepustil zo svojho vrecka. Sirius ich v psej podobe oboch dotiahol do Škriekajúcej búdy v Rokville. Tam spolu s Lupinom vyrozprávali trojici kamarátov, čo je Prašivec zač. Uverili tomu však až vtedy, keď Prašivec získal znova ľudskú podobu. Sirius a Remus chceli Pettigrewa zabiť. Ten prosil o milosť postupne Harryho, Rona aj Hermionu. Napokon sa nad ním zľutoval Harry, ktorý nechcel, aby sa otcovi dvaja najlepší priatelia stali kvôli Pettigrewovi vrahovia. Rozhodol, že ho nechajú zavrieť do Azkabanu. Pettigrew im však ušiel. 
Nepriamo sa dozvedáme, že Pettigrew potom vyhľadal Voldemorta. Pomohol mu získať aspoň slabé, embryonálne telo. V štvrtej knihe pomáha Voldemortovi získať nové telo dospelého muža. Kvôli tomu si musí odťať vlastnú ruku. Voldemort v novom tele mu za ňu vyčarí striebornú náhradu. 
V ďalších knihách vystupuje ako pomocník Voldemorta, ktorým však pohŕdajú ostatní smrťožrúti. V siedmom diele ho strieborná ruka uškrtí za to, že na malú chvíľku prejaví milosrdenstvo a zaváha, čo predpokladal aj Albus Dumbledore.

</doc>
<doc id="202086" url="https://sk.wikipedia.org/wiki?curid=202086" title="Katarína Knechtová">
Katarína Knechtová

Katarína Knechtová (* 14. marec 1981, Prešov) je slovenská speváčka, klaviristka, gitaristka, skladateľka a textárka. Známa je z pôsobenia v prešovskej skupine Peha. Do roku 1997 pôsobila ako vokalistka v prešovskej skupine IMT Smile.
Život.
Vyštudovala Gymnázium Jána Adama Raymana v Prešove, sedem rokov navštevovala klavírny odbor v Ľudovej škole umenia, na gitare sa naučila hrať sama a hrá aj na bicích. Spievala v súbore Prešovčatá. Po gymnáziu absolvovala jeden semester štúdia filozofie.
Kariéra.
Začínala v hudobnej skupine IMT Smile s lídrom Ivanom Táslerom. Po odchode v roku 1997 vstúpila do skupiny Peha spolu s bubeníkom Martinom Migašom z IMT Smile. V skupine ďalej pôsobia hráč na klávesové nástroje Juraj Ondko, basgitarista Marek Belanský a gitarista Karol Sivák pôvodne zo skupiny 67-th Harlem.
V roku 1999 získala so skupinou Peha ocenenie „Objav roka“. V roku 2001 obdržala cenu Aurel v kategórii najlepšia speváčka. Za úspešné pôsobenie na slovenskej hudobnej scéne získala v roku 2005 opäť sošku Aurela v kategórii najlepšia speváčka. V roku 2007 vyhrala v ankete OTO cenu za najlepšiu speváčku roku 2006. Jej „dvorným textárom“ je Vlado Krausz.
V roku 2008 opúšťa skupinu Peha a rozbieha sólovú kariéru. Od roku 2008 vystupuje so svojou sprievodnou skupinou.
Tvorba.
1. decembra 2008 jej vyšiel sólový debut "Zodiak". Titulná pieseň „V svetle žiariacich hviezd“ bola nasadená v rádiách od 21. novembra 2008.
Pôvodné vydavateľstvo Škvrna Records, 1998 Sony Music Bonton, od roku 2005 Universal Music.

</doc>
<doc id="202087" url="https://sk.wikipedia.org/wiki?curid=202087" title="Tupolev Tu-160">
Tupolev Tu-160

Tupolev Tu-160 (v kóde NATO: „Blackjack“) je diaľkový strategický bombardér s meniteľnou geometriou krídel vyvinutý v Sovietskom zväze v 70. a 80. rokoch 20. storočia. Je to najťažší bombardér na svete.
Piloti volajú Tu-160 „biela labuť” – kvôli bielemu povrchovému náteru. Bombardér Tu-160 bol konštruovaný s cieľom prekonať svojho amerického konkurenta B-1B Lancer.
Vznik a vývoj.
V roku 1964 stanovilo americké letectvo požiadavky a začalo vypracovávať štúdie na nové pokročilé strategické lietadlo, z čoho neskôr vzišiel nadzvukový bombardér B-1 Lancer. Na tieto aktivity zareagoval 28. novembra 1967 Sovietsky zväz vydaním rezolúcie, ktorá umožňovala začať práce na novom strategickom medzikontinentálnom lietadle. Požiadavky na tento bombardér boli mimoriadne ambiciózne:
Do projektovania nového stroja sa pustili dve konštrukčné kancelárie, OKB Suchoj a OKB Mjasičev. Kancelária A. N. Tupoleva bola v tej dobe zaneprázdnená prácami na iných projektoch, takže sa v úvode vývojom tohto bombardéra vôbec nezaoberala. K súťaži sa pripojila až o dva roky neskôr, potom, ako sovietske letectvo vypracovalo nové takticko-technické požiadavky.
Konštruktéri z Tupoleva mali v tej dobe už cenné skúsenosti, ktoré nadobudli pri práve prebiehajúcom vývoji Tu-144, čo bolo prvé dopravné prúdové nadzvukové lietadlo. Išlo hlavne o skúsenosti s prevádzkou výkonných prúdových motorov, ale aj skúsenosti s konštrukciou draku, vystaveného zvýšenému zahrievaniu pri nadzvukových rýchlostiach. Neoceniteľné poznatky získali tiež pri vývoji a ladení komplexných zbraňových systémov a navigačného vybavenia pre lietadlá Tu-22M. Za hlavný problém považovali vývojári z Tupoleva použitie nových konštrukčných materiálov a technológií, ktoré by boli umožnili absolvovať lietadlu dlhý let pri vysokých teplotách. Za účelom zníženia miery technických rizík sa Tupolev rozhodol, na rozdiel od konkurencie, obmedziť cestovnú rýchlosť letu na Mach 2,2-2,3.
Na jeseň roku 1972 boli komisii Ministerstva leteckého priemyslu prezentované návrhy všetkých konštrukčných kancelárií: projekt „160“ od Tupoleva, T-4MS (projekt „200“) od Suchoja a M-18 z kancelárie Mjasičeva. Všetky tri konštrukčné kancelárie predstavili štvormotorové lietadlo s meniteľnou geometriou krídel, ale podoba týchto bombardérov sa líšila. Projekt „160“ si nezískal podporu vedecko-technickej komisie, a to z dôvodu nedodržania uvedených požiadaviek letectva. Generálplukovník Rešetnikov sa na adresu tohto návrhu posmešne vyjadril, že Tupolev vlastne ponúka vzdušným silám osobné lietadlo. Projekt od Mjasičeva bol označený ako dobre vypracovaný a spĺňajúci požiadavky letectva. Avšak vzhľadom na to, že novovytvorená konštrukčná kancelária nemala dostatočnú vedecko-technickú a výrobnú základňu na úspešné ukončenie projektu, bol M-18 zamietnutý. T-4MS spravil na armádu veľmi dobrý dojem, avšak kapacity Suchoja boli v tej dobe plne vyťažené projektami, ktoré boli pre ZSSR veľmi dôležité a nesmeli byť ohrozené. Išlo hlavne o práce na novom stíhacom lietadle Su-27 a modifikáciách frontových bombardérov Su-17M a Su-24. Komisia teda dospela k rozhodnutiu, že Suchoj odovzdá všetky rozpracované materiály kancelárii Tupoleva, ktorá vývoj dotiahne do konca. Neskôr však konštruktéri z Tupoleva dokumentáciu pre T-4MS odmietli a pokračovali na vývoji svojej vlastnej konštrukcie, čo v konečnom dôsledku viedlo k vytvoreniu Tu-160.
Potom, ako bol projekt oficiálne priradený kancelárii Tupoleva, začalo na vývoji nového bombardéra pracovať aj mnoho ďalších organizácií a podnikov sovietskeho vojensko-priemyselného komplexu. Za riadenie celého programu a koordináciu jednotlivých prác bol zodpovedný Tupolevov syn, Alexej Andrejevič Tupolev. Dňa 19. decembra 1975 bolo vydané nariadenie vlády, ktoré definovalo základné taktické a technické vlastnosti lietadla. Dolet s bojovým nákladom , t.j. s dvoma riadenými strelami Ch-45, pri lete podzvukovou rýchlosťou mal byť . Maximálna rýchlosť bola stanovená v rozpätí /h a dostup musel byť najmenej .
Hlavné práce na výrobe prvého prototypu s označením 70-01 prebehli v lete 1980, ale celková montáž bola dokončená až v januári 1981. Nasledujúcich 10 mesiacov pokračovalo zdokonaľovanie a testovanie rôznych systémov. Dňa 18. decembra 1981 sa prvý prototyp Tu-160 z letiska Žukovski prvýkrát vzniesol k oblohe. Lietadlo vystúpilo do výšky , preletelo , otočilo sa a vrátilo sa na základňu. Prvý let trval celkovo 27 minút.
Druhý lietajúci prototyp (70-03) vzlietol 6. októbra 1984 a od toho dňa letové testy prebiehali na dvoch strojoch. Už počas letových skúšok prvých dvoch prototypov bola spustená sériová výroba, pričom prvý sériovo vyrobený stroj absolvoval svoj prvý let 10. októbra 1984. V nasledujúcich dvoch rokoch boli vyrobené ešte tri Tu-160 a tak testovanie prebiehalo na dvoch prototypoch a štyroch sériovo vyrobených lietadlách. Vo februári 1985 prekročil prototyp 70-01 prvýkrát rýchlosť zvuku. Počas letových skúšok došlo mnohým nepríjemným situáciám, ako napríklad výpadok motora, zrážky s vtákmi, pristátie na betónovú dráhu bez vysunutého hlavného podvozku alebo let a pristátie pri výpadku elektrickej energie na palube lietadla. Vo väčšine prípadov sa tieto núdzové situácie neskončili katastrofou, výnimkou bola strata druhého sériovo vyrobeného stroja. Ten havaroval kvôli poruche motora a následnému požiaru, skúšobný pilotovi sa však podarilo úspešne katapultovať.
V apríli 1987 bola ukončená úvodná fáza štátnych skúšok a prvé dve lietadlá boli odovzdané 184. bombardovaciemu pluku na základni v Priluki. Po ôsmich mesiacoch používania Tu-160 sa podarilo plne pripraviť prvú letku pluku. Piloti a technický personál si postupne osvojovali stroje, ktoré pravidelne absolvovali šesť, desať a dvanásťhodinové lety. Najdlhší let trval trval 12 hodín a 50 minút. Piloti Tu-160 absolvovali časť výcviku aj na strojoch Tu-134UBL, ktoré používali pri výcviku i posádky Tu-22M. Do polovice roka 1989 bolo na lietadlách Tu-160 bol vykonaných asi 150 skúšobných letov, pričom pri štyroch z nich bolo otestované aj vypustenie riadených striel Ch-55SM. V októbri 1989 a v máji 1990 prekonali posádky Tu-160 niekoľko svetových rekordov v rýchlosti letu a výškovom dostupe.
Po rozpade ZSSR sa väčšina sovietskeho strategického letectva ocitla mimo územia Ruska, vrátane 19 bombardérov Tu-160, ktoré zostali na základni Priluki na Ukrajine. Ruskému letectvu zostalo len 5 strojov Tu-160, čo nedostačovalo ani na vytvorenie jedinej plnohodnotnej letky. Situáciu sa ruská strana pokúšala opakovane vyriešiť v rámci rokovaní na rôznych úrovniach. Hoci bombardér absolútne nezapadal do obrannej doktríny Ukrajiny a zlý ekonomický stav krajiny neumožňoval prevádzkovať tak drahé lietadlá, k žiadnej dohode nedošlo. Ukrajinská strana ocenila každý stroj na 75 miliónov USD. Moskva sa opakovane pokúšala túto cenu znížiť, ale Kyjev zo svojej požiadavky nezľavil. Súčasne silnel tlak zo strany amerického ministerstva zahraničia, ktoré požadovalo zničenie strategických bombardérov a vyčlenilo na tieto účely čiastku 8 miliónov USD. Dňa 16. novembra 1998 začala za prítomnosti amerických senátorov Richarda Lugara a Carla Levina likvidácia prvého Tu-160. Lietadlo s palubným číslom 24 bolo vyrobené v roku 1989 a malo nalietaných 466 hodín. Druhý v poradí bol stroj s palubným číslom 14, ktorý zišiel z výrobnej linky v roku 1991 a nelietal len 100 hodín. Istou satisfakciou pre Rusko bolo, že mesiac pred začiatkom likvidácie bombardérov dospela Moskva a Kyjev aspoň k čiastočnej dohode. V nej sa Ukrajina zaviazala, že prevedie Rusku osem bombardérov Tu-160, tri Tu-95MS a viac ako 575 riadených striel (vrátane Ch-55SM). Dňa 6. novembra 1999 opustil Ukrajinu prvý Tu-160 a do januára 2000 preletelo postupne na ruskú základňu Engels všetkých osem strojov. 
Pôvodne malo byť pre sovietske letectvo vyrobených až 100 kusov Tu-160, t.j. rovnaký počet, akým malo disponovať US Air Force v podobe B1-B Lancer. Avšak zníženie prostriedkov na obranu v druhej polovici 80. rokov a následný kolaps Sovietskeho zväzu viedol k tomu, že bol tento počet zredukovaný na 35 kusov.
Konštrukcia.
Drak.
Lietadlo Tu-160 je charakterizované nižšie položenými krídlami s meniteľnou geometriou. Na odtokovej hrane každého z krídel sa nachádza trojica dvoj-drážkových vztlakových klapiek. Koncept meniteľnej geometrie krídel umožňuje nastavenia v troch polohách:
Vodorovné chvostové plochy sú pohyblivé a nachádzajú sa asi v polovici zvislej chvostovej plochy. Horná polovica zvislej chvostovej plochy je tiež pohyblivá. V Tu-160 bol prvýkrát použitý systém elektronického riadenia, tzv. fly-by-wire. 13 palivových nádrží, integrovaných v trupe a krídlach lietadla, umožňuje Tu-160 preletieť s výzbrojou šiestich rakiet Ch-55SM, ktoré sú v polovici trasy vystrelené na pozemné ciele. Dolet je možné predĺžiť vďaka nadstavcu na dopĺňanie paliva za letu, ktorý je zabudovaný v strednej časti trupu. Na prednej podvozkovej nohe sú osadené dve kolesá a každá z hlavných podvozkových nôh je vybavená až šiestimi kolesami. Brzdnú dráhu stroja skracuje trojica zabudovaných padákov, z ktorých každý má plochu . I keď Tu-160 nebol navrhnutý ako stealth bombardér, vďaka svojej konštrukcii má nižší radarový odraz a tepelnú stopu. Kvôli zníženiu radarovej odrazovej plochy boli vstupy motorov nastriekané grafitovým materiálom, pohlcujúcim radarové vlny. Zasklenie kokpitu bolo vybavené jemnou sieťkou, ktorá eliminuje odraz radarového žiarenia.
Kokpit.
Posádka Tu-160 pozostáva zo štyroch osôb (pilot, kopilot, dôstojník zbraňových systémov a operátor obranných systémov), ktoré sedia na vystreľovacích sedačkách K-36LM. Kvôli pomerne vysokej hlučnosti v kokpite môže posádka medzi sebou komunikovať len prostredníctvom interkomu. Za pracovným priestorom posádky sa nachádza malá kuchynka a záchod, ktoré sú veľmi užitočné pri dlhých a únavných letoch.
Avionika.
V mierne dovrchu prehnutom nose sa nachádza rádiolokátor Obzor-K, ktorý umožňuje sledovanie pozemných aj vzdušných cieľov. Automatický let v malej výške zabezpečuje terén sledujúci rádiolokátor Sopka. Vo vypuklom púzdre pod kokpitom sa nachádza elektro-optický bombardovací zameriavač. Systém vlastnej ochrany Bajkal pozostáva z antén, umiestnených na koncoch krídel, v prednej a zadnej časti trupu, čím je zabezpečené pokrytie 360o. Systém je napojený na rušič radarom navádzaných striel a výmetnice klamných cieľov. Navigáciu zabezpečuje inerciálny navigačný systém, satelitný systém GLONASS a rádionavigačný systém diaľkových letov RSDN s korekčným mechanizmom, využívajúcim polohu slnka a hviezd.
Motor.
O pohon lietadla sa stará štvorica dvojprúdových motorov NK-32, ktoré sú najvýkonnejšími motormi aké boli kedy použité v bojovom lietadle. Motor NK-32 má dĺžku , priemer a hmotnosť . Vďaka motorom s maximálnym ťahom 245,2 kN dokáže Tu-160 prekročiť rýchlosť Mach 2.
Výzbroj.
Výzbroj je nesená v dvoch vnútorných šachtách, z ktorých každá má nosnosť 20 ton. Ďalšie strely typu vzduch-zem môžu byť umiestnené na vonkajšie závesníky. V minulosti mohol Tu-160 niesť 24 jadrových rakiet krátkeho dosahu Ch-15 s maximálnym doletom , ktoré však boli začiatkom 21. storočia vyradené. Hlavnú výzbroj bombardéra následne predstavovala strela Ch-55SM s konvenčnou alebo jadrovou hlavicou, ktorá mala maximálny dolet . Na dvoch interných rotačných závesníkoch mohlo byť upevnených celkovo 12 týchto rakiet. Ch-55 od roku 2012 nahradili moderné stealth riadené strely Ch-101/Ch-102, ktoré majú dosah až . 
Keďže Tu-160 nemá integrovaný guľomet a nenesie žiadne rakety typu vzduch-vzduch, ide o prvý sovietsky bombardér od 2. svetovej vojny bez výzbroje pre vlastnú ochranu.
Varianty.
Tu-160M - modernizovaný variant, ktorý vznikol vylepšením existujúcich lietadiel Tu-160 vyrobených v rokoch 1984 až 1992. Bombardér po tejto úprave je poháňaný novými motormi NK-32-02, ktoré sa vyznačujú o 10 - 15% nižšou spotrebou paliva, čo zaistí väčší dolet. Okrem nových motorov získal Tu-160M aj nový palubný radar Novella NV1.70 vyvinutý spoločnosťou Zaslon. Ten nahradil zastaraný rádiolokátor Obzor-K, ktorý je súčasťou vybavenia lietadiel Tu-160. Zároveň dostal bombardér nové komunikačné systémy, systémy elektronického boja, navigáciu a zbraňový systém. Do februára 2024 boli na túto úroveň zmodernizované štyri bombardéry Tu-160: Igor Sikorskyj (chvostové číslo „14 červená“), Boris Veremej (chvostové číslo „09 červená“), Ilia Muromec (chvostové číslo „06 červená“) a Alexandr Molodčij (chvostové číslo „07 červená“). 
Tu-160M2 - ide o nové lietadlá, ktorých výroba bola spustená v roku 2018. Zmluva v hodnote 160 miliárd rubľov na výrobu desiatich bombardérov Tu-160M2 bola podpísaná 25. januára 2018. Pohon a vybavenie týchto lietadiel je prakticky totožné s modernizovaným variantom Tu-160M. Do februára 2024 boli vyrobené dva bombardéry Tu-160M2: Valentina Tereškova (chvostové číslo "21 červená") a Mintimer Šaimiev (chvostové číslo "22 červená"). Všetkých 10 lietadiel malo byť zaradených v ruských vzdušno-kozmických silách do roku 2027.
Používatelia.
 Rusko
Bývalí používatelia.
 Sovietsky zväz
 Ukrajina
Operačné nasadenie.
Od svojho zaradenia do sovietskeho letectva až do roku 1991 vykonávali tieto lietadlá pravidelné strategické diaľkové lety. Často lietali cez severný pól, pričom raz sa bombardéru podarilo priblížiť k pobrežiu Kanady na . Kvôli zachyteniu nových sovietskych strategických bombardérov pravidelne vzlietali stíhačky krajín NATO. Prvému stretnutiu lietadiel Tu-160 so západnými stíhačkami došlo v máji 1991, keď bola dvojica bombardérov v oblasti Nórskeho mora zachytená a eskortovaná nórskymi F-16A. Po skončení studenej vojny boli lety bombardérov Tu-160 z dôvodu zmeny geopolickej situácie a z finančných dôvodov na 16 rokov obmedzené na minimum a konali sa skôr vo forme menších vojenských cvičení. Dňa 17. augusta 2007 oznámil prezident Vladimír Putin obnovenie strategických letov Tu-160.
Ruská intervencia v Sýrii proti odporcom režimu Bašára al-Assada.
Dňa 17. novembra 2015 zažili bombardéry Tu-160 svoj bojový debut. Potom, ako sa potvrdili podozrenia, že za zrútením ruského civilného lietadla s 224 pasažiermi na palube stojí Islamský štát a po prosbe o vojensku pomoc zo strany prezidenta sýrie Bašára al-Assada, začalo Rusko masívne bombardovanie strategickými bombardérmi. Päť lietadiel Tu-160, štrnásť strojov Tu-22M a šesť Tu-95 uskutočnilo nálety na pozície teroristickej skupiny ISIL. Bombardéry Tu-160 a Tu-95 zasiahli veliteľské základne v Idlibe a Aleppe. Lietadlá Tu-160 použili rakety Ch-101, čo je stealth variant strely s plochou dráhou letu Ch-55SM. Išlo o historicky prvé bojové požitie tejto strely typu vzduch-zem. Celkovo bombardéry Tu-160 a Tu-95 vystrelili 34 rakiet a zasiahli 14 cieľov.

</doc>
<doc id="202088" url="https://sk.wikipedia.org/wiki?curid=202088" title="Fukudžin">
Fukudžin

Fukudžin je ďalší zo série podmorských vulkánov v Pacifiku, rozkladajúcich sa v úzkom páse pozdĺž Mariánskej priekopy medzi ostrovnou reťazou Izu a Severnými Mariánami. V 20. storočí bolo pozorovaných viacero erupcií, posledná v roku 1974.

</doc>
<doc id="202089" url="https://sk.wikipedia.org/wiki?curid=202089" title="Sandboarding">
Sandboarding

Sandboarding je šport podobný snowboardingu, ale namiesto snehu sa robí na pieskových dunách.

</doc>
<doc id="202090" url="https://sk.wikipedia.org/wiki?curid=202090" title="Spitzkoppe">
Spitzkoppe

Spitzkoppe (Spitzkop, Groot Spitzkop, "Matterhorn of Namibia"), je skupina granitových vrchov medzi Usakos a Swakopmund v Namíbii. Vek hornín, z ktorých je masív Spitzkoppe tvorený má viac ako 700 miliónov rokov a najvyšší bod dosahuje (najnižší z troch vrcholov je vysoký ). Masív nápadne vyčnieva nad okolitou rovinatou krajinou (prevýšenie je asi ).

</doc>
<doc id="202092" url="https://sk.wikipedia.org/wiki?curid=202092" title="Kasuga">
Kasuga

Kasuga je masívny podmorský vulkán, nachádzajúci sa v Tichom oceáne, na južnom okraji súostrovia Izu. Základňa sopky sa nachádza v hĺbke asi 3 000 m, vrchol je 598 m pod hladinou mora. Kasuga predstavuje komplex troch podmorských sopiek, posledne aktívna je "Kasuga 1", ktorá je najsevernejšie položená. Masív je tvorený premenenými andezitmi a bazaltami a pokrytý vrstvou vulkanoklastík.

</doc>
<doc id="202096" url="https://sk.wikipedia.org/wiki?curid=202096" title="Omaheke">
Omaheke

Omaheke je jeden z 13 regiónov Namíbie, leží vo východnej časti Namíbie. Omaheke je slovo z jazyka herero pre Sandveld, ktorý tvorí väčšinu oblasti. Hlavné mesto oblasti Gobabis je spojené železnicou a cestou s hlavným mestom Namíbie Windhoekom. Na spojnici týchto miest žije väčšina obyvateľstva regiónu.
Všetky dôležité úrady, ako sú polícia, nemocnica a vládne organizácie, sídlia v Gobabise.
Hlavným zdrojom obživy je poľnohospodárstvo (chov dobytka) a počas zimy, teda od júna do augusta, komerčné poľovníctvo (trofeje). Zachovaná príroda na sever regiónu a každoročné mäsové hody lákajú do regiónu veľa turistov.
Väčšinovým pôvodným obyvateľstvom sú domorodci z kmeňov Mbanderu a Gobabis-Ju/wa, v menšom počte sú zastúpené aj ďalšie kmene ako napríklad Hererovia, Damara-Nama, Tswana, z koloniálnych čias Afrikánci a Nemci. 
Omaheke hraničí s namíbijskými regiónmi:
a vo východnej časti hraničí s 3 okresmi Botswany:
Omaheke pozostáva zo 6 volebných obvodov: Otjinene, Otjozondjou, Steinhausen, Gobabis, Buitepos, a Aminuis.

</doc>
<doc id="202099" url="https://sk.wikipedia.org/wiki?curid=202099" title="Gobabis">
Gobabis

Gobabis je hlavné mesto regiónu Omaheke v Namíbii. Leží 200 km od Windhoeku smerom do Botswany, od ktorej hraníc je vzdialené 110 km. Je v centre farmárskej oblasti, kde dominuje chov dobytka, a preto sa mu často hovorí "Malý Texas Namíbie". Mesto je na okraji púšte Kalahari.
Súradnice: 22.45°S, 18.96°E

</doc>
<doc id="202100" url="https://sk.wikipedia.org/wiki?curid=202100" title="Owen Kay Garriott">
Owen Kay Garriott

Owen Kay Garriott (* 22. november 1930, Enid, Oklahoma, USA – † 15. apríl 2019, Huntsville, Alabama) bol americký vedec, astronaut zo stanice Skylab a programu Space Shuttle.
Životopis.
Mladosť a výcvik.
V roku 1953 skončil štúdium na elektrotechnickej fakulte univerzity v Oklahome. Potom rovnaký odbor študoval aj na Stanfordovej univerzite. Doktorát z elektrotechniky obhájil roku 1960. Vo funkcii vedeckého pracovníka bol roku 1965 vybraný do štvrtej skupiny amerických kozmonautov. Bol ženatý a mal štyri deti.
Let do vesmíru.
Na palube kozmickej lode Skylab 3 odštartoval na svoj dvojmesačný pobyt v orbitálnej stanici Skylab 1 spoločne s kozmonautami Beanom a Lousmom. Owen sa zaoberal najmä vedeckými, biologickými výskumami a pozorovaním Slnka. Spoločne so svojimi kolegami zvládol výstup mimo stanicu a potom aj pristátie na hladine Tichého oceánu.
O desať rokov neskôr sa dostal do vesmíru po druhýkrát s expedíciou STS-9 (podľa COSPAR 1973-050A). Spoločne s ním v raketopláne Columbia bolo päť ďalších kozmonautov, Američania John Young, Brewster Shaw, Robert Parker, Byron Lichtenberg a Nemec Ulf Merbold. Štart bol z Kennedyho vesmírneho strediska na Floride. Počas letu zvládli 70 vedeckých experimentov a s menšími problémami aj pristátie na základni Edwards.
Počas svojich dvoch letov strávil vo vesmíre 69 dní.

</doc>
<doc id="202101" url="https://sk.wikipedia.org/wiki?curid=202101" title="Owen K. Garriott">
Owen K. Garriott



</doc>
<doc id="202103" url="https://sk.wikipedia.org/wiki?curid=202103" title="Owen Garriott">
Owen Garriott



</doc>
<doc id="202104" url="https://sk.wikipedia.org/wiki?curid=202104" title="Petr Kalandra">
Petr Kalandra

Petr Kalandra (* 10. marec 1950, Praha – † 7. september 1995, Praha) bol český folk-rockový a bluesový hudobník, gitarista, hráč na ústnu harmoniku a skladateľ. Pôsobil v skupinách Marsyas, A.S.P.M., Blues Session. Patril k vyhľadávaným štúdiovým hráčom, naspieval aj pesničky pre film Tankový prápor.
Už ako dieťa vystupoval v televíznom programe "Hledáme písničku pro děti". S rodičmi žil v Tunise, vo Francúzsku a v USA, čo výrazne ovplyvnilo jeho neskoršiu hudobnú tvorbu.
V 70. rokoch hral s mnohými známymi hudobníkmi. Patrili medzi nich napr. Zuzana Michnová, Jaroslav Hutka, Vladimír Merta, Jan Hrubý či Vladimír Mišík. Bol členom pesničkárskeho združenia Šafrán a od roku 1973 vystupoval so skupinou Marsyas.
V roku 1984 opustil Marsyas a vystupoval v triu A.S.P.M. Od roku 1980 hral aj so skupinou Blues Session. Jeho smrť v septembri 1995 spôsobilo zlyhanie organizmu v nemocnici po páde, pri ktorom si zlomil niekoľko rebier.
Bol prasynovcom ľavicového intelektuála, novinára a literárneho kritika Záviša Kalandru, popraveného v roku 1950 v politickom procese so skupinou Milady Horákovej.

</doc>
<doc id="202105" url="https://sk.wikipedia.org/wiki?curid=202105" title="Ikoku Irokoi Romantan">
Ikoku Irokoi Romantan

Ikoku Irokoi Romantan (jap.: 異国色恋浪漫譚) je japonská manga od autorky Ajano Jamanovej. Neskôr vzniklo aj rovnomenné OVA anime podľa predlohy mangy.
Príbeh.
Svadba uskutočnená na plavbe do Talianska má spojiť dve skupiny mafie. Mladý vodca Ómi skupiny, "Ranmaru", sa nedobrovoľne ožení s "Kaoru", dcérou z druhej skupiny. Obaja novomanželia sú tvrdohlaví, a tak Ranmaru skončí počas svadobnej noci vonku v bare. Talian "Alberto" sa zaujíma o Ranmara od prvej chvíle, ako ho uvidel a teraz prichádza jeho príležitosť. Mafián zaľúbený do Kaoru je tiež nablízku so svojimi mužmi. Do rána zostáva ešte dlhá chvíľa.
Epizódy.
Zatiaľ vyšla len jedna epizóda.

</doc>
<doc id="202115" url="https://sk.wikipedia.org/wiki?curid=202115" title="Jozef Repčík">
Jozef Repčík

Jozef Repčík (* 3. august 1986, Brezová pod Bradlom) je slovenský atlét, bežec na 800 metrov. V roku 2007 na MS v atletike zaznamenal v rozbehoch čas 1:46,53 (ktorý by mu vo finále stačil na zlato).
Dňa 12. júna 2008 prekonal 39 rokov starý slovenský rekord Jozefa Plachého v behu na 800 metrov. V Ostrave zabehol čas 1:44,94 min.
Na olympijských hrách 2008 v Pekingu dosiahol v rozbehu na 800 m čas 1:48,64 min. a do semifinále nepostúpil. Celkovo skončil na 46. mieste.

</doc>
<doc id="202117" url="https://sk.wikipedia.org/wiki?curid=202117" title="Reader’s Digest Výber">
Reader’s Digest Výber

Reader's Digest Výber Slovensko, s.r.o. je slovenská pobočka amerického nakladateľstva a vydavateľstva The Reader's Digest Association Inc., ktorá pôsobí na Slovensku od roku 1996. Jej sídlo je v Bratislave.
Spôsob, akým spoločnosť distribuuje svoje produkty (využíva prevažne zásielkový predaj a postupy direct marketingu) často označujú za kontroverzný.
Cieľovou skupinou vydavateľstva sú predovšetkým celé rodiny a ľudia nad 50 rokov.
Aktivity.
Spoločnosť sa sústreďuje na vydávanie rôznych typov publikácií z mnohých oborov. Ide najmä o:
Medzi ďalšie aktivity spoločnosti patrí aj vydávanie rôznych periodík (časopis "Reader's Digest Výběr, Receptář, Receptář pro zdraví"), hudobných nosičov s hudobnými kompiláciami či vážnou hudbou a videokaziet.
Edícia Najlepšie svetové čítanie.
Táto edícia kníh obsahujúca skrátené verzie svetoznámych románov prináša do slovenského prostredia model, pôvodne známy v USA pod názvom "Reader's Digest Condensed Books," teraz nazývaný "Reader's Digest Select Edition." Edície tohto typu sa však často kritizujú z niekoľkých dôvodov:
Každý z týchto bodov sa pritom interpretuje rôznym spôsobom. Okrem kritických ohlasov existujú tiež protichodné názory. Sama Kłoskowska upozorňuje, že sprístupnenie klasických diel širšiemu publiku v zjednodušenej forme môže byť pozitívne, lebo ho oboznamuje s textami, ktoré by si v plnej verzii nikdy neprečítalo (tzv. proces demokratizácie).
Tézy o vnucovaní amerických či všeobecne kultúrnych vzorov majú aj mnohé obmedzenia. Napríklad teoretik médií Dennis McQuail upozorňuje, že americké kultúrne prvky sa v lokálnych podmienkach vždy interpretujú inak (odlišne od kultúry pôvodu), čím sa oslabuje vplyv cudzej kultúry.
Rovnako anglická Wikipedia opisuje spôsob, ktorým samo vydavateľstvo Reader's Digest celosvetovo adaptuje knihy na lokálne podmienky (napr. obmenou mien či reálií).
Časopis Reader's Digest Výběr.
Na podobnom princípe ako edícia "Najlepšie svetové čítanie" funguje aj česká verzia medzinárodne známeho časopisu "Reader's Digest" (v Česku vydávaný pod názvom "Reader's Digest Výběr"). V tomto prípade však ide o výber nielen z celosvetovo úspešných kníh, ale aj článkov z časopisov.
Spôsob distribúcie.
Rozporuplne sa vníma aj spôsob, akým Reader's Digest distribuuje svoju produkciu. Väčšinu svojich kníh totiž nepredáva v bežnej maloobchodnej sieti, ale formou zásielok na vytipované adresy. Podobne ako iné direct marketingové spoločnosti sa tak stretáva s kritikou:
Samotná spoločnosť Reader's Digest Výber však k jednotlivým bodom kritiky uvádza, že:

</doc>
<doc id="202120" url="https://sk.wikipedia.org/wiki?curid=202120" title="Minami-Kasuga">
Minami-Kasuga

Minami-Kasuga (Kasuga 2, doslova "Južná Kasuga") je centrálny vulkán podmorského vulkanického masívu Kasuga, nachádzajúceho sa v Tichom oceáne medzi vulkanickými ostrovnými oblúkmi Izu a Severné Mariány. Minami-Kasuga je najvyšší z trojice vulkánov masívu. Priama erupcia nebola pozorovaná, no na vrchole vulkánu, ako aj na jeho booch sú početné hydrotermálne polia.

</doc>
<doc id="202121" url="https://sk.wikipedia.org/wiki?curid=202121" title="Organové dni Jozefa Grešáka">
Organové dni Jozefa Grešáka

Organové dni Jozefa Grešáka je medzinárodný hudobný festival, ktorý sa každoročne koná v Bardejove. Vznikol v roku 1992 a jeho zakladateľom bol významný slovenský organista Ivan Sokol. Nesie meno hudobného skladateľa Jozefa Grešáka, ktorý je miestnym rodákom. Hrá sa na organe z. n. Otto Rieger - Budapest. Ide o dvojmanuálový pneumatický kuželkový organ (organový stroj) z roku 1909. Rozsah manuálov C - g3 56 tónov pedálu C - d1 27 tónov. Koncerty sa konajú v Bazilike sv. Egídia.

</doc>
<doc id="202123" url="https://sk.wikipedia.org/wiki?curid=202123" title="Eifuku">
Eifuku

Eifuku je v súčasnosti neaktívny podmorský vulkán, nachádzajúci sa v Tichom oceáne. Je súčasťou podmorskej vulkanickej reťaze, tiahnucej sa pozdĺž Mariánskej priekopy medzi ostrovnými oblúkmi Izu a Severné Mariány. Sopka, na rozdiel od svojich susedov je podstatne menšia, jej masív je tvorený prevažne bazaltami a andezitmi. Eifuku je jedno z dovch miest na Zemi, kde dochádza k emisii tekutého oxidu uhličitého. Tieto emisie boli objavené expedíciou NOAA v roku 2003.

</doc>
<doc id="202124" url="https://sk.wikipedia.org/wiki?curid=202124" title="Daikoku">
Daikoku

Daikoku je v súčasnosti neaktívny podmorský vulkán, nachádzajúci sa v Pacifiku, juhovýchodne od vulkánu Eifuku. 50 m široký kráter, nachádzajúci sa na severnom úbočí sopky je miestom emisií roztavenej síry s teplotou až 187 °C.

</doc>
<doc id="202126" url="https://sk.wikipedia.org/wiki?curid=202126" title="Tlejivka">
Tlejivka

Tlejivka je nízkotlaková, plynom plnená výbojka so studenou katódou, pracujúca v oblasti samostatného tlejivého výboja (odtiaľ je odvodený aj jej názov). Sklenená banka tlejivky je plnená riedkym plynom (najčastejšie neón alebo ďalšie inertné plyny – hélium, argón, kryptón, xenón, prípadne ich zmesi, ale aj dusík, CO2) s tlakom rádovo desatiny kPa. Banka obsahuje dve elektródy, medzi ktorými vzniká výboj nezávislý od polarity priloženého napätia. Po pripojení tlejivky na zdroj jednosmerného prúdu žiari elektróda pripojená na záporný pól zdroja – katóda. Po pripojení na zdroj striedavého prúdu žiaria striedavo obe elektródy, každú polperiódu vždy tá, ktorá má momentálne záporný potenciál. Z pohľadu pozorovateľa tak žiaria obe elektródy.
Elektrické vlastnosti a zapojenie.
Tlejivka má výrazne nelinéarnu voltampérovú charakteristiku (závislosť veľkosti pretekajúceho prúdu na veľkosti priloženého napätia), pozri obrázok. Oblasť 0A charakteristiky sa nazýva oblasť "nesamostatného výboja". V tejto oblasti tlejivka prakticky nevedie prúd – jeho veľkosť je rádu jednotiek μA. V bode A charakteristiky dochádza k vzniku "samostatného výboja". Bod A sa preto označuje ako "zápalné napätie". Výška zápalného napätia závisí od konštrukcie tlejivky a použitého plynu, býva zväčša v rozsahu 80 – 150 V. Samostatný výboj sa udržiava aj pri napätí nižšom, než zápalné napätie. Na VA charakteristike mu zodpovedá úsek BC. Po zapálení tlejivky dôjde k zvýšeniu hodnoty tečúceho prúdu, ktorý by rástol ďalej a tlejivý výboj by prešiel do oblúkového, ktorý by spôsobil poškodenie elektród tlejivky. Do série s tlejivkou sa preto zaraďuje predradený rezistor, obmedzujúci veľkosť prúdu na rádovo jednotky mA.
Farba svetla.
Farba (vlnová dĺžka) svetla tlejivého výboja je pevne určená použitým plynom – jeho atómovou štruktúrou. Na získanie rôznych farieb vyžarovaného svetla je možné použiť rozličné zmesi inertných plynov s výbojom iných farieb než je pôvodná oranžová farba pri neóne.
Druhá možnosť ako získať svetlo inej farby je využitie fotoluminiscencie. Banka obsahuje plyn, žiariaci tlejivým výbojom v oblasti neviditeľného ultrafialového (UV) žiarenia. Vnútorné steny banky sú pokryté luminoforom, excitovaným UV žiarením a následne žiariacim vo viditeľnej oblasti. Týmto spôsobom je možné získať široké spektrum farieb vrátane bielej. Na rovnakom princípe sú založené aj bežné osvetľovacie žiarivky a kompaktné žiarivky.
Využitie.
"Signalizačné tlejivky" bývajú zväčša plnené neónom (resp. tzv. Penningovou zmesou – 99,5 % neón, 0,5 % argón – ktorá má nižšie zápalné napätie ako čistý neón) a vyžarujú oranžové svetlo. Zápalné napätie je dané aj materiálom elektród. Pri čisto železných je približne 150 V, s kysličníkovým povlakom je nižšie, 80 – 100 V. Vyrábajú sa buď v prevedení bez pätice – s drôtovými vývodmi, alebo s päticou – závitovou, bajonetovou, prípadne ako sufitka – s valcovou bankou s kontaktmi na oboch stranách.
"Tlejivkový stabilizátor napätia". Využíva sa úsek BC voltampérovej charakteristiky. Záťaž sa pripája paralelne k tlejivke. Pre správnou funkciu je potrebné, aby prúd, odoberaný zo stabilizátora záťažou, bol niekoľkonásobne menší než prúd tečúci tlejivkou. Toto použitie tlejivky bolo bežné v elektrónkovej ére, dnes je náhradou Zenerova dióda, resp. integrované stabilizátory napätia.
"Relaxačný oscilátor s tlejivkou". Ak paralelne k tlejivke pripojíme kondenzátor s predradeným rezistorom, nabíja sa kondenzátor cez rezistor až kým napätie na ňom nedosiahne úroveň zapaľovacieho napätia tlejivky (bod A na VA charakteristike). V tom okamihu nastane tlejivý výboj a kondenzátor sa začne cez tlejivku vybíjať (úsek AB charakteristiky). Napätie na kondenzátore klesá, ale výboj pretrváva. Po poklese napätia na úroveň zhášacieho výboj zanikne a celý proces sa znova opakuje. Takýto generátor, založený na princípe nabíjania kondenzátora po určitú prahovú úroveň a jeho následnom vybití sa nazýva "relaxačný oscilátor". Popísaný typ relaxačného oscilátora s tlejivkou sa v minulosti využíval napr. pri konštrukcii časových základní osciloskopov.

</doc>
<doc id="202127" url="https://sk.wikipedia.org/wiki?curid=202127" title="Dútnavka">
Dútnavka



</doc>
<doc id="202129" url="https://sk.wikipedia.org/wiki?curid=202129" title="Ošima-Ošima">
Ošima-Ošima

Ošima-Ošima je menší ( široký) ostrov nachádzajúci sa v Japonskom mori, asi západne od ostrova Hokkaidó. Ostrov je tvorený dvoma bazaltovo andezitovými stratovulkánmi – "Hiagši-jama" na východnom a "Niši-jama" na západnom okraji ostrova. Obidve centrá momentálne neprejavujú žiadnu aktivitu, no erupcia v roku 1741 si vyžiadala približne 1 500 obetí. Tieto obete však mali na svedomí vlny cunami, ktoré vznikli pri kolapse Higaši-jamy a následnom masívnom zosuve uvoľneného materiálu do mora a zasiahli pobrežie Hokkaida, Honšú a Kóree.

</doc>
<doc id="202130" url="https://sk.wikipedia.org/wiki?curid=202130" title="Schellenberg">
Schellenberg

Schellenberg je obec v Lichtenštajnsku. Má 952 ()obyvateľov, katastrálne územie je 3,5 km².
Dejiny.
Územie obce bolo osídlené Keltmi. Po Rímsko-galských vojnách obec patrila Rímskej ríši. Po páde Rímskej ríše bola postupne súčasťou viacerých štátov, okolo 15. stor. sa natrvalo stala súčasťou Rakúska. Po rozpade Rakúsko-Uhorska sa stala súčasťou Lichtenštajnska.

</doc>
<doc id="202131" url="https://sk.wikipedia.org/wiki?curid=202131" title="Triesenberg">
Triesenberg

Triesenberg je obec v Lichtenštajnsku. Má 2 564 obyvateľov katastrálne územie je 30.0 km². Mesto sa nachádza v nadmorskej výške 884 m n. m.
Externé odkazy.
Mestská stránka

</doc>
<doc id="202133" url="https://sk.wikipedia.org/wiki?curid=202133" title="Edward George Gibson">
Edward George Gibson

Edward George „Ed“ Gibson (* 8. november 1936, Buffalo, New York, USA) je americký vedec a bývalý kozmonaut zo stanice Skylab. 
Život.
Mladosť a výcvik.
Ako dieťa bol často chorý a často ležal v nemocnici. Otec sa rozhodol uzdraviť ho intenzívnym športovaním, nútil ho často behať a hrať futbal. Liečebná kúra dokonale zabrala. Po základnej a strednej škole sa dostal na University of Rochester a v roku 1959 ju úspešne absolvoval. V roku 1965 dokázal obhájiť doktorát fyzikálnych vied na kalifornskom technologickom inštitúte (California Institute of Technology). Potom prijal miesto v laboratóriu praktických výskumov firmy Phileo Corp. Napísal monografiu s názvom "Pokojné Slnko". Je ženatý a má štyri deti. Do tímu kozmonautov bol prijatý v júni 1965. Najprv prešiel ročným leteckým výcvikom na vojenskej základni Williams v Arizone, potom nasledoval vlastný kozmonautický výcvik. 
Let do vesmíru.
Kozmická loď Skylab 4 odštartovala z kozmodrómu na myse Canaveral v novembri 1973. Na palube boli s Gibsonom ešte kozmonauti Gerald Carr a William Pogue. Ešte v deň štartu sa spojili s orbitálnou stanicou Skylab 1 a zostali na nej rekordnú dobu takmer 3 mesiace (84 dní). Bola to posledná expedícia na túto stanicu, vyplnená desiatkami vedeckých pokusov, výstupov do vesmíru a sledovaním vtedy dobre viditeľnej Kohoutkovej kométy. Spiatočná cesta na Zem prebehla bez problémov a pristátie na hladine Tichého oceánu tiež.
Po lete.
Po niekoľkých mesiacoch od návratu na Zem sa Gibson rozhodol z NASA odísť a v spoločnosti Aerospace Corporation sa venoval vyhodnocovaniu celého programu Skylab. Podieľal sa aj na príprave možných využití pripravovanej európskej orbitálnej stanice Spacelab. V marci 1977 sa k NASA na tri roky vrátil. V roku 1993 bol prezidentom spoločnosti Gibson International Corp. v Carlsbade. 

</doc>
<doc id="202134" url="https://sk.wikipedia.org/wiki?curid=202134" title="Edward Gibson">
Edward Gibson



</doc>
<doc id="202135" url="https://sk.wikipedia.org/wiki?curid=202135" title="Edward G. Gibson">
Edward G. Gibson



</doc>
<doc id="202141" url="https://sk.wikipedia.org/wiki?curid=202141" title="Grauspitz">
Grauspitz

Grauspitz je najvyšší vrch Lichtenštajnska, ktorý sa nachádza na hranici Lichtenštajnska a Švajčiarska v pohorí Rätikon. Je to dvojvrchol, skladajúci sa z hory Hintergrauspitz () a Vordergrauspitz ().
Prístup.
Na vrchol nevedia žiadna turistická značka. Výstup začina od údolnej stanice lanovky Alpli Bahn vo švajčiarskom meste Malans.
Najlahší výstup je zo švajčiarskej strany zo salaša Ijes. Odtiaľto sa stúpa po trávnatom povrchu až na skalnatý Vordergrauspitz.
Pri výstupe na tento vrchol je lepšie podísť Hintergrauspitz z južnej strany a pretraverzovať do sedla, ktoré sa nachádza medzi Hintergrauspitz a Vordergrauspitz. Zo sedla sa potom pokračuje po úzkom skalnatom hrebeni.
Hora je vzhľadom na obťažnosť málo navštevovaná.

</doc>
<doc id="202142" url="https://sk.wikipedia.org/wiki?curid=202142" title="Zbojnícky hrad">
Zbojnícky hrad

Zbojnícky hrad (iné názvy: Zbojnícky zámok, Solivar, Soľnohrad, Soľný hrad, Nový Soľnohrad) je hradná zrúcanina v obci Ruská Nová Ves (v blízkosti Prešova-Solivaru) juhovýchodne od vlastnej dediny Ruská Nová Ves v Slanských vrchoch na vrchu Zámek (661 m n. m.).
Dejiny.
Hrad dal postaviť Juraj Bokša v posledných rokoch 13. storočia ako náhradu za predchádzajúci hrad (príp. dva hrady) nazývaný/-é takisto Soľnohrad (či Soľný hrad), ktorý/-é sa nachádzal/-i v dnešnom Prešove v dnešnej mestskej časti Solivar. Nový hrad má doložený názov Castrum S(o)owar. Jeho majitelia si zmenili rodové meno na Šóš.
V priebehu storočí postupne vlastnili hrad rôzni majitelia. Najdlhšie, i keď s prestávkami, ho však vlastnila rodina Šóšovcov až do roku 1671. Od toho roku, okrem jednej výnimky, nie sú o hrade žiadne zmienky. Posledná zmienka je z roku 1715, kedy bol hrad zbúraný na základe uznesenia krajského snemu.
Poloha.
Zvyšky zrúcanín ležia na západnom úpätí vrchu Tri chotáre () na strmom mieste zvanom Zámok ()
v katastrálnom území obce Ruská Nová Ves.
Prístup.
Na hrad sa dostanete priamo z Prešova po červenej značke smerom do Ruskej Novej Vsi, odtiaľ pokračujete, až prídete pod Soľnohrad (Zbojnícky hrad).
Súčasný stav.
Zvyšky kamenného hradu sú na skalnej vyvýšenine s rozmermi 45x, ktorá má na severnej, južnej i západnej strane strmé zrázy. Jej klesanie východným smerom vytváralo dve prirodzené pri stavbe hradu upravované terasy. V juhozápadnej časti v „hornom hrade“, s rozmermi 45x bola pri okraji plošiny štvorcová veža s rozmermi 8x8 m (zachovaná iba polovica). Jej interiérová kruhová časť s priemerom mala drevené trámové stropy. Horný hrad na okrajoch skalnej plošiny chránilo kamenné obvodové opevnenie, z ktorého sa zachoval 130-centimetrový fragment na južnej strane. V strede vrcholovej plošiny neďaleko veže bola väčšia palácová stavba s rozpoznateľnými rozmermi 17x, ktorej suterén bol pod úrovňou skaly. Severná obvodová strana paláca bola súčasťou obvodového opevnenia. Výškový rozdiel () a úzky nástupný priestor pravdepodobne dovoľovali iba peší výstup do horného hradu. Na tejto jedinej schodnej strane, po ktorej viedla i prístupová cesta, bol hrad chránený širokou priekopou, ktorá je dodnes hlboká 2,5 – 3 metre. Na nižšie položenom „dolnom nádvorí“, ktoré je dlhé 10 metrov, sa na severnej strane zachovala iba časť murovaného obvodového opevnenia, s hrúbkou muriva a časť kruhovej veže s priemerom . Tento obvodový múr sa zrejme tiahol po celej dĺžke nádvoria až ku vstupnej bráne. V konfigurácii terénu je hradný vrch dobre čitateľný a zo skalnej plošiny je nádherný výhľad.
Okolie.
Blízke hrady: 

</doc>
<doc id="202143" url="https://sk.wikipedia.org/wiki?curid=202143" title="Atómová elektráreň Olkiluoto">
Atómová elektráreň Olkiluoto

Atómová elektráreň Olkiluoto je jedna z dvoch atómových elektrární vo Fínsku. Nachádza sa na ostrove Olkiluoto v Botnickom zálive, približne 25 km severne od mesta Rauma. Pozostáva z dvoch varných reaktorov (BWR), každý s výkonom 890 MWe a jedného tlakovodného reaktora typu EPR od francúzskej spoločnosti Areva s výkonom 1 600 MWe.
Olkiluoto 3, s výkonom 1 600 MWe dosiaľ najvýkonnejší európsky jadrový blok, bol vo výstavbe od roku 2005, do siete bol pripojený 12. marca 2022 a do pravidelnej prevádzky uvedený 16. apríla 2023.
Iné projekty.
 

</doc>
<doc id="202144" url="https://sk.wikipedia.org/wiki?curid=202144" title="United Fruit Company">
United Fruit Company

United Fruit Company (UFC) bola nadnárodnou spoločnosťou z USA, ktorá pôsobila v rokoch 1899 až 1970. Presadila sa najmä v pestovaní a predaji tropického ovocia z plantáží v rozvojových krajinách, najmä banánov a ananásov. 
Mala veľký vplyv nielen na ekonomiku, ale aj na politické dianie najmä v krajinách Strednej Ameriky. Táto skutočnosť sa podpísala aj pod pejoratívny pojem "banánová republika", ktorým boli označované niektoré stredoamerické krajiny a pod ktorým sa dnes má na mysli krajina alebo spoločnosť, v ktorej klientelizmus a korupcia prevládajú nad vládou zákona, ktorou sa vyznačujú právne štáty. V roku 1969 UFC kúpila firma Zapata Corporation a zmenila jej názov na Chiquita Brands. Pod týmto názvom pôsobí dodnes. 
Kriticky o praktikách UFC písali mnohí, najmä ľavicovo orientovaní spisovatelia latinskej Ameriky, napríklad Pablo Neruda alebo vo svojom najznámejšom románe Sto rokov samoty aj Gabriel García Márquez.

</doc>
<doc id="202145" url="https://sk.wikipedia.org/wiki?curid=202145" title="Veľká stredoamerická republika">
Veľká stredoamerická republika

Veľká stredoamerická republika (šp. "República Mayor de Centroamérica"; od 1.11.1898 Spojené stredoamerické štáty - "Estados Unidos de Centroamérica") bol štát v Strednej Amerike v rokoch 1896 - 1898 tvorený Salvádorom, Nikaraguou a Hondurasom.
Od prijatia ústavy v roku 1898.
Tento (premenovaný) štátny útvar bol riadený Výkonnou radou, ktorá sídlila v honduraskej Amapale. Už 13. novembra došlo k štátnemu prevratu v Salvádore, ktorý viedol generál Tomás Regalado. Tento hneď vyhlásil, že Salvádor zo Spojených stredoamerických štátov vystupuje. Keď Výkonná rada v Amapale chcela tento prevrat potlačiť, nestretla sa so žiadnou podporou, a tak 30. novembra 1898 vyhlásila rozpustenie Spojených stredoamerických štátov. Nikaragua začala pôsobiť ako samostatná krajina 1. decembra a Honduras 10. decembra 1898.

</doc>
<doc id="202147" url="https://sk.wikipedia.org/wiki?curid=202147" title="Ananás pestovaný">
Ananás pestovaný

Ananás pestovaný (iné názvy: ananás siaty, ananás pravý, ananás, ananásovník, bohemizmus: "ananás(ovník) chocholatý"; lat. "Ananas comosus" alebo "Ananas sativus") je rastlina z čeľade broméliovité (=ananásovité; lat. "Bromeliaceae"). Jej plod sa nazýva ananás.
Pochádza z Južnej Ameriky. Názov pochádza z guaraníjčiny. Jeho plody sú šťavnaté a sladké a v gastronómii sú veľmi cenené. Okrem toho sú aj bohatým zdrojom vitamínov a minerálnych látok.

</doc>
<doc id="202153" url="https://sk.wikipedia.org/wiki?curid=202153" title="Hydralmosaurus">
Hydralmosaurus

Hydralmosaurus je vyhynutý rod dlhokrkých plesiosaurov z čeľade Elasmosauridae ktorý žil v období neskorej kriedy. Zahŕňa 1 druh Hydralmosaurus serpentinus (Cope 1877).
Podľa odhadu mal dĺžku 11 m pričom polovicu z nej tvoril jeho krk vystúžený 63 stavcami. Známy je najmä kvôli tomu, že mal masívnu ramennú kosť ktorá naznačovala dobrého plavca a ktorá sa nevyskytuje u ostatných Elasmosauridov. Cope (1877) ho opísal na základe takmer kompletnej kostry (bez lebky) z Nebrasky. Po ďalších fosíliách sa ukázalo že jeho lebka (37 cm) mala pretiahnuté nozdry.
Slovo "Hydralmosaurus" je odvodené z gréckych slov „"hydralmos"“ (v preklade slaná voda) a „"sauros"“ (v preklade jašter). V preklade teda jeho meno znamená slanovodný jašter.

</doc>
<doc id="202154" url="https://sk.wikipedia.org/wiki?curid=202154" title="Molde">
Molde

Molde je nórske mesto ležiace v kraji Møre og Romsdal. Má približne 25 000 obyvateľov.

</doc>
<doc id="202155" url="https://sk.wikipedia.org/wiki?curid=202155" title="Štefan Tiso">
Štefan Tiso

JUDr. Štefan Tiso (* 18. október 1897, Veľká Bytča† 24. marec 1959, Leopoldov) bol slovenský právnik a politik. Pôvodným povolaním bol sudca. Pôsobil ako predseda Krajského súdu Bratislava a od roku 1939 Hlavného súdu Bratislava. Od 5. septembra 1944 do apríla 1945 pôsobil ako predseda vlády, minister zahraničných vecí a minister spravodlivosti Slovenského štátu. 8. mája 1945 podpísal kapitulačné vyhlásenie slovenskej vlády dojednané s veliacimi americkými dôstojníkmi. Pre svoje pôsobenia v tomto období bol po skončení druhej svetovej vojny odsúdený na trest odňatia slobody v trvaní 30 rokov. Zomrel vo výkone trestu vo Väznici Leopoldov.
Životopis.
Narodil sa v Veľkej Bytči v rodine čižmára Františka Tisa. Študoval na gymnáziu v Trenčíne. V priebehu prvej svetovej vojny bol odvedený do armády Rakúska-Uhorska. Bol odvelený na východný front, kde však padol v roku 1916 do ruského zajatia. Na konci roka 1918 vstúpil do česko-slovenských légií. Slúžil v legionárskom pluku generála Milana Rastislava Štefánika. Na Slovensko sa vrátil v roku 1920. Následne začal pracovať v Bratislave, kde sa prihlásil na štúdium práva na Právnickú fakultu Univerzity Komenského. Štúdium úspešne ukončil v roku 1926 ziskom titulu doktor práv (JUDr.). Popri zamestnaní a štúdiu práva študoval súčasne na hudobnej škole. Po skončení štúdia začal pôsobiť ako kandidát advokácie. V roku 1929 sa však stal sudcom v Trenčíne. Na tomto poste pracoval až do roku 1934. O rok neskôr sa stal súdnym radcom. V roku 1938 sa stal predsedom Krajského súdu v Trenčíne. V septembri 1939 bol preložený do Bratislavy, kde bol poverený vedením Hlavného súdu. Následne sa stal predsedom Hlavného súdu, pričom na tomto poste zotrval do roku 1944. Tu sa podieľal na príprave viacerých zákonov. Zo svojej pozície predsedu Hlavného súdu napísal v roku 1943 kritický list smerujúci voči ministerstvu pravosúdia (spravodlivosti).
Napriek tomu, že patril k členom HSĽS-SSNJ, mal v tomto smere zložité postavenie, nakoľko jeho manželku považovali za neárijského pôvodu. V HSĽS-SSNJ sa aktívne angažoval, predsedal tzv. Ústrednému súdu HSĽS-SSNJ. Pôsobil tiež ako predseda Združenia štátnych a verejných zamestnancov. Krátko po vypuknutí Slovenského národného povstania, konkrétne 5. septembra 1944 bol vymenovaný prezidentom Jozefom Tisom za predsedu vlády Slovenského štátu. Vystriedal tak Vojtecha Tuku, ktorý bol v tom čase už pomerne vážne chorý. Súčasne sa vo svojej vláde stal ministrom zahraničných vecí a ministrom pravosúdia (spravodlivosti). Ako predseda vlády Slovenska uzatvoril s nemeckými okupačnými jednotkami zmluvu o zásobovaní a ubytovaní. S postupom sovietskych jednotiek jeho vláda už na konci marca 1945 opustila Bratislavu a presunula sa najprv do Skalice, potom do Holíča. Následne sa vláda v apríli 1945 presunula do Nemecka, konkrétne do benediktínskeho opátstva v Kremsmünsteri. V kláštore sa ukrývalo viac ako 300 ľudí zo Slovenska, okrem prezidenta a členov vlády, aj ich príbuzní a iní predstavitelia režimu. Už 8. mája 1945 tu podpísal kapituláciu Slovenského štátu známu ako „kapitulačný akt v Kremsmünsteri“. Štefan Tiso a ďalší členovia vlády boli zadržaní príslušníkmi americkej armády. 16. mája bol presunutý do amerického zajateckého tábora. V júni 1945 požiadali predstavitelia Česko-Slovenska o vydanie Štefana Tisa a zvyšných členov bývalej slovenskej vlády. 27. októbra 1945 bol vydaný do Česko-Slovenska. Najprv bol presunutý do Prahy, o dva dni neskôr do Bratislavy. Bol postavený pred Národný súd v Bratislave, ktorý viedol sudca Karel Bedrna. Po skončení vojny bol obviňovaný zo zodpovednosti nie len za uzatvorenie zmluvy s okupačnými nemeckými silami, no tiež z perzekúcie Židov a Čechov. Odsúdený bol nakoniec z dôvodu prenasledovania účastníkov Slovenského národného povstania, odsúdenia zahraničného odboja v rámci povstania, vydania 300 politických väzňov do Nemecka, uväznenia sudcov, ktorí odmietli súdiť účastníkov povstania a pod. Národný súd odsúdil Štefana Tisa na trest v trvaní 30 rokov. 24. marca 1959 zomrel vo výkone trestu vo Väznici Leopoldov.
Jeho brat Fraňo Tiso bol veľvyslancom Slovenského štátu v ZSSR. Je zaujímavosťou, že jeho brat Jozef Tiso mal za manželku Židovku. Bývalý prezident Slovenského štátu Jozef Tiso bol jeho treťokolenným bratrancom. Starý otec bývalého prezidenta Jozefa Tisa, Jozef „Karo“ Tiso, bol bratranec starej mamy Štefana Tisa, Terézie Tisovej.
Výroky Štefana Tisa.
Vo vládnom vyhlásení, prednesenom 25. septembra 1944 okrem iného vyhlásil:
"Uvedomujeme si tiež podstatný rozdiel medzi onou revolúciou s piesňou na perách a dnešným naším zápasom, ktorý vedieme s tvrdou odhodlanosťou za neporušenosť našej štátnosti proti jej zákerným nepriateľom. A preto viac ako kedysi, žije v nás presvedčenie, že len tvrdou, životnou skúškou, až k sebažertve siahajúcou obetavosťou získaná sloboda má trvalú hodnotu.
Smutné udalosti posledných týždňov ľahko môžu vzbudiť zdanie, akoby slovenský národ nebol srástol so svojou národnou a štátnou samostatnosťou. Ba priamo sa nanucuje mienka, akoby za šesťročnej svojej štátnosti slovenský národ bol žil zo pseudonárodovectva a ochotne opúšťal samostatnú postať, národnú česť a myšlienku slobodnej národnej budúcnosti len preto, aby sa dobrovoľne vrhnul do náručia cudzích vládcov a tým teda i do záhuby.
Musím otvorene povedať, že udalosti, ktoré takéto zdanie mohly vzbudzovať, vyvolané boly len určitou zradnou klikou doma. Táto klika, spojená so zahraničnými nepriateľmi nášho štátu, priamo pekelnou rafinovanosťou a zneužitím najsvätejších vlasteneckých citov zavedenej verejností, chopila sa svojho zradného diela. Úhlavným nepriateľom nášho vzmáhajúceho sa národa podarilo sa zaviesť časť slovenského vojska i civilného obyvateľstva do prúdu povstaleckého pohybu falošnými zprávami. Podľa týchto na Slovensko vtrhly vraj cudzie ozbrojené sily s úmyslom zničiť Slovenskú republiku, že jej prezident bol zabitý a že jeho vláda bola aretovaná. Dnes už každému musí byť jasné, že sústavnou podzemnou propagandou rozdúchaval sa v dobromyselnom človekovi slovenskom oheň nenávisti preto, aby sa v jej pazúroch stal poddajným nástrojom cudzích zámerov.
Pôvodcovia tejto zrady nevolali ísť bojovať za nejakú slovenskú sovietsku republiku, ani za československý národ, alebo Československý štát, ale volali ho pomstiť smrť prezidenta Slovenskej republiky, k ozbrojenému povstaniu proti nastrčeným nepriateľom tejto republiky, lebo ti, čo ho zvádzali, dobre vedeli, že Slovák svoj národ a štát nezradí, ale ochotný je zaň chopiť sa zbrane.
Takouto skutočnosťou znova upevnené presvedčenie, že slovenský národ nadovšetko miluje svoj štát a svoju národnú slobodu, posilňuje nás v nezlomnej viere, že i toto nešťastie, ktoré nám prichystal zákerný nepriateľ, môžeme prekonať v prospech našej pravdy. Touto pravdou je, že čestnú a dobrú budúcnosť môžeme si zabezpečiť jedine v samostatnom Slovenskom štáte, budovanom na ideových zásadách 14. marca.
Vláda si je vedomá, že bola postavená v týchto ťažkých časoch pred veľkú dejinnú úlohu. Musíme dokázať sebe i svetu,
že slovenský národ má nielen neodcudziteľné právo na slobodu a život vo vlastnom samostatnom štáte, ale že je i schopný svoj štát s úspechom si viesť, sám sebe si vládnuť a utvárať i svoj vlastný osud. Po zákernom prepadnutí nepriateľmi, ktorí sa nevzdali imperialistického úsilia ovládať nás znova, je táto naša úloha tým väčšia a tým významnejšia. No práve posledné udalosti nám odhalily v plnej nahote tak tohoto nepriateľa, ako i ním naverbovaných pomáhačov doma. Vývin obnovenia narušeného poriadku pokračuje zdarné a vyslovujem oprávnené presvedčenie, že Slovensko sa zbaví nepriateľských hord i tam, na tom malom území, ktoré dnes ešte trpí pod ich terorom.
Keď znova pripomíname, že sme za to vďakou zaviazaní v prvom rade poriadkovým jednotkám nášho veľkého spojenca, ako i všetkým verným slovenským útvarom i jednotlivcom, ktorí nesklamali, vyslovujeme hlboké presvedčenie, že po tomto zbavení sa ozbrojených bánd, slovenský národ na čele s vládou bude schopný zbaviť sa všetkých nepriateľov štátu, ktorí tento štát ohrozovali a ohrozujú politicky, ideologicky a mravne.
Preto keď nám smutné, krvavé udalosti odhalily tú kliku a tie malé vrstvy obyvateľstva, v ktorých Benešov imperializmus nachádzal medzi nami spojencov, ani na okamih nebudeme váhať, aby sme sa ich so všetkou prísnosťou zbavili, alebo ich v zhubnej ich činností znemožnili. Preto vláda pristúpi k dôkladnému vyriešeniu otázky židovskej (potlesky) a vyriešená bude tiež otázka Čechov na Slovensku. (Potlesky. ) Je naším najvyšším politickým príkazom, ale i príkazom mravným, aby sme sa v oprávnenej sebaobrane obrátili proti tým, ktorí ohrozujú naše slobodné jestvovanie.
Keď teda na zodpovednosť budeme ťahať tých Slovákov, ktorí zradili, nebudeme váhať ani len chvíľu aby sme české a židovské živly, ktoré sa previnilý pri vyvolaní krvavého diela proti slovenskému národu a slovenskému štátu navždy eliminovali z nášho národného prostredia."
Na Slovenské národné povstanie reagoval Štefan Tiso nasledovne: „Nebudeme váhať ani len na chvíľu, aby sme české a židovské živly, ktoré sa previnili pri vyvolaní krvavého diela proti slovenskému národu a slovenskému štátu, navždy eliminovali z nášho národného prostredia“.
Po vyvraždení 149 obyvateľov obcí Kľak a Ostrý Grúň, ktoré sa udialo 21. januára 1945, sa Štefan Tiso o dva dni vyjadril v Slovenskom sneme, že aj za týchto okolností Slovensko verne vytrvá po boku Veľkonemeckej ríše bez ohľadu na obete.
Dňa 23. januára 1945 sa konalo zasadnutie Snemu na ktorom v programe vôbec nebolo zaradené vystúpenie predsedu vlády.

</doc>
<doc id="202156" url="https://sk.wikipedia.org/wiki?curid=202156" title="Eric Carr">
Eric Carr

Paul Charles Caravello (* 12. júl 1950, Brooklyn, New York, USA – † 24. november 1991, New York), známy ako Eric Carr, bol americký hudobník, v rokoch 1980 až 1991 bubeník hardrockovej skupiny Kiss.
Životopis.
Eric Carr sa dostal do skupiny začiatkom osemdesiatych rokov po tom, ako Kiss vyhlásili verejný konkurz, ktorým chceli získať náhradu za problematického Petra Crissa. Posledným albumom, na ktorého nahrávaní sa Criss so skupinou zúčastnil, bol "Love Gun" z roku 1977. V dobe konkurzu sa Paul Caravello živil opravovaním kachlí a popri tom hrával na bicie v rôznych skupinách. Bol posledným z uchádzačov a potom, ako predviedol svoj výkon, požiadal Paula Stanleya, Gene Simmonsa a Ace Frehleya o autogramy. Dúfal, že má aspoň nejakú šancu, že bude vybratý. Po tom, ako sa stal členom skupiny, začal používať pseudonym Eric Carr. Prvou maskou, ktorú mal v skupine bol "The Hawk" (sokol, jastrab), no zmenil si ju na "The Fox" (líščiu masku). 
Prvým albumom, ktorý Carr so skupinou Kiss nahral, bol projekt "Music from "The Elder"", soundtrack k neexistujúcemu filmu. Tento album bol úletom skupiny k mystickému art rockovému hudobnému štýlu. Bol autorom skladby "Under the Rose", s refrénom v štýle gregoriánskeho chorálu. Bol aj spoluautorom niekoľkých skladieb na albumoch "Lick it Up", "Animalize" a "Crazy Night".
Fanúšikmi je Eric Carr často hodnotený ako jeden z najlepších bubeníkov v histórii skupiny, pre jeho intenzívny a presný štýl hry, odlišný od jemnejšej, džezom ovplyvnenej Crissovej techniky. Carrov štýl hry na bicie nástroje je lepšie identifikovateľný na nahrávkach ďalšieho albumu skupiny "Creatures of the Night" z roku 1982. Eric Carr bol nielen hráčom na bicie, ale bol aj spevák a ovládal aj iné hudobné nástroje ako je gitara, basová gitara, klavír. Naspieval aj novšiu verziu skladby "Beth", ktorá bola nahraná pre ich kompilačný album "Smashes, Thrashes &amp; Hits" z roku 1988. V roku 1989 naspieval svoju skladbu "Little Caesar" na album "Hot In The Shade". Carrove posledné koncertné vystúppenie so skupinou KISS bolo 9. novembra 1990 v Madison Square Garden (New York).
Počas koncertného turné k albumu "Hot in the Shade" začal mať Eric Carr zdravotné problémy. Bolo mu diagnostikované zriedkavé ochorenie, nádor na srdci. Podstúpil operáciu, pri ktorej mu boli odstránené tumory na pravej srdcovej komore a na pľúcach. Napriek radikálnej liečbe sa Carrov zdravotný stav nezlepšoval a 24. novembra 1991 Eric zomrel vo veku 41 rokov, v ten istý deň ako líder skupiny Queen, Freddie Mercury. 
Ericova posledná nahrávka so skupinou KISS bola skladba "God Gave Rock 'N Roll To You II", ku ktorej naspieval vokály. Pri bicích nástrojoch ho nahradil Eric Singer, ktorý predtým hral v skupine Paula Stanleya. Eric Carr sa ešte objavil na videu k tejto skladbe. Po jeho smrti sa stal Eric Singer ďalším z bubeníkov skupiny KISS. Ako pocta bola Carrovi venovaná posledná skladba albumu "Revenge" s názvom "Carr Jam 1981". Je to improvizované sólo na bicie, ktoré bolo nahrané počas výroby albumu "Music From The Elder". Gitarový part Ace Frehleya bol v pôvodnej nahrávke sólom, ktoré nahral Bruce Kulick.
Eric Carr je pochovaný na cintoríne "Cedar Hill" v meste Newburgh, v štáte New York.

</doc>
<doc id="202159" url="https://sk.wikipedia.org/wiki?curid=202159" title="Jozef Pelikán">
Jozef Pelikán

Jozef Pelikán (* 29. júl 1984) je slovenský atlét, známy bežec na beh na 800 m a beh na 1500 m. Je členom TJ Stavbár Nitra. V roku 2007 na MS v atletike neštartoval. 
Osobný rekord zabehol na mítingu Zlatá tretra v júni 2009 časom 1:47,36 min., čo bolo zlepšenie o 67 stotín (1:48,03 min - v Albertille (2008).
Úspechy.
Beh na 800 metrov:

</doc>
<doc id="202160" url="https://sk.wikipedia.org/wiki?curid=202160" title="Igor Gavenčiak">
Igor Gavenčiak

Igor „Gigo" Gavenčiak (* 15. júl 1960) je slovenský atlét, rozhodca a tréner. Slovenský rekordér. Súťažne štartuje v kategórií masters.
V rokoch 2015 – 2022 trénoval atlétku Terezu Čorejovú (14-násobná rekordérka SR, 21-násobná majsterka SR a 9-násobná víťazka medzinárodných pretekov v disciplínach ako viacboj, šprint, beh cez prekážky, skok do diaľky a štafetový beh). Je členom SAZ.

</doc>
<doc id="202162" url="https://sk.wikipedia.org/wiki?curid=202162" title="Balbínova poetická strana">
Balbínova poetická strana

Balbínova poetická strana je česká strana s recesistickým zameraním. Stranu založila v roku 2002 malá skupinka recesitov v jednej vinohradskej krčme. Majiteľom, a zároveň lídrom Balbínovej poetickej strany (s titulom geniálny guvernér), je Jiří Hrdina. Strana sa hlási k odkazu Bohuslava Balbína, jezuitského kňaza a vlastenca.
Strana stála za bilboardami, ktoré zosmiešňovali Miroslava Kalouska. Vybrala si ho preto, že (ako povedal 22. mája pre MF Dnes geniálny guvernér strany Jiří Hrdina) „on je pre nás prototypom politikov, ktorí podľa nášho názoru v politike nemajú miesto (…) a svojou politickou prostitúciou, hrabivosťou a falošnosťou naháňajú rozčarovaných občanov späť do náruče zatiaľ ničnerobiacich komunistov“ . 
Aj napriek svojmu charakteru má strana akýsi stručný program, ktorý má názov "BalbíNew Deal", ktorého hlavnými bodmi sú zmena volebného systému do Parlamentu ČR, zjednodušenie podnikania, zavedenie rovnej dane, obmedzenie stánkového predaja, lieky hradené štátom, obmedzenie kamiónovej dopravy či školné na vysokých školách. Volebný program nie je formulovaný ako recesia.
Vo voľbách do Poslaneckej snemovne Paralamentu Českej republiky v roku 2006 získala strana 6 897 hlasov, tj. 0,12%.

</doc>
<doc id="202163" url="https://sk.wikipedia.org/wiki?curid=202163" title="Olkiluoto">
Olkiluoto

Olkiluoto môže byť:

</doc>
<doc id="202164" url="https://sk.wikipedia.org/wiki?curid=202164" title="Hydralmosaurus serpentinus">
Hydralmosaurus serpentinus



</doc>
<doc id="202165" url="https://sk.wikipedia.org/wiki?curid=202165" title="Spojené štáty stredoamerické">
Spojené štáty stredoamerické



</doc>
<doc id="202166" url="https://sk.wikipedia.org/wiki?curid=202166" title="Július Ďuriš">
Július Ďuriš

Július Ďuriš (* 9. marec 1904, Rovňany – † 18. február 1986, Praha) bol slovenský komunistický politik, po druhej svetovej vojne a februárovom prevrate viacnásobný minister v československých vládach.
Životopis.
Mladosť, štúdium a medzivojnová činnosť.
Ďuriš sa narodil v roku 1904 v obci Rovňany v Novohradskej župe (dnešný okres Poltár). V 20. rokoch 20. storočia vyštudoval Právnickú fakultu Univerzity Karlovej v Prahe. V roku 1927 vstúpil do KSČ. Na prelome 20. a 30. rokov tiež študoval na Na Vysokej škole politických, ekonomických a spoločenských vied v Paríži. Redigoval vtedy časopis "Rovnost", vydávaný pre československých robotníkov vo Francúzsku. Pre svoje politické aktivity v komunistickom hnutí bol ale z Francúzska vypovedaný. Pôsobil následne na Slovensku ako komunistický organizátor a novinár.
Odboj počas druhej svetovej vojny.
Od roku 1938 bol spoločne s Kolomanom Moškom a Karlom Bacílkom členom ilegálneho vedenia komunistickej strany na Slovensku. Po potlačení Slovenského národného povstania začiatkom roku 1945 bol Ďuriš, spoločne s Viliamom Širokým väznený v Bratislave a hrozilo, že sa dostanú do rúk Gestapa, čo by sa rovnalo rozsudku smrti. Podarilo sa im utiecť a prejsť cez front na Hrone k Červenej armáde, podľa niektorých prameňov aj vďaka pomoci vtedajšieho ľudáckeho predsedu vlády Dr. Štefana Tisa. Podľa iného zdroja bol väznený po celé obdobie rokov let 1941–1945. Po rozsudku bol vo väzení krajského súdu v Bratislave. Od mája do septembra 1943 tu bol jeho spoluväzňom ďalší významný predstaviteľ slovenského komunistického odboja, Ján Púll. Na Ďuriša spomínal neskôr ako na človeka s neľahkou povahou, v ktorej sa objavovali rysy panovačnosti, bezohľadnosti a tvrdosti. Zároveň si ho ale vážil ako profesionálneho revolucionára a marxistu.
Právnik Anton Rašla s väzbami na odboj podľa spomienok Ladislava Šimoviča vyčítal Ďurišovi ľahkomyseľnosť, s ktorou vykonával za vojny svoje ilegálne aktivity. V dobe slovenského štátu, keď po Ďurišovi pátrala tajná polícia, mu Rašla zabezpečil tajný byt. Ďuriš potom ale nedodržiaval pravidlá konšpirácie a pobytu. Svoje následné zatknutie si tak mal zaviniť sčasti sám.
Politická kariéra po druhej svetovej vojne.
Od 4. apríla 1945 bol ministrom poľnohospodárstva vo vláde Zdeňka Fierliengera v prvej československej vláde na oslobodenom území (vytvorenej v Košiciach). Ministrom poľnohospodárstva zostal aj vo vláde Klementa Gottwalda a to i po komunistickom puči. Po februári 1948 ešte deklaroval, že v ČSR nevzniknú kolchozy podľa vzoru ZSSR, neskôr ich ale sám presadzoval. Po zvolení Gottwalda a vymenovaní Zápotockého predsedom vlády v júni 1948 Ďuriš opäť zastával post ministra poľnohospodárstva. Ako minister poľnohospodárstva sa Ďuriš podieľal na pozemkovej reforme a násilnej kolektivizácii, ktorá sa naplno rozbehla v roku 1951 ešte za jeho pôsobenia.
V období od 11. septembra 1951 do 31. januára 1953 bol Ďuriš predsedom Zboru povereníkov.
Následne sa vrátil do celoštátnej vlády, vo vláde Širokého od konca januára 1953 krátko zastával post ministra lesov a drevárskeho priemyslu, od septembra toho istého roku až do októbra 1963 bol ministrom financií. 
Z politického života sa musel stiahnuť v roku 1963 po nezhodách s Antonínom Novotným. V roku 1970 bol vylúčený z KSČ pre podporu Pražskej jari.

</doc>
<doc id="202167" url="https://sk.wikipedia.org/wiki?curid=202167" title="Lenka Kršáková">
Lenka Kršáková

Lenka Kršáková (* 22. február 1991, Bratislava) je slovenská atlétka, šprintérka na vzdialenosti 100 a 200 metrov. Účastníčka Majstrovstiev Európy 2014 a Halových majstrovstiev Európy 2015. Pravidelne reprezentuje svoj klub AO TJ Slávia STU Bratislava na zahraničných mítingoch. Je žiackou rekordérkou v behu na 60 m (7,88 sek.), rekordérkou do 22 r. na 200 m (23,70 sek.) a v ženskej štafete na 4x100 m (45,79 sek.) Jej trénerom je Kristián Cupák. Jej bývalým trénerom je Miroslav Hélia.
Úspechy.
Dorastenecké halové majstrovstvá Slovenska (Bratislava)
Beh na 60 metrov:
Beh na 200 metrov:
Halové majstrovstvá Slovenska (Bratislava)
Beh na 200 metrov:
Dorastenecké majstrovstvá sveta v atletike 2007 (Ostrava)
Beh na 100 metrov:
Beh na 200 metrov:

</doc>
<doc id="202171" url="https://sk.wikipedia.org/wiki?curid=202171" title="Samina">
Samina

Samina je rieka ktorá pramení v Rakúsku a preteká aj cez Lichtenštajnsko. Vlieva sa do rieky Dunaj. Rieka je dlhá .

</doc>
<doc id="202172" url="https://sk.wikipedia.org/wiki?curid=202172" title="Encamp">
Encamp

Encamp je okrsok (obec) v Andorre. Má 13 225 obyvateľov , jeho katastrálne územie je . Hustota zaľudnenia je 152,07 obyv./km², obec leží v nadmorskej výške 

</doc>
<doc id="202174" url="https://sk.wikipedia.org/wiki?curid=202174" title="Liptauer">
Liptauer



</doc>
<doc id="202177" url="https://sk.wikipedia.org/wiki?curid=202177" title="Escaldes-Engordany">
Escaldes-Engordany

Escaldes-Engordany je okrsok (obec) v Andorre. Má 16 918 obyvateľov , jeho katastrálne územie je . Nachádza sa v nadmorskej výške Hustota zaľudnenia je 535,93 obyv./km².

</doc>
<doc id="202183" url="https://sk.wikipedia.org/wiki?curid=202183" title="Phillipsova krivka">
Phillipsova krivka

Phillipsova krivka je krivka opisujúca závislosť medzi zmenou nominálnych miezd (resp. infláciou) a nezamestnanosťou.
A.W.H. Phillips, vo svojej empirickej práci z roku 1958, vystihol štatistickú rovnosť medzi mierou rastu nominálnych miezd a mierou nezamestnanosti vo Veľkej Británii. Nižšia nezamestnanosť implikuje vyšší prebytočný dopyt po práci a narastajú tlaky na tvorbu miezd. Ceteris paribus, čím vyššia nezamestnanosť, tým nižšia miera rastu miezd a naopak. Pričom miera nezamestnanosti súhlasná s nulovým rastom miezd sa nazýva prirodzená. 
Prirodzená miera nezamestnanosti je definovaná ako miera, ktorá zodpovedá stavu, keď sú očakávania naplnené a implementované do miezd a cien a inflácia nemá zrýchľujúci ani spomaľujúci charakter. Hovoríme, že existuje miera nezamestnanosti konzistentná so stabilnou (resp. želateľnou) infláciou. Táto miera sa taktiež nazýva NAIRU (angl. non- accelerating inflation rate of unemployment) a je nemerateľná, treba ju odhadovať.
Phillipsova krivka bola rýchlo prijatá tvorcami politík a ekonómov. Jednou z príčin jej úspechu bol fakt, že mala schopnosť prispôsobiť sa mnohým inflačným teóriám (napr. inflácia ťahaná dopytom alebo inflačná špirála). Phillipsova krivka bola presadzovaná, pretože poskytovala presvedčivé zdôvodnenie o zjavnej nemožnosti dosiahnuť nulovú mieru nezamestnanosti pri cenovej stabilite. Pôvodná krivka bola časom niekoľkokrát pozmeňovaná, až sa ustálila na tzv. modifikovanej Phillipsovej krivke navrhovanou Samuelsonom a Solowom, ktorí nahradili mieru rastu nominálnych miezd za infláciu (miera rastu cenovej hladiny). Viedlo ich k tomu poznanie, že ak nezamestnanosť klesne pod prirodzenú mieru, zamestnávatelia sú nútení zvyšovať mzdy, čo má za následok rast cien, kvôli novému rovnovážnemu stavu na trhu statkov, ktorého príčinou je posun AD krivky. 
Modifikovaná krivka nám ponúka zaujímavé poznanie, že nízka miera nezamestnanosti je sprevádzaná neželanou vysokou infláciou. Phillipsova krivka, ktorá je založená na tradičnom keynesiánskom agregátnom modeli, bola kritizovaná monetaristami, podľa ktorých by mala byť dlhodobá Phillipsova krivka vertikálna. Argumentovali tým, že vzťah medzi nezamestnanosťou a infláciou vychádzajúci z nepružnosti miezd, má iba krátkodobý charakter. Moderní keynesiánci už tiež pripúšťajú vertikálnu AS krivku v dlhodobom horizonte.

</doc>
<doc id="202184" url="https://sk.wikipedia.org/wiki?curid=202184" title="La Massana">
La Massana

La Massana je okrsok (obec) v Andorre. Má 9 276 obyvateľov , jeho katastrálne územie je . Hustota zaľudnenia je 152,07 obyv./km², obec leží v nadmorskej výške V tomto okrsku sa nachádza najvyšší vrch celej Andorry, Coma Pedrosa s nadmorskou výškou 

</doc>
<doc id="202185" url="https://sk.wikipedia.org/wiki?curid=202185" title="Stará povesť (film)">
Stará povesť (film)

Stará povesť (pol. Stara baśń. Kiedy słońce było bogiem) je poľský film. 
Dej sa odohráva v 9. storočí v Poľsku pred prijatím kresťanstva.
Zápletka.
Nad jazerom Gopolo kmeňu Poľanov vládne kruté knieža Popiel ktorý vládne ako regent svojich dvoch synovcov, ktorý ostali po jeho bratovi, predchádzajúcom kniežati. Vyvraždil celý svoj rod (pomocou jedu, aby naňho nepadlo podozrenie), aby zabezpečil nástupníctvo svojmu synovi, ktorého mal s nevoľníčkou(otrokyňou). Ziemek je mladý poľovník, ktorý sa kedysi plavil s Vikingami a miluje dcéru vladyka Višu. Ten ju však prisľúbil bohom. Chce o ňu bojovať, ale medzitým sa stretáva s Piastunom, bývalým veliteľom kniežacieho vojska, ktorý vychovával Popielových synovcov a ktorý zistil, že to Popiel vyvraždil svoj rod a hodlá zburcovať vladykov, lebo nehodlá tolerovať, že by Poľanom, pre ktorých celý život bojoval, mal vládnuť tyran a podlý intrigán. Do konfliktu sa ale zapoja aj Ziemekovi starí známi - vikingskí žoldnieri na čele s Jarlom Sigvaldom, teda tými istými Vikingami, s ktorými prišiel na územie Poľanov aj on...

</doc>
<doc id="202187" url="https://sk.wikipedia.org/wiki?curid=202187" title="Ordino">
Ordino

Ordino je okrsok (obec) v Andorre. Má 3 309 obyvateľov , jeho katastrálne územie je . Mesto sa nachádza v nadmorskej výške 

</doc>
<doc id="202188" url="https://sk.wikipedia.org/wiki?curid=202188" title="LETAVY">
LETAVY

LETAVY (skratka z pôvodného zamerania akcie – "letný tábor výtvarníkov") je názov voľného spoločného stretnutia na každoročnom plenéri, kde sa formou tzv. tvorivých dielní v tvorivých dielniach prezentuje práca amatérskych ale aj profesionálnych výtvarníkov, fotografov, divadelníkov a filmárov. Prvých sedemnásť rokov od vzniku v roku 1985 sa toto stretnutie konalo každý rok v treťom augustovom týždni v rekreačnom stredisku "Kurinec" v blízkosti Rimavskej Soboty. Od 18. ročníka sa tvorivá dielňa konala v prírodnom prostredí rekreačného strediska Krokava, pri Hnúšti (okr. Rimavská Sobota). Od 24. ročníka sa tvorivá dielňa presunula do rekreačnej oblasti Kokava Línia ktoré sa nachádza pri meste Kokava nad Rimavicou okr. Poltár.
Zakladateľmi tohto tábora sú bývalí študenti Pedagogickej fakulty v Banskej Bystrici, katedry Výtvarnej výchovy Marian Lacko (Rimavská Sobota) a Ján Husár (Martin). Pôvodným zámerom bola organizácia každoročného stretnutia absolventov školy. V priebehu jednotlivých ročníkov sa do akcie zapájalo stále viac nadšencov a v súčasnosti sa tento tábor zmenil na najväčší počtom účastníkov a na najrozsiahlejší počtom ponúkaných dielní (tvorivých dielní) na Slovensku. 
Dodnes LETAVY navštívilo okolo 5 000 profesionálnych či neprofesionálnych priaznivcov umenia zo Slovenska, Česka, Maďarska, Nemecka, Rakúska, Ukrajiny, Fínska, Francúzska, Holandska, Chorvátska, Juhoslávie, Rumunska, Angoly, Talianska, Poľska, USA, Španielska a Švédska.

</doc>
<doc id="202193" url="https://sk.wikipedia.org/wiki?curid=202193" title="Sant Julià de Lòria">
Sant Julià de Lòria

Sant Julià de Lòria je okrsok (obec) v Andorre. Má 9 207 obyvateľov , jej katastrálne územie je , leží v nadmorskej výške Priemerná hustota zaľudnenia je 150,93 obyv./km².

</doc>
<doc id="202195" url="https://sk.wikipedia.org/wiki?curid=202195" title="Rudolf Strechaj">
Rudolf Strechaj

Rudolf Strechaj (* 25. júl 1914, Čachtice† 28. júl 1962, Praha) bol slovenský komunistický politik. V 50. rokoch 20. storočia patril medzi troch najvplyvnejších politikov na území Slovenska. Patril ku konzervatívnemu stalinistickému krídlu komunistickej strany. V septembri 1951 bol vymenovaný za povereníka spravodlivosti a mal tak výrazný podiel na radikálnom zvýšení počtu politických procesov na území Slovenska, spočiatku voči roľníkom, neskôr aj voči politickým oponentom. Aktívne sa podieľal na procese s rozvratnou skupinou buržoáznych nacionalistov na Slovensku na čele s Gustávom Husákom, keď dával sudcovi a prokurátorovi v tomto procese pokyny, ako majú postupovať. Následne pôsobil 7 rokov ako predseda Zboru povereníkov. Po jeho zrušení sa stal predsedom Slovenskej národnej rady a podpredsedom vlády ČSSR.
Spisovateľ Ladislav Mňačko sa pri písaní románu "Ako chutí moc" inšpiroval práve osobou Rudolfa Strechaja.
Životopis.
Politické začiatky a aktivity v období Slovenského štátu a po vojne.
Narodil sa v obci Čachtice v okrese Nové Mesto nad Váhom. Absolvoval ľudovú školu a tri roky strednej školy. Chcel študovať učiteľstvo, no pre nedostatok peňazí musel toto štúdium opustiť. Vyučil sa tak za typografa. Svoju politickú činnosť začal na regionálnej úrovni v rámci Československej sociálnodemokratickej strany robotníckej. Pre svoj veľký radikalizmus však bol zo sociálnej demokracie vylúčený. V roku 1935 sa preto rozhodol vstúpiť do KSČ. Po vstupe do komunistickej strany bol vyslaný na študijnú cestu do Moskvy. V období existencie vojnového Slovenského štátu bol súčasťou odboja. Za svoju činnosť bol zadržaný už v roku 1939. Vtedy ho však už po krátkom čase prepustili pre nedostatok dôkazov. V auguste 1941 bol znovu zadržaný. Následne bol premiestnený do väzby v Ružomberku. Za svoju činnosť proti režimu bol odsúdený na tri roky, odsedel si 28 mesiacov. Vo väzení sa dokonca zoznámil so svojou budúcou manželkou, ktorá tam pracovala ako dozorkyňa. Po vypuknutí Slovenského národného povstania sa do neho aktívne zapojil. Bol spolupredsedom Revolučného okresného národného výboru v Ružomberku, kde viedol povstanie.
Napriek tomu je zaujímavé, že ešte predtým bol aj členom Hlinkovej gardy a dokonca aj HSĽS-SSNJ. Po skončení druhej svetovej vojny sa z regionálnych politických funkcií postupne prepracoval do vysokej politiky. Už v roku 1945 bol poslancom Národného zhromaždenia. V rokoch 1946 až 1948 pôsobil ako tajomník Okresného výboru KSS v Bratislave. V roku 1948 bol zvolený do Slovenskej národnej rady. V roku 1949 sa stal predsedom Krajského národného výboru v Žiline. Už tu sa prejavil tak, ako bolo pre neho neskôr typické. KSČ v tomto období kládla často nesplniteľné požiadavky na obce v snahe urýchliť kolektivizáciu. Obyvatelia jednej obce z Oravy na protest napísali Strechajovi list, v ktorom mu oznámili, že požadované dodávky nebudú plniť. Strechaj poslal do tejto obce milicionárov, aby prerušili dodávky elektrickej energie, telefónne spojenie a autobusové spojenie s okolím. Obyvatelia obce museli demonštratívne prísť Strechaja prosiť o obnovenie prerušených služieb.
Mocenský vzostup a podiel na politických procesoch.
Napriek tomu, že nemal právnické vzdelanie, bol 20. septembra 1951 vymenovaný za povereníka spravodlivosti. Aj v Slovenskej národnej rade bol členom právneho výboru. V čase, keď sa stal najvyšším politickým predstaviteľom justície na území Slovenska, sa už začínali politické procesy proti (aj domnelým) odporcom komunistického režimu. Najvyšší predstavitelia KSČ však kritizovali slovenské súdy ako pomalé a málo výkonné pre potreby týchto procesov. Práve Strechaj bol preto vybraný, aby v tomto smere zjednal nápravu. Vďaka jeho vplyvu už v decembri 1952 zaznievala v Prahe úplne opačná kritika, a to, že slovenské súdy išli "nad rámec" a počínali si až príliš horlivo, dokonca až nezákonne. V roku 1952 schválila česko-slovenská vláda zákon o reorganizácii súdov v krajine. Na Slovensku bol za novú organizáciu súdov a prokuratúry zodpovedný práve Strechaj. Práve pod dohľadom Strechaja sa z prokuratúry stal prísne monokratický orgán centrálne podriadený generálnemu prokurátorovi, ktorý bol zodpovedný priamo vláde. Keďže generálny prokurátor sídlil v Prahe, znamenalo to posilnenie centralizácie štátu. Keďže Strechaj bol verný predstaviteľom centralizmu z Prahy, bol 31. januára 1953 vymenovaný za predsedu Zboru povereníkov. Súčasne bolo (dočasne) zrušené Povereníctvo spravodlivosti. O dva mesiace neskôr bol vymenovaný aj do ÚV KSS. V roku 1952 sa stal tiež podpredsedom ÚV Slovenského národného frontu. O tri roky bol už jeho predsedom.
Aj vo svojich nových funkciách rovnako presadzoval všetky politické opatrenia, ktoré boli predtým nariadené ÚV KSČ. Vďaka tomu sa síce formálne menili Zbory povereníkov, no na ich čele bol stále Strechaj. V roku 1954 sa stal súčasťou politického byra ÚV KSS, ktoré nahradilo Predsedníctvo ÚV KSS. Tým sa iba potvrdila jeho pozícia, keďže časť členov bývalého predsedníctva nebola do nového byra pripustená. V tomto období prebiehali boje o moc vnútri ÚV KSS. Z tohto dôvodu sa začalo stále viac spomínať členstvo Strechaja v Hlinkovej garde a HSĽS-SSNJ. Strechajova pozícia však už bola na konci roku 1954 taká silná, že ani táto skutočnosť jeho pozíciu vôbec neohrozila. ÚV KSČ síce najprv žiadal vysvetlenie, no následne vyhlásil tento problém za uzavretý. Následne bol v roku 1954 Strechaj zvolený dokonca do ÚV KSČ a do Národného zhromaždenia ČSR. Na Slovensku vtedy vládla trojica (triumvirát) konzervatívnych komunistov stalinistického zmýšľania, a to Karol Bacílek, Pavol David a práve Rudolf Strechaj. Všetci boli verní spojenci pražského vedenia ÚV KSČ, no napriek tomu nemali medzi sebou dobré vzťahy. Táto trojica sa aktívne podieľala na procese s rozvratnou skupinou buržoáznych nacionalistov na Slovensku. V ňom boli súdení významní slovenskí komunisti ako Gustáv Husák či Laco Novomeský. Strechaj spolu s Pavlom Davidom osobne kontrolovali priebeh tohto procesu, dávali sudcovi Jurajovi Uhrínovi a prokurátorovi Ladislavovi Gešovi pokyny na lístočkoch, kde ich inštruovali, čo a ako majú počas súdu robiť. Známym sa stal Strechajov pokyn sudcovi Uhrínovi, v ktorom bol uvedené: "„Drž nakrátko tú sviňu.“" Tento pokyn bol mierený k osobe Gustáva Husáka a možnostiam jeho obhajoby. Tento pokyn bol dokonca určitý čas aj súčasťou súdneho spisu, keďže Juraj Uhrín ho nechal z neznámeho dôvodu vo svojom stole v súdnej sieni. Predsedom Zboru povereníkov zostal až do zániku tohto zboru v roku 1960. Počas jeho predsedania tomuto zboru však postupne úplne upadol jeho vplyv a reálny význam, keď sa stal iba nástrojom formálneho schvaľovania rozhodnutí z Prahy. Ústava Československej socialistickej republiky v roku 1960 Zbor povereníkov definitívne zrušila. Strechaj sa na prerokúvaní novej ústavy zúčastňoval a zrušenie Zboru povereníkov obhajoval ako posilnenie úlohy slovenských orgánov. V skutočnosti však tento krok znamenal iba posilnenie centralizácie a praktické zlikvidovanie regionálneho spolurozhodovania na území Slovenska.
11. júla 1960 bol Strechaj vymenovaný za podpredsedu vlády ČSSR pod vedením premiéra Viliama Širokého. 14. júla 1960 sa stal predsedom Slovenskej národnej rady. Zomrel 28. júla 1962 v Prahe na urémiu. Členovia ÚV KSČ však úmrtie na takúto príčinu nepovažovali za dôstojné. Z tohto dôvodu bola sfalšovaná lekárska práva, kde bola ako príčina smrti uvedená akútna leukémia. Pohreb sa konal v Bratislave.

</doc>
<doc id="202197" url="https://sk.wikipedia.org/wiki?curid=202197" title="Stará povesť">
Stará povesť

Stará povesť môže byť:

</doc>
<doc id="202198" url="https://sk.wikipedia.org/wiki?curid=202198" title="CeBIT">
CeBIT

CeBIT (nem. "Centrum der Büro- und Informationstechnik"; "Centrum kancelárskej a informačnej techniky") je najväčší veľtrh digitálneho priemyslu na svete. Usporiadateľom je "Deutsche Messe AG". 
Veľtrh sa koná každoročne od roku 1986 na najväčšom výstavisku sveta v severonemeckom meste Hannover. Výstavisko má rozlohu 450 000 m² a každoročne ho navštívi viac než 700 000 návštevníkov, čím presahuje aj veľtrh COMPUTEX na Taiwane. 
História.
V roku 1970 bolo v "Halle 1" založené "Centrum kancelárskych a informačných technológií". Táto novopostavená hala bola ako najväčšia výstavná hala na svete v roku 1984 zapísaná do Guinnessovej knihy rekordov.
Koncom 70tych rokov pribudli pre CeBIT ďalšie "Haly 2 a 18" a začiatkom 80. rokov "Hala 3". Keďže sa táto výstava rýchlo rozrastala, v novembri 1984 oznámil usporiadateľ "Deutsche Messe AG", že od roku 1986 sa bude pravidelne v marci konať "Hannover Messe CeBIT" a v apríli "Hannover Messe Industrie". 12. marca 1986 sa CeBIT konal prvýkrát ako samostatný veľtrh a bol veľkým úspechom: zúčastnilo sa ho 2 142 vystavovateľov a 334 400 návštevníkov.
CeBIT 2006 sa konal od 9. do 15. marca 2006 s návštevnosťou zhruba 430 000 ľudí. Prezentovalo sa na ňom viac ako 6 200 vystavovateľov zo 70 krajín sveta.
V roku 2007 sa expozícia konala od 15. do 21. marca, v roku 2008 4. až 9. marca..

</doc>
<doc id="202199" url="https://sk.wikipedia.org/wiki?curid=202199" title="Stará povesť (povesť)">
Stará povesť (povesť)

Stará povesť je poľskou povesťou, ktorej autorom bol Józef Ignacy Kraszewski. Bola vydaná v roku 1876. Odohráva sa v 9. storočí na území dnešného Poľska, kedy knieža Popiela vystriedal rod Piastowcov.

</doc>
<doc id="202200" url="https://sk.wikipedia.org/wiki?curid=202200" title="Zamość">
Zamość

Zamość (ukr. Замостя) je poľské mesto v južnej časti Lublinského vojvodstva.
Mesto vzniklo v roku 1580 a má 58 942 (s aglomeráciou 82 717 obyv.) obyvateľov. Jeho katastrálne územie o rozlohe sa nachádza v nadmorskej výške V starom meste je cenný architektonicko-urbanistický súbor pamiatok.
Od roku 1992 je mesto zapísané na zozname svetového dedičstva UNESCO.
Dejiny.
Zamość bol založený v roku 1580, vďaka kancelárovi a hejtmanovi, Janovi Zamoyskemu. Mesto navrhol v renesančnom štýle Bernardo Morando. Vďaka svojmu vzhľadu, ktorý pripomína vzorové renesančné mesto, sa Zamość nazýva "Ideálnym mestom", „Mestom arkád“ alebo „Perlou renesancie“. V rokoch 1772-1809 bol Zamość súčasťou Rakúska a po Viedenskom kongrese súčasťou Kongresového Poľska v rámci Ruska. 
V 1871 roku v meste bola narodená nemecká politička a významná predstaviteľka európskeho robotníckeho hnutia, Rosa Luxemburgová. 
Počas druhej svetovej vojny si nacisti vybrali Zamość a okolie ako miesto nemeckej kolonizácie. Odtiaľto bolo vysídlených 11 000 Židov a mesto bolo premenované na Himmlerstadt.
V rokoch 1975-1998 Zamość bol hlavným mestom Zamojského vojvodstva.

</doc>
<doc id="202202" url="https://sk.wikipedia.org/wiki?curid=202202" title="Jerzy Hoffman">
Jerzy Hoffman

Jerzy Julian СHoffman (* 15. marec 1932, Krakov) je poľský režisér a scenárista, od roku 2003 čestný občan mesta Bydgoszcz.
Detstvo prežil v Gorliciach. Študoval v Bydgoszczi a Moskve. Od roku 1954 natáčal dokumentárne filmy a od roku 1962 aj fantastické. Natočil tiež trojdielny životopisný film o Henrykovi Sienkiewiczovi. Je nositeľom mnohých ocenení.

</doc>
<doc id="202206" url="https://sk.wikipedia.org/wiki?curid=202206" title="Krynica-Zdrój">
Krynica-Zdrój

Krynica-Zdrój je poľské kúpeľné mesto ležiace v Malopoľskom vojvodstve, v tesnej blízkosti slovenských hraníc. 
V roku 2004 malo asi 11 500 obyvateľov. Rozloha mesta je 40,17 km², bolo založené v roku 1547.

</doc>
<doc id="202207" url="https://sk.wikipedia.org/wiki?curid=202207" title="Valira">
Valira

Valira je najväčšia rieka v Andorre. Vlieva sa do rieky Serge. Jej dĺžka je .

</doc>
<doc id="202214" url="https://sk.wikipedia.org/wiki?curid=202214" title="Ohňom a mečom">
Ohňom a mečom

Ohňom a mečom () je historický román poľského autora Henryka Sienkiewicza, vydaný v roku 1884. Je to prvá časť Trilógie, ktorú tvoria romány Ohňom a mečom, Potopa (1886) a Pan Wołodyjowski (1888). Bol niekoľkokrát sfilmovaný, naposledy v roku 1999 poľským režisérom Jerzym Hoffmanom.
Ohňom a mečom je historická fikcia situovaná do 17. storočia, do obdobia Prvej poľskej republiky počas Chmelnického povstania. Pôvodne bola publikovaná na pokračovanie v novinách a získala veľkú popularitu. V 20. storočí sa stala najobľúbenejšou knihou v Poľsku vôbec, dostala sa do povinnej literatúry na školách a bola preložená do väčšiny európskych jazykov.
Zápletka.
Napriek vymyslenému príbehu obsahuje kniha mnoho historických postáv. Sienkiewicz študoval dokumenty a kroniky, aby čo najvernejšie opísal situáciu v tom období. Kniha mala "pozdvihnúť srdce" Poľského národa v ťažkých chvíľach povstania. Sienkiewiczov živý jazyk z nej urobil najobľúbenejšiu knihu o tomto období v Poľsku.
Dej sa začína záchranou Bohdana Chmeľnického poľským šľachticom a hlavným hrdinom príbehu Janom Skrzetuským. Chmeľnický potom uniká na Záporožskú Sič, kde vyvolá veľké povstanie kozákov. Knieža Jeremi Wiśnowiecki vysiela preto Jana na Sič, aby povstaniu zabránil. Pri ceste na Sič stretáva Helenu Kurcewiczównu, do ktorej sa zamiluje, rovnako ako ona do neho. Stretáva sa však aj so svojím sokom v láske, kozáckym atamanom Bohunom. Napriek tomu pred odchodom Skrzetuski požiada Helenu o ruku, s čím ona súhlasí. Na Siči je Jan Chmeľnickým zajatý a kozácke vojsko, posilnené o vojsko Tatárov, postupuje pozdĺž Dnepra, kde sa víťazne stretáva s poľskými vojskami v bitkách pri Korsuni a Žltých Vodách. Chmeľnický prepúšťa Skrzetuského, ktorý sa čoskoro dozvie aj o únose Heleny Bohunom, tej sa však za pomoci Janovho priateľa, pána Zagłobu, podarí uniknúť, pričom sa musia vyhnúť prenasledovateľom i vzbúreným obyvateľstvom, no čoskoro ju Bohun opäť zajme a ukrýva. Skrzetuski sa potom pripojí k vojskám kniežaťa Wiśnowieckeho, ktoré idú povstanie potlačiť. Vojsko posilnené oddielmi hádavých poľských magnátov je však rozdrvené po katastrofálnej bitke pri Piławciach.
Po tejto udalosti je podpísaný v Kyjeve mier a Jan sa rozhodne v prestrojení pokúsiť nájsť Helenu. Medzičasom umiera kráľ Vladislav IV. Vasa a poľskí šľachtici, medzi nimi aj Janovi priatelia pán Zagłoba a pán Wołodyjowski vo Varšave volia nového kráľa. Cestou sa stretnú s Bohunom a vyzvú ho na súboj, pričom pán Wołodyjowski víťazí a zraní Bohuna, hoci si myslí, že ten umiera. Je zvolený nový kráľ, Ján Kazimír. Na ďalší rok Chmeľnický obnovuje povstanie a tiahne dovnútra Poľska. V tom čase aj hlavní hrdinovia (pán Zagłoba a pán Wołodyjowski spoločne s Janovým pobočníkom Rzędzianom) nachádzajú Helenu a vyslobodia ju z rúk čarodejnice Horpyny. Uniknú pred kozáckou armádou, ktorým pomáha aj veľká sila krymského chána Islama III. Giraya a pripoja sa k vojsku kniežaťa Wiśnowieckeho, ktoré sa opevní pri meste Zbaraž, ktoré je čoskoro obľahnuté obrovskou presilou. Obrancovia dlho úspešne vzdorujú, no ich situácia preto začne byť neúnosná. Preto sa odvážni Janovi priatelia rozhodnú preniknúť cez nepriateľské línie a doniesť správu o situácii naproti tiahnúcemu vojsku Jána Kazimíra. Prvý ide Janov priateľ, pán Longinus Podbipięta, ktorého však kozáci odhalia a zabijú. Potom ide Skrzetuski, ktorý nakoniec vyčerpaný prichádza za kráľom a donesie správu. Poliaci nakoniec víťazia a prelomia obkľúčenie. Jan sa stretáva s Helenou, no ešte predtým aj s Bohunom, ktorému daruje život.
Záver príbehu sa odohráva o pár rokov neskôr opisom bitky pri Berestečku, v ktorej poľské vojsko vedené kniežaťom Wiśnowieckým víťazí nad kozákmi pod velením Bohuna.
Adaptácie.
Najnovšiu filmovú adaptáciu tejto novely s rovnomenným názvom natočil v roku 1999 poľský režisér Jerzy Hoffman. V tom čase to bol najdrahší filmový projekt v Poľsku (v roku 2001 bol prekonaný filmom Quo Vadis). Napriek tomu, že Ohňom a mečom je prvou časťou Trilógie, Hoffman ju natočil ako poslednú, až po filmoch Potopa (1974) a Pan Wolodyjowski (1969).

</doc>
<doc id="202215" url="https://sk.wikipedia.org/wiki?curid=202215" title="Coma Pedrosa">
Coma Pedrosa

Coma Pedrosa je najvyšší vrch Andorry. Vrch dosahuje nadmorskú výšku 2 942 m n. m. Nachádza sa v pohorí Pyreneje. Najbližšia obec je La Massana.
Vrch je obľúbený najmä horolezcami - nie je technicky ťažký, ale namáhavý. Na svahu možno nájsť horské jazerá a plesá, napríklad Estanys de Baiau, ktoré leží na západnej strane na hranici so Španielskom.

</doc>
<doc id="202216" url="https://sk.wikipedia.org/wiki?curid=202216" title="M.E.L.L.">
M.E.L.L.

M.E.L.L. je folková formácia, z Rimavskej Soboty ktorá vznikla koncom leta 1997 z pôvodného pesničkárskeho dua Edita Kováčová - Marian Lacko. 
Vo svojej tvorbe sa skupina zameriava na zhudobňovanie vlastných textov a básní slovenských autorov. Žánrovo sú zameraní na alternatívny folk s presahom k blues, džezu, worldmusic a iné vplyvy hlavne akustickej hudby. So skupinou spolupracuje slovenský spisovateľ, textár a vydavateľ Daniel Hevier. M.E.L.L. má za sebou viac ako 200 koncertov (2007) po celom Slovensku, v Česku a Poľsku. 
V roku 1998 sa skupina M.E.L.L. stala laureátom celoštátneho festivalu Strunobranie, kde získala hlavnú cenu poroty i divákov. V roku 2000, 2002 a 2007 na tom istom festivale získavala skupina ďalšie ocenenia.

</doc>
<doc id="202220" url="https://sk.wikipedia.org/wiki?curid=202220" title="Pic de Sanfonts">
Pic de Sanfonts

Pic de Sanfonts je vrch na hraniciach Andorry a Španielska. Nachádza sa v pohorí Pyreneje. Jeho výška je Najbližšia obec je La Massana.

</doc>
<doc id="202229" url="https://sk.wikipedia.org/wiki?curid=202229" title="Ilaria Graziano">
Ilaria Graziano

Ilaria Graziano (tiež známa ako "ILA"; * Neapol, Taliansko) je talianska speváčka a vokalistka. Známou sa stala vďaka vydaniu anime a jeho soundtracku, kde hudbu zložila skladateľka Yoko Kanno.
Grazianová začala hrať na husliach a spievať vo veľmi mladom veku. V roku 1997 sa pridala k talianskej ženskej popovej hudobnej skupine Salsaruba. Odvtedy sa zúčastnila viacerých hudobných projektov rôznych autorov, vrátane albumu FLUX s DJ-om Miele v roku 2002.
Po štúdiách vo výtvarnej škole využila príležitosť pôsobiť v Londýne. 
Grazianová naspievala vokály k piesňam "Where Does This Ocean Go" ("Kam ide tento oceán"), "Velveteen" ("Zamatová mlaď") and "Monochrome (モノクローム)" ("Jednofarebná"). O niekoľko mesiacov neskôr naspievala s Kannovou pieseň "Valse de la Lune" ("Mesačný valčík") pre anime Wolf's Rain (stopa č. 14). Taktiež vystupuje v piesňach "I Can't Be Cool" ("Nemôžem byť cool"), "I Do" ("Áno") alba Ghost in the Shell: Stand Alone Complex O.S.T. 2.
V roku 2003 sa pripojila ku kapele živej hudby s názvom "Rainbow 4et" (Francesco Forni na gitare, Sergio Quagliarella na bicích a Fulvio di Nocera na base).
Ostatné diela zahŕňajú piesne na albu Stand Alone Complex O.S.T. 3 (piesne "Christmas in the Silent Forest" ("Vianoce v tichom lese"), "Dew" ("Rosa")). Grazianová taktiež spieva na piesni na soundtracku "Cowboy Bebop" z roku 2005 s názvom "(Tank! THE! BEST!)".
V súčasnosti pracuje na sólovom projekte v Londýne, kde žije. 
Vo februári 2007, bolo vydané krátke video s rozhovorom s Grazianovou a Francescom Forni o ich ostatnom vystúpení v Neapoli. 

</doc>
<doc id="202230" url="https://sk.wikipedia.org/wiki?curid=202230" title="Aero L-39 Albatros">
Aero L-39 Albatros

Aero L-39 Albatros je prúdové podzvukové cvičné lietadlo vyvinuté v 60. rokoch v Československu.
Ide o prvý typ cvičného prúdového lietadla druhej generácie a jeden z prvých typov s dvojprúdovým motorom. L-39 sa stal jednotným cvičným lietadlom armád Varšavskej zmluvy (s výnimkou Poľska), v 70. a 80. rokoch bol v počte približne 2 800 kusov súčasťou leteckého parku letectiev troch desiatok štátov a zostáva najpoužívanejším prúdovým cvičným lietadlom na svete.
L-39 Albatros je všestranné lietadlo určené pre základný, pokročilý aj bojový letecký výcvik, vo verziách, ktoré umožňujú inštaláciu výzbroje. Môže byť použitý aj ako ľahké bojové lietadlo, obmedzene môže pôsobiť aj proti vzdušným cieľom. Vďaka skvelým letovým vlastnostiam a ľahkej ovládateľnosti je vhodný aj pre leteckú akrobaciu, ktorú s týmto typom predvádzala i slovenská akrobatická skupina Biele Albatrosy (1991 – 2004). Medzi ďalšie prednosti Albatrosu patrí jeho vysoká spoľahlivosť, jednoduchosť a nenáročnosť na obsluhu. Lietadlo je navrhnuté tak, aby mohlo pôsobiť bez problémov aj z nespevnených plôch (vstupy vzduchu vysoko nad zemou, kryté pred nečistotami krídlom, zakryté podvozkové šachty).
Lietadlo bolo navrhnuté ako súčasť komplexného výcvikového systému, kam patrí aj pilotný trenažér TL-39, trenažér katapultáže NKTL-39, pozemné kontrolné zariadenie KL-39 a cvičný terč KT-04.
Vznik a vývoj.
Vznikol prirodzeným pokračovaním vývoja typu Aero L-29 Delfín. Jeho vývoj prebiehal od roku 1964 v konštrukčnej dielni Ing. Jána Vlčka. Základnou pohonnou jednotkou L-39 sa stal dvojprúdový motor Al-25, ktorý bol pôvodne vyvíjaný motorárskym závodom Progress v Záporoží pre lietadlo Jak-40. Lietadlo L-39 Albatros prvýkrát vzlietlo 4. novembra 1968, pilotované skúšobným pilotom Ing. Rudolfom Duchoňom. Ďalšie letové skúšky, avšak už s novým motorom Al-25TL, s ťahom 16, 87 kN, prebiehali koncom roka 1971. Výroba sa začala v roku 1972 a 28. marca 1972 bolo vzdušnými silami Československej ľudovej armády prebrané prvé lietadlo L-39 Albatros. Typickými znakmi konštrukcie je dolnoplošná koncepcia a charakteristické mierne ubiehajúce krídla, so zužujúcim sa pôdorysom a charakteristickými 100 litrovými palivovými nádržami na ich koncoch. Na zadnej hrane krídel sa nachádza dvojica pristávacích klapiek ležiacich vnútri priečneho kormidla a klapky sú oddelené od priečneho kormidla malou krídlovou medzerou. Oproti L-29 má kabína značne zmodernizované prístrojové a navigačné vybavenie, účinnejšiu klimatizáciu, vystreľovaciu sedačku "VS-BR1" s možnosťou záchrany od nulovej výšky, pri rýchlosti aspoň 130 km/h. L-39 je charakteristický ľahkým vyberaním sa z vývrtky. Spoľahlivosť celého stroja je posilnená inštaláciou navigačného systému "RSBN" a "PRMG".
Základný cvičný model nie je vyzbrojený, má len 2 závesníky (2 x UB-16 alebo 2 x R3S, bomby 2 x 100 kg a cvičné zbrane). Ľahké útočné verzie majú 4 závesníky pre výzbroj rôzneho druhu. Verzia L-39ZA má tiež inštalovaný dvojhlavňový 23 mm kanón GŠ-23.
Postupné zdokonaľovanie základného L-39C viedlo k výrobe ďalších verzií: L-39V určeného na ťahanie cvičných terčov, cvičného ozbrojeného L-39ZO, L-39ZA určeného na útoky proti pozemným cieľom a prieskum. Existuje aj verzia L-139, vybavená západnou avionikou a pohonnou jednotkou, avšak tá si doteraz nenašla odberateľa. Zlepšovanie letových charakteristík videlo koncom 80. rokov 20. storočia k výrobe verzie L-39MS, známej aj ako L-59, ktorej prvým odberateľom sa stal v januári 1993 Egypt. Najväčším zahraničným odberateľom Albatrosu sa stal ZSSR, ktorý odobral 2 080 ks. 
Nástupcom stroja L-39 boli neskôr jeho zdokonalené verzie L-59 a jeho najnovší variant L-159 Alca.
Operačné nasadenie.
Albatros sa do konca 80. rokov stal jedným z najrozšírenejších cvičných prúdových lietadiel na svete. Používaný bol najmä v krajinách Varšavskej zmluvy, okrem Poľska, ktoré používalo vlastný typ PZL TS-11 Iskra. Do polovice 90. rokov bol spolu s L-29 hlavným cvičným lietadlom pre pokračovací letecký výcvik aj v ZSSR. 
Napriek tomu, že sú Albatrosy postupne nahrádzané modernejšími typmi, tisícky týchto strojov zostáva dodnes v aktívnej službe ako cvičné lietadlá. Rovnako veľa týchto lietadiel vlastnia súkromní vlastníci po celom svete. V Spojených štátoch, kde sa ich cena pohybuje v rozmedzí 200 000 až 300 000 USD, si Albatrosy obľúbili letci hľadajúci rýchle a agilné lietadlo. Ich popularita viedla k zaradeniu tohto lietadla do pretekov Reno Air Race v kategórii strojov s prúdovým motorom. V polovici marca 2006 bolo vo federálnom registri lietadiel USA zaregistrovaných 257 Albatrosov.
V súčasnosti využíva vynikajúce letové vlastnosti strojov L-39 niekoľko akrobatických skupín:
L-39 na Slovensku.
Pri delení majetku ČSFR v roku 1993 získala SR 8 ks L-39C (evidenčné čísla:"0101, 0102, 0111, 0112, 0442, 0443, 4355, 4357"), 9 ks L-39ZA (evidenčné čísla: "4701, 4703, 4705, 4707, 4711, 1701, 1725, 1730, 3905") a 2 ks L-39V (evidenčné čísla:"0730" a "0745"). Stroje L-39C boli od 1.januára 1993 zaradené k 1. letke 5. školského leteckého pluku na letisku v Košiciach, z ktorého bolo v roku 1995 sformované Výcvikové stredisko letectva.
Počas reorganizácie v roku 2001 bolo Výcvikové stredisko letectva v Košiciach zrušené a šesť strojov "L-39C" bolo preradených k "Vojenskej leteckej akadémii gen. M.R. Štefánika" v Košiciach a boli označované ako výcviková letka. Letisko Sliač a jeho 1. stíhací letecký pluk získal 1.januára 1993 päť strojov "L-39ZA" (evidenčné čísla: "4701, 4703, 4705, 4707, 4711"), jeden stroj "L-39ZA"("1701") získal 2. zmiešaný letecký pluk na letisku Trenčín. Zostávajúce tri stroje (evidenčné čísla:"1725, 1730, 3905") boli zaradené k 3. stíhaciemu bombardovaciemu leteckému pluku na letisku Kuchyňa. V marci 1993 boli odsunuté do Trenčína, odkiaľ požičali jeden "L-39ZA" (ev.č. "3905") na základňu Sliač. Trojica strojov "L-39ZA" bola v druhej polovici roka 1994 presunutá k 33. stíhaciemu bombardovaciemu krídlu na letisku Kuchyňa. Rok 1995 znamenal pre všetky "L-39ZA" zaradenie k 31. stíhaciemu krídlu z letiska Sliač. Koncom roka 2001 boli zaradené k Výcvikovej letke. Stroje "L-39V" boli 1. januára 1993 priradené k 5.leteckému školskému pluku v Košiciach a v roku 1995 k Výcvikovému stredisku letectva. Počas reorganizácie boli v roku 2001 presunuté na leteckú základňu Sliač, kde v roku 2006 boli vyradené z dôvodu ukončenia technického života. Výcviková letka má súčasnosti k dispozícii 9 lietadiel L-39 Albatros. Na základe vyhlásenia vtedajšieho ministra obrany Ľubomíra Galka sa šesť strojov podrobí generálnym opravám, čím bude zabezpečená ich ďalšia letová činnosť.
Modernizácie.
V rokoch 1996 a 1997 sa šestica strojov "L-39C" podrobilo generálnym opravám, počas ktorých im vymenili predné časti trupu a ich životnosť bola predĺžená o 5 rokov. Rozhodnutie o modernizácii lietadiel inštalovaním nových krídel a zadnej časti trupu s chvostovými plochami bolo prijaté v rokoch 2000 až 2001. Tým ich životnosť bola predĺžená o 15 rokov, s opravami naplánovanými na každých 5 rokov. Modernizovaná bola taktiež ich avionika. Projekt modernizácie bol vyhotovený leteckou akadémiou. Prvým strojom ktorý sa jej podrobil bol "L-39C" s ev. č. "0111". V septembri roku 2003 bol prevzatý Výcvikovou letkou. Jeho prelet na leteckú základňu Sliač sa uskutočnil 15. apríla 2004. V rokoch 2002 až 2005 sa tri stroje "L-39ZA" modernizáciou avioniky. Prvý modernizovaný stroj s ev. č. 1725 bol osadený prístrojmi v metrických mierach, avšak v roku 2006 bolo uložené z dôvodu nekompatibility. Zvyšná dvojica strojov "L-39ZAM" s ev. č. "1701" a "1730" boli doplnené ďalšou dvojicou "L-39ZAM" s ev. č. "4703" a "4707". Letecký park Výcvikovej letky v súčasnosti pozostáva z 5 ks modernizovaného modelu "L-39CM" (evidenčné čísla:"5252, 5253, 5254, 5301 a 5302"). Všetky sa museli v roku 2011 podrobiť generálnym opravám. Na stroji s ev. č. 5301 už oprava prebieha v leteckých opravovniach Trenčín. Stroj L-39CM ("5252") bol v oprave od apríla 2011, L-39CM (5253) od mája 2011, a L-39CM (5254) od júna 2011. Vo výzbroji letka má aj 4 ks L-39ZAM (evidenčné čísla:"1701, 1730, 4703, 4707"). Strojom s ev. č. "1701" a "1730" vyprší v roku 2012 technická životnosť a budú nahradené 2 ks uložených L-39ZA, ktoré prejdú generálnou opravou. V decembri 2011 podpísalo ministerstvo obrany kontrakt s českou firmou "Aero Trade", ktorá predĺži životnosť drakov všetkých slovenských "L-39ZAM".
Nehody v slovenskom letectve.
Počas nácviku skupinovej zlietanosti akrobatickej skupiny Biele Albatrosy, dňa 17. júla 1996, po zrážke v turbulencii havaroval L-39C s ev. č. "4357". Jeho piloti - pplk. Marián Sakáč a kpt. Róbert Rozenberg sa katapultovali. Skupina Biele Albatrosy prišla o ďalší L-39C s ev. č. "4355" na letisku Sliač dňa 3. júna 2000, počas ich vystúpenia. Pri tejto nehode zahynul pilot mjr. Ľuboš Novák. Dňa 14. septembra 2000 sa zrútil L-39ZA s ev. č. "3905" pri obci Ožďany, pričom jeho pilot kpt. Pavol Serbín sa katapultoval. Dňa 29. októbra 2002 počas výcviku pilotov maďarskej národnosti zrútilo lietadlo L-39ZA s ev. č. "4705". Nehoda sa odohrala pri obci Kalša a jeho piloti - inštruktor Jenő Vadas a žiak Gyula Molnár sa katapultovali. V oblasti medzi mestom Sliač a obcou Kováčová sa 10. októbra 2018 o 14:07 hod. zrútil kvôli zlyhaniu motora L-39ZAM Albatros (reg. č. 4711), pričom sa piloti úspešne katapultovali a z incidentu vyviazli bez zranení. K udalosti došlo pri plnení cvičných úloh – vzdušných bojov a pri príprave na pristátie na sliačskom letisku. "„Lietadlo už bolo v pristávacej konfigurácii, malo už vysunutý podvozok a klapky,“" priblížil veliteľ Vzdušných síl OS SR generálmajor Ing. Ľubomír Svoboda.
Občianska vojna v Sýrii.
V roku 2012 použila sýrska vláda lietadlá L-39ZA proti bojovníkom Sýrskej oslobodeneckej armády v regiónoch Alepo a Rastane. L-39ZA útočili na pozemné ciele bombami a neriadenými raketami S-5, čím kryli postup vládnych pozemných jednotiek. 
Prvé straty zaznamenali sýrske vzdušné sily 13. októbra 2012, keď bol zostrelený sýrsky Albatros nad dedinou Khan al-Asal. Piloti Chaysam Ismail Juneida a Mohammed Salman Mohammed sa síce stihli katapultovať, bolo to však príliš nízko na to, aby si zachránili život. O dva dni na to bolo zostrelené ďalšie lietadlo L-39ZA sýrskych vzdušných síl. Obaja piloti sa stihli katapultovať, avšak padli do zajatia. Jeden z pilotov, Moti Šaban Abbas, neskôr v zajatí zomrel. Dňa 14. novembra bolo zasiahnuté v poradí už tretie lietadlo L-39ZA, ktoré sa následne počas pristávania zrútilo a začalo horieť. Pilot haváriu prežil, neskôr však zomrel na popáleniny. K strate ďalšej L-39ZA došlo 27. novembra 2012, pričom piloti sa stihli katapultovať. Bolo to však príliš nízko, čo spôsobilo, že jeden z pilotov to neprežil a druhý vyviazol so zlomenou nohou. 
V roku 2014 obsadili bojovníci Islamského štátu letecké základne Tabqa a Kshesh, na ktorých bolo dislokovaných niekoľko strojov L-39. Na internete sa objavilo niekoľko fotografií militantov, pózujúcich s Albatrosmi a deklarujúcich vznik vzdušných síl ISIS. S odstupom času sa však ukázalo, že išlo len o propagandu, keďže sa žiadne z ukoristených lietadiel nepodarilo nasadiť do bojov proti vládnym silám.
Vyrobených 10 prototypov.
Štandardná výrobná verzia.
Jednosedadlová verzia pre vlečenie cvičných terčov KT-04, osem vyrobených kusov v tejto verzii.
Verzia so štyrmi závesníkmi pre zbraňové systémy a zosilnenou konštrukciou krídla.
Významne vynovená verzia L-39ZO so silnejším podvozkom, vyššími prevádzkovými nákladmi a podveseným dvojhlavňovým rýchlopalným kanónom GŠ-23 kalibru 23 mm so zásobníkom nábojov integrovaným v trupe.
Thajská verzia s avionikou "Elbit".
Aero L-39MS Super Albatros je české vojenské cvičné lietadlo vyvíjané podnikom skôr ako L-39. V porovnaní s pôvodným Albatrosom, L-39MS obsahuje zosilnený trup, dlhší nos, značne vynovený kokpit a výkonnejší motor. V čase prvého letu, 30. septembra 1986, bol nazývaný aj ako L-59.
 Afganské vzdušné sily používali od roku 1977 približne 26 ks verzie L-39C. Dnes (2012) sú v prevádzke 3 ks. 
 Prevádzkuje 7 ks L-39C a 32 ks L-39ZA. 
Prevádzkuje 6 strojov.
 Prevádzkuje 223 strojov.
 Bangladéšske vzdušné sily prevádzkujú 7 strojov L-39ZA.
 Prevádzkuje 12 strojov L-39ZA.
 Prevádzkuje 8 strojov L-39ZA.
 Prevádzkuje 30 strojov L-39C.
 Vzdušné sily Českej republiky prevádzkujú 7 strojov L-39C a 9 strojov L-39ZA.
 Prevádzkuje 40 ks L-39ZO.
 Prevádzkuje 2 stroje.
 Prevádzkuje 17 ks L-39C.
 Prevádzkuje 2 ks L-39ZO.
 Prevádzkovalo 20 ks L-39ZO.
 V rozpätí rokov 1978 a 1983 zakúpila Líbya 180 ks lietadiel L-39ZO.
 Prevádzkuje 4 ks L-39C a 1 ks L-39ZA.
 Prevádzkuje 15 ks L-39ZA. V zálohe má 9 ks. 
 Prevádzkuje 12 ks L-39C.
 Prevádzkuje 32 ks L-39ZA.
 Prevádzkuje 336 ks L-39.
 Vzdušné sily Slovenskej republiky v súčasnosti používa 7 strojov L-39. Dva stroje sú vo verzii L-39ZAM a päť vo verzii L-39CM. 

</doc>
<doc id="202233" url="https://sk.wikipedia.org/wiki?curid=202233" title="Skautské múzeum v Ružomberku">
Skautské múzeum v Ružomberku

Skautské múzeum v Ružomberku je jediné skautské múzeum na Slovensku. Sídli na Námestí slobody 10.

</doc>
<doc id="202235" url="https://sk.wikipedia.org/wiki?curid=202235" title="Individuálnosť (psychológia)">
Individuálnosť (psychológia)

Individuálnosť alebo individualita je neopakovateľný súhrn psychických zvláštností osobnosti týkajúcich sa charakteru, temperamentu, prevládajúcich citov, motívov a schopností.
Individuálnosť je základná kvalita osobnosti daná odlišnosťou od iných, tiež psychologický fakt, že človek sám seba chápe ako subjekt svojho druhu, t. j. s tendenciou odlíšiť sa od iných, byť svojrázny a jedinečný. Sem patrí aj schopnosť nájsť vlastné tvorivé riešenia a prístupy k životu.

</doc>
<doc id="202238" url="https://sk.wikipedia.org/wiki?curid=202238" title="Rosnička">
Rosnička

Rosnička môže byť:

</doc>
<doc id="202244" url="https://sk.wikipedia.org/wiki?curid=202244" title="Republika oboch národov">
Republika oboch národov

Republika oboch národov (iné názvy: prvá (poľská) republika, šľachtická republika, Poľsko-litovský štát, Poľsko-litovská únia; oficiálne Republika Poľskej koruny a Litovského veľkokniežatstva – po poľsky "Rzeczpospolita Korony Polskiej i Wielkiego Księstwa Litewskiego", po litovsky "Lenkijos Karalystė ir Lietuvos Didžioji Kunigaikštystė", po bielorusky "Reč paspalitaja" (Рэч Паспалітая), po starorusky "Rěč pospolita" (Рѣч Посполита)) bol jeden z najväčších a najľudnatejších štátov v Európe 17. storočia. Existoval v rokoch 1569 – 1795 a jeho územie zahŕňalo nielen územia dnešného Poľska a Litvy, ale aj celé Lotyšsko, Bielorusko, časti Estónska, Ukrajiny a západné Rusko. Oficiálne vznikla 12. augusta 1569 v poľskom Lubline.
Vytvorením Poľsko-litovskej únie došlo k medzinárodnému posilneniu štátu a potlačeniu autonomistických tendencií najmä litovskej šľachty. Šľachta mala silnú pozíciu v štátnom zriadení a prostredníctvom kráľovskej rady vykonávala vládu. Podľa uznesenia z roku 1505 sa kráľ stal prakticky predsedom tejto rady a nemohol robiť dôležité rozhodnutia bez súhlasu senátu a poslancov snemu. Bola to teda šľachtická republika a každý šľachtic mal právo veta. Tento systém bol akýmsi predchodcom modernej demokracie, konštitučnej monarchie, ako aj federácie. Oba štáty si boli vo zväze rovnocenné, aj keď Poľsko bolo prirodzeným dominantným partnerom. Významné postavenie mala Rímskokatolícka cirkev, ale platila sloboda vierovyznania. Ekonomika bola založená najmä na poľnohospodárstve.
"Pozri aj: Zoznam vládcov Poľska, Poľsko, Delenia Poľska"
Dejiny.
Poľsko-litovskú úniu vytvoril posledný jagelovský kráľ Žigmund II. August Lublinskou úniou v roku 1569. Po jeho smrti nastalo medzivládie, počas ktorého získala významnú moc šľachta, ktorá volila panovníka. V roku 1573 sa stal poľským kráľom Henrich z Valois, brat francúzskeho panovníka Karola IX. Pred tým sa musel vzdať dedičnosti tohto trónu. V roku 1574, po smrti svojho brata, ušiel z Poľska a ujal sa vlády vo Francúzsku ako Henrich III. V roku 1576 sa poľským kráľom stal Štefan Bátori, ktorý v rokoch 1579 – 1582 viedol pomerne úspešnú vojnu proti Rusku. Jeho plány na ovládnutie Ruska a vyhnanie Turkov z Uhorska prekazila smrť. Na trón nastúpil v roku 1587 syn švédskej kráľovnej Kataríny Žigmund III. Vasa, ktorý viedol spory s opozíciou vo vlastnej dynastii. Od roku 1609 viedol vojnu s Ruskom, z ktorej Poľsko získalo ďalšie územia, potvrdené mierovou zmluvou z roku 1619. Po jeho smrti v roku 1632 zasadol na trón jeho starší syn Vladislav IV. Vasa, ktorému sa darilo vyhýbať konfliktom Tridsaťročnej vojny, ktorá sužovala veľkú časť Európy. Obdobie prvej polovice 17. storočia je v tejto krajine známe ako "Zlatý vek". Krajine sa darilo brániť svoje územia proti Švédsku, Rusku, Osmanskej ríši aj Krymskému chanátu. Počas niekoľkých invázií do Ruska sa vojskám únie podarilo dobyť Moskvu a udržať ju od 27. septembra 1610 do 4. novembra 1612. Úniu oslabili dve nasledovné udalosti z roku 1648.
V roku 1648 nastúpil na trón Ján II. Kazimír Vasa, nevlastný brat Vladislava. Ten čelil kozáckemu povstaniu Bohdana Chmelnického, ktoré bolo podporované tureckým Krymským chanátom a vyvrcholilo odtrhnutím ľavobrežnej Ukrajiny od Poľsko-litovskej únie a jej pripojením k Rusku v roku 1654 a následným vytlačením Poliakov.
Druhou ranou pre Republiku oboch národov bola invázia Švédska v roku 1655, podporovaná transylvánskym vojvodom Jurajom II. Rákoczym a brandenburským kurfirstom Friedrichom Wilhelmom I. Invázia je známa názvom Potopa. Krajina prešla v tomto období politickou, hospodárskou i kultúrnou krízou.
Roku 1669 bol za nového kráľa zvolený Michał Korybut Wiśniowiecki, ktorý sa orientoval na Habsburgovcov. V roku 1672 vpadli do Poľska Turci a to bolo prinútené pristúpiť na jeho tvrdé podmienky. V rokoch 1674 – 1696 musel nový, profrancúzsky orientovaný kráľ Ján III. Sobieski čeliť vnútorným rozbrojom, ako aj novému nebezpečenstvu zo strany Turecka. Jeho vojská pomohli v roku 1683 poraziť Turkov pri obliehaní Viedne, za pomoci cisára Svätej ríše rímskej. Táto bitka znamenala obrat vo vojnách proti Turkom. Počas ďalších 16 rokov (Veľká turecká vojna) boli Turci tlačení stále južnejšie a už nikdy neovládli Strednú Európu.
Dôsledkom vojen v polovici 17. storočia čelila krajina v 18. storočí veľký hospodárskym škodám. Znížil sa počet obyvateľstva, polovica hospodárskej pôdy ležala neobrobená, poklesla kúpna sila obyvateľstva a mestá upadali. V rokoch 1697 – 1733 vládol (s päťročnou prestávkou) August II. Silný. Obdobie jeho vlády charakterizuje národný a politický úpadok, ale v ekonomike nastala nová éra. Snažil sa získať naspäť stratené územia v Litve a uzavrel spojenectvo s Ruskom a Dánskom. Po tom, čo boli ruské i dánske vojská porazené švédskou armádou kráľa Karola XII. v tzv. severnej vojne, vpadli švédske vojská aj do Poľska a Augusta II. zosadili. Na tróne potom vládol Stanislaw Leszczyński (1704 – 1709). Po porážke Švédov roku 1709 sa August II. Silný vrátil na poľský trón, ale nedokázal využiť priaznivú situáciu a zúčastniť sa zahranično-politických rokovaní v prospech Poľska. Rovnako slabý bol aj jeho nástupca August III. Po jeho smrti nastúpil v roku 1764 Stanislaw Poniatowski. Za jeho vlády došlo ku konečnému úpadku krajiny. Osveta spustila národné hnutie a snaha reformného snemu (1788 – 1792) vyvrcholila 3. mája 1791 do podpísania prvej písanej ústavy v Európe. Tento proces už nezastavil rozdelenie Poľsko-litovskej únie medzi tri susediace veľmoci (Presúvanie Poľska).

</doc>
<doc id="202247" url="https://sk.wikipedia.org/wiki?curid=202247" title="Sihoť (Karlova Ves)">
Sihoť (Karlova Ves)

Sihoť je riečny ostrov v Dunaji, je lokalitou v rámci mestskej časti Karlova Ves v okrese Bratislava IV. Od roku 2012 je chránený areál.
Charakteristika.
Ostrov Sihoť je riečny ostrov vytvorený Dunajom, zo severnej časti ho ohraničuje Karloveské rameno, z južnej časti je obmývaný hlavným tokom Dunaja. Tvoria ho prevažne kremičité štrkopiesky priplavené Dunajom z vyššie položených alpských oblastí. Ostrov Sihoť sa využíva ako vodárenský zdroj od roku 1886 a zásobuje kvalitnou pitnou vodou mestské časti Karlova Ves, Dúbravka, Devínska nová Ves, časť Starého Mesta a časť Záhoria po mesto Malacky, čo predstavuje zhruba 200 tisíc obyvateľov Bratislavského samosprávneho kraja. Vďaka geologickým podmienkam patrí voda na ostrove Sihoť medzi najkvalitnejšie v strednej Európe.
Vodárenský zdroj a jeho ochrana.
Ostrov Sihoť slúži už od roku 1886 ako vodárenský zdroj pre Bratislavu, v tomto období určil vodohospodár Bernhard August Salbach, že práve Sihoť je vhodným miestom pre zdroj pitnej vody. Voda odoberaná z vodárenského zdroja Sihoť vykazovala vždy stabilnú a veľmi dobrú kvalitu. Prirodzené filtračné prostredie je vytvárané nekontaminovanými riečnymi nánosmi, uloženými na nepriepustnom podloží a z povrchu je chránené biologicky aktívnymi vrstvami jemného piesku, humusu a vegetácie. Presakujúca voda Dunaja (zhruba 30 – 200 cm/deň) sa vplyvom filtračného prostredia postupne mení na biologicky nezávadnú. V súčasnosti sa na Sihoti nachádza 13 kopaných, 33 vŕtaných studní a 4 čerpacie stanice.
Územie ostrova Sihoť patrí do prvého pásma hygienickej ochrany vodárenských zdrojov. Na ostrove je zakázaná akákoľvek poľnohospodárska a priemyselná činnosť, pričom je celoročne neprístupný pre verejnosť s výnimkou špecializovaných vzdelávacích podujatí organizovaných Bratislavskou vodárenskou spoločnosťou a Vodárenským múzeom. Počas zvýšenej hladiny Dunaja je ostrov zaplavovaný. Studne na ostrove Sihoť sú budované a zabezpečené tak, aby riečna voda do studne neprenikala.
Ochrana prírody na ostrove.
Okrem ochrany pitnej vody je ostrov Sihoť dôležitý aj z hľadiska ochrany prírody. Výskyt vzácnych lužných biotopov bol dôvodom pre zaradenie do európskej sústavy chránených území NATURA 2000 hneď v dvoch kategóriách, a to ako Chránené vtáčie územie Dunajské luhy a Územie európskeho významu Bratislavské luhy. Okrem toho bol v roku 2012 vyhlásený za chránený areál z dôvodu výskytu vzácnych biotopov slovenského, ale i európskeho významu.

</doc>
<doc id="202249" url="https://sk.wikipedia.org/wiki?curid=202249" title="Náporový motor">
Náporový motor

Náporový motor alebo náporová hnacia jednotka (anglický názov je "ramjet" a v supersonickom vyhotovení aj "scramjet") je konštrukčne najjednoduchším typom reaktívneho motora. Je tvorený zužujúcou sa trubicou, na oboch koncoch otvorenou. Vzduch do motora vstupuje náporom pri lete. Na vstupe sa vstupujúci vzduch spomalí, čím vzrastie jeho tlak. Do takto stlačeného vzduchu sa v spaľovacej komore vstrekne palivo. Horením paliva sa uvoľní tepelná energia, teplota a objem spalín prudko vzrastie, čím ešte viac narastie tlak. Spaliny vysokou rýchlosťou unikajú zužujúcou sa výstupnou tryskou. Nevýhodou je, že motor kvôli absencii ventilátora na vstupe nemôže pracovať v pokoji (chýba náporový tlak) a pre svoju činnosť sa musí urýchliť na pracovnú rýchlosť externým zariadením. Najväčšiu účinnosť dosahuje pri vysokých rýchlostiach, okolo M6. 
Podtyp náporového motora je náporový motor s nadzvukovým spaľovaním (=supersonický náporový motor; angl. "scramjet").
Dejiny.
Náporový motor vynašiel v roku 1907 René Lorin a v roku 1908 si ho nechal patentovať.

</doc>
<doc id="202254" url="https://sk.wikipedia.org/wiki?curid=202254" title="Zemplínsky hrad">
Zemplínsky hrad

Zemplínsky hrad alebo Zemplín je hrad v Zemplíne, v okrese Trebišov. Leží na návrší nad obcou Zemplín. Tvoria ho v súčasnosti už len zvyšky základov stredovekého hradu. 
Na rovine vytvorenej riekou Bodrog stálo pôvodne slovanské opevnenie. Na mieste tohto opevnenia bol neskôr postavený hrad, ktorý bol sídlom zemplínskej župy. Hrad je písomne doložený roku 1214. Význam hradu bol príčinou, že aj obec, na území ktorej bol hrad postavený, odvodila názov od hradu a bola povýšená na mesto v roku 1426.
Do dnešných dní sa zachovali nepatrné zvyšky, ktoré splývajú s okolitým terénom a sú zakryté vegetáciou.

</doc>
<doc id="202255" url="https://sk.wikipedia.org/wiki?curid=202255" title="The Battle of Los Angeles">
The Battle of Los Angeles

The Battle of Los Angeles je tretí štúdiový album skupiny Rage Against The Machine. Vydaný bol 2. novembra 1999. 
V rebríčku "Rolling Stone" najlepších albumov v histórii obsadil 426. miesto.
Je to pravdepodobne najznámejší album Rage Against the Machine, pretože obsahuje skladby ako „Sleep Now in the Fire“, „Guerilla Radio“ alebo „Testify“, a takisto asi najvyzretejší. Piesne na ňom totiž na rozdiel od predchádzajúcich albumov obsahujú viac výraznejších odlišujúcich znakov a menej sekaných a lámaných rytmov.

</doc>
<doc id="202257" url="https://sk.wikipedia.org/wiki?curid=202257" title="Pic del Port Vell">
Pic del Port Vell

Pic del Port Vell je vrch v Pyrenejách. Nachádza sa na hraniciach Andorry a Španielska, jeho nadmorská výška je Najbližšie mesto je La Massana.

</doc>
<doc id="202258" url="https://sk.wikipedia.org/wiki?curid=202258" title="Robert Capa">
Robert Capa

Robert Capa, vlastným menom Endre Friedmann (* 22. októbra 1913, Budapešť – † 25. mája 1954, Thai Binh, Vietnam) bol maďarský vojnový fotograf. Preslávil sa fotografiami zo španielskej občianskej vojny v rokoch 1936 – 1939.
Životopis.
Narodil sa v Budapešti. Jeho matka Julianna Henrietta Berkovits pochádzala z Veľkých Kapušian (východné Slovensko). Z politických dôvodov skoro svoju vlasť opustil. Prezývku Capa si vymyslel, aby lepšie predal svoje fotografie, kedy sa vydával za slávneho amerického fotografa. Rovnakú lož využil i v USA, kde predstieral slávneho francúzskeho fotografa.
5. septembra 1936 vznikla jeho najznámejšia fotografia zasiahnutého vojaka, ktorý padá k zemi. Tato fotografia bola často označovaná za naaranžovanú, ale sám Capa podotkol, že: "„Nič sa nemusí aranžovať, fotografie už sú proste tam a človek len stlačí spúšť.“" alebo "„pravda je najlepší obraz, najlepšia propaganda“". Preslávil sa ďalšími vojnovými fotografiami, známe sú jeho fotografie z vylodenia v Normandii, ktoré sa uskutočnilo 6. júna 1944 (Deň-D). V roku 1947 založil spolu s Henri Cartier-Bressonom, Davidom Seymourom, Billom Vandivertom a George Rodgerom agentúru Magnum Photos. V roku 1951 sa stáva jej prezidentom.
25. mája 1954 sa vydal fotiť začínajúcu francúzsko-vietnamskú vojnu, kde zahynul pri aktivácii nášľapnej míny. Robert Capa bol vždy v prvej línii, no jeho fotky neboli nikdy plné krvi, skôr emotívne.
Citát: "„Ak nie sú vaše fotografie dobré, neboli ste dosť blízko.“"
Pocta.
Rakúsky spevák Falco naspieval v roku 1986 pieseň „Kamikaze Cappa“ kde sa spieva, že Capa si dopisuje so smrťou.
Anglická indie-rockova kapela Alt-J vzdala poctu Cappovi a jeho priateľke Gerte Taro piesňou "Taro". Opisuje moment, keď fotograf počas toho, ako sa snaží zachytiť dobrý záber pochodujúcich nepriateľských síl, šliapne na mínu a je roztrhaný na kusy. Druhá časť skladby je o jeho stretnutí so svojou partnerkou Gertou Pohorylle, ktorá bola tiež fotografkou a zomrela 26. júla 1937 počas reportáže z vojnového Španielska. Do auta, v ktorom sedela, narazil tank. 

</doc>
<doc id="202261" url="https://sk.wikipedia.org/wiki?curid=202261" title="Torr">
Torr

Torr (staršie aj tor) "často označovaný aj ako milimeter ortuťového stĺpca ("mmHg") – aj keď tieto jednotky nie sú celkom identické" je staršia jednotka tlaku pomenovaná podľa talianskeho prírodovedca, fyzika a matematika J. E. Torricelliho (1608 – 1647), ktorý v roku 1644 vynašiel barometer.
V roku 1980 bolo používanie jednotky Torr zrušené, namiesto nej sa používa jednotka sústavy SI – pascal [Pa] a jej násobky.
Tlak formula_1 je definovaný ako hydrostatický tlak vyvolaný 1 mm stĺpcom ortute.
formula_2
Presný prevod medzi jednotiek Torr na Pa je daný definíciou štandardnej atmosféry, ktorá bola pôvodne definovaná ako formula_3 a na 10. konferencii CGPM bola definovaná ako formula_4, z toho vychádza formula_5.
Vzťah medzi oboma jednotkami je možné tiež odvodiť z výpočtu hydrostatického tlaku. Hydrostatický tlak stĺpca ortuti o výške formula_6 sa vypočíta dosadením hustoty ortuti (formula_7) a normálneho tiažového zrýchlenia (formula_8):
formula_9
Rozdiel medzi oboma definíciami (torr podľa štandardnej atmosféry a výpočtom hydrostatického tlaku ortute) je daný použitými štandardizovanými hodnotami hustoty a tiažového zrýchlenia, v praxi je však zanedbateľný.
1 Torr = 0,999 999 857 533 699... mmHg
1 mmHg = 1,000 000 142 466 321... Torr
Milimetre ortuťového stĺpca sa v praxi stále používajú v ortuťových barometroch, napr. pri meraní krvného tlaku či tlaku vzduchu (kde sa prepočítavajú na hektopascaly).

</doc>
<doc id="202272" url="https://sk.wikipedia.org/wiki?curid=202272" title="Bohdan Chmeľnyckyj">
Bohdan Chmeľnyckyj

Bohdan Chmeľnyckyj; * okolo 1595, Subotiv, Poľsko-litovská únia† 6. august 1657, Čyhyryn, kozácky hajtmanát) bol kozácky hajtman vládnuci na území dnešnej juhovýchodnej Ukrajiny. V rokoch 16481654 viedol povstanie proti Poľsko-litovskej únii, ktorého dočasným výsledkom bol vznik nezávislého štátu pravoslávnych kozákov. Napokon podpísal dohodu s cárskym Ruskom, ktorá viedla k pripojeniu Divokých polí (dnešná juhovýchodná Ukrajina) k Ruskej ríši.
Chmeľnyckyj a jeho pôsobenie je častým námetom ukrajinskej, poľskej a ruskej umeleckej tvorby. Bolo o ňom napísaných množstvo diel. Okrem iných vystupuje napríklad v románe "Ohňom a mečom" od Henryka Sienkiewicza. Je po ňom pomenované ukrajinské mesto Chmeľnyckyj. V rokoch 1943 až 2019 bolo po ňom pomenované aj mesto Perejaslav (Perejaslav-Chmeľnyckyj). Nachádza sa znázornený aj na ukrajinskej bankovke s nominálnou hodnotou 5 hryvien.
Život.
Raný život.
Informácie o Chmeľnyckého živote spred konca 40. rokov 17. storočia sú vzácne a do historiografie boli často zavedené bez spoľahlivých prameňov. Narodil sa ako príslušník drobnej pravoslávnej šľachty. Jeho otec Mychajlo Chmeľnyckyj bol zástupcom starostu v Čyhyryne. Vzdelanie získal Bohdan v jezuitskom kolégiu vo Ľvove. Okrem miestneho jazyka vtedajšej Ukrajiny ovládal poľštinu a latinčinu. Spolu so svojím otcom slúžil v poľských vojenských silách proti Osmanským Turkom v Moldavsku. V bitke pri Cecore mal byť v roku 1620 zajatý a dva roky stráviť v Konštantínopole. Po návrate slúžil ako registrovaný kozák a v roku 1637 sa spomína ako vojenský pisár záporožského vojska. V rokoch 1638 až 1648 pôsobil ako stotník čyhyrynského pluku záporožského vojska.
Povstanie.
Niekedy okolo roku 1646 bol Chmeľnyckému novým čyhyrynským podstarostom, Danielom Czaplińskim, zhabaný majetok. Okrem toho mu Czapliński nechal ťažko dobiť syna a zobral si za ženu Helenu, ktorá žila na Chmeľnyckého usadlosti a ktorú si chcel Chmeľnyckyj zrejme zobrať za druhú ženu (neskôr sa ňou stala). Chmeľnyckyj hľadal pomoc u rôznych predstaviteľov poľskej šľachty i u samotného kráľa Vladislava IV., no bezvýsledne. Počas jesene 1647 preto cestoval od jedného kozáckeho pluku k druhému a hľadal podporu vo svojej veci. Jeho činnosť vzbudila podozrenie u miestnych poľských úradov, ktoré už boli zvyknuté na kozácke povstania a Chmeľnyckyj bol zatknutý. Podarilo sa mu však utiecť a koncom decembra 1647 sa dostať do Siče, pevnosti záporožských kozákov, polovojenskej komunity, ktorá sa vyvinula z utečených nevoľníkov, banditov a obchodníkov usadených pozdĺž rieky Dneper. Sičskí kozáci si Chmeľnyckého zvolili za vrchného hajtmana.
Z kozáckej Siče zorganizoval Chmeľnyckyj povstanie záporožských kozákov proti poľskej šľachte a s podporou krymských Tatárov vyrazil v apríli 1648 na ťaženie. Povstanie malo svoj pôvod v sporoch o práva a podmienky kozáckych síl a všeobecnejšie pravoslávneho roľníckeho obyvateľstva v Poľsko-litovskej únii. Vedúcou politickou silou na územiach dnešnej Ukrajiny bola totiž poľská katolícka magnátska šľachta, ktorá priznávala kozáckym vojakom iba malé uznanie, a ako bolo vidno aj v Chmeľnyckého spore, aj malé zastanie v sporoch. 
Chmeľnyckého povstanie viedlo zároveň k jednému z prvých veľkých prenasledovaní Židov v Európe. Pozadie židovských pogromov spočívalo v tom, že Židia boli často prvými vyššie postavenými (a bohatými) ľuďmi, s ktorými sa kozácke sily stretli pri boji, keďže zastávali kľúčové pozície v poľských službách.
Rýchly víťazný postup získal Chmeľnyckému ďalšiu podporu v radoch nespokojných ukrajinských roľníkov, mešťanov a pravoslávneho duchovenstva. Veľká ľudová podpora ešte viac urýchlila ťaženie proti nepripravenej šľachte, takže po víťazstvách pri Žltých Vodách (aprílmáj), Korsuni (máj) a Pyľave (september) mohol už v októbri 1648 dobyť Ľvov. Po ďalších víťazstvách v roku 1649 uzavrel v Zborove mier (18. augusta 1649) s novým poľským kráľom Jánom II. Kazimírom. Podmienky zmluvy mu umožnili založiť prakticky nezávislý kozácky hajtmanát.
Spojenectvo s Ruskom.
Zmluva zo Zborova neuspokojila ani poľskú šľachtu, proti ktorej Chmeľnyckyj bojoval, ani Chmeľnyckého stúpencov, z ktorých mnohí zostali podriadení poľským zemepánom. Preto na jar 1651 obnovil povstanie, no už v júni bol porazený v bitke pri Beresteczku a bol nútený prijať novú, menej výhodnú zmluvubielocerkevský mier.
O pomoc požiadal Chmeľnyckyj Moskvu, ktorá dlhodobo túžila po obsadení „ruských“ poľsko-litovských území, a v roku 1654 nariadil svojim kozákom, aby zložili prísahu vernosti ruskému cárovi Alexejovi (tzv. perejaslavská dohoda). Rusi následne napadli Poľsko, ale Chmeľnyckyj, neuspokojený so svojou zmluvou s Alexejom, začal tajné rokovania so Švédskom, ktoré bolo tiež vo vojne s Poľskom. Predpokladá sa, že v čase, keď zomrel, sa chystal uzavrieť zmluvu so Švédmi, ktorá by kozákov dostala pod švédsku vládu.
Chmeľnyckyj bol pochovaný v rodnom Subotive, kde v 50. rokoch 17. storočia postavili Kostol svätého Eliáša Proroka. Jeho hrob sa však nezachoval, bol zrejme zničený v roku 1664 na príkaz vojvodu Czarneckého.
Epilóg.
Chmeľnyckyj sa snažil o autonómiu pre svojich kozáckych stúpencov, ale v konečnom dôsledku sa mu vďaka zmluve s Moskvou podarilo iba zdevastovať predtým relatívne prosperujúce dneperské územia (tzv. Divoké polia) a podriadiť ich vláde Ruskej ríše. Kozáci považovali zmluvu za dočasné vojenské spojenectvo, no Rusi uplatňovali iný výklad a postupne v rámci ríše obmedzovali autonómiu kozáckeho štátu, až kým bol v roku 1775 (za vlády Kataríny Veľkej) zrušený. Rusko následne vnímalo dohodu ako znovuzjednotenie „Veľkoruska“ a „Maloruska“čo boli imperiálne označenia pre Rusko a Ukrajinu.

</doc>
<doc id="202273" url="https://sk.wikipedia.org/wiki?curid=202273" title="Prvá rzeczpospolita">
Prvá rzeczpospolita



</doc>
<doc id="202274" url="https://sk.wikipedia.org/wiki?curid=202274" title="Šľachtická republika">
Šľachtická republika



</doc>
<doc id="202275" url="https://sk.wikipedia.org/wiki?curid=202275" title="Poľsko-litovský štát">
Poľsko-litovský štát



</doc>
<doc id="202276" url="https://sk.wikipedia.org/wiki?curid=202276" title="Poľsko-litovská únia">
Poľsko-litovská únia



</doc>
<doc id="202277" url="https://sk.wikipedia.org/wiki?curid=202277" title="Prvá poľská republika">
Prvá poľská republika



</doc>
<doc id="202278" url="https://sk.wikipedia.org/wiki?curid=202278" title="Individuálnosť">
Individuálnosť



</doc>
<doc id="202279" url="https://sk.wikipedia.org/wiki?curid=202279" title="Aníz">
Aníz

Aníz (do roku 1940 spravidla písané: "anýz"; ľudovo: "anyž", "ániz", "anajz", "onajz") môže byť v botanike:

</doc>
<doc id="202281" url="https://sk.wikipedia.org/wiki?curid=202281" title="Dávidovci">
Dávidovci

Dávidovci (, ) boli jedným z najstarších šľachtických rodov v Uhorskom kráľovstve. Vlastnili majetky v Turci. V 13. storočí boli Dávidovci jedným z mnohých slovenských šľachtických rodov s titulom zeman. 
Rod Dávidovcov sa vyčlenil z rodu Zátureckých zo Záturčia (dnes súčasť mesta Martin). Zakladateľom rodu bol Dávid Záturecký (asi *1380) z Dolného Záturčia, Turčianskeho Petra a Istebného, syn Pavla Zátureckého (asi *1332). Pavel bol synom Petra z Dolného Záturčia (asi *1303), ktorého starým otcom bol legendárny Uzda z Turca a Hosti (asi *1245), zakladateľ rodu Zátureckých.
Majetky.
Dávidovci vlastnili kúrie a majetky v nasledovných obciach: 
V roku 1772 Karola Dávida a jeho syna Antona povýšila do barónskeho stavu rímsko-nemecká cisárovná Mária Terézia, kráľovná Uhorska.
Erb.
Za najstaršiu podobu sa pokladá pečať Jána (1593, 1596, 1616). Erb je modro-strieborno delený. V hornom poli polovičný čierny medveď drží v labách striebornú misku s kameňom, v horných rohoch sú zlatá hviezda a privrátený strieborný polmesiac. V dolnom poli sa nachádza zelené trojvršie a nad ním tri červené ruže. Novák a Federmayer uvádzajú ruže na stonkách, čo je pri najstaršej podobe erbu nedoložené. Klenotom je z koruny vyrastajúci medveď držiaci v labách červenú trojružu, vedľa sú iniciály ID – DSP. Prikrývadlá sú zlato-modré a strieborno-červené.
Najstaršou uvádzanou je delená pečať oravského podžupana Jána z roku 1569. V hornom poli vyrastá medveď s tromi ružami v labách, v dolnom sú tri ruže? Klenot tvorí z koruny vyrastajúci medveď zo štítu. Vedľa sú iniciály I – D. Oravský podžupan Ladislav v roku 1556 odtlačil pečať s kráčajúcim medveďom v štíte. Klenotom je z koruny vyrastajúci medveď, vedľa sú iniciály L – D. Peter v roku 1588 odtlačil obsahovo zhodnú pečať s Jánovou (1569), vedľa sú iniciály P – D.
Na pečatiach Petra (1610) a Jána (1616) v hornom poli pribudli v horných rohoch hviezda a polmesiac. Turčiansky podžupan Gabriel odtlačil v roku 1666 oktogonálnu pečať, kde v päte štítu z koruny vyskakuje medveď s korunkou, z ktorej vyrastajú tri ruže. Klenotom je medveď zo štítu. V leme je kruhopis GABRIEL…. Gabriel v roku 1701 odtlačil oktogonálnu pečať obsahovo veľmi podobnú predošlej, v štíte nad pätou však polovičný medveď drží zrejme misu. Klenotom je medveď držiaci v labách kyticu kvetov, nie však ruží. V leme sú iniciály G D – I S P.
Turčiansky podžupan Imrich v roku 1744 odtlačil pečať, kde v modrom štíte na zelenom kopčeku zo zlatej koruny vyrastá medveď držiaci v pravej labe zlatú korunu. V horných rohoch sú zlatá hviezda a privrátený polmesiac. Klenotom je vyrastajúci medveď zo štítu s tromi červenými ružami v labách, v oválnom leme sú iniciály ED – DSP. Prísažný Nitrianskej stolice Ignác odtlačil pečať, kde v štíte na trojvrší medveď drží v labách tri ruže. Vľavo je hviezda, vpravo privrátený polmesiac. Klenotom je vyrastajúci medveď zo štítu. Podľa iniciál G – D nepečatil Ignác svojim pečatidlom.
Ján z Trenčína pečatil v roku 1799 deleným erbom. V hornom poli medveď nesie korunu, vpravo je slnco a vľavo je privrátený polmesiac, v dolnom vyrastajú z pažite tri ruže. Klenotom je medveď držiaci v labách tri ruže. Archivár Turčianskej stolice Matej v roku 1819 odtlačil oválny delený erb. V hornom poli medveď drží medzi labami ružu alebo okrúhly kameň, v dolnom z pažite vyrastajú tri ruže. V klenote z koruny vyrastá medveď držiaci v labách tri ruže. V roku 1833 prísažný Turčianskej stolice Matej odtlačil delený erb. V hornom poli vyrastá medveď držiaci v labách korunu, v horných rohoch sú slnce a privrátený polmesiac. V dolnom poli sú tri rovnako vysoké kopčeky a z každého vyrastá ruža. Klenotom je z koruny vyskakujúci medveď držiaci v labách tri ruže. Barónsky erb je modro – strieborno delený. V hornej polovici vyrastá čierny medveď s korunou v labách a nad ním sú zlaté slnce s tvárou a strieborný polmesiac s tvárou. V dolnom striebornom poli z vrchov zeleného trojvršia vyrastá strieborno –červeno – strieborná trojruža. Nad štítom je barónska koruna. V klenote vyrastá čierny medveď, v labách drží strieborno – červeno – striebornú trojružu. Prikrývadlá sú zlato-modré a strieborno-červené.

</doc>
<doc id="202282" url="https://sk.wikipedia.org/wiki?curid=202282" title="Fred Wallace Haise">
Fred Wallace Haise

Fred Wallace „Freddo“ Haise, Jr. ( * 14. november 1933, Biloxi, Mississippi, USA) je bývalý americký kozmonaut z dramatického letu Apolla 13.
Život.
Mladosť a výcvik.
V októbri 1952 nastúpil ako námorný letecký kadet v Pesacole na Floride. V roku 1959 získal diplom leteckého inžiniera na univerzite v Oklahome. Potom nastúpil v NASA ako testovací pilot ich výskumného leteckého strediska v Edwardse a v období 1959-1963 tiež v Clevelande, štát Ohio. V tom čase publikoval množstvo odborných prác. V americkom vojenskom letectve bol v rokoch 1961-1962 na základni Mansfield v Ohiu. Potom pôsobil ako pilot 185 leteckej eskadry oklahomskej Národnej gardy. Pred letom do vesmíru mal nalietaných 6700 hodín. Od 4. apríla 1966 bol registrovaný v stredisku kozmonautov.
Let do vesmíru.
Mediálne z filmového spracovania známy nepodarený let kozmickej lode Apollo 13 odštartoval 11. apríla 1970 z mysu Canaveral. Na palube letela trojica James Lovell, Fred Haise a John Swigert. Cieľom expedície bolo pristátie na Mesiaci. Kvôli explózii jednej z nádrží a následným poruchám sa loď s kozmonautmi vrátila po šiestich dňoch na Zem, pristála na hladine Tichého oceánu.
Po lete.
V roku 1970 mu michiganská univerzita udelila čestný doktorát. Po niekoľkých mesiacoch bol vymenovaný za veliteľa záložnej posádky lode Apollo 16 a začal sa zácvikom na programu letov raketoplánov. Do žiadnej z posádok sa však nedostal a v roku 1979 od NASA odišiel. V roku 1993 bol zamestnaný v Grumman Corp., Technical Services Div., Titusville.

</doc>
<doc id="202283" url="https://sk.wikipedia.org/wiki?curid=202283" title="Fred Haise">
Fred Haise



</doc>
<doc id="202284" url="https://sk.wikipedia.org/wiki?curid=202284" title="Fred W. Haise">
Fred W. Haise



</doc>
<doc id="202285" url="https://sk.wikipedia.org/wiki?curid=202285" title="Ján Sitek">
Ján Sitek

Ing. Ján Sitek (* 19. jún 1956, Trstená) bol od 13. decembra 1994 do 30. októbra 1998 ministrom obrany SR.
Vysokoškolské vzdelanie získal na Vysokej škole dopravy a spojov v Žiline. V rokoch 1975-1980 pracoval v Tesle Orava ako samostatný technik. V rokoch 1980-1981 bol vývojovým pracovníkom v ZŤS Martin. Od roku 1981 až 1992 pôsobil vo funkcii vedúceho strediska v Pozemných stavbách Žilina. Od roku 1993 až do menovania za ministra obrany SR pracoval v súkromnej spoločnosti. 
Po parlamentných voľbách v roku 1994 sa stal ministrom obrany. Ing. Ján Sitek je ženatý a má štyri deti. 

</doc>
<doc id="202286" url="https://sk.wikipedia.org/wiki?curid=202286" title="Zoznam ľudí na Symbolickom cintoríne pri Popradskom plese">
Zoznam ľudí na Symbolickom cintoríne pri Popradskom plese

Zoznam ľudí na Symbolickom cintoríne pri Popradskom plese je členený podľa roku udalosti a obsahuje označenie sektora, v ktorom je tabuľa umiestnená a osobné údaje obete nešťastia.

</doc>
<doc id="202295" url="https://sk.wikipedia.org/wiki?curid=202295" title="Václav Vorlíček">
Václav Vorlíček

Václav Vorlíček (* 3. jún 1930, Praha – † 5. február 2019) bol jeden z najúspešnejších českých režisérov a scenáristov. Jeho najčastejším spolupracovníkom bol spisovateľ a scenárista Miloš Macourek.

</doc>
<doc id="202298" url="https://sk.wikipedia.org/wiki?curid=202298" title="Pic dels Aspres">
Pic dels Aspres

Pic dels Aspres je vrch v pohorí Pyreneje, na hraniciach štátov Andorra a Španielsko. Dosahuje nadmorskú výšku 2 562 m n. m. Najbližšie mesto je Arinsal v okrsku (obci) La Massana.
Dolina na juh od pohoria je využívaná ako lyžiarske stredisko.

</doc>
<doc id="202302" url="https://sk.wikipedia.org/wiki?curid=202302" title="Okrsok (Andorra)">
Okrsok (Andorra)

Okrsok alebo obec alebo farnosť (po katalánsky "parròquia") je administratívna jednotka v Andorre.
Niektoré okrsky majú ďalšie teritoriálne rozdelenie. Ordino, La Massana a Sant Julià de Lòria sú rozdelené na "quarty" (štvrte), zatiaľ čo Canillo je rozdelené na "veïnats" (susedstvá). Tieto takmer splývajú so sídlami, ktoré sa nachádzajú vo všetkých okrskoch.

</doc>
<doc id="202306" url="https://sk.wikipedia.org/wiki?curid=202306" title="Tadeusz Zasępa">
Tadeusz Zasępa

Prof. Tadeusz Zasępa, PhD. (* 23. apríl 1946, Radziechowice, Poľsko – † 18. september 2016, Ružomberok, Slovensko) bol poľský vysokoškolský učiteľ, katolícky kňaz a publicista zaoberajúci sa teóriou masmediálnej komunikácie, čestný občan mesta Ružomberok, kúpeľnej obce Lúčky a obce Švošov.
Dňa 23. apríla 2008 bol Akademickým senátom KU zvolený za rektora Katolíckej univerzity v Ružomberku, po menovaní prezidentom SR do úradu nastúpil 1. júla 2008. Slávnostná inaugurácia rektora sa konala 16. septembra 2008 na slávnostnej bohoslužbe "Veni Sancte" v Univerzitnom kostole Svätej rodiny v Ružomberku pri príležitosti otvorenia akademického roku 2008/2009.
V roku 2012 bol akademickým senátom KU prof. Zasępa znovu zvolený za rektora, ten ho však neskoršie dvakrát odvolával, a to pred vianočnými sviatkami 18. decembra 2013 a v apríli 2014. S odvolaním rektora ale nesúhlasil košický arcibiskup Bernard Bober ako veľký kancelár Katolíckej univerzity v Ružomberku, čo mu umožňoval štatút KU, takže rektor odvolaný nebol.
Hoci Zasępa mal podporu študentov (aj na sociálnych sieťach) a v petícii sa za neho postavili absolventi katedry žurnalistiky, kde učil, napokon sa po tlaku z viacerých strán rozhodol 5. mája 2014 rezignovať z funkcie rektora. V rezignačnom liste vysvetlil svoje dôvody, ktoré ho k tomuto kroku viedli, napríklad: „"senát univerzity (a tiež senát pedagogickej fakulty) ignorovali výsledky vnútornej kontroly na Pedagogickej fakulte KU, ktoré boli potvrdené aj nezávislým audítorom, a neboli ochotné akceptovať vyvodenú zodpovednosť, čím sa usilovali legalizovať nezákonné konanie."“ Zasępa skončil svoje pôsobenie ako rektor KU k 31. máju 2014.
Na jeseň 2015 sa v médiách objavili informácie, že mu zlyháva srdce. Zasepovmu zhoršenému zdravotnému stavu mala predchádzať informácia o liste predsedu KBS arcibiskupa Stanislava Zvolenského Zasepovmu ordinárovi, čenstochovskému arcibiskupovi Waclawovi Depovi, v ktorom Zvolenský žiada o stiahnutie Zasepu z pôsobenia na Slovensku.
Tadeusz Zasępa mal poľské a slovenské štátne občianstvo. Žil striedavo v Poľsku a v Ružomberku. O jeho živote bol natočený dokumentárny film "Pán rektor," ktorý mal slávnostnú premiéru 17. novembra 2017 v Kine Kultúra v Ružomberku.
Vzdelanie.
Gymnázium absolvoval v poľskej Częstochowej v rokoch 19621965. Po jeho skončení nastúpil do Kňazského seminára diecézy Częstochowa v Krakove, kde svoje štúdium ukončil v roku 1971.
Do roku 1974 pracoval ako kaplán (aj pre nepočujúcich) vo farnosti Svätého Ducha Wieruszów. V nasledujúcich rokoch sa venoval univerzitnému vzdelávaniu predovšetkým na Katolíckej univerzite v Lubline 19741977, absolvoval aj viaceré študijné pobyty na The Catholic University of America vo Washingtone D.C. v rokoch 1977 a 1981, na University of Geneva, v Ženeve v roku 1981 a na Universita Cattolica del Sacro Cuore, v Miláne v rokoch 19811983.
Doktorát z pastorálnej teológie (PhD.) dosiahol v roku 1983 na Katolíckej univerzite v Lubline, v roku 1987 tam bol habilitovaný v odbore pastorálna teológia – mediálne vzdelávanie, v roku 1995 sa tam stal mimoriadnym profesorom a v roku 2001 riadnym profesorom.
Ovládal viaceré cudzie jazyky: anglický, francúzsky, španielsky, taliansky, nemecký, ruský, ukrajinský, lotyšský, slovenský, poľský, latinský a posunkovú reč.
Pôsobenie na Katolíckej univerzite v Ružomberku.
Začiatky a prvé rektorské obdobie.
Podľa prezentačnej publikácie o Katolíckej univerzite v Ružomberku (KU) prišiel prof. Tadeusz Zasępa na Slovensko vďaka pozvaniu slovenských biskupov Františka Tondru (Spiš), Eduarda Kojnoka (Rožňava) a arcibiskupa Alojza Tkáča (Košice). Prvýkrát bol zvolený za rektora v roku 2008. „"Na začiatku som prichádzal do Spišskej Kapituly niekoľkokrát do roka. Potom som začal prednášať pravidelne v Trnave, kde bolo diplomové štúdium žurnalistiky. Bolo to veľmi zaujímavé, už taká univerzitná práca. Zo študentov vyrástli výrazní činitelia žurnalistického života, ktorí pekne slúžia Slovensku a Cirkvi. Som na nich hrdý."“ Ako hovorí Zasępa, netušil, že sa raz stane rektorom KU: „"Nikdy som to nepredpokladal. Nemal som taký plán. Prišli ľudia z univerzity a navrhli mi, aby som kandidoval. Boli diskusie, prosby, dovolenie môjho biskupa v Čenstochovej, že môžem kandidovať. Všetko to tak dopadlo, že som sa rozhodol v roku 2008 kandidovať, že som získal dvadsať hlasov, jeden sa zdržal."“
Jeden z jeho študentov, novinár Pavol Rábara, takto spomína na uvedenie rektora do úradu: „"Prejav T. Zasępu pri predstavení svojej kandidatúry bol povzbudivý. Opäť, tak ako na svojich prednáškach, sa profesor ukázal predovšetkým ako prístupný človek, ktorý nenálepkoval svoju reč formálnosťami. Plány, ktoré predstavil, sú síce odvážne, ale každý, kto ho pozná, vie, že to všetko vychádza z jeho srdca. Sám viackrát zopakoval, že nechce sklamať. Chce zriadiť ekonomickú a právnickú fakultu, rozvíjať vzťahy so zahraničím a zriadiť rozvojový fond, nadáciu na podporu univerzity... Rektor reprezentuje univerzitu pred študentmi, štátom a svetom. Za profesora Zasępu sa hanbiť asi nik nebude. Prechádzka ružovou záhradou ho však nečaká, univerzitu čaká komplexná akreditácia a mnohým ľuďom leží v žalúdku. Kto iný, ako vo svete známy odborník s bohatými kontaktmi a skúsenosťami môže univerzite v Ružovom meste priniesť väčší osoh?"“
V roku 2010 bolo podpísané memorandum o spolupráci medzi Katolíckou univerzitou a Mestom Ružomberok. Ako ctiteľ svätého Jána Pavla II. sa Zasępa pričinil o vybudovanie Parku Jána Pavla Druhého pred vtedajším rektorátom KU na Námestí Andreja Hlinku v Ružomberku. V roku 2011 na katedre žurnalistiky v Ružomberku, kde Zasępa pôsobil, otvorili nové televízne štúdio. Ešte za prvého rektorského obdobia dostala KU do daru vzácnu relikviu Jána Pavla II.
Druhé rektorské obdobie.
Druhýkrát sa stal rektorom v apríli 2012, čím nadviazal na predošlé štvorročné pôsobenie. V tajnej voľbe získal 13 hlasov, druhý kandidát dekan pedagogickej fakulty Tomáš Jablonský 11. Za svoje úlohy v druhom rektorskom období si kládol dokončenie komplexnej akreditácie, vybudovanie kultúry kvality, excelentný výskum, posilnenie akademického života a ukončenie výstavby univerzitnej knižnice.
Jedným z najvýznamnejších úspechov Zasępovho pôsobenia v Ružomberku je Univerzitná knižnica Katolíckej univerzity v Ružomberku, ktorá bola slávnostne otvorená pre verejnosť 25. septembra 2013. Rozliční darcovia tento projekt podporili sumou viac ako tri milióny eur, no financovaná bola predovšetkým zo štrukturálnych fondov Európskej únie. Pod jeho manažmentom sa univerzite podarilo získať ďalšie eurofondy na rekonštrukciu internátov a vybudovanie digitalizačného pracoviska. KU v druhom rektorskom období prof. Zasępu získala tiež oprávnenia vyučovať právo a kanonické právo.
Rezignácia z rektorského postu.
Tadeusz Zasępa 5. mája 2014 rezignoval na funkciu rektora KU. Vo svojom rezignačnom liste uviedol: „"Neviem akceptovať, že na katolíckej univerzite je možné, aby dekani fakúlt (pedagogickej, filozofickej, ale aj teologickej) nerešpektovali rektora univerzity a neskrývane organizovali jeho šikanovanie cez zástupcov fakúlt v senáte univerzity namiesto plnenia si svojich povinností... Neviem akceptovať aplikovaný cynizmus, prekrytý politickou korektnosťou a sprevádzaný negatívnymi politickými praktikami tam, kde by sa mala hľadať pravda bez výhrad."“
Oznámenie o rezignácii rektora KU sa udialo na slávnostnom ukončení akademického roka Te Deum v kostole sv. Rodiny v Ružomberku-Rybárpoli, na ktorom kázal veľký kancelár KU Mons. Bernard Bober, košický arcibiskup. Tam povedal: „"Keď som si bolestne všímal rozdelenie na našej univerzite za ostatných pár mesiacov, s istým zármutkom musím konštatovať, že sa i v našich kruhoch potvrdzuje deformácia vnímania slobody. Jedni sa snažia o väčšiu autonómiu voči druhým, hoci toto vôbec netvorí náplň akademickej slobody, ani nijako neposilňuje charakter verejnej vysokej školy. Kam to vlastne ideme? Sme ešte katolíckou univerzitou?"“
Na mestskom zastupiteľstve v Ružomberku reagoval na situáciu na tamojšej „alma mater“ poslanec Martin Motyka 14. mája 2014: „"Pre mňa osobne je to veľká tragédia jednak pre akademickú pôdu, ale si myslím, že je to aj jedna veľká škoda pre toto mesto. Pán profesor bol pre mňa jedna veľká morálna osobnosť, ktorá, myslím si, veľmi správnym smerom viedla nielen študentov, ale aj chod celej Katolíckej univerzity. Chcel by som nielen za seba, ale za všetkých občanov tohto mesta veľmi pekne poďakovať a popriať veľa sily, zdravia a ešte raz Pán Boh zaplať za všetko, čo urobil pre Katolícku univerzitu a pre mesto."“
Po jeho rezignácii mu 2. júna 2014 odoslal list veľký kancelár KU Mons. Bernard Bober, ktorý mu poďakoval za jeho rektorskú prácu: „"Venovali ste nám šesť rokov života. Pre univerzitu i pre celú slovenskú cirkev to bol požehnaný čas. (...) Obdivujem Vaše úsilie vykonať všetko pre dobro celej univerzity, bez ohľadu na vlastný profit. Napriek nepriazni a nedôvere bola Vaša námaha korunovaná dominantnou stavbou univerzitnej knižnice. Dali ste univerzite srdce a ono bude biť ďalej, aj napriek infarktom, ktoré jej v každej dobe môže spôsobiť ľudská chamtivosť (...) Bolo mi cťou s Vami spolupracovať!"“ Ďakovné listy pripojila tiež kancelária prezidenta, advokát Ján Čarnogurský, Ondrej Krajňák z Ústavu pamäti národa, vojenský ordinár František Rábek, brniansky biskup Vojtěch Cikrle alebo emeritný trnavský biskup Dominik Tóth.
Svoj postoj vyjadril aj prefekt vatikánskej Kongregácie pre katolícku výchovu Zenon kardinál Grocholewski: „"Vyjadrujem vďačnosť za Vašu obetavú prácu, za vytrvalú starostlivosť o katolícky charakter univerzity a súčasne o náležitú úroveň vzdelávania a vedeckého výskumu. Veľmi oceňujem Vašu otvorenosť a angažovanie sa vo veci hľadania pravdy a šírenia kresťanských postojov vo svete."“
Svoju nespokojnosť so situáciou na KU, ktorá vyústila do rezignácie rektora Zasępu, vyjadril aj bývalý ružomberský primátor Michal Slašťan: „"Zdá sa mi to byť symbolom doby: akoby súčasné časy viac priali nečestnosti, klamstvu, podvádzaniu, ako čistej, transparentnej práci, ktorá prináša reálne výsledky. Bývalému rektorovi Tadeuszovi Zasępovi sa podarilo postaviť univerzitnú knižnicu, umiestniť KU na popredné priečky hodnotenia ARRA, vybudovať moderné televízne štúdio, založiť Kolégium KU prinášajúce zaujímavé prednášky pre širokú verejnosť, priviesť k ziskovosti študentské internáty alebo zriadiť Poradenské centrum, ktoré rieši rozličné potreby a požiadavky študentov. Všade, kde bol, aktívne tvoril dobré meno univerzity... Je skutočne veľkým nešťastím, ak takáto významná osobnosť, ktorá má za sebou reálne výsledky, je v Ružomberku nevítaná."“
Kauzu odvolávania rektora KU Tadeusza Zasępu prirovnala žurnalistika a mediálna teoretička Terézia Rončáková ku kauze odvolaného trnavského arcibiskupa Róberta Bezáka: „"Finančné podobnosti netreba pripomínať. Niekto hospodáril nečisto, niekto mu na to prišiel – a hádajme, kto na to doplatil…? Terminus Sokolov syndróm vystihuje používanie verejných zdrojov na upevňovanie súkromnej moci. Vyžaduje si to sofistikovanú schopnosť prelievať verejné peniaze do súkromného vrecka, z ktorého sa potom pomáha, buduje, rozdáva, prilepšuje – a kupuje vďačnosť, úcta, zaviazanosť. Nie, nechce sa kradnúť – ale…"“ Rončáková pomenúva viacero prepojení týchto dvoch káuz, pri jednom z nich používa termín mystérium zla: „"verejná mienka sa v konečnom dôsledku obracia, paradoxne, proti tomu, kto svoje najlepšie sily venoval práci v prospech daného spoločenstva. V prípade arcibiskupa Bezáka je síce zrejmé, že väčšina ho nezavrhla, ale značná časť si doňho utierala ústa. Na Katolíckej univerzite tiež neprebehol prieskum verejnej mienky, ale atmosféra medzi zamestnancami fakúlt, na ktorých sa staré vedenie snažilo meniť pomery, je jednoznačne protizasępovská."“
Sekretár vatikánskej Kongregácie pre východné cirkvi arcibiskup Cyril Vasiľ s odstupom pol roka v interview taktiež hodnotil udalosti na KU: "„Napätia a spory, ktoré sa objavili od istého času na Katolíckej univerzite, vnímam ako bolestný, nešťastný a negatívny jav, pretože, hoci sa týkajú len niekoľkých osôb a konkrétnych situácií, poškodzujú dobré meno celej univerzity, narúšajú harmonickú atmosféru, ktorá by mala charakterizovať chod každej akademickej inštitúcie, vytvárajú nedefinovaný, ale o to vtieravejší dojem, že na univerzite ‚nie je niečo v poriadku‘, a najmä sú v protiklade s tým svedectvom, ktoré by mal univerzita s prívlastkom ‚katolícka‘ vnášať do života spoločnosti.“"
Arcibiskup Vasiľ len pár dní pred rezignáciou Zasępu ešte prednášal 1. apríla 2014 v Kolégiu KU o katolicite na katolíckych univerzitách, kde povedal: "„Verejné dobro, dobro občianskej spoločnosti i dobro cirkevného spoločenstva, ktoré je súčasťou tejto spoločnosti, nie je možné vnímať a budovať cez prizmu osobného záujmu, či osobných výhod. Práve naopak – niekedy je nevyhnutné aj nemyslieť na osobné dobro, dokonca ani nie na fyzické, či morálne ‚prežitie‘, ak je vystavené riziku zničenia celé spoločenstvo.“" Počas prednášky tiež zdôraznil: „"Preto sa vždy a všade, všetky totalitné, alebo skorumpované režimy snažili zlikvidovať, podriadiť si, alebo skorumpovať všetky univerzity – a katolícke univerzity zvlášť – či už zastrašovaním, finančným priškrcovaním, kádrovaním, či infiltráciou rozbíjačských elementov.“"
Rok po odvolaní Zasępu z funkcie rektora KU predseda Konferencie biskupov Slovenska (ktorá je zriaďovateľom KU v Ružomberku) Stanislav Zvolenský žiadal cez Zasępovho ordinára arcibiskupa Wacława Depu, metropolitu čenstochovského, aby mu ďalej nedovolil pôsobiť na Katolíckej univerzite v Ružomberku – ani ako pedagóg na Katedre žurnalistiky Filozofickej fakulty.
Dňa 30. marca 2016 mu mestské zastupiteľstvo v Ružomberku udelilo čestné občianstvo (23 poslaneckými hlasmi z 23 zúčastnených poslancov). Pri tej príležitosti bola vydaná nová kniha rozhovorov novinára Karela Ilju Dvořáka s prof. Tadeuszom Zasępom s názvom "Sám, aby iní neboli sami" (Vydavateľstvo Michala Vaška v Prešove, 2016). O živote a rektorovaní Tadeusza Zasępu natočili absolventi KU dokumentárny film "Pán rektor," ktorý mal slávnostnú premiéru 17. novembra 2017 v Kine Kultúra v Ružomberku. Film zavítal aj do obcí Lúčky, Švošov, premietal sa tiež v Nitre, Trnave, či v programe slovenskej verejnoprávnej televízie. Po premiére napísal podnikateľ a inovátor Ján Košturiak na svojom blogu: "Pán rektor, Poliak, vyžaroval všade lásku – k ľuďom aj ku Slovensku. Toto potrebujeme všetci – aby sme boli aktívni, rozdávali sa pre druhých, nebáli sme sa postaviť proti nespravodlivosti a zlu, ale aj vedeli odpúšťať a prijímať ľudí takých akí sú. Hľadajme chyby viac na sebe, ako na druhých. Sústreďme sa na svoje povolanie a robme ho najlepšie ako sa dá. A možno pritiahneme na správnu stranu aj ďalších ľudí. Tak, ako to dokázal so svojimi svojich žiakmi a spolupracovníkmi Pán profesor Zasępa." 

</doc>
<doc id="202312" url="https://sk.wikipedia.org/wiki?curid=202312" title="Andorra (mesto)">
Andorra (mesto)

Andorra (po katalánsky "Andorra la Vella") je hlavné mesto štátu Andorra v Pyrenejách medzi Španielskom a Francúzskom. Je to najvyššie položené hlavné mesto v Európe. 
Mesto má rozlohu a obyvateľov ().
Andorra má nedostatok parkovacích miest. Pre veľkú nadmorskú výšku tu autá dodržujú obmedzenú rýchlosť. V celom štáte, či už v zastavanom území alebo mimo neho, je maximálna povolená rýchlosť /h.

</doc>
<doc id="202320" url="https://sk.wikipedia.org/wiki?curid=202320" title="Devínske Karpaty">
Devínske Karpaty

Devínske Karpaty je geomorfologický podcelok Malých Karpát a zaberá západnú, prihraničnú časť pohoria. Najvyšší bod Devínskych Karpát () sa nachádza v masíve Devínskej Kobyly.
Polohopis.
Na západe hraničia s Rakúskom, hranicu tvorí rieka Morava, južnejšie rieka Dunaj. Na úpätí ležia mestské časti Bratislavy, a to: Devínska Nová Ves, Dúbravka, Devín a Karlova Ves.
Na západe ich vymedzuje Dolnomoravská niva, severne leží Novoveská plošina a Podmalokarpatská zníženina, všetko podcelky Borskej nížiny. Východným smerom pokračujú Malé Karpaty podcelkom Pezinské Karpaty a juhovýchodným smerom krajina klesá do Podunajskej roviny.
Delenie.
Devínske Karpaty sa delia na 4 časti:
Chránené územia.
Veľká časť územia je súčasťou Chránenej krajinnej oblasti Malé Karpaty a nachádza sa tu viacero maloplošných vzácnych území, medzi nimi: Sihoť, národná prírodná rezervácia Devínska Kobyla, prírodná rezervácia Fialková dolina, Slovanský ostrov, Štokeravská vápenka, prírodná pamiatka Devínska lesostep a Devínska hradná skala a chránený areál Lesné diely.
Súčasťou je aj prírodný útvar zvaný Sandberg, kde sa nachádzajú fosílie živočíchov a rastlín z treťohôr.
Turizmus.
Územie, zasahujúce do okrajových častí hlavného mesta je atraktívnym cieľom výletov a túr. Sieť turistických chodníkov sprístupňuje a spája obľúbené a zaujímavé lokality, medzi inými Devínsky hrad, archeologickú lokalitu Villa rustica, botanickú záhradu, no tiež Slavín a mnohé iné lokality. Z Devína vedie územím červeno značená Cestou hrdinov SNP, v ktorej trase vedie aj Štefánikova magistrála 

</doc>
<doc id="202326" url="https://sk.wikipedia.org/wiki?curid=202326" title="Lublinská únia">
Lublinská únia

Lublinská únia (, ) nahradila personálnu úniu Poľského kráľovstva, Litovského veľkokniežatstva a Pruského kráľovstva (Poľské kráľovstvo (1385 – 1569)) hlbšou, reálnou úniou a monarchiou za vlády Žigmunda II. Augusta, posledného Jagelovca, ktorý zomrel po troch manželstvách bezdetný.
Bola podpísaná 1. júla 1569 v poľskom meste Lublin. Vznikla tak Poľsko-litovská únia. Tá bola riadená voleným monarchom, ktorý zastával funkciu poľského kráľa a litovského veľkovojvodu spolu so senátom a parlamentom (sejm).

</doc>
<doc id="202335" url="https://sk.wikipedia.org/wiki?curid=202335" title="Ford Sierra">
Ford Sierra

Ford Sierra je automobil strednej triedy, ktorý v rokoch 1982 až 1993 vyrábala automobilka Ford of Europe. Bol navrhnutý dizajnérmi Uwe Bahnsenom, Robertom Lutzom a Patrickom le Quémentom.
Vychádzala z futuristického konceptu Probe III z roku 1981.
Projekt „Toni“ začal v roku 1978 a jeho cieľom bolo nahradiť už starý model Cortina.
Po prvýkrát bol model Sierra odhalený dňa 22. septembra 1982 a do predaja sa dostal dňa 15. októbra 1982, kedy nahradil Ford Cortina (Taunus). Jeho aerodynamický dizajn bol v tom čase prevratným, a mnoho konzervatívnych kupujúcich ho neprijalo ako nástupcu Fordu Cortina, dokonca u Fordu zvažovali o vzkriesení Cortiny, no nakoniec v roku 1985 sa stala populárnou.
Jej koeficient odporu vzduchu bol 0,34, čo je dobré aj na dnešnú dobu.
Vyrábali sa v Nemecku, Belgicku, Spojenom kráľovstve, Južnej Afrike, Argentíne, no boli skladané aj vo Venezuele, a na Novom Zélande.
Ford Sierra sa stala v Írsku v roku 1983 Semperit Irish Car of the Year a tiež mohla byť aj autom roka 1982, no porota dala prednosť hranatejšej Audi 100.
V tom čase boli pre ňu konkurenciou Renault 21, Peugeot 405, japonsky Nissan Bluebird a v Anglicku Vauxhall Cavalier.
História.
19821986.
Do prvej Sierry sa montovali buď benzínové štvorvalce „Ford Pinto“ s rozvodom OHC, ktoré mali objem 1,3 l, 1,6 l, 1,8 l, a 2,0 l; alebo vidlicový šesťvalec OHV s objemom 2,3 l; v ponuke bol tiež 2,3-litrový naftový motor.
Karoséria sa predávala v prevedeniach 3-dverový a 5-dverový liftback a v roku 1983 prišlo 5-dverové kombi „station wagon“ a športová XR4i s motorom 2.8i V6.
Pri menšom facelifte v roku 1985 dostali základné verzie novú masku chladiča z modelu Ghia, lebo bola viac aerodynamická, bola bez prieduchov. Ďalšou vecou boli aj malé „krídielká“ pri zadných oknách ktoré vylepšovali aerodynamiku pri bočnom vetre, lebo vodiči sa sťažovali na bočný vietor.
Neskôr bola táto verzia nahradená verziou XR4x4, čo bol 5-dverový liftback s rovnakým motorom. V roku 1985 sa na autosalóne v Ženeve predstavil svetu 3-dverový model RS Cosworth a v roku 1986 sa objavil už produkčný RS Cosworth s motorom 2,0i DOHC 16V Turbo s výkonom 150 kW/204 koní (bolo vyrobených 5 545 kusov) a boli dostupné len v 3 farbách v modrej (Moonstone blue), bielej (Crystal white) a čiernej (Black).
19871989.
V roku 1987 došlo k prvej modernizácii. Pribudol systém ABS, neriadené katalyzátory, hydraulický posilňovač riadenia apod. Prebehol kompletný facelift zahrňujúci zadné svetlá, nárazníky a nová predná časť automobilu a zväčšili sa okná a pribudol nový karosársky variant Sedan, známy aj ako Sapphire.
V roku 1987 bola uvedená homologizovaná séria 500 kusov verzie Sierra Cosworth RS500 s motorom 2,0i DOHC 16V Turbo s výkonom 165 kW/224 koní, bola odvodená od 3-dverovej RS Cosworth, ale bola upravená firmou Tickford. V roku 1988 sa začala vyrábať nová verzia modelu RS Cosworth ako 4-dverový sedan (Sapphire).
19901993.
Ďalšou modernizáciou prešiel model Sierra v roku 1990. Prebehli drobné zmeny zatmavené zadné svetlá predné biele kryty smeroviek, nárazníky a okolo roku 1992 aj pozmenený interiér.
Motory boli väčšinou s rozvodom OHC a boli v ponuke v objemoch od 1,8 do 2,0 l. Okrem toho bol k dispozícii aj motor 2,0i DOHC s výkonom 88 kW/120 koní, 2 šesťvalce a naftový motor 1,8TD s výkonom 55 W/75 koní.
Ponuka výbavy už zahrňovala aj klimatizáciu, elektrické vyhrievanie predného okna a pohon 4 × 4 pre verzie sedan.
V roku 1990 bol RS Cosworth nahradený verziou RS Cosworth Sapphire 4x4.
Sierra sa predávala v Severnej Amerike pod značkou Merkur s motormi 2,3 l OHC „Lima“. Športový Merkur XR4Ti dosahoval vďaka použitiu prepĺňania výkon okolo 170 koní.
Okrem športovej verzie XR4i predávanej hlavne v Spojenom kráľovstve, sa v Afrike vyrábala verzia XR6 s motorom 3,0l V6 Essex a tiež homologačný špeciál pre skupinu A, XR8 s motorom V8 OHV pôvodne z Fordu Mustang. Ako XR6, tak aj XR8 boli v ponuke iba ako 5-dverový liftback a modelu XR8 bolo vyrobených 250 kusov a mali tiež inú mriežku chladiča.
Pretekárske verzie.
Sierry XR4i, XR4Ti, XR4x4, Sapphire RS Cosworth, RS, SapphireCosworth 4x4 a neskôr hlavne 3-dverové verzie RS Cosworth získali mnoho úspechov v rely. Okrem toho ale vydobyli rad úspechov aj pri pretekoch na okruhoch, kde excelovali najprv modely XR4Ti, ktoré boli neskôr nahradené modelmi RS Cosworth a RS500.
Mimo Európy.
Sierra bola tiež populárna aj mimo Európy, darilo sa jej tiež v Južnej Amerike a v Južnej Afrike. Menej kusov sa ale predalo aj na Novom Zélande. Tu sú jej špecifiká na rôznych kontinentoch:
Južná Amerika.
Pre Južnú Ameriku sa vyrábali v Argentíne, (General Pacheco) od roku 1984 do 1991. Vo Venezuele (vo Valencii) sa vyrábala od roku 1985 až do 1994.
Argentína
Cez leto v roku 1984 prišla na trh v Argentíne Sierra ako 5-dverový liftback a o rok neskôr v septembri aj Rural (kombi).
V Argentíne neplatil pre Sierry facelift. Motor 1,6 bola dostupná len vo výbave GL. Vrchol bola luxusná Ghia SX. XR4 mala upravený motor 2.3 I4.
Vyrábala sa do roku 1991, kým ju nenahradil VW Santana založený na Ford Versailles.
Venezuela
Vyrábala sa od roku 1985 do 1994 (v 94’ to boli v podstate skladačky postavené z dielov, čo ostali).
5-dverový hatchback, 3-dverový hatch a 5-dverový Ranchera, čo bol kombi a v roku 1990 Sierra 300 sedan.
Mali len 6-válce, najprv 2.8 litra a po roku 1990 (po facelifte) 2.9 litra.
Vo Venezuele bol dostupný model XR6i. Sierra 300 nemala po facelifte mriežku chladiča.
Južná Afrika
V januári 1983 sa Sierra začala vyrábať v Silvertone (v Pretórií).
Vyrábali sa tu 5-dverové hatchbacky a station wagon (kombi), v roku 1989 prišiel sedan tiež známy ako Sapphire. Na trhu boli dostupné aj XR6 s už starým motorom „Essex“ a tiež jedinečná XR8 s 5-litrovým 8-valcom „302“ z Mustangu. V roku 1993 ju nahradil v Európe neznámy Ford Telstar.
Zaujímavosťou je, že od roku 1987 do 1995 sa v Juťnej Afrike vyrábali pick-upy Ford Sierra P-100 na podvozkoch Ford Cortina. Pre Európu sa vyrábali v Portugalsku.
Nový Zéland.
Na Nový Zéland sa Sierry dovážali po kusoch. Začali sa skladať v roku 1984 a boli to len verzie Wagon (kombi) - lebo Ford Telstar. K dispozícií boli motory 1.6 a 2.0.
V roku 1990 sa začali dovážať už kompletné autá z belgického závodu a boli to len luxusnejšie verzie GLX, Ghia a XR4x4 s motormi 2.0. Dovoz skončil v roku 1992.
Zaujímavosťou je, že jednu Sierru kombi vlastnil novozélandský premiér Sir Robert Muldoon ako svoje vlastné auto. Druhou zaujímavosťou je, že Sierra sa v Austrálií nikdy nepredávala, no závodila tam verzia RS500 ako auto na cestné preteky v skupine A.
Severná Amerika.
Nepredávala sa tu hlavne kvôli Oldsmobile Ciera, pretože meno „Ciera“ bolo podobné Sierre a GM malo ochrannú známku na meno Sierra v Severnej Amerike pre pick up truck GMC Sierra.
Predával ich tu Merkur (preznačkované Scorpio a Sierra XR4i pre Severnú Ameriku) pod menom Merkur XR4Ti, ktorá sa vyrábala v Nemecku a dovážala sa do Ameriky od roku 1985 do 1989, kým ju nezabila americká norma o bezpečnosti, že všetky autá od roku 1990 museli mať airbag museli spĺňať emisné normy. To bolo drahé a pre Ford sa autá neoplatilo homologizovať, pretože Merkur nebol zrovna „bestseller“ a ceny áut by boli vyššie.
Mali motor 2.3 litra. Mierila hlavne na ľudí, ktorí kupovali Mercedes R 107 a podobné autá.
V Česko-Slovensku.
V roku 1986 vyskúšali redaktori časopisu Svět Motorů Ford Sierru s 1.6 a podľa nich auto bolo vhodné na dlhšie trasy a to bez únavy, bolo veľmi praktické - no žaiľ Sierru ste si mohli v Česko-Slovensku kúpiť len v Tuzexe a to len 5-dverový liftback s výbavou L a motorom 1.6 za cenu 35 450 TK (bony).
Oficiálne sa dala Sierra na Slovensku a v %Cesku kúpiť až na konci jej výroby v roku 1993.
Výbavy.
Predfaceliftová Sierra ponúkala mnoho výbav ako základná Base, L , luxusnejšia GL, športové XR a vrcholná Ghia.
Po facelifte v roku 1987 sa začali objavovať okrem L, GL na aute aj LX, GLX a v poslednom facelifte sa objavila špeciálna výbava Azura a výbava so športovými doplnkami GT.
Popularita.
Sierra je desiatym najpopulárnejším automobilom predávaným v Spojenom kráľovstve s predanými 1 299 993 kusmi. Prvé Sierry sa do predaja dostali v októbri 1982 a posledný exemplár bol predaný v roku 1995 v Anglicku vo februári (na začiatku ŠPZ M).
Tieto autá vlastnili aj celebrity ako Neil Kinnock, Sir Frank Williams, Willem-Alexander a princezná Diana okrem Escortov mala tiež jednu modrú Sapphire.

</doc>
<doc id="202336" url="https://sk.wikipedia.org/wiki?curid=202336" title="Škola pre mimoriadne nadané deti a gymnázium">
Škola pre mimoriadne nadané deti a gymnázium

Škola pre mimoriadne nadané deti a Gymnázium (ŠpMNDaG) je štátna škola v Bratislave. Nachádza sa na Teplickej ulici (prvý stupeň) a Skalickej ceste (osemročné gymnázium). Jej riaditeľom je PaedDr. Jozef Doddy Cimra. Bola to prvá a dlho aj jediná škola na Slovensku, ktorá sa špecializovala na vzdelávanie nadaných detí. Škola je založená na programe Aprogen (Alternatívny program edukácie nadaných). Založený je na téze, že ponuka kvalitného vzdelávacieho programu pre nadané deti musí byť pripravená tak, aby nikomu nebola odopretá možnosť rozvoja potenciálu na najvyššiu možnú mieru. V rokoch 20112015 sa umiestnila v popredných priečkach rebríčka INEKO ako "Škola s excelentnými výsledkami žiakov".
Škola učí v súlade so štátnym vzdelávacím programom (ŠVP) schváleným MŠ, má teda rovnaký učebný plán ako ostatné školy, vyniká ale individuálnym prístupom ku študentom, kde učiteľ a žiak sú aj partnermi a kamarátmi, čo je zdôraznené vzájomným tykaním, keďže neformálna partnerská atmosféra a bezstresová klíma len podporujú špecifiká edukácie nadaných žiakov. Vládne tu tak menej formálny vzťah, vďaka ktorému sa dá pracovať s každým študentom individuálne, ale zároveň sa na neho môžu klásť aj vyššie nároky.
V školskom roku 2007/2008 27 slovenských škôl uplatňovalo prvky projektu APROGEN. Od roku 2007 vzniklo na Slovensku viacero škôl pre (intelektovo) nadané deti.
História.
ŠpMNDaG vznikla na základe pokusného overovania Projektu alternatívnej starostlivosti o nadané deti, ktorý autorsky vypracovala PhDr. Jolana Laznibatová, CSc, ako psychologička a vedecko-výskumná pracovníčka na rezortnom pracovisku MŠ – SR, Výskumnom ústave detskej psychológie a patopsychológie v Bratislave.
O škole.
Od počiatku existencie sa škola viackrát sťahovala, keď miesto pôsobenia menila počas prvých 11 rokov 5 krát:
Od 1.9.1999 – bolo zriadené a aj otvorené 8-ročné gymnázium.
Prvý stupeň.
Nachádza sa na Teplickej ulici 7 v Bratislave s elokovaným pracoviskom na Skalickej ceste 1. Sú v nej 4 ročníky, teda spolu šestnásť tried. V budove sa nachádza atómový kryt, 3 poschodia, prízemie a suterén. Na prvom stupni sa vyučuje cudzí jazyk angličtina. Taktiež v nej je hlavná kancelária riaditeľky a tajomníka.
Druhý stupeň.
Nachádza sa v 8-ročnom gymnáziu na Skalickej ceste 1 v Bratislave. Je v nej 9 ročníkov: piaty, prima, sekunda, tercia, kvarta, kvinta, sexta, septima a oktáva. Aj tu má riaditeľ kanceláriu.
Špecifiká.
Škola si žiakov vyberá. Prijíma ich na základe psychologickej diagnostiky (testy intelektových schopností realizované psychológmi v centrách pedagogicko-psychologického poradenstva a prevencie) a výsledkov prijímacích pohovoroch (tzv. pedagogická diagnostika).
Od 1. triedy sa deti učia anglický jazyk, informatiku a predmet "Obohatenie". V 1. až 4. ročníku deti nie sú známkované a dôraz je kladený na ich (seba)hodnotenie.
Deti majú možnosť pokračovať takým tempom učenia, aké zodpovedá ich nadaniu a dispozíciám. Nadväzuje sa na ich aktuálnu vývinovú úroveň a schopnosti, pričom dôraz vyučovania je prispôsobený a relatívne vysoko individualizovaný (zameraný na učenie sa). Celý proces je realizovaný prostredníctvom systematického riešenia problémových tvorivých úloh, abstraktného myslenia, riešenia úloh vlastným úsilím a samostatným štúdiom – samostatným objavovaním, experimentovaním, schopnosťou zbierania i spracúvania informácií.
Aj keď škola vychádza z ŠVP – oficiálne predpísaného učiva určeného osnovami pre základnú školu a gymnázium, vyučovanie prebieha podľa výkonových skupín (v skupinách cca 15 detí v triede). Okrem základných poznatkov sa deti učia aj akcelerované učivo, obohacujúce, rozširujúce a prehlbujúce učivo. Pre 1. stupeň má už škola vlastné (modifikované) učebné plány a učebné osnovy a zároveň aj 10 nových doplnkových učebníc.
Medzi výrazne odlišné črty školy patria:
Úspešní absolventi.
Škola disponuje množstvom študentov, úspešných v národných aj celosvetových súťažiach, ale aj absolventov, prijatých na prestížne univerzity, absolventov s mnohými úspešnými vedeckými prácami a dôležitými výskumami. Medzi nich patria napríklad:
Okrem iného má škola zoznam absolventov prijatých na štúdium v zahraničí (aktualizovaný naposledy v roku 2016).

</doc>
<doc id="202339" url="https://sk.wikipedia.org/wiki?curid=202339" title="Befunge">
Befunge

Befunge je ezoterický dvojrozmerný programovací jazyk. Odlišuje sa od ostatných hlavne tým, že príkazy nenasledujú za sebou, ale sú usporiadané v dvojrozmernej mriežke. Jednu inštrukciu predstavuje jeden znak v mriežke. Program sa vykonáva tak, že ukazovateľ ("program counter") sa hýbe po mriežke a vykonáva aktuálne inštrukcie. 
História.
Jazyk vymyslel Chris Pressey v roku 1993 ako pokus o konštrukciu jazyka, ktorý sa nedá skompilovať. Napriek tomu, niekoľko kompilátorov už bolo napísaných. K pôvodnému "Befunge-93" existujú špecifikácie ako napríklad Funge-98, ktoré podporuje ľubovoľne veľa rozmerov (namiesto pôvodných dvoch), takisto aj multithreading. Špecifikácia Befunge-93 povoľuje mať inštrukcie len v mriežke 80 riadkov a 25 stĺpcov. Program, ktorý pretečie cez okraj, pokračuje na druhej strane. Práve preto je program v Befunge topologicky ekvivalentný torusu. Befunge nemá žiadnu normálnu pamäť ako iné jazyky, pracovať môže len so zásobníkom. Ani inštrukcia na zápis a čítanie v mriežke stále nestačí na to, aby Befunge-93 bolo turingovsky úplné. Túto vlastnosť získava až Funge-98 odstránením ohraničenia.
Ukážkový kód v Befunge-93.
Technika usmerňovania ukazovateľa šípkami demonštruje generátor náhodných čísel. Inštrukcia codice_1 posiela ukazovateľ náhodným zo štryoch základných smerov. Keď príde na číslo, dá ho na zásobník. Potom príde na inštrukciu codice_2 a vypíše vrch zásobníka. Keďže tu nie je inštrukcia codice_3 na ukončenie programu, bude produkovať nekonečnú postupnosť čísel od 1 do 9.
 vv &lt; &lt;
 2
 ^ v&lt;
 v1&lt;?&gt;3v4
 &gt; &gt;?&gt; ?&gt;5^
 v v
 v9&lt;?&gt;7v6
 v v&lt;
 8
 ^&lt;

</doc>
<doc id="202341" url="https://sk.wikipedia.org/wiki?curid=202341" title="Zoznam hotelov v Bratislave">
Zoznam hotelov v Bratislave

Toto je zoznam hotelov v Bratislave zoradených približne od 5 hviezdičkových po 3 hviezdičkové k septembru 2011, čiastočné doplnené v roku 2021.

</doc>
<doc id="202342" url="https://sk.wikipedia.org/wiki?curid=202342" title="Hotel Crowne Plaza">
Hotel Crowne Plaza



</doc>
<doc id="202349" url="https://sk.wikipedia.org/wiki?curid=202349" title="Orol">
Orol

Orol môže byť:

</doc>
<doc id="202350" url="https://sk.wikipedia.org/wiki?curid=202350" title="Čierny orol">
Čierny orol

Čierny orol môže byť:

</doc>
<doc id="202351" url="https://sk.wikipedia.org/wiki?curid=202351" title="Mirelon">
Mirelon

Mirelon je obchodná značka (chránená ochranná známka) izolačného materiálu z odľahčeného penového polyetylénu s uzavretou bunkovou štruktúrou, ktorý sa využíva prevažne ako tepelná izolácia do +90 °C pre svoju nízku tepelnú vodivosť. Pena je ohybná a pružná. Nemá tendenciu nasiaknuť vodou, ľahko sa tvaruje, je chemicky odolná, bez vplyvu na životné prostredie a hygienicky vyhovujúca. Látka je veľmi horľavá a patrí do skupiny C1.
Využitie.
Mirelon sa používa ako tepelný izolátor. Obkladajú sa s ňou múry budov, ktoré sú potom energeticky menej náročné na vyhrievanie. Ďalším široko rozšíreným použitím je izolácia rúriek na ochrana pred ich poškodením a tepelnou výmenou s okolím. Menšie rúrky je možné do ochranného obalu navliecť, u väčších sa používa systém ovíjadla. Izolačná pena sa využíva aj na tepelnú izoláciu podláh, kam sa vkladá na betón ako podložka pre plávajúce podlahy s absorpciou zvuku okolo 17 dB.
Medzi alternatívne využitie patrí mäkká výstelka na prepravu alebo balenie tovaru, alebo ako ochrana na zbrane pri bojových hrách LARP.

</doc>
<doc id="202354" url="https://sk.wikipedia.org/wiki?curid=202354" title="Holubica">
Holubica

Holubica môže byť:

</doc>
<doc id="202355" url="https://sk.wikipedia.org/wiki?curid=202355" title="Život (rozlišovacia stránka)">
Život (rozlišovacia stránka)

Život môže byť:

</doc>
<doc id="202356" url="https://sk.wikipedia.org/wiki?curid=202356" title="Senica (rozlišovacia stránka)">
Senica (rozlišovacia stránka)

Senica môže byť:

</doc>
<doc id="202359" url="https://sk.wikipedia.org/wiki?curid=202359" title="Sloboda (rozlišovacia stránka)">
Sloboda (rozlišovacia stránka)

Sloboda môže byť:

</doc>
<doc id="202360" url="https://sk.wikipedia.org/wiki?curid=202360" title="Biely Potok">
Biely Potok



</doc>
<doc id="202377" url="https://sk.wikipedia.org/wiki?curid=202377" title="Arbutus Ridge">
Arbutus Ridge

Arbutus Ridge je zámožná mestská časť na západe kanadského mesta Vancouver, nachádzajúca sa v strede oblasti nazývanej West Side. Zo severu ju ohraničuje 16 Avenue, z juhu 41 Avenue, Mackenzie Street zo západu a East Boulevard z východu. Charakterizujú ju nadpriemerne veľké rozmery pozemkov, na ktorých stoja okázalé domy a ulice, v ktorých sú vysadené stromy po obidvoch stranách. Obyvatelia tejto štvrte si užívajú výhod relatívne pokojného zalesneného zátišia a malej vzdialenosti do Downtownu, k univerzite University of British Columbia, miestnym plážam, vrátane Kitsilano Beach a Jericho Beach a k rôznym obchodným domom a strediskám v oblasti West Side.
Jedným z podnetov pre rast tejto štvrte bola existencia električkovej trate na trase Vancouver - Steveston, ktorú v rokoch 1905 až 1952 prevádzkovala spoločnosť BC Electric Railway. Horná časť Arbutus Ridge, známa ako Mackenzie Heights bola osídlená v období medzi 10. až 30. rokov 20. storočia. Dolná časť bola osídlená v období 40. až 50. rokov, keď bola jej pôda vyrovnaná ťažbou zo zálivu False Creek. Anglikánsky kostol St. Mary's Kerrisdale, postavený v roku 1913 je jednou z kultúrnych pamiatok v tejto mestskej časti.
Školstvo.
V mestskej časti Arbutus Ridge sa nachádza stredná škola Prince of Wales Secondary School a základné školy Carnarvon Elementary School a Trafalgar Elementary School. Niektoré z najlepších súkromných škôl, ako St. George's a York House sú odtiaľ vzdialené len pár minút.

</doc>
<doc id="202381" url="https://sk.wikipedia.org/wiki?curid=202381" title="Slnečné skaly">
Slnečné skaly

Slnečné skaly sú prírodná rezervácia v správe štátnej ochrany prírody Národného parku Malá Fatra.
Ležia v Súľovských vrchoch, nad Rajeckou kotlinou, neďaleko Rajeckých Teplíc. Nachádzajú sa v podcelku Skalkyv katastrálnom území obcí Poluvsie a Porúbka a zaberajú plochu . Na území rezervácie platí 5. stupeň ochrany.
Predmetom ochrany je: "Esteticky pôsobivý a morfologicky pestro tvarovaný dolomitový masív s výskytom viacerých chránených a iných zriedkavých druhov rastlín a živočíchov na vedecko-výskumné, náučné a kultúrno-výchovné ciele."
Geologicky územie tvoria prevažne dolomity stredného triasu. Tektonicky predstavuje časť trosky Chočského príkrovu. Dolomity silne postihnuté puklinami boli pôsobením vonkajších geologických síl sformované do vertikálne nápadne rozčleneného reliéfu. Osobitný ráz má vegetácia s početnými teplomilným zriedkavejšími druhmi.

</doc>
<doc id="202389" url="https://sk.wikipedia.org/wiki?curid=202389" title="Summer Wine">
Summer Wine

Summer Wine je pieseň, ktorú pôvodne v roku 1967 naspievali Nancy Sinatra a Lee Hazlewood. Neskôr ju interpretovali Demis Roussos, Bono s The Corrs, Gry a FM Einheit, Scooter (album "Sheffield", 2000), a Ville Valo s Nataliou Avelon na soundtrack k filmu "Das Wilde Leben" .

</doc>
<doc id="202396" url="https://sk.wikipedia.org/wiki?curid=202396" title="Joseph Peter Kerwin">
Joseph Peter Kerwin

Joseph Peter Kerwin (* 19. február 1932, Oak Park, Illinois, USA) je bývalý americký astronaut, vedec z orbitálnej stanice Skylab.
Život.
Mladosť a výcvik.
Po skončení strednej školy študoval na College of the Holy Cross a v roku 1953 tu získal titul bakalár filozofie. Potom pokračoval v štúdiu na Severozápadnej univerzite, kde po štyroch rokoch obhájil doktorát medicíny. Na vojne slúžil ako lekár námorného letectva a námorníctva. V roku 1965 bol vybraný do štvrtej skupiny amerických kozmonautov. Po dôkladnej príprave bol vyslaný na stanicu Skylab.
Let do vesmíru.
Trojica kozmonautov odštartovala na kozmické lodi Skylab 2 koncom jari 1973. Na palube boli okrem doktora Kerwina ešte Charles Conrad a Paul Weitz. Leteli ako prvá posádka na orbitálnu stanicu Skylab 1, ktorá už krúžila na orbite Zeme a strávili tam skoro mesiac. Pracovné výsledky mali vynikajúce. Pristáli na hladine Tichého oceánu.
Po lete.
Zostal vo výcvikovom stredisku s nádejou, že sa dostane k letom na raketoplánoch. Nedočkal sa. V rokoch 1983-1987 sa stal jedným z riaditeľov NASA v Houstone. V roku 1993 mal hodnosť kapitána.

</doc>
<doc id="202397" url="https://sk.wikipedia.org/wiki?curid=202397" title="Joseph Kerwin">
Joseph Kerwin



</doc>
<doc id="202398" url="https://sk.wikipedia.org/wiki?curid=202398" title="Joseph P. Kerwin">
Joseph P. Kerwin



</doc>
<doc id="202399" url="https://sk.wikipedia.org/wiki?curid=202399" title="Madriu-Claror-Perafita">
Madriu-Claror-Perafita

Madriu-Claror-Perafita je údolie, ktoré sa nachádza v juhovýchodnej časti Andorry a má rozlohu , čo je približne 10 % rozlohy celej krajiny. Údolím preteká rieka Madriu a jej prítoky Claror a Perafita. Madriu je dlhá a má priemerný spád 7,6 %. Údolie je ľadovcového pôvodu a je dokonalým príkladom glaciálnej geomorfológie. Jeho nadmorská výška sa pohybuje od 1 055 do . 
Pozoruhodné je vlastníctvo pozemkov. Iba (cca 1 %) pôdy je v súkromnom vlastníctve fyzických osôb, 99 % pozemkov je v rukách štátu. Územie neprešlo žiadnymi politickými zvratmi, stalo bokom záujmu mocných z Francúzska aj Španielska, takže sa zachoval model platný v stredoveku.
Rezervácia.
Kultúrna krajina údolia Madriu-Claror-Perafita v Pyrenejách nie je prírodnou rezerváciou v zmysle zachovania neporušenej panenskej prírody. Človek tu po stáročia zanechával stopy svojej prítomnosti a účelom ochrany nie je človeku brániť v činnosti, ale zachovať jeho činnosť v súlade s prírodou.
Premena kraja.
Hlavné doterajšie činnosti človeka v oblasti boli a sú poľnohospodárstvo, spracovanie železa a využitie vodných tokov na výrobu elektrickej energie. Štruktúra vegetácie sa v priebehu storočí zmenila. Lúky nahradili časť zalesnených území, vznikli terasy na pestovanie plodín a pôvodné borovicové lesy nahradili často brezy. Ľudia sem prichádzajú za novými aktivitami ako je turistika, horolezectvo, lov rýb a lov divých zvierat. 
Vodná elektráreň a priehrada.
Vodná elektráreň na rieke Madiru dodáva 11 % spotreby elektrickej energie Andorry a priehrada zásobuje pitnou vodou 20 % obyvateľov Andorry.
Unesco.
V roku 2004 bolo údolie zaradené na zoznam svetového kultúrneho dedičstva UNESCO.

</doc>
<doc id="202400" url="https://sk.wikipedia.org/wiki?curid=202400" title="Javier Bardem">
Javier Bardem

Javier Ángel Encinas Bardem (* 1. marec 1969, Las Palmas, Španielsko) je španielsky herec.
Životopis.
Starí rodičia Matilde Muñoz Sampedro a Rafael Bardem boli herci, matka Pilar Bardem je rovnako herečka ako aj jeho sestra Monica a brat Carlos. Jeho strýko Juan Antonio Bardem je slávny španielsky režisér.
Kým sa stal hercom, hral rugby v španielskom národnom rugbyovom družstve, študoval maliarstvo na Escuela de Artes y Oficios, štúdium však nedokončil.
Ako 11 ročný si zahral malú úlohu v komédii "El Poderoso influjo de la luna", o desať rokov neskôr hral vo filme "Las edades de Lulú" katalánskeho režiséra Lunu.
Roku 1997 ho obsadil Pedro Almodóvar do úlohy policajta Dávida v dráme "Na dno vášne". Za stvárnenie homosexuálneho kubánskeho básnika Reinalda Arenasa vo filme "Kým sa zotmie" (2000) režiséra Juliana Schnabela bol nominovaný na Oscara ako prvý španielsky herec. V roku 2006 si zahral výraznú postavu inkvizítora Lorenza vo filme Miloša Formana "Goyove prízraky". 
V roku 2008 získal Oscara za vedľajšiu úlohu vo filme bratov Coenovcov "Táto krajina nie je pre starých" (profesionálny zabijak Anton Chigurh).

</doc>
<doc id="202404" url="https://sk.wikipedia.org/wiki?curid=202404" title="E-san">
E-san

E-san je názov v súčasnosti neaktívneho stratovulkánu, nachádzajúceho sa na japonskom ostrove Hokkaidó. Je to najjužnejšie položený sopečný útvar na ostrove, ktorý bol aktívny v nedávnej minulosti. Týči sa na polostrove Óšima, nad úžinou Cugaru, oddeľujúcou Hokkaidó od Honšú. Aj keď posledná erupcia bola zaznamenaná v roku 1874, na severozápadnom svahu sa nachádzajú aktívne fumaroly.

</doc>
<doc id="202406" url="https://sk.wikipedia.org/wiki?curid=202406" title="Komagatake">
Komagatake

Komagatake je stratovulkán, nachádzajúci sa na juhu japonského ostrova Hokkaidó, na polostrove Óšima. Je to jeden z najaktívnejších vulkánov tohto ostrova. Sopka má prevažne andezitovú stavbu, jej vek sa datuje na pleistocén. Súčasný tvar je výsledkom masívnej deštrukcie vulkanickej stavby, ktorá nastala počas plínijskej erupcie v roku 1640.
Masívne bloky pyroklastického materiálu, pochádzajúceho z tejto erupcie, sú deponované v okolí základne sopky, menšie a mobilnejšie častice boli zanesené do blízkeho mora, kde vyvolali prívalové vlny cunami a ľahké častice (popol a prach) sa dajú nájsť až v centrálnej časti Honšú. Celkový objem uvoľneného pyroklastického materiálu bol približne 3,6 . 108 m3, čo predstavuje jednu z najväčších erupcií v Japonsku. Neskoršie erucie (plínijské erupcie z rokov 1694, 1856 a 1929 a viacero menších erupcií) už nedosiahli parametre tej z roku 1640.

</doc>
<doc id="202407" url="https://sk.wikipedia.org/wiki?curid=202407" title="Lasica myšožravá">
Lasica myšožravá

Lasica myšožravá (iné názvy: lasica obyčajná, zastarano: "lasica", v dávnej slovenčine (bohemizmus): "kolčava" ; lat. "Mustela nivalis") je druh cicavca z čeľade lasicovité ("Mustelidae"). Obýva celú Holarktídu. Výskyt na Slovensku bol doložený na 54,3 % územia. 
Opis tela.
Lasica myšožravá dorastá do veľkosti 11 –  a hmotnosti 50 – 130g. Samce sú oveľa väčšie než samice. Je to najmenší mäsožravec. Chvost má bez čierneho konca, na bielo sa prefarbuje len vo vysokohorských oblastiach. Tak ako hranostaj, častejšie sa vyskytuje v ľudsky obývaných plochách. 
Dokáže prenasledovať menšie hlodavce v ich chodbách.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 234 (54,3 % rozlohy Slovenska, do roku 1964 len v 85, 19,7 %) v nadmorských výškach 103 (Oborín) – (v Západných Tatrách).

</doc>
<doc id="202409" url="https://sk.wikipedia.org/wiki?curid=202409" title="Jack Robert Lousma">
Jack Robert Lousma

Jack Robert Lousma (* 29. február 1936, Grand Rapids, Michigan, USA) je bývalý americký kozmonaut zo stanice Skylab.
Život.
Mladosť a výcvik.
Strednú školu vyštudoval v Ann Arboru a v štúdiách pokračoval na univerzite v Michigane, na fakulte leteckého inžinierstva. Zakončil ich v lete 1950 a vzápätí narukoval do armády ako dobrovoľník do námornej pechoty. Absolvoval jednoročný pilotní výcvik a potom slúžil na rôznych základniach, okrem iného aj v Japonsku. Keď sa odtiaľ vrátil do Štátov, rozhodol sa pokračovať v štúdiách. V roku 1965 obhájil diplomovú prácu z leteckého odboru na postgraduálnej škole vojenského námorníctva. Oženil sa a požiadal o prijatie ku kozmonautom. Po narodení druhého syna v apríli 1966 sa do oddielu dostal. Bol zaradený do podpornej posádky lodí Apollo 9, Apollo 10 a Apollo 13. Až po niekoľkých letoch vyplnených neustálym praktickým i teoretickým výcvikom a čakaním sa konečne dočkal letu na Skylab. Hneď potom sa mu narodil tretí potomok.
Lety do vesmíru.
V kozmické lodi Skylab 3 odštartoval J. Lousma v júli 1973 spoločne z kozmonautmi Alanom Beanom a Owenom Garriottom. Ten istý deň sa spojili s orbitálnou stanicou Skylab 1, kde potom zostali dva mesiace a plnili desiatky zadaných úloh. Po misii v poriadku pristáli na hladine Tichého oceánu.
Po tomto lete bol zaradený do záložnej posádky letu Sojuz-Apollo. Aj keď sa pri tomto projekte druhého štartu nedočkal, zostal v tíme, zacvičil sa na lety raketoplánom. V roku 1982, deväť rokov po prvom lete sa ho dočkal, bol zaradený do posádky misie STS 3 s raketoplánom Columbia v rámci programu Space Shuttle. V posádke boli iba dva kozmonauti, spolu s veliteľom Lousmom letel pilot Charles Fullerton. Raketoplán pristál po 8 dňoch netradične na White Sands Missile Range v Las Cruces, Nové Mexiko. 
Počas svojich dvoch letov bol vo vesmíre 67 dní.

</doc>
<doc id="202410" url="https://sk.wikipedia.org/wiki?curid=202410" title="Jack Lousma">
Jack Lousma



</doc>
<doc id="202411" url="https://sk.wikipedia.org/wiki?curid=202411" title="Jack R. Lousma">
Jack R. Lousma



</doc>
<doc id="202412" url="https://sk.wikipedia.org/wiki?curid=202412" title="Zoznam miest Slovenska">
Zoznam miest Slovenska



</doc>
<doc id="202413" url="https://sk.wikipedia.org/wiki?curid=202413" title="Kostol svätej Kataríny (Lozorno)">
Kostol svätej Kataríny (Lozorno)

Kostol svätej Kataríny je kostol v okrese Malacky v obci Lozorno. Bol postavený v roku 1629 a 24. novembra 1630 ho vysvätil katolícky biskup Ján Pyber. Lozorno sa stalo farnosťou ale až o sto rokov neskôr, teda v roku 1729 a odvtedy je tu vedená aj matrika. 
V tom čase bol patrónom a vlastníkom farnosti gróf Károlyi de Nagykároly. Kostol je postavený z tehál. Okolo pôvodného kostola bol cintorín. Dnešný cintorín sa začal používať v roku 1828. 
Sochy a farské budovy.
Vo farnosti sa nachádza socha sv. Jána Nepomuckého pochádzajúca približne z 18. storočia. Kaplnka sv. Vendelína bola údajne (nie sú oficiálne dokumenty) postavená v roku založenia kostola 1629. Nachádza sa tu aj socha sv. Floriána z 20. storočia.

</doc>
<doc id="202414" url="https://sk.wikipedia.org/wiki?curid=202414" title="Nigorigawa">
Nigorigawa

Nigorigawa môže byť:

</doc>
<doc id="202415" url="https://sk.wikipedia.org/wiki?curid=202415" title="Nigorigawa (sopka)">
Nigorigawa (sopka)

Nigorigawa je názov v neaktívnej kaldery, nachádzajúcej sa na japonskom ostrove Hokkaidó, na pobreží zálivu Učiura. 3 km široká kaldera sa vyformoval počas erupcie pred približne 12 000 rokmi, ploché dno kaldery je v súčasnosti obývané. Oblasť kaldery nevykazuja žiadne známky aktivity, okrem zvýšeného geotermálneho toku.

</doc>
<doc id="202420" url="https://sk.wikipedia.org/wiki?curid=202420" title="Usu">
Usu

Usu je menší stratovulkán, nachádzajúci sa na ostrove Hokkaidó, na južnom okraji staršej, 110 000 ročnej kaldery, v súčasnosti zaliatej vodou a známej ako jazero Toja. Vrchol prevažne bazaltovo andezitového vulkánu je zrezaný, čo je následok ničivej erupcie pred 7 až 8 000 rokmi a v súčasnosti sa v ňom nachádza niekoľko dacitových troskových kužeľov.

</doc>
<doc id="202422" url="https://sk.wikipedia.org/wiki?curid=202422" title="Blažej Raškai">
Blažej Raškai

Blažej Raškai (maď. "Ráskai Balázs"; † 1517) bol uhorský dvorský hodnostár. 
Po smrti Mateja Korvína stál na strane jeho nemanželského syna Jána Korvína a dohodol zmier medzi Huňadyovcami a nastupujúcim kráľom Vladislavom II. Jagelovským.

</doc>
<doc id="202426" url="https://sk.wikipedia.org/wiki?curid=202426" title="Niseko">
Niseko

Niseko môže byť:

</doc>
<doc id="202427" url="https://sk.wikipedia.org/wiki?curid=202427" title="Bitka v Strečnianskej tiesňave">
Bitka v Strečnianskej tiesňave

Bitka v Strečnianskej tiesňave (31. august – 3. september 1944) bola bitkou Slovenského národného povstania medzi nemeckými bojovými skupinami plukovníkov von Ohlena a Juncka, utvorenými z viacerých druhov pozemného vojska a 1. československu armádou spolu s partizánmi v Strečnianskej tiesňave, ktorá Nemcom zabezpečovala cestné i železničné spojenie prísunu posíl a zásob na východ.
Prípravy a predohra.
Strečno a najmä jeho bezprostredné okolie má kvôli svojej geografickej polohe veľký vojenský význam. Od stredoveku oblasť strážili dva hrady (Strečniansky a Starhrad). Rieka Váh (Domašínsky meander) tu v prielome rozdeľuje masív Malej Fatry na dve časti, južnejšiu Lúčanskú a severnú Krivánsku Fatru. Úzkou tiesňavou tu paralelne s riekou vedie cesta. Železničné tunely však prechádzajú naprieč horskými masívmi, pri čom na druhej strane trať križuje rieku dvoma mostami. Počas vojny bola táto trať dôležitou zásobovacou tepnou nemeckých vojsk bojujúcich na území východného Slovenska. Preto už 24. augusta 1944 partizáni zatarasili jeden z tunelov. O niekoľko dní neskôr partizánska aktivita vyvolala nemeckú reakciu a nacistické vojská vstúpili na územie Slovenska. Tomu sa postavila časť Slovenskej armády, najmä jednotky na strednom Slovensku. O 20. hodine 29. augusta 1944 sa oficiálne začalo Slovenské národné povstanie.
Veliteľom žilinskej posádky bol plukovník delostrelectva Ján Kallo, ktorý nespolupracoval s povstalcami a bol známy svojou orientáciou na slovenskú vládu na čele s Dr. Tisom. Organizáciou povstaleckých jednotiek bol Golianom poverený major Jozef Dobrovodský, ktorý sa spoliehal najmä na prápory stotníka Teodora Šlajcharta a stotníka Karola Repašského. Po tom, čo ráno 29. augusta Dobrovodskému doručili informácie o postupe nemeckých jednotiek v oblasti Púchova, ten urýchlene prevzal velenie, keď odzbrojil Kallov štáb a následne vyhlásil mobilizáciu a začal organizovať obranu.
Boje pri Žiline.
Už pred obedom 29. augusta povstalecký prieskum zistil prichádzajúce nemecké transporty skupín [[[[Tanková divízia Tatra#Bojová skupina Ohlen|von Ohlena]] a [[[[Tanková divízia Tatra#Bojová skupina Junck|Juncka]] pri [[Horný Hričov|Hornom Hričove]]. V rovnakej dobe sa v meste rozhorel boj so 400 člennou nemeckou spojovacou jednotkou, ktorá sa zabarikádovala v budovách dievčenského gymnázia, synagógy, finančného paláca a hlavnej pošty. Neskôr povstalci narazili ešte na menšiu skupinu asi 40 nemeckých vojakov severne od obce [[Stráňavy]]. Likvidácia tohto nemeckého zoskupenia sa podarila až po príchode francúzskeho partizánskeho oddielu pod vedením [[Georges Barazer de Lannurien|Georgesa de Lannuriena]].
Postup skupín von [[Tanková divízia Tatra#Bojová skupina Ohlen|Ohlena]] a [[Tanková divízia Tatra#Bojová skupina Junck|Juncka]] [[29. august]]a, ktoré večer začali ohrozovať tylo povstaleckých jednotiek pri Hornom Hričove a Brodne, prinútil povstalcov najprv ustúpiť do mesta. Slabá posádka však nemala možnosti brániť Žilinu na širokom fronte, preto sa začala sťahovať do Strečnianskej tiesňavy. 
Boje v Tiesňave.
Budovanie obrany.
V priebehu 30. augusta zaujali povstalecké jednotky tvorené žilinskou posádkou (mjr. [[Jozef Dobrovodský|Jozefa Dobrovodský]]) a časťou posádky z [[Martin (mesto na Slovensku)|Turčianského sv. Martina]] (pplk. del. [[Emil Perko]]) pozície v [[Strečniansky priesmyk|Strečnianskej tiesňave]]. Pri [[Strečno (hrad)|hrade Strečno]] zaujal pozície prápor "Repašský" (stot. [[Karol Repašský]]). Od [[Strečno (hrad)|hradu Strečno]] až po severné svahy [[Domašín (vrch v Malej Fatre)|Domašína]] zaujal obranu spojovací prápor "Schleichart" (stot. spoj. [[Teodor Schleichart]]). Pozície od tunelov až po svahy naproti [[Starý hrad (hrad)|Starhradu]] obsadil francúzsky partizánsky oddiel kapitána [[Georges Barazer de Lannurien|de Lannuriena]] (neskôr známy ako [[Prápor maršala Focha]]) a mínometný oddiel [[1. československá partizánska brigáda M. R. Štefánika|1. československej partizánskej brigády M. R. Štefánika]] (npor. [[Piotr Alexejevič Veličko]]) . Ďalšie oddiely tejto brigády mali zaujať pozície na pravom brehu [[Váh|Váhu]] na línii [[Starý hrad (hrad)|Starhrad]] – Jedľovina, no do týchto miest nikdy nedorazili.
Obranu posilnil palebné prostriedky z posádky "Pluku útočnej vozby z" Turčianskeho sv. Martina. Úsek francúzskych partizánov posilnila čata dvoch [[KPÚV vz. 37|KPÚV vz. 37M]]. Jej palebné postavenie bolo medzi svahom a cestou s výstrelom na cestu nad tunelmi. Do druhého obranného pásma v priestore Domašín - železničný dvojtunel - Jánošíkovo boli zaradené obrnené vozidlá. Šlo o čatu dvoch stíhačov tankov [[Marder II|Marder III]] (KPÚV 7,5 cm pás.) pod velením por. útv. Pavla Bôcika a čatu tankov (por. útv. Ján Lacko) zloženú z troch [[LT vz. 38]]. Tanky sa rozmiestnili v zákrute meandra. O niečo ďalej sa nachádzali stíhače tankov.
V popoludňajších hodinách hliadkoval v tiesňave povstalecký P III ([[Panzerkampfwagen III|PzKpfw III]] ) V-3.060 por. útv. Rumana. Tank zaujal pozície pred predným okrajom obrany smerom na [[Strečno (obec)|dedinu Strečno]]. Asi po dvoch hodinách dorazila k tanku kolóna nemeckých nákladných vozidiel. Ruman s Nemcami najskôr komunikoval, no po chvíli vydal rozkaz k paľbe a kolónu zničil. Tank sa vrátil do kasární a v hliadkovaní v tiesňave ho vystriedali vozidlá Lackovej čaty.
Priebeh bitky.
Boje v Strečnianskej tiesňave sa začali [[31. august]]a [[1944]] o ôsmej hodine ráno, keď nemecké delostrelectvo spustilo paľbu na pozície práporov stot. Schleicharta a stot. Repašského v oblasti [[Strečno (hrad)|hradu Strečno]]. Po delostreleckej príprave nasledoval útok nemeckých pešiakov. [[LT vz. 38|Tanky LT vz. 38]] Lackovej čaty sa vysunuli až pod hrad Strečno, aby podporili vysunutú obranu vojakov práporu "Schleichart". Počas boja por. Lacko opustil svoj tanky, aby odtiahol prekážajúce opustené nákladné vozidlo, no bol raný do ruky a nohy. Velenie nad všetkými povstaleckými obrnenými vozidlami prevzal por. útv. Bôcik. Tanky sa stiahli za zákrutu meandra, teda pozície francúzskych partizánov. Nemecké jednotky postupovali až do chvíle, kým nenarazili na vysunutých vojakov Schleichartovho práporu a francúzskych partizánov. Pod nemeckú paľbu sa dostala aj čata KPÚV, v dôsledku čoho mala straty a niektorí vojaci aj utiekli. Pri kanónoch zostali len šiesti vojaci. Ku tunelom sa vysunuli jeden Marder III (vel. slob. ašp. [[Matej Buc]]) a jeden LT vz. 38 (slob. ašp. Čunderlik) 
Druhý nemecký útok nasledoval asi hodinu po prvom. Do tiesňavy vstúpili štyri nemecké stredné tanky [[Panzerkampfwagen III|PzKpfw III]] nasledované obrnenými transportérmi s pechoty. Útok opäť podporovalo nemecké delostrelectvo zo svojich pozícii pri [[Mojšova Lúčka|Mojšovej Lúčke]]. Tanky podporovaní pechotou prenikli až takmer k vstupu do tunelov. Nad jedným KPÚV vz. 37M prevzal velenie francúzsky poručík [[Albert Poupet]]. Obsluha jeho kanóna dvomi výstrelmi poškodila tank na ceste vľavo od železničného mosta. Pás druhého tanku poškodil výstrelmi z protitankovej pušky partizán Gaston Jurmande. Postavenie KPÚV bolo pod paľbou a po explózii granátu boli dvaja vojaci zabití a Poupet ranený. Zvyšok obsluhy sa dočasne rozutekal. Jeden z poškodených tankov bol definitívne zničený dvomi ženijnými náložami. Explózia mu odtrhla vežu. Do odrazenia nemeckého útoku sa zapojil slob. ašp. Buc. Svoj Marder III vysunul po ceste smerom k tunelom a niekoľkokrát vystrelil a minimálne jeden tank zasiahol. Následne sa stiahol za zákrutu. 
Prudká obrana prinútila Nemcov, ktorí predpokladali, že vošli do pásma silnej protitankovej obrany, stiahnuť sa z tiesňavy. Keďže ale partizáni z partizánskej brigády [[1. československá partizánska brigáda M. R. Štefánika|1. československej partizánskej brigády M. R. Štefánika]] (npor. [[Piotr Alexejevič Veličko]]) neobsadili vrcholy na pravom brehu [[Váh]]u, podarilo sa Nemcom, ktorí prepravili na druhý breh Váhu oddiel pechoty, bez boja obsadiť [[Starý hrad (hrad)|Starý hrad]] a okolité výšiny. Následná silná nemecká paľba vedená zo [[Starý hrad (hrad)|Starého hradu]] spôsobovala francúzskym partizánom v [[Domašínsky meander|Domašínskom meandri]] na pravom krídle povstaleckej zostavy sa citeľné straty. Francúzi tak boli nútení vyprázdniť svoje pozície a stiahnuť sa do neprehľadného lesnatého terénu okolo kót Rakytie a [[Domašín (vrch v Malej Fatre)|Domašín]]. Na obrannú líniu [[Rakytie (vrch v Malej Fatre)|Rakytie]] - [[Domašín (vrch v Malej Fatre)|Domašín]] sa pod nemeckým tlakom stiahli aj vojaci práporov "Repašský" a "Schleichart." Nemcom ešte pomohla [[Luftwaffe]] z [[Malacky|Malaciek]], ktorá bombardovala ústie tunelov obsadené slovenskými vojakmi a francúzskymi partizánmi. V danú chvíľu zadržiavali nemecký nápor len tri ľahké tanky [[LT vz. 38|LT vz.38]] a stíhač tankov Marder III des. ašp. Buca, no aj tie sa po nemeckom útoku stiahli a zaujali obranu na zákrute pri východnom ústí strečnianskych tunelov. Marder III z výhodného postavenia zničil prvý z dvoch nemeckých tankov, ktoré sa pokúšali postupovať po ceste od [[Domašín (vrch v Malej Fatre)|Domašína]].
V noci na 1. septembra sa mjr. Dobrovodskému podarilo presunúť jednu rotu na pravý breh Váhu do oblasti kóty Panošiná a v neprehľadnom teréne aspoň čiastočne zaistiť tento priestor
Dňa [[1. september|1. septembra]] v skorých ranných hodinách zaútočili Nemci za podpory letectva na obranné postavenia povstalcov na obrannej čiare [[Rakytie (vrch v Malej Fatre)|Rakytie]] - [[Domašín (vrch v Malej Fatre)|Domašín]]. Nemecké lietadlá sa okrem pozícií pechoty pokúšali neúspešne bombardovať aj postavenie tankovej čaty, velenie nad ktorou prevzal por. útv. Bodnár. Napadli aj postavenia dvoch kanónov KPÚV vz. 37 medzi cestou a železničnou traťou. V tomto prípade boli úspešní. Kanóny boli zničené a útok spôsobil straty obsluhám. Nemeckí vojaci sa pokúšali prenikať aj tunelmi, preto nechal por. Bodnár vystreliť do ústia tunelov niekoľko granátov. Povstalecký Marder III zničil dva nemecké protitankové kanóny PAK 40, ktoré ich obsluhy vystrčili spoza zákruty. 
Na rozkaz mjr. Dobrovodského sa tanková čata stiahla asi o 300 m. od pôvodného. Počas ústupu takmer došlo ku tragédii, keď partizáni unáhlene vyhodili do povetria cestu nejakých 15 metrov pred tretím povstaleckým tankom. Tomu sa však podarilo vyhnúť sa kráteru. Nemecký tank však do neho zapadol. 
V nových pozíciách stál veliteľský tank Bodnárovej čaty ako prvý, ďalšie dva za ním. Po istom čase prišiel k rozbitej ceste ďalší nemecký tank, ktorý ostreľoval povstalecké pozície. Opätovne zasiahol Marder III slob. ašp. Mateja Buca, ktorý tank zničil.
[[Súbor:SNP2-1.jpg|alt=Povstalecké jednotky v Strečnianskej tiesňave|náhľad|Povstalecké jednotky v Strečnianskej tiesňave]]
Po opakovaných nemeckých útokoch v priebehu dňa sa situácia v zalesnenom teréne stala do večera neprehľadnou. V dôsledku toho vydal veliteľ úseku mjr. Dobrovodský v noci rozkaz stiahnuť sa na novú obrannú čiaru Grúň, trig 1116 - Košariská. Chcel tak opätovne nadviazať kontakt so svojimi jednotkami a urobiť v nich poriadok. Do kameňolomu sa na noc uchýlila aj tanková čata, ktorá počas boja utrpela straty. Napokon tanky zaujali pozície západne od železničnej stanice Dubná Skala a spoločne s dvomi 7,5 KPÚV a paľbou batérie por. del. Gustáva Rúžičku zabránili v ďalšom nemeckom postupe. Večer 1. septembra sa povstalecká obrana stabilizovala na čiare Grúň, trig 1116 - Košariská - Jánošíkovo - [[Panošiná]]. Bodnárovu čatu, ktorá bola stiahnutá na doplnenie, vystriedala tanková čata por. útv. Rumana. Tvorili ju dva tanky PzKpfw III (P III) V-3060 a V-3061. 
V priebehu [[2. september|2. septembra]] boje pokračovali. Nemci podporovaní letectvom a delostrelectvom útočili. Nálet podnikli aj na [[Martin (mesto na Slovensku)|Turčiansky sv. Martin]] a kasárne Pluku útočnej vozby, no vážnejšie škody nespôsobil. Tanková čata poručíka Rumana podnikla výpad po ceste smerom na Jánošíkovo. Rumanov tank dostal zásah a musel sa stiahnuť. Tank dôst. zást. Cyrila Kubinca v útoku pokračoval, podarilo sa mu postúpiť až k tunelom a vniesť paniku do nemeckých pozícií. Kvôli absencii odpory pechoty sa však tank vrátil do východiskového postavenia. V priebehu dňa oba tanky Rumanovej čaty zaujali postavenie na futbalovom ihrisku vo Vrútkach. Na pozíciu pri [[Dubná Skala|Dubnej Skale]] sa vrátila čata por. Bodnára, ktorá krátko popoludní zaútočila v smere na Jánošíkovo. Tanky tentoraz už s podporou pechoty a oddielu francúzskych partizánov kapitána de Lannuriena. Útok, počas ktorého bol zasiahnutý tank LT vz. 38 V-3.006 (veliteľ čat. Karol Pukančík), bol neúspešný a zostávajúce tanky a pechota sa vrátili do východiskového postavenia. 
V tomto čase sa začala prejavovať aj únava niektorých oddielov, ktoré boli nasadené v akcii už dlhšie. Nemci boli navyše posilnení ďalšími tankmi a neprestajne útočili na obranné pozície. Pri nemeckom útoku boli zničené všetky 3 ľahké tanky a poškodený i Marder, v ktorom zahynul desiatnik Buco. Pri mínometnom prepade bol ťažko ranený i stotník Repašský, ktorý 5. septembra zraneniu podľahol. Večer navyše povstalci utrpeli ťažké straty nemeckým bombardovaním a jednotky sa museli stiahnuť až k [[Dubná Skala|Dubnej Skale]], kde sa medzitým budovalo záložné postavenie. Večer dorazili dlho očakávané posily a nahradili alebo doplnili pozície povstaleckých jednotiek, zároveň boli vyčlenené jednotky na obranu [[Vrútky|Vrútok]]. [[3. september|3. septembra]] sa povstalci pokúšali brániť, ale popoludní boli ich predsunuté pozície opäť bombardované, čo ich prinútilo opäť sa stiahnuť. [[4. september|4. septembra]] pokračovali sústredné útoky pechoty, delostrelectva a popoludní i bombardovanie [[Junkers Ju 87|Stukami]]. Povstalci, ktorým chýbali protilietadlové a protitankové zbrane, boli postupne vytlačení. Minulého dňa prisunuté oddiely [[Alexander Vitalay|Vitalaya]], Šlajcharta a Oškvarka boli bombardovaním a pozmenými bojmi zdecimované. Povstalcom sa nepodarilo zabezpečiť ani odsun húfnic a diel, ktorých časť museli ich obsluhy pred ústupom zničiť. Večer Nemci, ktorých oddiely sa v tejto dobe sformovali do [[Tanková divízia Tatra|178. divízie granátnikov Tatra]], prelomili s 10 tankmi posledné obranné postavenia a obsadili [[Vrútky]]. Pomerne tvrdé boje o Vrútky, ktoré sa povstalecké velenie ako dôležitú križovatku snažilo za každú cenu získať späť, pokračovali niekoľko nasledujúcich dní.
Výsledky.
V tiesňave, napriek veľkému nasadeniu povstalcov i francúzskej partizánskej brigády, ktorá sa v mnohom vyrovnala profesionálnej armáde, sa nepodarilo Nemcov zastaviť. Výrazne sa prejavila veľká prevaha Nemcov v ťažkej technike, keďže povstalcom chýbali protitankové i protilietadlové zbrane.
Napriek neúspechu povstalcov sa touto akciou podarilo Nemcom zabrániť postupu na [[Martin (mesto na Slovensku)|Martin]] i do centra povstaleckého územia a výrazne podporiť [[Slovenské národné povstanie|povstanie]] v jeho prvých dňoch. Nemci iba ovládli už zničený úsek košicko-bohunínskej železnice. V celej bitke sa im nepodarilo využiť veľkú prevahu tankových jednotiek, ktoré sa nemohli v úzkej tiesňave rozvinúť. Ich veľkou výhodou však bola podpora zo vzduchu.
V umení.
Bitka zo sovietskeho uhla pohľadu je stvárnená v "„4. epoche“" vojnového veľkofilmu [[Vojaci slobody]] režiséra [[Jurij Ozerov|Jurija Ozerova]] z roku [[1977]]. Francúzski partizáni vzdorujú nemeckej presile, po ich boku [[Piotr Alexejevič Veličko|Veličkovi]] partizáni. Sovietsky partizán za cenu straty života odpáli zátaras a zabráni prieniku nemeckých tankov.
Zdroj.
[[Kategória:Bitky Slovenského národného povstania|Strečno]]
[[Kategória:Bitky na Slovensku]]
[[Kategória:Bitky druhej svetovej vojny]]
[[Kategória:Bitky v 1944]]

</doc>
<doc id="202428" url="https://sk.wikipedia.org/wiki?curid=202428" title="Niseko (sopka)">
Niseko (sopka)

Niseko je v súčasnosti neaktívny vulkanický komplex, pozostávajúci z niekoľkých andezitových stratovulkánov a lávových dómov, nachádzajúci sa na japonskom ostrove Hokkaidó, severozápadne od rovnommeného mesta. Posledná aktivita sa odohrala približne pred 7 000 rokmi, v súčasnosti sa na rôznych častiach komplexu nachádzajú len aktívne fumaroly a horúce pramene.

</doc>
<doc id="202430" url="https://sk.wikipedia.org/wiki?curid=202430" title="Jótei">
Jótei

Jótei je v súčasnosti neaktívny stratovulkán, nacházajúci sa na ostrove Hokkaidó, severozápadne od jazera Toja. Sopka má tvar klasického stratovulkanického kužeľa, podobného sopke Fudžisan. Vrchol je ukončený 700 m širokým kráterom. Posledná erupcia sa odohrala približne pred 5 až 6 000 rokmi.

</doc>
<doc id="202431" url="https://sk.wikipedia.org/wiki?curid=202431" title="Jotei">
Jotei



</doc>
<doc id="202432" url="https://sk.wikipedia.org/wiki?curid=202432" title="Širibecu">
Širibecu

Širibecu je v súčasnosti neaktívny stratovulkán, nachádzajúci sa na ostrove Hokkaidó, juhovýchodne od stratovulkánu Jótei. Vrchol sopky je tvorený 1,5 km širokým kráterom s porušenou stenou na severnej strane. Bližšie údaje o poslednej erupcii nie sú známe, ale jej vek je odhadovaný na holocén.

</doc>
<doc id="202433" url="https://sk.wikipedia.org/wiki?curid=202433" title="Michail Iľjič Surkov">
Michail Iľjič Surkov

Michail Iľjič Surkov (rusky: Михаил Ильич Сурков; * 1921 - † 1953) bol sovietsky ostreľovač počas druhej svetovej vojny s najväčším počtom zásahov (702). Slúžil v 4. streleckej divízií 12. armády a bol vyznamenaný Radom Lenina. Operoval v južnej časti východného frontu a vojnu prežil.

</doc>
<doc id="202437" url="https://sk.wikipedia.org/wiki?curid=202437" title="Fisting">
Fisting

Fisting (z angl. "fist" – päsť) je sexuálny akt, pri ktorom dochádza k vsunutiu celej ruky, prípadne aj časti predlaktia do vagíny (brachiovaginálny sex) alebo análneho otvoru (brachioproktálny sex). 
Môže sa vykonávať ako súčasť erotických hier v heterosexuálnych ako aj homosexuálnych pároch, prípadne ako forma masturbácie. V skutočnosti sa vo väčšine prípadov do vagíny alebo análneho otvoru nezasúva už zovretá päsť, ale ruka s prstami vystrenými a sformovanými do tvaru kornúta. Po vniknutí ruky do otvoru sa táto prirodzene zovrie v päsť. Následne je možné rukou pomaly pohybovať v smere dnu a von, otvárať a znovu zatvárať päsť, vykonávať točivé pohyby zápästím, stimulovať bod G kĺbmi prstov, dráždiť cervix (krčok maternice) alebo prostatu v prípade análneho fistingu muža atď. Iné formy fistingu zahŕňnajú zasúvanie oboch rúk do vagíny (double-fisting), jednej ruky do vagíny a druhej do análneho otvoru, zasúvanie chodidla namiesto ruky (foot-fucking), "punch-fucking" - vsúvanie a vyťahovanie zovretej päste. V prípade double-fistingu sexuálne vzrušenie vyplýva viac z pocitu roztiahnutia pošvového vchodu než z "kopulačných" pohybov rukami. Za fisting býva niekedy považované aj zasúvanie neobvyklých alebo nadrozmerných predmetov (fľaše, dildá, plechovky a pod.) do pošvy či análneho otvoru.
Pri fistingu je dôležitá dôvera medzi partnermi, schopnosť svalového uvoľnenia pasívneho z partnerov, je nevyhnutné postupovať pomaly, rešpektovať požiadavky a pokyny partnerky / partnera, komunikovať a predovšetkým dbať na dostatočnú lubrikáciu. V opačnom prípade môže byť fisting bolestivý, prípadne môže dôjst až k vážnemu zraneniu (ruptúra svalového pletenca panvového dna alebo análneho zvierača a pod.) 
Fisting býva často zobrazovaný v pornografii, najmä nemeckej a francúzskej produkcie. V USA bolo jeho zobrazovanie v pornografických filmoch dlho neprípustné (do r. 2005). Ženská kontroverzná rocková formácia Rock Bitch je známa predvádzaním rôznych sexuálnych praktík vrátane fistingu na svojich koncertných vystúpeniach naživo priamo na pódiu.

</doc>
<doc id="202438" url="https://sk.wikipedia.org/wiki?curid=202438" title="Kuttara">
Kuttara

Kuttara je v súčasnosti neaktívny vulkanický komplex, pozostávajúci z niekoľkých stratovulkánov, troskových kužeľov, lávových dómov a kaldery, nachádzajúci sa na ostrove Hokkaidó blízko pacifického pobrežia, juhovýchodne od kaldery Toja. V stavbe komplexu prevládajú andezity a bazalty.
Komplex sa vyvinul v piatich etapách, prvá sa odohrala pred 60 000 rokmi. Explozívna erupcia štvrtej fázy pred 40 000 rokmi vyprodukovala veľký objem dacitovej pemzy a dala za vznik 3 km širokej kaldere. Neskoršie erupcie vyprodukovali niekoľko lávových prúdov na severnom okraji komplexu. Na západnom okraji komplexu vznikli začiatkom holocénu dva krátery a masívny dacitový lávový dóm. Posledná väčšia fáza sa odohrala v 17. storočí. V súčasnosti sa v okolí komplexu nachádzajú početné horúce pramene, fumaroly a gejzíry.

</doc>
<doc id="202440" url="https://sk.wikipedia.org/wiki?curid=202440" title="Rad Lenina">
Rad Lenina

Leninov rad alebo Rad Lenina (), pomenovaný podľa vodcu Veľkej októbrovej socialistickej revolúcie Lenina, bol najvyšším sovietskym vyznamenaním. Bol zriadený 6. apríla 1930 a automaticky ho získavali nositelia vyznamenania Hrdina Sovietskeho zväzu. V priebehu 2. svetovej vojny bolo udelených vyše 41 000 týchto vyznamenaní, z toho väčšina bola udelená sovietskym vojakom a partizánom. Rad Lenina sa udeľoval:
Rad sa tiež udeľoval mestám, spoločnostiam, fabrikám, regiónom, vojenským jednotkám a lodiam.

</doc>
<doc id="202441" url="https://sk.wikipedia.org/wiki?curid=202441" title="Šikocu">
Šikocu

Šikocu je masívna (13 × 15 km široká) kaldera, nachádzajúca sa v juhovýchodnej časti ostrova Hokkaidó. Vznikla asi pred 34 až 31 000 rokmi ako následok pravdepodobne najväčšej erupcie na ostrove. Na jej okrajoch sa nachádzajú mladšie stratovulkány ("Eniwa", "Fuppušidake", "Kitajama", "Tarumai"), z nich najaktívnejší je "Tarumai" (1 038 m) na juhovýchodnom okraji.

</doc>
<doc id="202442" url="https://sk.wikipedia.org/wiki?curid=202442" title="Arinsal">
Arinsal

Arinsal je lyžiarska dedina v okrsku La Massana. Dedina má 1,555 obyvateľov.
Externé odkazy.
Arinsal-Andorra: Stránka dediny

</doc>
<doc id="202445" url="https://sk.wikipedia.org/wiki?curid=202445" title="Riširi">
Riširi

Riširi môže byť:

</doc>
<doc id="202446" url="https://sk.wikipedia.org/wiki?curid=202446" title="Ostrá (vrch vo Veľkej Fatre)">
Ostrá (vrch vo Veľkej Fatre)

Ostrá () alebo aj Zadná Ostrá je výrazný vrch na západnom okraji centrálnej časti Veľkej Fatry. Nachádza sa približne južne od Martina. 
Poloha.
Nachádza sa na okraji centrálnej časti Veľkej Fatry, v geomorfologickom podcelku Bralná Fatra. Leží v okrese Martin a katastrálnom území obce Blatnica. Ostrá je spolu s Tlstou a Lubenou súčasťou mohutného vápencového masívu nad obcou Blatnica, ktorý tvorí výraznú dominantu horného Turca. Juhozápadné svahy Ostrej klesajú do Blatnickej, juhovýchodné do Juriašovej doliny a severné do údolia Konský dol. Vrch patrí do NPR Tlstá a tiež je súčasťou Národného parku Veľká Fatra. 
Popis.
Ostrá má dva vrcholy; pokým pod týmto označením je na mapách označený nižší, západne ležiaci pahorok (), vyššia kóta () je označená ako Zadná Ostrá. Výrazne skalnatý vrch tvorí južnú časť mohutného masívu, ktorý ohraničuje Gaderská a Blatnická dolina. Ostrá, ako to napovedá už jej názov, je z diaľky nezameniteľná svojim skalnatým ostrým vrcholom bez súvislého porastu. Z okolitých vrchov vynikajú najmä severne ležiaca Tlstá () a Lubená (), juhovýchodne situované Chládkové úplazy () a južne ležiaci Drienok (). Masív odvodňujú prítoky Gaderského potoka do rieky Turiec.
Výhľady.
Poloha vrchu na okraji pohoria a značná nadmorská výška so skalnatým, nezalesneným vrcholom umožňujú kruhový výhľad. Severným a východným smerom je pozorovateľná veľká časť Veľkej Fatry, južne je vidieť časť Kremnických vrchov a západne je veľmi dobre pozorovateľná Turčianska kotlina i priamo nad ňou situovaná Malá Fatra i pohorie Žiar. Pri priaznivých podmienkach je možné pozorovať aj pohorie Vtáčnik a Strážovské vrchy.

</doc>
<doc id="202447" url="https://sk.wikipedia.org/wiki?curid=202447" title="Sispony">
Sispony

Sispony je dedina v Andorre, v okrsku La Massana. Leží v nadmorskej výške a v roku 2011 mala 1 018 obyvateľov.

</doc>
<doc id="202448" url="https://sk.wikipedia.org/wiki?curid=202448" title="Kosovo (Autonómna oblasť Kosovo)">
Kosovo (Autonómna oblasť Kosovo)



</doc>
<doc id="202451" url="https://sk.wikipedia.org/wiki?curid=202451" title="Thomas Kenneth Mattingly">
Thomas Kenneth Mattingly

Thomas Kenneth „Ken“ Mattingly, II (* 17. marec 1936, Chicago, Illinois, USA – † 31. október 2023, Arlington, Virgínia) bol americký astronaut z programu Apollo a letov s raketoplánom.
Život.
Mladosť a výcvik.
Základnú aj strednú školu vychodil na Floride, potom študoval na Miami Edison High School. Titul leteckého inžiniera získal po ukončení štúdií na Auburn University v roku 1958. Potom sa stal stíhacím námorným letcom na lietadlových lodiach USS Saratoga a USS Franklin D. Roosevelt. Slúžil na nich päť rokov. Nasledovalo zaškolenie na testovacieho pilota a v roku 1966 sa dostal do piatej skupiny amerických astronautov. V NASA zotrval do roku 1985.
Bol zaradený do hlavnej posádky Apolla 13, ale kvôli rubeole však bol vyradený z posádky, nahradil ho John Swigert. Na vesmír musel Mattingly čakať v plnom výcviku ďalej. Oženil sa a mal jedno dieťa.
Lety do vesmíru.
Po prvýkrát vzlietol s posádkou Apolla 16 na cestu k Mesiacu v apríli 1972. Štart z kozmodrómu na myse Canaveral, prelet na obežnú dráhu Mesiaca. Jeho kolegovia John Watts Young a Charles Duke pristáli na povrchu, Mattigly krúžil ďalej na jeho obežnej dráhe. Po návrate druhov odleteli a pristáli na Zemi v oblasti Tichého oceánu.
Druhý let absolvoval po desaťročnej pauze vyplnenej neustálym výcvikom. Bolo to na palube raketoplánu Columbia so štartom z Floridy v júni 1982. Letel spoločne s astronautom Hartsfieldom a bola to expedícia venovaná hlavne požiadavkám armády. Pristáli po 7 dňoch na letisku základne Edwards v Mohavskej púšti štátu Kalifornia.
Po tretíkrát letel v roku 1985 a opäť to bola expedícia vojenská. Na palube raketoplánu Discovery s ním leteli štyria vojaci – Loren Shriver, Ellison Onizuka, James Buchli a Gary Payton. Novinári kvôli utajeniu k miestu štartu ani nemali prístup. Jedným z dosiahnutých cieľov bolo vypustenie špionážnej družice Magnum nad Indický oceán. Pristáli na rovnakom mieste ako v predchádzajúcom lete.
Vo vesmíre bol trikrát, strávil v ňom 21 dní. Po svojom treťom lete z NASA odišiel.
Po letoch.
V roku 1993 bol zamestnaný v Grumman Space Station Program Support Div. v meste Reston a v roku 1994 bol viceprezidentom spoločnosti Martin Marietta Astronautics v Denveri.

</doc>
<doc id="202452" url="https://sk.wikipedia.org/wiki?curid=202452" title="Thomas Mattingly">
Thomas Mattingly



</doc>
<doc id="202453" url="https://sk.wikipedia.org/wiki?curid=202453" title="Thomas K. Mattingly">
Thomas K. Mattingly



</doc>
<doc id="202454" url="https://sk.wikipedia.org/wiki?curid=202454" title="Ken Mattingly">
Ken Mattingly



</doc>
<doc id="202463" url="https://sk.wikipedia.org/wiki?curid=202463" title="Rad Októbrovej revolúcie">
Rad Októbrovej revolúcie

Rad Októbrovej revolúcie, (), je sovietske vyznamenanie, ktoré vzniklo 31. októbra 1967, pri príležitosti 50. výročia Veľkej októbrovej socialistickej revolúcie. Udeľoval sa sovietskym občanom, podnikom, organizáciám a iným skupinám pracovníkov, armádnym jednotkám a provinciám, krajinám a obyvateľom sovietskych republík.
Bol udeľovaný za aktívnu účasť v Revolúcií, veľké zásluhy na posilnení a šírení Sovietskej moci, za mimoriadne zásluhy na budovaní socializmu a komunizmu, výnimočnú odvahu a statočnosť preukázanú v boji a zásluhy na posilnení národnej obrany Sovietskeho zväzu. Mohol byť udeľovaný aj cudzincom.
Na lícnej strane je zobrazenie krížnika Aurora.

</doc>
<doc id="202466" url="https://sk.wikipedia.org/wiki?curid=202466" title="Tennessee Williams">
Tennessee Williams

Tennessee Williams [viljems], vlastným menom Thomas Lanier Williams, (* 26. marec 1911, Columbus, Mississippi, USA – † 25. február 1983, New York, New York) bol americký dramatik, predstaviteľ psychologickej drámy.
Vzdelanie získal na strednej škole v St. Louis, potom študoval žurnalistiku. Nakoniec sa presťahoval do Los Angeles, kde začal používať meno Tennessee Williams. 
V roku 1947 získal Pulitzerovu cenu. 
Dielo.
Vo svojich hrách vychádzal z vlastných skúseností, predovšetkým zo svojho detstva. Pochádzal z juhu, kde v dobe po prvej svetovej vojne platili veľmi puritánske pravidlá.
Hrdinovia jeho hier často unikajú do sveta ilúzií.
Napísal aj značné množstvo jednoaktoviek a poviedok s rovnakými alebo veľmi podobnými námetmi.

</doc>
<doc id="202469" url="https://sk.wikipedia.org/wiki?curid=202469" title="Kem">
Kem

Kem () je historické prístavné mesto pri Bielom mori v Karelskej republike v severozápadnom Rusku. Sídli tu správa Kemského rajónu. Leží blízko ústia rieky Kem do Bieleho mora. Mesto je jednou z hlavných staníc na Murmanskej železničnej magistrále. Prvá písomná zmienka pochádza z 15. storočia.

</doc>
<doc id="202472" url="https://sk.wikipedia.org/wiki?curid=202472" title="Francisco Ferrera">
Francisco Ferrera

Francisco Ferrera (* 29. január 1794, San Juan de Flores, Honduras – † 10. apríl 1851, Chalatenango, Salvádor) bol prezident Hondurasu v dvoch obdobiach: od 1. januára 1841 do 31. decembra 1842 a od 23. februára 1843 do 31. decembra 1844.

</doc>
<doc id="202474" url="https://sk.wikipedia.org/wiki?curid=202474" title="José Santos Guardiola">
José Santos Guardiola

José Santos Guardiola (* 1. november 1816, Tegucigalpa, Honduras – † 11. január 1862, Comayagua) bol honduraský generál a prezident od 17. februára 1856 do 11. januára 1862, kedy sa stal ako jediný úradujúci prezident tejto krajiny obeťou atentátu. Zabil ho člen jeho osobnej stráže. Jeho dcéra Genoveva Guardiola Arbizu bola manželkou prvého kubánskeho prezidenta, Tomása Estradu Palmu. 
Jeho vláda sa vyznačovala dodržovaním slobody prejavu, pohybu a volebného práva. Bol politickým odporcom Francisca Morazána. Počas jeho vlády sa dokončilo začlenenie súostrovia Islas de la Bahía pod zvrchovanosť Hondurasu. Bojoval proti Williamovi Walkerovi, ktorý chcel dobyť Strednú Ameriku.

</doc>
<doc id="202475" url="https://sk.wikipedia.org/wiki?curid=202475" title="José María Medina">
José María Medina

José María Medina (1826 - 1878) bol tri razy prezident Hondurasu: od 1. septembra do 31. decembra 1863, od 15. marca 1864 do 26. júla 1872 a od 12. augusta do 27. augusta 1876. Pôvodným povolaním bol vojak, a bojoval proti Williamovi Walkerovi. Bol popravený zastrelením v Santa Rosa de Copán.

</doc>
<doc id="202477" url="https://sk.wikipedia.org/wiki?curid=202477" title="Záturčie">
Záturčie

Záturčie je mestská časť mesta Martin.
Dejiny.
Obec patrila medzi najstaršie osady dolného Turca. Záturčie je jednou zo starobylých turčianskych obcí, v ktorých boli mýtnice, prepriahacie stanice a prícestné hostince. Prvýkrát sa spomína v listine z roku 1245, keď sa pri darovaní Hostie (Vendégh) spomínajú dedičné zeme na ľavom brehu rieky Turiec. V roku 1255 panovník Belo IV. usporiadal majetkovoprávne pomery v Turci. Jobagión Uzda a jeho štyria synovia prišli k panovníkovi so žiadosťou, aby im daroval zem "na ktorej odpradávna sedia". Panovník ich za neznámu sumu peňazí a účasť na rybačkách a poľovačkách obdaroval dedičným právom. Išlo o územie Záturčia s výmerou pod . 
V súčasnosti sa v Záturčí nachádza panelové sídlisko.

</doc>
<doc id="202484" url="https://sk.wikipedia.org/wiki?curid=202484" title="William Walker">
William Walker

William Walker (* 8. máj 1824 - † 12. september 1860) bol americký filibustier, dobrodruh a žoldnier, ktorý sa pokúsil dobyť niekoľko krajín Latinskej Ameriky v polovici 19. storočia. Bol prezidentom Nikaraguy v rokoch 1856 až 1857 a popravený honduraskou vládou v roku 1860.
Životopis.
Bol škótskeho pôvodu a narodil sa v Nashville v USA. Bol vnukom poručíka Lipscomba Norvella, ktorý bojoval v Americkej vojne za nezávislosť a synovcom jedného z prvých senátorov za štát Michigan a zakladateľa The Philadelphia Inquirer.
Na univerzite v Nashville promoval s vyznamenaním už ako štrnásťročný. Precestoval Európu a študoval medicínu na univerzitách v Edinburghu a Heidelbergu. Ako devätnásťročný sa stal lekárom. Krátko pôsobil vo Filadelfii a potom odišiel študovať právo do New Orleans.
Po jeho dokončení sa stal vydavateľom. V roku 1849 sa presťahoval do San Francisca, kde pracoval ako novinár. Vybojoval tu tri súboje, pričom v dvoch z nich bol ranený. V tomto čase sa začal zaoberať myšlienkou dobytia rozľahlých území v Latinskej Amerike súkromnou armádou, kde chcel založiť štáty ovládané anglicky hovoriacimi belochmi. Tieto snahy boli známe ako filibustering.
Expedícia do Mexika.
15. októbra 1853 sa vypravil so 45 mužmi na svoju prvú expedíciu: dobytie mexických území na polostrove Baja California a v mexickom štáte Sonora. V riedko osídlenej Baja California dobyl jej správne stredisko La Paz, kde vyhlásil "Republiku Dolná Kalifornia" a seba za jej prezidenta. Nečakane silný odpor organizovaný mexickou vládou a nedostatok zásob ho však donútili ustúpiť a vrátiť sa do Kalifornie. Tu bol postavený pred súd za vedenie nezákonnej vojny. V období doktríny Zjaveného osudu boli však akcie filibustierov populárne najmä na juhozápade USA a tak porote trvalo osem minút, aby ho oslobodila.
Dobytie Nikaraguy.
Keď v Nikarague zúrila občianska vojna, vzbúrenci si najali Walkera ako žoldniera. Hoci americké úrady mali príkaz zabrániť mu odísť, Walker vyplával zo San Francisca 4. mája 1855 s 57 mužmi. V cieli sa k nemu pridalo približne 170 miestnych a 100 Američanov, vrátane známeho výskumníka a novinára Charlesa Wilkinsa Webbera. 1. septembra Walker porazil nikaragujskú armádu pri La Virgen a o mesiac neskôr dobyl Granadu, vtedajšie hlavné mesto, a ovládol krajinu. Spočiatku vládol pomocou bábkového režimu prezidenta Patricia Rivasa. Americký prezident Franklin Pierce uznal tento režim ako legitímnu nikaragujskú vládu 20. mája 1856. Walkerovi agenti najímali Američanov a Európanov, aby sa pokúsil dobyť ďalšie stredoamerické krajiny: Guatemalu, Salvádor, Honduras a Kostariku. Táto armáda mala viac ako tisíc mužov.
Vtedy hlavná obchodná cesta medzi New Yorkom a San Franciscom viedla cez južnú Nikaraguu. Lode z New Yorku preplávali z Karibského mora cez rieku San Juan a jazero Nikaragua na jeho západný breh. Tu sa ľudia a tovar naložili na dostavníky, aby prešli okolo mesta Rivas k tichomorskému pobrežiu a opäť sa nalodili na loď, ktorá pokračovala do San Francisca. Predchádzajúca Nikaragujská vláda poskytla koncesiu na túto prepravu finančnému magnátovi Corneliovi Vanderbiltovi a jeho firme Accessory Transit Company. Jeho konkurenti podporili Walkera, ktorý Vanderbilta obvinil z podvodov s akciami Accessory Transit Company, odňal mu koncesiu a pridelil ju jeho konkurentom Garrisonovi a Morganovi.
Nespokojný Vanderbilt dosiahol, aby americká vláda zrušila diplomatické styky s Nikaraguou. Walker znepokojil susedné krajiny svojimi vojenskými plánmi a tak Vanderbilt pomohol pri vojenskom výcviku armád aliancie týchto krajín, vedených Kostarikou a uskutočňoval blokádu dodávok Walkerovi. V apríli 1856 vstúpili kostarické jednotky do Nikaraguy a porazili Walkerových mužov v prvej bitke pri Rivas. Kľúčovú úlohu tu zohral Juan Santamaría, neskôr uznávaný za kostarického národného hrdinu.
V júli 1856 sa Walker vyhlásil za prezidenta Nikaraguy po zmanipulovaných voľbách. Ani to však nezabránilo likvidácii jeho armády vojskami stredoamerických štátov, ktorým pomohla aj epidémia cholery, ktorá postihla žoldnierov.
Návrat do USA.
1. mája 1857 sa Walker vzdal americkému námorníctvu a bol odvezený späť do USA. Po príchode do New Yorku bol privítaný ako hrdina, ale keď zo svojej porážky obvinil americké námorníctvo, poštval si proti sebe verejnú mienku. Ešte raz utiekol do Nikaraguy a opäť bol repatriovaný americkým námorníctvom. Odvtedy sa datujú prvé spory o tom, či akcie amerického námorníctva v zahraničí sú legitímne.
Smrť v Hondurase.
Po napísaní knihy o svojom vojenskom ťažení v Strednej Amerike (uverejnenej v roku 1860) sa Walker opäť vrátil do Strednej Ameriky. Vylodil sa v prístavnom meste Trujillo v Hondurase. Tu ho čoskoro zajali Angličania, ktorí jeho operácie v oblasti vnímali ako ohrozenie svojich investičných zámerov, ktoré mali vyvrcholiť postavením prieplavu medzi Karibským morom a Tichým oceánom. Nevrátili ho však do USA, ale odovzdali honduraskej vláde, ktorá ho dala popraviť vo veku 36 rokov. Je pochovaný na cintoríne v meste Trujillo.
Hodnotenie osobnosti a jej vplyv na súčasnosť.
William Walker je viac známy v Strednej Amerike ako v USA, hoci tam sa za svojho života tešil značnej popularite, a to najmä na otrokárskom Juhu. Naopak, Yankeeovia zo Severu ho vnímali skôr ako piráta. Hoci bol mimoriadne inteligentný, často sa nechal unášať vlastnými víziami a zle odhadoval realitu.
V Strednej Amerike sa úspešné ťaženie proti nemu stalo zdrojom národnej hrdosti, a to najmä v Kostarike a Hondurase. Stredoamerické krajiny, na rozdiel od väčšiny juhoamerických, nikdy nemuseli vybojovať vojnu o nezávislosť a krajiny tak nemajú žiadnych hrdinov a vzory z tohto obdobia. Preto napríklad v Kostarike je štátnym sviatkom 11. apríl, na kedy pripadá výročie Walkerovej porážky v bitke pri Rivas. Jej protagonista Juan Santamaría je národným hrdinom krajiny a okrem iného je po ňom pomenované jej najväčšie letisko. Je zrejmé, že ak by sa mali pomenovať historické zdroje antiamerikanizmu v Strednej Amerike, tak konanie a postoje Williama Walkera možno považovať za jeden z nich. Objektívnosť takéhoto pohľadu je však možné pomerne ľahko spochybniť, pretože stredoamerické krajiny boli úspešné vo svojom ťažení proti Walkerovi práve vďaka pomoci z USA. Walkerove aktivity, hoci populárne medzi obyčajnými Američanmi, nemali oficiálnu podporu vlády USA.
Naopak, v jeho rodisku Nashville si ho dodnes pripomínajú ako svojho doteraz jediného rodáka, ktorý bol hlavou štátu.

</doc>
<doc id="202485" url="https://sk.wikipedia.org/wiki?curid=202485" title="Causa">
Causa



</doc>
<doc id="202489" url="https://sk.wikipedia.org/wiki?curid=202489" title="Lasica obyčajná">
Lasica obyčajná



</doc>
<doc id="202490" url="https://sk.wikipedia.org/wiki?curid=202490" title="Propolis">
Propolis

Propolis alebo včelí tmel je látka na báze živice, ktorú získavajú včely z púčikov stromov alebo iných rastlinných zdrojov. Používa sa na vyplnenie nežiaducich otvorov v úli, predovšetkým menších, väčšie sa vypĺňajú voskom. V závislosti od zloženia môže mať rôznu farbu, od zelenej po červenohnedú, najčastejšie je tmavohnedý. Pri izbovej a vyššej teplote je propolis lepkavý, pri nižších teplotách tuhne a drobí sa.
Včelári sa stáročia domnievali, že propolis má chrániť včelstvo pred dažďom a prúdením studeného vzduchu, ale výskumy v 20. storočí ukázali, že včely pri zvýšenom vetraní v zimných mesiacoch nie len prežívajú, ale dokonca sa im darí a to aj v miernejšom podnebí.
Propolisu sa v súčasnosti pripisujú nasledovné funkcie:
Včely väčšinou vynášajú odpad z úľa, ale keby sa dovnútra dostala jašterica alebo myš a zahynula tam, včelám by sa nemuselo podariť vyniesť ju von. V tom prípade by sa ju pokúsili obaliť propolisom, čím by ju vlastne mumifikovali, zbavili zápachu a zneškodnili.
Použitie.
Použitie v medicíne.
Predajcovia zdravej výživy propagujú propolis ako prírodné liečivo s priaznivými účinkami na ľudské zdravie. Ľudoví liečitelia ho často používajú na zmiernenie stavov ako sú zápaly, ochorenia vírusového pôvodu, vredy, ľahké popáleniny a obareniny. Údajne tiež priaznivo pôsobí na srdce a znižuje riziko šedého zákalu. Starí včelári odporúčajú vložiť kúsok propolisu do úst ako liek na boľavé hrdlo. Taktiež je možné zakúpiť propolisové pastilky. Hoci sa odporúča pri liečbe alergií, u ľudí citlivých na včely a včelie produkty môže spôsobiť silnú alergickú reakciu.
Niektoré z týchto tvrdení o účinkoch propolisu sú v súčasnosti objektom klinického výskumu a niekoľko študií sa objavilo v odbornej literatúre. Pretože chemické zloženie propolisu sa mení podľa ročného obdobia, druhu včiel a zemepisnej polohy, s výsledkami týchto výskumov treba zaobchádzať opatrne. Propolis pôsobí na imunitný systém, v závislosti od zloženia môže mať silné antibiotické a antifungálne účinky a štúdie naznačujú, že skutočne môže byť účinný pri liečbe popálenín. Je tiež objektom stomatologického výskumu, pretože existujú dôkazy, že vďaka svojim antibakteriálnym vlastnostiam aktívne chráni pred zubným kazom a inými ochoreniami ústnej dutiny. Môže sa použiť pri liečbe áft a v Brazílii sa skúma jeho využitie pri čistení zubných kanálikov.
Iné použitie.
Niektorí výrobcovia hudobných nástrojov používajú propolis na úpravu vzhľadu štruktúry dreva. Údajne ho používal aj Antonio Stradivari.
Zloženie.
Zloženie propolisu je v každom úli, v každej oblasti a v každom ročnom období iné. Jeho farba zavisí od zdroja živice. Väčšinou je tmavohnedý, ale môže sa vyskytovať aj v odtieňoch zelenej, červenej, čiernej a bielej. Včely zbierajú potrebné prísady z dostupných zdrojov, ale keď bežné zdroje nie sú k dispozícii, používajú napríklad priemyselne vyrobený tmel. Propolis z jedného úľa preto môže mať liečivé vlastnosti, ktoré propolis z iného úľa nemá. Vlastnosti propolisu závisia od rastlinného zdroja a včelár ich nemôže ovplyvniť. To môže byť dôvodom, prečo sa propolisu pripisuje toľko rôznorodých liečivých účinkov, a znemožniť opakovanie vedeckých štúdií, ktoré sa výskumom týchto účinkov zaoberajú. Aj vzorky propolisu získané z jedného včelstva sa môžu líšiť a kontrolované klinické testy sú preto takmer nemožné.
Zdroj propolisu sa mení so zemepisnou šírkou. V miernom podnebí včely zbierajú živicu zo stromov, hlavne topoľov a do nižšej miery ihličnatých stromov. Úlohou propolisu v prírode je zaceliť rany a chrániť stromy pred baktériami, hubami a hmyzom. V tropických oblastiach včely zbierajú propolis z kvetov, hlavne klúzií, ktoré ho používajú na prilákania opeľovačov. Chemické zloženie propolisu z miernych a tropických oblastí sa líši. Typický propolis má asi 50 zložiek, 50 % tvoria živice a rastlinné balzamy, 30 % vosky, 10 % esenciálne oleje a 5 % peľ.

</doc>
<doc id="202491" url="https://sk.wikipedia.org/wiki?curid=202491" title="Ľútosť">
Ľútosť

Ľútosť môže byť:

</doc>
<doc id="202492" url="https://sk.wikipedia.org/wiki?curid=202492" title="Žiaľ">
Žiaľ



</doc>
<doc id="202493" url="https://sk.wikipedia.org/wiki?curid=202493" title="Zármutok">
Zármutok



</doc>
<doc id="202494" url="https://sk.wikipedia.org/wiki?curid=202494" title="Smútok">
Smútok

Smútok môže byť:

</doc>
<doc id="202495" url="https://sk.wikipedia.org/wiki?curid=202495" title="Spleen">
Spleen



</doc>
<doc id="202496" url="https://sk.wikipedia.org/wiki?curid=202496" title="Bôľ">
Bôľ



</doc>
<doc id="202497" url="https://sk.wikipedia.org/wiki?curid=202497" title="Dlhá chviľa">
Dlhá chviľa



</doc>
<doc id="202498" url="https://sk.wikipedia.org/wiki?curid=202498" title="Šťastie">
Šťastie

Šťastie môže byť:

</doc>
<doc id="202499" url="https://sk.wikipedia.org/wiki?curid=202499" title="Únik">
Únik

Únik alebo útek alebo uniknutie/unikanie je rýchle (útek aj náhle či tajné) vzdialenie sa od/z neželanej veci/osoby/miesta/javu.
Únik alebo útek je v psychológii: pozri únik (psychológia)
Únik alebo uniknutie/unikanie je v technike, fyzike a pod.: neželané miznutie, strácanie sa (látky a podobne)
Únik je v športe: taktická akcia v bojových hrách, pozri únik (šport)

</doc>
<doc id="202500" url="https://sk.wikipedia.org/wiki?curid=202500" title="Uniknutie">
Uniknutie



</doc>
<doc id="202501" url="https://sk.wikipedia.org/wiki?curid=202501" title="Unikanie">
Unikanie



</doc>
<doc id="202502" url="https://sk.wikipedia.org/wiki?curid=202502" title="Suicídium">
Suicídium



</doc>
<doc id="202503" url="https://sk.wikipedia.org/wiki?curid=202503" title="Klamstvo">
Klamstvo



</doc>
<doc id="202508" url="https://sk.wikipedia.org/wiki?curid=202508" title="Hipparchos z Atén (Peisistratov syn)">
Hipparchos z Atén (Peisistratov syn)

Hipparchos (z Atén) († 514 pred Kr.) , Peisistratov syn, bol v rokoch 527 až 514 pred Kr. tyranom v Aténach. 
Keď v roku 527 pred Kr. zomrel aténsky tyran Peisistratos, k moci sa dostali jeho synovia Hipparchos a Hippias. Hipparchos podporoval, podobne ako jeho otec, rozvoj kultúry, pozval napr. do Atén básnika Simonida. 
Spolu s bratom Hippiom zneužívali svoje postavenie a moc, čo viedlo k pomerne širokému odporu voči ich vláde. V roku 514 pred Kr. bol Hipparchos zavraždený, čo sa pripisuje tzv. tyranobijcom Harmodiovi a Aristogeitónovi. Príčinou vražedného útoku boli osobné príčiny. Hipparchos sa zamiloval do Harmodia, ktorý mal však milenecký vzťah s Aristogeitónom. Hipparchos urazil Harmodia tým, že odoprel účasť jeho sestre na náboženskom sviatku, pretože údajne nebola pannou. Harmodios pomstil túto urážku Hipparchovým zavraždením. Po bratov smrti Hippias pritvrdil svoju despotickú vládu a v roku 510 pred Kr. ho z Atén vyhnali ako nenávideného tyrana.

</doc>
<doc id="202515" url="https://sk.wikipedia.org/wiki?curid=202515" title="Kolomna">
Kolomna

Kolomna () je mesto v Rusku. Mesto je postavené na rieke Oka. Má 148 430 obyvateľov (). Nachádza sa od Moskvy.
Dejiny.
Mesto má bohatú históriu, založené bolo v roku 1177. Počas storočí tu vznikol kremeľ (hrad, zámok), nepodobný Moskovskému. V roku 1237 zničil Kolomnu nájazd Mongolov. Od roku 1301 bolo súčasťou Moskovského kniežatstva. Až do veku priemyselnej revolúcie tu bol iba Kremeľ, a až potom sa začalo rozvíjať na moderné mesto. Dodnes sa zachovalo z Kremľa niekoľko veží a dve veľké hradby zo 16. až 17. storočia.
Demografický vývoj.
Demografický vývoj počtu obyvateľov od roku 1897.

</doc>
<doc id="202519" url="https://sk.wikipedia.org/wiki?curid=202519" title="Kyzyl (mesto)">
Kyzyl (mesto)

Kyzyl () je mesto v Rusku. Je hlavným mestom Tuvianskej republiky. Mesto bolo založené v roku 1914. Od roku 1926 sa používa názov Kyzyl. Mesto má 119 100 obyv. (). Mesto leží na sútoku riek Malý Jenisej a Veľký Jenisej. Predpokladá sa že Kyzyl by mohol byť stredom Ázie, v centre mesta je postavený obelisk, ktorý je údajne v strede Ázie.

</doc>
<doc id="202521" url="https://sk.wikipedia.org/wiki?curid=202521" title="STS-123">
STS-123

STS-123 bola misia amerického raketoplánu Endeavour, dvadsiata piata misia raketoplánu k Medzinárodnej vesmírnej stanici (ISS). Cieľom misie bola doprava a montáž kanadského manipulátoru SPDM (Special Purpose Dexterous Manipulator) Dextre a japonského logistického modulu JEM ELM-PS (Japanese Experiment Module, Experiment Logistics Module – Pressurized Section) na stanicu a výmena člena posádky Expedície 16. Francúzskeho astronauta Léopolda Eyhartsa vystriedal v posádke Garrett Reisman.
V priebehu misie sa uskutočnilo 5 výstupov do otvoreného priestoru (EVA).
Užitočné zaťaženie.
V nákladovom priestore Endeavouru sa nachádzal tento náklad s celkovou hmotnosťou približne .
Prípravy na štart.
11. februára 2008 sa orbiter Endeavour premiestnil z 
hangáru OPF (Orbiter Processing Facility), kde prebiehali kontroly a prípravy na let do haly VAB (Vehicle Assembly Building). Tu bol pripojený ku momplexu pozostávajúceho z nádrže ET (External Tank) a dvojice motorov na tuhé palivo SRB (Solid Rocket Booster). 18. februára sa raketoplán na mobilnej plošine MLP (Mobile Launch Platform) premiestnil na štartovací komplex 39-A. 8. marca sa začalo odpočítavanie v stave T-43 hodín. V ten istý deň priletela na kozmodróm posádka. 
Priebeh letu.
Štart.
Raketoplán Endeavour úspešne odštartoval 11. marca 2008 o 7:28:14 SEČ hneď na prvý pokus. Dve minúty po štarte boli podľa plánu odhodené motory SRB. Vo výške vyše sa raketoplán otočil nádržou ET nadol. Tento manéver slúži na lepšiu kominukáciu prostredníctvom družice TDRS a nemôže byť vykonaný skôr, pretože nádrž ET je v prvých fázach vzletu príliš ťažká a jej spoje s orbiterom by to nemuseli vydržať. V čase 07:34 raketoplán vypol motory SSME – tento manéver sa nazýva MECO. Vzápätí došlo k odhodeniu nádrže ET. Endeavour sa pohyboval po suborbitálnej dráhe až do času 8:05 SEČ, kedy manévrom motorov OMS zmenil túto dráhu na orbitálnu. 
Počas vzletu zlyhala elektronika, prenášajúca telemetriu z niekoľkých motorčekov RCS na ľavoboku. Krátkodobý chladiaci systém (používaný pri štarte a pristátí) prešiel na záložný okruh. Ide však len o malé závady, ktoré neohrozujú ďalší priebeh misie.
Endeavour začal stíhanie ISS, počas ktorého prebehla kontrola tepelného štítu stroja senzormi umiestnenými na predlžovacej tyči OBSS na konci manipulačného ramena RMS (Remote Manipulator System). Výsledky budú vyhodnotené a oznámené v nasledujúcich dňoch. 
Spojenie s ISS.
Spojenie raketoplánu s Medzinárodnou vesmírnou stanicou ISS bolo naplánované na 13. marca v čase 04:25 SEČ. Spojenie sa však uskutočnilo neskôr oproti plánu, v čase 04:49 SEČ. Po uložení nadstavca OBSS späť do nákladového priestoru bol aktivovaný spojovací uzol raketoplánu ODS. Vo vzdialenosti približne 180 metrov od stanice v čase 03:26 bol začatý manéver RPM (Rendevouz/Rotation Pitch Maneuver) nazývaný v angličtine tiež back flip. Počas tohto manévra sa Endeavour postupne otočil o 360° okolo kratšej vodorovnej osi a posádka ISS zatiaľ starostlivo snímala kamerami jeho povrch, aby sa odhalilo prípadné poškodenie tepelného štítu. Po ukončení tohto manévru v čase zhruba 03:34 sa raketoplán začal k stanici opäť približovať. Riadiace stredisko vydalo súhlas so spojením a v čase 04:49 sa raketoplán Endeavour svojím aktívnym spojovacím uzlom pripojil k uzlu PMA-2 (Pressurized Mating Adapter Two) Medzinárodnej vesmírnej stanice.
Po kontrole hermetickosti spoja sa v čase 06:37 otvoril prielez medzi oboma telesami a posádky sa stretli. Po výmene individuálnej výplne kresla v návratovej lodi Sojuz pre L. Eyhartsa za novú výplň pre G. Reismana sa oficiálne Eyharts stal členom posádky raketoplánu a Reisman členom posádky ISS. Potom bola paleta SLP s rozloženým kanadským manipulátorom SPDM Dextre prenesená z nákladového priestoru raketoplánu na mobilnú základňu MBS na hlavnom nosníku stanice ISS. 
EVA-1.
Prvý výstup do otvoreného priestoru vykonali astronauti Linnehan a Reisman. Výstup sa začal prepojením skafandrov astronautov na vlastné batérie v čase 01:23 UT, 5 minút neskôr oproti plánu. Linnehan a Reisman najprv pripravili japonský logistický modul ELM-PS k preneseniu na horný CBM port modulu Harmony. Potom sa astronauti venovali montáži kanadského manipulátoru Dextre. Odpojili niekoľko krytov a zámkov použitých pri štarte a nainštalovali na konce oboch mechanických paží Dextre zariadenie OTCM (Orbital Replacement Unit / Tool Changeout Mechanism) umožňujúce výmenu pracovných nástrojov na manipulátore. Modul Kibo ELM (Experiment Logistics Module) bol vyzdvihnutý z nákladového priestoru raketoplánu. a v čase 04:06 UT bol pripojený k hornému spojovaciemu uzlu CBM modulu Harmony. Všetky plánované úlohy tohto výstupu boli úspešne dokončené. Výstup ukončili astronauti v čase 08:19 UT opätovným napúšťaním vzduchu do prechodovej komory Quest. Dĺžka trvania výstupu bola 7 hodín 1 minút (plán 6 hodín 30 minút). 
Manipulátor Dextre má problémy s napájaním a ovládáním z palety SLP. Pravdepodobnou príčinou je nedokonalé zakončenie komunikačnej sbernice. To však neohrozilo montáž a aktiváciu Dextre pri ďalších výstupoch do kozmu. 
15. marca bol otvorený prielez do ELM-PS a posádka po prvýkrát vstúpila dovnútra japonského modulu. Mohlo sa začať oživovanie modulu a jeho aktivácia.
EVA-2.
Druhý výstup do otvoreného priestoru, EVA-2, sa začal 16. marca v čase 00:49 SEČ. Absolvovala ho dvojica Linnehan a Foreman a počas výstupu úspešne namontovali dve mechanické paže na telo SPDM Dextre. Ďalšou úlohou bolo zloženie tepelných krytov z kĺbov na Dextre, ale to už pre nedostatok času nestihli realizovať a tak to bolo odložené na EVA-3. Výstup sa skončil v čase 7:57 SEČ a trval 7 hodín 8 minút.
EVA-3.
Tretí výstup do otvoreného priestoru EVA-3 absolvovali Linnehan a Behnken. Výstup sa začal 17. marca v čase 22:51 UT a trval 6 hodín 53 minút. V priebehu výstupu astronauti najprv dokončili montáž a oživovanie manipulátoru Dextre, potom sňali niekoľko tepelných krytov z kĺbov Dextre, čo sa nepodarilo pri druhom výstupe. Okrem toho tiež preniesli niekoľko náhradných dielov na externú plošinu ESP-2 (External Stowage Platform 2) v blízkosti modulu Quest: náhradný kĺb pre manipulátor SSRMS a dva bloky DCSU (Direct Current Switching Unit). Pre problém s upevňovacími skutkami sa im nepodarilo nainštalovať dva experimenty MISSE na povrch modulu Columbus, preto MISSE museli vrátiť do nákladového priestoru raketoplánu. Nasledujúci deň riadiace stredisko rozhodlo, že pokus o inštaláciu experimentov MISSE bude zopakovaný počas piateho výstupu do kozmu. Výstup sa skončil v čase 05:44 UT.
19. marca bol manipulátor Dextre plne aktivovaný, otestovaný a presunutý na svoje dlhodobé stanovisko a paleta SLP bola premiestnená do nákladového priestoru raketoplánu. Po dokončení prác s manipulátorom mala posádka na ISS dve hodiny osobného voľna. 
EVA-4.
20. marca v čase 22:04 UT, 24 minút skôr oproti plánu. Výstup absolvovali Behnken a Foreman. Astronauti vymenili jeden chybný spínač RPCM (Remote Power Control Module) na centrálnom nosníku S0. Po polnoci otestovali aplikačnú pistoľ T-RAD s dvojzložkovým ablatívnym materiálom STA-54 pre možnosť opravy dlaždíc tepelnej ochrany raketoplánu vo vesmíre. Tento test bol dôležitý predovšetkým pre budúcu misiu STS-125 k Hubblovmu vesmírnemu ďalekohľadu, počas ktorej sa raketoplán nebude môcť spojiť s ISS a v prípade poškodenia bude posádka nútená opraviť tepelný štít bez cudzej pomoci. V nadpláne ešte Behnken a Foreman zložili posledné tepelné kryty z kĺbov manipulátoru Dextre a pripravili ľavobočný CBM port Harmony na budúce pripojenie hlavného pretlakového modulu laboratória Kibo. Výstup bol ukončený v čase 04:28 UT po 6 hodinách 24 minútach..
V priebehu dňa po ukončení odpočinku posádky prebiehalo prenášanie nákladu z raketoplánu na stanicu. Večer bola začatá opätovná kontrola tepelného štítu raketoplánu prístrojmi OBSS. Táto kontrola sa zvyčajne vykonáva až po odpojení raketoplánu od ISS, ale teraz prebehla skôr, pretože nadstavec OBSS bol pri poslednom, piatom výstupe do kozmu odpojený od raketoplánu a uskladnený na ISS.
EVA-5.
Posledný, piaty výstup do otvoreného priestoru začal 22. marca v čase 20:34 UT, opäť v predstihu oproti plánu. Absolvovala ho znova dvojica Behnken a Foreman. Najprv premiestnili predlžovaciu tyč s nadstavcom OBSS z nákladového priestoru raketoplánu na priehradovú konštrukciu ITS-S1. Potom nainštalovali súbor vzoriek MISSE-6 na povrch modulu Columbus. Nasledovala kontrola poškodeného otočného spoja SARJ (Solar Alpha Rotary Joint) medzi modulmi ITS-S3 a ITS-S4. Spoj sa nedokáže otáčať a rozhodnutie o riešení tohto problému sa očakáva koncom marca 2008. Nakoniec astronauti ešte nainštalovali izolačné krytty na transportný kýlový tŕň modulu Kibo ELM. Výstup sa skončil o 02:36 UT začatím napúšťania vzduchu do prechodovej komory Quest a trval 6 hodín 2 minúty (plán 6 hodín 30 minút).
Priebeh letu po odpojení od ISS.
Odpojenie raketoplánu od Medzinárodnej vesmírnej stanice prebehlo 25. marca o 01:25 SEČ s približne polhodinovým oneskorením oproti plánu. Po odpojení Endeavour začal tradičný oblet stanice vo vzdialenosti . V čase 01:35 UT prebehol prvý úhybný manéver. Nasledovalo vypojenie riadiacich počítačov GPC skupiny B, odloženie skafandrov a náradia pre výstup do otvoreného priestoru a deaktivácia RMS. 
Počas 25. marca prebiehala kontrola systémov raketoplánu, upratovanie vnútorných priestorov stroja a nácvik pristávacieho manévru. Začiatok brzdiaceho manévru pre pristátie na Kennedyho vesmírnom stredisku na Floride bol plánovaný na 26. marca v čase 22:58:14 SEČ. V čase 20:21 SEČ boli uzavreté dvere do nákladového priestoru. Prvý pokus o pristátie bol však odvolaný kvôli oblačnosti. 
Pristátie.
Pri druhom pokuse už riadiace stredisko pristátie povolilo pristátie a tak v čase 00:33:14 prebehol pristávací manéver dvojicou motorov OMS. Brzdiaci manéver bol ukončený v čase 00:36:02 vo výške . Endeavour bol otočený do polohy pre vstup do atmosféry, z bloku FRCS (Foward Reaction Control System, doslova predný reaktívny kontrolný systém) boli vypustené zvyšky pohonných hmôt, motory SSME sa natočili do polohy pre vstup do atmosféry. Raketoplán vstúpil v čase 1:07 SEČ do atmosféry vo výške rýchlosťou /s. 
Na pristávaciu dráhu 15 Kennedyho vesmírneho strediska Endeavour dosadol hlavným podvozkom v čase 00:39:08 UTC (20:39:08 miestneho času).
Vzápätí dosadol na dráhu aj predný podvozok a v čase 00:40:41 UT sa raketoplán zastavil. S dĺžkou trvania 15 dní 18 hodín 10 minút a 54 sekúnd to bola najdlhšia misia raketoplánu k Medzinárodnej vesmírnej stanici.

</doc>
<doc id="202523" url="https://sk.wikipedia.org/wiki?curid=202523" title="Riširi (sopka)">
Riširi (sopka)

Riširi je názov v súčasnosti neaktívneho stratovulkánu, nachádzajúceho sa na ostrove rovnakého mena asi 20 km západne od severného pobrežia Hokkaida. Vek sopky sa odhaduje na 200 000 rokov, posledná väčšia vulkanická činnosť sa odohrala pred cca 37 000 rokmi (absolútne posledný prejav vulkanizmu má niekoľko tisíc rokov). Masív sopky je tvorený prevažne bazaltami, no niekedy sa vyskytujú aj andezity a ryolity.

</doc>
<doc id="202524" url="https://sk.wikipedia.org/wiki?curid=202524" title="Hydrostatický tlak">
Hydrostatický tlak

Hydrostatický tlak v kvapalinách a plynoch (aerostatický tlak) je tlak spôsobený ich hmotnosťou. V gravitačnom poli zeme pôsobí tiaž silou na vrstvy pod nimi. Gravitačná sila prepočítaná na plochu vyjadruje hydrostatický tlak v danej(hĺbke).
 formula_1
kde
formula_3 je tiažové zrýchlenie (na Zemi .s−2 , no často sa používa zaokrúhlená hodnota 10 )
Na kvapalinu, ktorá sa nachádza v tiažovom poli Zeme, pôsobí tiažová sila. Táto sila má rovnaký vplyv ako ktorákoľvek iná vonkajšia sila pôsobiaca na kvapalinu. Voľný povrch (hladina) kvapaliny sa snaží zaujať takú polohu, aby bol kolmý ku vonkajšej sile, teda k tiažovej sile. Výsledkom je skutočnosť, že voľný povrch (pokojnej) kvapaliny je vždy kolmý k tiažovej sile. Napr. v nádobách je voľná hladina kvapaliny vždy vodorovná, hladiny veľkých vodných plôch (napr. oceánov) sú zakrivené ako povrch Zeme a pod.
Hydrostatickým tlakom "tlačí" kvapalina na telesá do nej ponorené, na steny nádoby v ktorej je umiestnená . Hydrostatický tlak závisí priamo úmerne od "hĺbky" kvapaliny (výške kvapalinového stĺpca), "hustoty" kvapaliny a od "gravitačnej konštanty". Nezáleží teda na množstve (hmotnosti a objeme) kvapaliny.
Hydrostatický tlak pôsobí "všetkými smermi" kvôli rozkladu síl medzi časticami kvapaliny do rôznych smerov.
Obdoba hydrostatického tlaku pôsobiaceho v kvapalinách sa vyskytuje tiež v plynoch, kde sa označuje ako aerostatický tlak, ktorý je opísaný barometrickou rovnicou.
Matematické vyjadrenie.
Pokiaľ je v nádobe o priereze formula_5 so zvislými stenami kvapalina do výšky formula_6, je objem kvapaliny v nádobe formula_7. Ak je hustota kvapaliny formula_2, je hmotnosť kvapaliny v nádobe formula_9. Tiažová sila pôsobiaca na dno nádoby je formula_10. Tlak pri dne nádoby má teda hodnotu formula_11. 
Hydrostatický tlak v hĺbke formula_6 pod hladinou kvapaliny o hustote formula_13 môžeme zapísť v tvare
formula_14
hydrostatický tlak v reálnej kvapaline na zemskom povrchu je súčet hydrostatického tlaku kvapaliny a atmosférického tlaku vzduchu
formula_15
kde ph je hydrostatický tlak kvapaliny a pa je atmosférický tlak
Hydrostatický tlak závisí na hĺbke formula_6 kvapaliny, na hustote kvapaliny formula_2 a na tiažovom zrýchlení formula_18.

</doc>
<doc id="202525" url="https://sk.wikipedia.org/wiki?curid=202525" title="Tokači (sopka)">
Tokači (sopka)

Tokači je aktívny vulkanický komplex, nachádzajúci sa v centrálnej časti Hokkaida. Komplex je tvorený niekoľkými, prevažne andezitovými stratovulkánmi a lávovými dómami, zoradenými v línii severovýchod-juhozápad. Najmladšie prejavy vulkanizmu sú lokalizované na severnom okraji komplexu. V 19. a 20. storočí bolo zaznamenaných približne dvadsať menších freatických erupcií, väčšie sa vyskytli v rokoch 1926 a 1962. Pri erupcii z roku 1926 došlo k čiastočnej deštrukcii západnej steny vulkánu Tokači.

</doc>
<doc id="202526" url="https://sk.wikipedia.org/wiki?curid=202526" title="Dieselový rušeň">
Dieselový rušeň

Dieselový rušeň je jedným z najobvyklejších trakčných vozidiel na súčasnej železnici, ktoré je poháňané naftovým motorom. Nahradil skôr používané parné rušne, a to najmä na menej frekventovaných tratiach, kde neprebehla elektrifikácia. Okrem klasických dieselových rušňov existujú aj motorové vozne.
Prenos výkonu.
Veľkým konštrukčným problémom je prenesenie veľkého výkonu hnacieho motora na kolesá vozidla v širokom rozsahu prevádzkových režimov. Preto sa pri trakčných koľajových vozidlách resp. na lokomotívach používajú rôzne systémy na prenos výkonu.
Elektrický prenos výkonu.
Najpoužívanejší je elektrický prenos výkonu. Umožňuje relatívne ľahkú reguláciu chodu, ktorá je uskutočňovaná vždy v elektrickej časti pohonu. Elektrické motory sa tiež dajú dobre využívať aj na elektrodynamické brzdenie. V rušni netreba mať ani mechanickú prevodovku, ani spojku. V takej lokomotíve je spaľovací motor, obvykle ide o naftový motor, pevne spojený s elektrickým generátorom, ktorý vyrába elektrickú energiu na pohon vozidla vlastnými trakčnými elektromotormi. Využíva ho napríklad rušeň r. 753 alebo prototypový motorový vozeň r. 860. Niektoré rušne môžu mať na spoločnom hriadeli umiestnené dva rôzne elektrické generátory, pričom jeden z nich slúži ako zdroj trakčnej energie (obvykle jednosmerný generátor) a druhý napr. na elektrické vykurovanie vlaku (obvykle ide o alternátor).
Hydrodynamický prenos výkonu.
Hydrodynamický prenos výkonu sa odohráva v hydrodynamickom meniči. Hydrodynamický menič je vlastne spojenie olejového čerpadla s olejovou turbínou. Rušne tohoto typu majú obvykle mechanickú prevodovku. Menič nahradzuje mechanickú spojku, niekedy len pre nižšie rýchlosti. Používa sa v niektorých posunovacích rušňoch, alebo vo výkonnejších motorových vozňoch.
Mechanický prenos výkonu.
Mechanický prenos výkonu je vo svojom princípe veľmi podobný mechanickým pohonom používaných u väčšiny cestných motorových vozidiel – sústava obsahuje: bežný naftový motor, mechanickú prevodovku, mechanickú spojku medzi hnacím a hnaným hriadeľom. Využíva sa v menších posunovacích rušňoch alebo motorových vozňoch s malým výkonom.
Hybridné riešenia.
Občas sa objavujú rôzne hybridné riešenia, ako je napríklad "elektromechanický prenos výkonu" použitý v Slovenskej strele, alebo "hydromechanický prenos výkonu".

</doc>
<doc id="202542" url="https://sk.wikipedia.org/wiki?curid=202542" title="Daisecu">
Daisecu

Daisecu je názov vulkanického komplexu, nachádzajúceho sa v centrálnej časti ostrova Hokkaidó. Komplex pozostáva z 2 km širokej kaldery a ôsmich stratovulkánov, zoradených pozdĺž kruhového zlomu. V komplexe (3 km juhozápadne od centra kaldery) sa nachádza aj Asahidake - najvyšší vrch ostrova Hokkaidó (2 290 m). Posledná aktivita komplexu bola zaznamenaná v roku 1739, v súčasnosti sa tu nachádzajú (na úpätí Asahidake a v kaldere) len aktívne fumaroly.

</doc>
<doc id="202543" url="https://sk.wikipedia.org/wiki?curid=202543" title="Nipesocu-Marujama">
Nipesocu-Marujama

Nipesocu-Marujama je v súčasnosti neaktívny vulkanický komplex, nachádzajúci sa v centrálnej časti ostrova Hokkaidó. Komplex je tvorený viacerými prekrývajúcimi sa stratovulkánmi a lávovými dómami, zoradenými pozdĺž severozápadno-juhovýchodnej línie. Vek komplexu sa odhaduje na stredný pleistocén, posledná erupcia bola zaznamenaná v roku 1898. V súčasnosti sú v kráteroch (na južnom okraji komplexu) aktívne fumaroly.

</doc>
<doc id="202545" url="https://sk.wikipedia.org/wiki?curid=202545" title="Šikaribecu">
Šikaribecu

Šikaribecu je neaktívny vulkanický komplex, nachádzajúci sa v centrálnej časti japonského ostrova Hokkaidó. Komplex pozostáva z niekoľkých andezitovo-dacitových lávových dómov. Vek poslednej erupcie komplexu sa odhaduje na začiatok holocénu.

</doc>
<doc id="202547" url="https://sk.wikipedia.org/wiki?curid=202547" title="Akan (sopka)">
Akan (sopka)

Akan je masívna (13 × kaldera, nachádzajúca sa vo východnej časti ostrova Hokkaidó. Vek kaldery sa odhaduje na 31 500 rokov. Postkalderové štádium vulkanizmu vytvorilo štyri stratovulkány, tri na juhozápadnom okraji a jeden na severovýchodnom. Stratovulkán "Me-Akan" je jediný aktívny v historickej dobe, v 19. a 20. storočí bol pôvodcom niekoľkých freatických erupcií, poslednej v roku 2006.

</doc>
<doc id="202548" url="https://sk.wikipedia.org/wiki?curid=202548" title="MAŤO">
MAŤO

MAŤO bol 8-bitový osobný počítač, ktorého autormi boli Ivan Urda a Štefan Ševčík. Vyrábať sa začal v roku 1989 v bývalom Česko-Slovensku v družstve "Štátny majetok Závadka nad Hronom". Prototyp bol vyvíjaný pod menom "BAPO" – ""Ba"bačov "po"čítač", podľa mena vtedajšieho riaditeľa podniku. Cieľom bolo vytvoriť čo najlacnejší osobný počítač, preto sa predával aj ako elektronická stavebnica, ktorú si bolo možné zostaviť doma.
Koncepčne šlo o klon počítača PMD 85 vyrábaného v Tesla Bratislava, ale snaha dosiahnuť čo najnižšiu cenu, znamenala čiastočné obmedzenie kompatibility s PMD 85. Kompatibilita bola plne dodržaná len na úrovni systémových volaní rutín OS Monitor a programov v BASICu. Nahrávanie pôvodných programov pre PMD-85 bolo riešene konverzným programom, ktorý načítal originálny záznam do operačnej pamäte, ale spätne nahrával na magnetofón už vo vlastnom formáte.
Počítač MAŤO sa neskôr predával aj s pamäťou ROM, ktorá obsahovala namiesto BASICu niekoľko upravených jednoduchých hier z PMD 85. Okrem toho bola pripravená do výroby aj počítačová sieť pre 15+1 MAŤOv riadená koncentrátorom na báze 8748, komunikujúca po rozhraní pre magnetofónový záznam rýchlosťou asi 150 kb/s s rezidentným sieťovým operačným systémom v nevyužívanej časti (1 KiB) systémovej ROM. Výroba počítača (vyrobilo sa asi 5 500 ks) bola ukončená v roku 1992.

</doc>
<doc id="202549" url="https://sk.wikipedia.org/wiki?curid=202549" title="Rad Vlasteneckej vojny">
Rad Vlasteneckej vojny

Rad Vlasteneckej vojny (), bolo sovietske vyznamenanie udeľované všetkým vojakom Sovietskej armády a partizánom za hrdinstvo v boji proti nemeckým okupantom vo Vlasteneckej vojne. Vyznamenanie vzniklo 20. mája 1942 a udeľovalo sa v dvoch stupňoch. Na získanie Radu Vlasteneckej vojny I. stupňa boli stanovené tieto podmienky:
Počas vojny bolo spolu udelených 324 903 radov I. stupňa a 951 652 radov II. stupňa. Na oslavách 40. výročia tejto vojny v roku 1985 bolo rozhodnuté, že ním budú ocenení všetci žijúci veteráni. Rad bol prvým sovietskym vyznamenaním, ktoré bolo po smrti jeho držiteľa automaticky ponechané jeho rodine. Všetky dovtedy udelené vyznamenania boli dovtedy po smrti ich držiteľa opäť navrátené do rúk štátu. Tento zvyk bol zrušený až v roku 1977, kedy boli pozostalým po vyznamenaných ponechané aj všetky ostatné vyznamenania.

</doc>
<doc id="202550" url="https://sk.wikipedia.org/wiki?curid=202550" title="William Raid Pogue">
William Raid Pogue

William Reid „Bill“ Pogue (* 23. január 1930, Okemah, Oklahoma, USA – † 3. marec 2014, Cocoa Beach, Florida) bol americký astronaut z programu Skylab.
Život.
Mladosť a výcvik.
Po ukončení základnej a strednej školy nasledovalo štúdium na oklahomskej baptistickej univerzite. Stal sa leteckým inžinierom a narukoval ako vojenský letec do vojny v Kórei. Tam absolvoval 43 bojových letov. Po vojne sa vrátil do Oklahomy, v roku 1960 tam ukončil univerzitné štúdium. Potom bol tri roky na vojenskej leteckej akadémii vo funkcii docenta katedry matematiky. V roku 1963 nastúpil do školy testovacích letcov vo Farnboroughu v Spojenom kráľovstve a dva roky tu pôsobil ako testovací letec. Potom sa vrátil do USA na základňu Edwards, kde bol inštruktorom v škole testovacích pilotov. V roku 1966 bol prijatý do piatej skupiny amerických kozmonautov. Pomáhal s prípravou letov Apollo 11 a Apollo 14. Po skončení programu Apollo sa zacvičil na program Skylab. Bol ženatý a mal tri deti.
Lety do vesmíru.
V kozmickej lodi Skylab 4 odštartovala trojica kozmonautov Gerald Carr, William Pogue a Edward Gibson z kozmodrómu na myse Canaveral v novembri 1973. Leteli k orbitálnej stanici Skylab 1 a zostali tam rekordne dlho, takmer 3 mesiace pri plnení desiatok vedeckých pokusov. Na stanici boli poslednou posádkou.
Po lete.
Po návrate zmenil svoju uzavretosť, so ženou začal chodiť do divadiel, vyhľadával spoločnosť. V nasledujúcom roku z NASA odišiel do Colorado Springs, kde sa stal viceprezidentom Hight Flight Foundation.

</doc>
<doc id="202551" url="https://sk.wikipedia.org/wiki?curid=202551" title="William Pogue">
William Pogue



</doc>
<doc id="202552" url="https://sk.wikipedia.org/wiki?curid=202552" title="William R. Pogue">
William R. Pogue



</doc>
<doc id="202558" url="https://sk.wikipedia.org/wiki?curid=202558" title="Železničná stanica (Ružomberok)">
Železničná stanica (Ružomberok)



</doc>
<doc id="202564" url="https://sk.wikipedia.org/wiki?curid=202564" title="Baranec (mikroregión)">
Baranec (mikroregión)

Baranec je mikroregión na strednom Liptove v okrese Liptovský Mikuláš. Má rozlohu 76,68 km² a v piatich obciach žije spolu 2 032 obyvateľov . Patria sem obce: Beňadiková, Jakubovany, Jamník, Konská a Liptovský Ondrej.
Bol zaregistrovaný v roku 2001 a rozprestiera sa v podhorskej oblasti severnej časti Liptovskej kotliny a v Západných Tatrách. Je pomenovaný podľa rovnomenného vrchu.

</doc>
<doc id="202584" url="https://sk.wikipedia.org/wiki?curid=202584" title="Inter vivos">
Inter vivos

Inter vivos je latinský výraz znamenajúci "medzi živými", teda "od jednej žijúcej osoby k druhej". Je to právny termín, ktorý znamená "uskutočnený medzi žijúcimi osobami" - na rozdiel od uskutočneného na základe testamentu alebo uskutočneného pre prípad smrti (mortis causa). Hovorí sa napríklad o "dare inter vivos".

</doc>
<doc id="202585" url="https://sk.wikipedia.org/wiki?curid=202585" title="Informačný systém taxónov a biotopov">
Informačný systém taxónov a biotopov

Informačný systém taxónov a biotopov (ISTB) je informačný systém taxónov a biotopov je databázový systém určený pre zber a spracovanie botanických, zoologických a biotopových údajov. ISTB je súčasťou informačného systému Štátnej ochrany prírody Slovenskej republiky. Štatút ISTB pojednáva o systéme zberu dát (klientská aplikácia, hlavná aplikácia, centrálna databáza ISTB), poskytovania dát (ISTB neposkytuje údaje na komerčné účely), ...

</doc>
<doc id="202586" url="https://sk.wikipedia.org/wiki?curid=202586" title="Mikrogeografia">
Mikrogeografia

Mikrogeografia je súčasť vedného odboru geografia, ktorá sa zameriava na detailné štúdium mozaiky regiónov malých rozmerov (mierok) s dôrazom na ich individuálne, sociálne, ekonomické a kultúrne črty smerom k lokálnej úrovni konkrétnych skúseností a praxe.
Objektom výskumu mikrogeografie sú mikroregión.

</doc>
<doc id="202588" url="https://sk.wikipedia.org/wiki?curid=202588" title="Vice versa">
Vice versa



</doc>
<doc id="202590" url="https://sk.wikipedia.org/wiki?curid=202590" title="Contra">
Contra

Contra (lat.) alebo kontra znamená "proti"
Contra môže byť:
Kontra môže byť:

</doc>
<doc id="202591" url="https://sk.wikipedia.org/wiki?curid=202591" title="Contra bonos mores">
Contra bonos mores

Contra bonos mores je latinský výraz znamenajúci "proti dobrým mravom". Výraz "dobré mravy" sa v práve často používa, ale jeho presná definícia nie je daná a utvára ju prax, spoločenská morálka.

</doc>
<doc id="202594" url="https://sk.wikipedia.org/wiki?curid=202594" title="Kontra">
Kontra



</doc>
<doc id="202595" url="https://sk.wikipedia.org/wiki?curid=202595" title="Buzuki">
Buzuki

Buzuki () je grécky strunový brnkací nástroj, pôvodne z Anatólie. Prvé zmienky o tomto nástroji spadajú do Grécka, do 4 stor. pred Kr. Išlo pôvodne o nástroj, ktorý Gréci prevzali od anatólskych civilizácií, strunový nástroj podobný buzuki používali už Chetiti. Tento helenistický grécky nástroj sa nazýval pandurion a mal tri struny. V byzantskej dobe patril tento nástroj medzi najpopulárnejšie nástroje a používal sa aj pri cirkevných spevoch, nazýval sa tamburas. Po páde Byzantskej ríše tento nástroj prevzali Turci a stal sa tiež tureckým ľudovým nástrojom. V tom čase sa zaužívalo aj pomenovanie "buzuki", ktoré pochádza z perzštiny, konkrétne zo spojenia "tambur-e bozorg (veľká tambura)". Tento nástroj bol populárny u Grékov zo západnej Malej Ázie, z Iónie počas celého trvania Tureckého sultanátu. V materskom Grécku sa brnkacie nástroje vyskytovali hlavne ako sprievod k dychovým nástrojom. Ale práve v pevninskom Grécku sa udržalo pôvodné pomenovanie "tamburas", v Malej Ázií sa používal názov "buzuki", hoci tieto dva nástroje sa od seba líšili veľkosťou (tamburas bol väčší).
Moderný vývoj.
Približne v roku 1900 boli v mestách Smyrna a Konštantínopol otvorené grécke taverny s typickou maloázijskou gréckou hudbou. V Smyrne bola populárna taverna Kafé Áman. V roku 1921, po vojne a tureckej genocíde, podpísalo Grécko a Turecko výmenu obyvateľstva. Maloázijskí Gréci sa teda po tisíckach rokov vrátili do materského Grécka. Gréci z Konštantínopolu a zo Smyrny priniesli do Grécka tradičnú mestskú kultúru a aj buzuki. Spočiatku bola táto hudba populárna v gréckom podsvetí, no už čoskoro sa stalo buzuki populárnym nástrojom aj u bežného ľudu. Vznikol hudobný štýl rembetiko, prvý štýl buzuki. Išlo o hudbu gréckeho podsvetia a aténskej nižšej mestskej vrstvy, ktorú tvorili najmä grécki prisťahovalci z Malej Ázie. Buzuki bolo v tých časoch dokonca zákonom vlády Joannisa Metaxasa zakázané. Významným predstaviteľom tohto štýlu bol Markos Vamvakaris, ktorý sa preslávil piesňami hranými na "buzuki", ako "Frangosyriani" či "Diazigio". V roku 1935 sa vytvorila prvá kapela rembetiko, teda aj prvá organizovaná moderná kapela s buzuki, ktorú viedol práve Vamvakaris a tiež významný hudobník Stratos Pajumtzis. Po druhej svetovej vojne bolo buzuki populárne u väčšiny ľudu. Jeho vzhľad upravil definitívne do finálnej trojchordovej podoby v 50. rokoch významný hudobník Manolis Chiotis, čo umožnilo širší výber melódií. Od 60. rokov sa tento nástroj stal typickým pre grécku hudbu a bol spopularizovaný aj vďaka slávnym filmom ako Grék Zorba. Zo starého gréckeho tanca syrtos sa v šesťdesiatych rokoch vyvinul žáner syrtaki, hrané na buzuki. Práve Chiotis sa dnes považuje za najlepšieho hráča na tento nástroj, hral na ňom veľmi rýchlo a často kombinoval grécke a latinskoamerické hudobné žánre.
Slávne piesne hrané na buzuki: "Siko chorepse Syrtaki, I Margarita I Margaro" či "Oniro demeno". V nasledujúcich rokoch sa preslávili najmä skladatelia Mikis Theodorakis (zložil pieseň Zorbas), Jorgos Zambetas, Manos Loizos, Manos Chatzidakis (preslávil sa aj piesňou Deti z Pirea), Stavros Xarchakos, Stavros Kujumtzis, a spevák Giorgos Dalaras. Dnes je buzuki v Grécku veľmi populárne a vznikol i populárny orientálny štýl tsifteteli, akýsi návrat ku klasickej maloázijskej gréckej hudbe.
Z buzuki sa vyvinulo i baglamas (akési menšie buzuki).
Od Grékov prevzali buzuki dokonca aj Íri. Buzuki sa popri tradičnej gréckej hudbe stalo dnes najpopulárnejším gréckym hudobným nástrojom a používa sa takmer vo všetkých hudobných štýloch Grécka. Používa sa aj v populárnej modernej hudbe. Nástroje podobné buzuki sú hlavne turecké, arabské a indické citary, ale aj balkánske mandolíny, ako aj chorvátska tambura a mandolína z Talianska.

</doc>
<doc id="202597" url="https://sk.wikipedia.org/wiki?curid=202597" title="Mikroregión">
Mikroregión

Mikroregión môže byť:

</doc>
<doc id="202598" url="https://sk.wikipedia.org/wiki?curid=202598" title="Lokoregión">
Lokoregión

Lokoregión je areál platnosti denného rutinného rytmu človeka. Skladá sa zo sociotopov (najmenšie priestorové jednotky kultúrnej krajiny – najmenej dve sa nazývajú neighbourhood – susedstvo).

</doc>
<doc id="202599" url="https://sk.wikipedia.org/wiki?curid=202599" title="Restitutio in integrum">
Restitutio in integrum

Restitutio in integrum je latinský výraz v rímskom, neskôr v kontinentálnom práve, znamenajúci "uvedenie do pôvodného stavu". Výraz sa používa najmä v oblasti škôd a odškodnení. Napríklad maximálna výška škody v prípade zrážky lodí na mori sa riadi podľa pravidla "restitutio in integrum", podľa ktorého je maximálna hranica škody striktne rozdiel medzi hodnotou plavidla pred kolíziou a po kolízii.

</doc>
<doc id="202600" url="https://sk.wikipedia.org/wiki?curid=202600" title="Kutčaro">
Kutčaro

Kutčaro je kaldera vulkanického pôvodu, nachádzajúca sa v severovýchodnej časti ostrova Hokkaidó. S rozmermi 20 ×  je to najväčšia zo skupiny kaldier, nachádzajúcich sa v tejto časti ostrova. Vznikla približne pred 340 000 rokmi, jej formovanie bolo ukončené pred 30 000 rokmi. V súčasnosti je jej západná časť zaliata vodou, čím vytvára jazero rovnakého mena.
Postkalderový dacitovo-ryolitový lávový komplex "Nakadžima" vytvára ostrov v jazere. Východne od jazera sa nachádza mladý stratovulkán "Atosanupuri" (vek poslednej erupcie 10 000 až 1 000 rokov), v jeho okolí, ako aj na brehoch jazera sa nachádzajú aktívne fumaroly.

</doc>
<doc id="202601" url="https://sk.wikipedia.org/wiki?curid=202601" title="Res judicata">
Res judicata

Res judicata alebo res iudicata je latinský výraz znamenajúci "vec (právoplatne) rozsúdená". 
Výraz znamená jednak vec, o ktorej už rozhodol súd a jednak pravidlo, že raz rozsúdená vec je rozsúdená definitívne a predstavuje absolútnu prekážku následnej žaloby v rovnakej veci alebo z rovnakého dôvodu.
Rozhodnutia súdov vo veci res judicata.
"Úpravou predbežných opatrení umožňuje Občiansky súdny poriadok rýchlo a pružne riešiť situáciu, keď je potrebný okamžitý zásah súdu. Rozhodnutie, ktorým súd vydá predbežné opatrenia alebo zamietne návrh na jeho vydanie, nie je rozhodnutím vo veci samej, a zásadne ani neprejudikuje konečné rozhodnutie vo veci samej. Nie je preto ani svojou povahou res iudicata, ktorá skutočnosť by bránila opätovnému rozhodnutiu o návrhu na vydanie predbežného opatrenia, ak sú na jeho vydanie splnené podmienky podľa § 74 a nasl. O.s.p." (Uznesenie Najvyššieho súdu Slovenskej republiky zo dňa 22.07.2009, sp. číslo 5 M Cdo 13/2007)

</doc>
<doc id="202602" url="https://sk.wikipedia.org/wiki?curid=202602" title="Res iudicata">
Res iudicata



</doc>
<doc id="202603" url="https://sk.wikipedia.org/wiki?curid=202603" title="Persona non grata">
Persona non grata

Persona non grata je latinský výraz znamenajúci „nežiaduca/nechcená osoba“.
V medzinárodnom práve sa tak označuje osoba, ktorá je (z dôvodov na jej strane) neprijateľná pre súd alebo štát, kde má byť akreditovaná ako vyslanec, prípadne veľvyslanec. Označuje osobu iného štátu, ktorej pobyt na svojom území považuje štát za absolútne nežiaduci. Pridelenie tohoto statusu znamená, že štát nepovoľuje vstup danej osoby na svoje územie, respektíve že požaduje, aby ho okamžite opustila. Podľa Viedenského dohovoru o diplomatických stykoch z roku 1961 má každá krajina právo kedykoľvek a bez udania dôvodu prideliť postavenie persona non grata ktorémukoľvek diplomatovi.

</doc>
<doc id="202605" url="https://sk.wikipedia.org/wiki?curid=202605" title="Mašu">
Mašu

Mašu je posledná zo série veľkých vulkanických kaldier, nachádzajúcich sa na severovýchode Hokkaida. Nachádza sa juhovýchodne od kaldery Kutčaro a má priemer asi . V súčasnosti je zaliata vodou, čím vytvára jazero rovnakého mena. V jazere sa nachádza malý ostrovček, ktorý predstavuje vrchol dacitového lávového dómu. Na juhovýchdnom okraji jazera sa nachádza menší andezitový stratovulkán "Kamuinupuri", ktorý sa vyformoval približne pred 4 000 rokmi, s poslednou erupciou v roku 970 (± 100 rokov).

</doc>
<doc id="202606" url="https://sk.wikipedia.org/wiki?curid=202606" title="Rausu (sopka)">
Rausu (sopka)

Rausu je v súčasnosti neaktívny stratovulkán, nachádzajúci sa na polostrove Širetoko v severovýchodnej časti ostrova Hokkaidó. Vulkán je tvorený prevažne andezitmi a dacitmi, na vrchole sa nachádza menší lávový dóm. Erupcie vulkánu Raisu boli väčšinou explozívneho charakteru, čo dokladajú depozity pemzy a pyroklastických prúdov, z erupcií v rokoch 50, 550 a 1080. Posledná erupcia sa odohrala niekedy medzi rokmi 1750 a 1850.

</doc>
<doc id="202607" url="https://sk.wikipedia.org/wiki?curid=202607" title="Širetoko-Iwo-zan">
Širetoko-Iwo-zan

Širetoko-Iwo-zan je najvýchodnejšie umiestnený vulkán ostrova Hokkaidó. Vrchol prevažne andezitového stratovulkánu je ukončený dvoma krátermi. V súčasnosti je sopka neaktívna, no v 19. a 20. storočí bolo zaznamenaných niekoľko erupcií, posledná v roku 1936. Táto erupcia bola zaujímavá výlemi roztavenej síry.

</doc>
<doc id="202609" url="https://sk.wikipedia.org/wiki?curid=202609" title="Taxonómia">
Taxonómia

Taxonómia môže byť:

</doc>
<doc id="202611" url="https://sk.wikipedia.org/wiki?curid=202611" title="Fylogenetika">
Fylogenetika

Fylogenetika je odbor systematickej biológie, ktorý sa snaží nájsť vývojové vzťahy medzi organizmami. Odmieta teda formálnu hierarchiu a namiesto toho sa snaží nájsť skutočnú príbuznosť na základe predstavy, že všetky organizmy mali svojho univerzálneho spoločného predka.
Fylogenetika má teda priamy vzťah s dejom, ktorý označujeme ako fylogenéza (je to predmet štúdia fylogenetiky). 

</doc>
<doc id="202612" url="https://sk.wikipedia.org/wiki?curid=202612" title="Taxonóm">
Taxonóm



</doc>
<doc id="202613" url="https://sk.wikipedia.org/wiki?curid=202613" title="Mlieko">
Mlieko

Mlieko môže byť:

</doc>
<doc id="202614" url="https://sk.wikipedia.org/wiki?curid=202614" title="Stuart A. Roosa">
Stuart A. Roosa



</doc>
<doc id="202615" url="https://sk.wikipedia.org/wiki?curid=202615" title="Archón">
Archón

Archón (pri skloňovaní je v slovenčine tvar "archont-", napr. archonta, archonti) alebo staršie archont ( – archón, pl. άρχοντες - archontes) bol vysoký úradník v starovekých Aténach. Názov pochádza z gr. slova archein – vládnuť.
Spočiatku vládli v Aténach králi (basileovia), ktorých moc postupne obmedzovala rodová aristokracia. V 9. storočí pred Kr. bola moc kráľov obmedzená na desať rokov, od 7. storočia pred Kr. na jeden rok. Kráľov potom volili z aristokratických rodov a od roku 682 pred Kr. nahradili kráľov archonti. Kráľovské funkcie boli rozdelené medzi deviatich archontov:
Po skončení funkčného obdobia sa archonti stávali členmi aristokratickej rady areopág.
Hoci úrad archontov existoval až do 3. stor. po Kr., od konca 6. storočia ich po zavedení Kleisthenovej ústavy nahradili (najmä archonta polemracha) každoročne volení stratégovia.

</doc>
<doc id="202616" url="https://sk.wikipedia.org/wiki?curid=202616" title="Resolutio Carolina">
Resolutio Carolina

Resolutio Carolina bolo nariadenie uhorského kráľa Karola IV. vydané roku 1731, ktoré upravovalo náboženské pomery v Uhorsku.
Podľa tohto nariadenia bolo za štátom uznané náboženstvo rímskokatolícke vierovyznanie. Protestanti mohli na základe nariadenia slobodne a verejne vyznávať svoju vieru iba na tzv. artikulárnych miestach, odkiaľ sa protestantskí kňazi nesmeli bez povolenia vzdialiť.
Pri krste detí protestanti podliehali dozoru katolíckeho duchovenstva a v otázkach manželstva rímskokatolíckym tribunálom. Miešané manželstvá sa mohli uzavrieť iba pred rímskokatolíckym kňazom, deti narodené v takýchto manželstvách mali byť rímskokatolíckeho vierovyznania.
Resolutio Carolina bolo v roku 1734 modifikované a tolerančným patentom Jozefa II. z roku 1781 zrušené.

</doc>
<doc id="202619" url="https://sk.wikipedia.org/wiki?curid=202619" title="Areopág">
Areopág

Areopág ("Areios Pagos"), bola aristokratická politická inštitúcia v starovekých Aténach.
Názov areopág pochádza z pomenovania malého vŕška (Áreov vŕšok = vŕšok zasvätený bohovi vojny Areovi) na severozápad od Akropoly, kde zasadala rada starších. Predtým bol známy proste ako rada (búlé). Vznikol už v archaickom období aténskych dejín a pôvodne pôsobil ako poradný orgán aténskych kráľov (basileov). Po odstránení kráľov v Aténach sa členmi areopágu stávali archonti, ktorí skončili svoje funkčné obdobie.
Areapág, ktorý mal asi 200 – 300 členov dohliadal na dodržiavanie zákonov. Pôvodne bol jediným súdnym orgánom, neskôr bol príslušný pre súdenie vopred uváženej vraždy, ublíženia na tele, ak bolo spôsobené s vražedným úmyslom a tiež podpaľačstva a travičstva, ak spôsobilo smrť. Bol nástrojom politickej moci rodovej aristokracie. Moc areopágu bola postupne obmedzovaná zavádzaním demokratickejších ústav (Solónova ústava, Kleisthenova ústava) až v roku 462 pred Kr. reformou, ktorú uskutočnili demokratický politik Efialtes a mladý Perikles, boli členovia areopágu zbavení aj súdnej moci a dozerali už len na menej závažné záležitosti.

</doc>
<doc id="202621" url="https://sk.wikipedia.org/wiki?curid=202621" title="Satumarský mier">
Satumarský mier

Satumarsky mier (iné názvy: satmársky mier, staršie "satmarský mier", staršie: "szatmársky mier", mier v Satu Mare, mier v Satmári [alebo "Satmáre"], staršie "mier v Satmari" [alebo "Satmare"], staršie: "mier v Szatmári" [alebo "Szatmáre"]) bola dohoda o ukončení protihabsburského povstania Františka II. Rákociho uzavretá 1. mája 1711 v Satu Mare medzi hlavným veliteľom rákociovských vojsk grófom S. Károlim a cisárskym generálom P. J. Pálfim.
Mierové rokovania začali už 21. februára 1711 po odchode Františka II. Rákociho Buma za ruským cárom Petrom Veľkým, od ktorého plánoval získať podporu a pomoc v bojoch, a skončili, keď odbojné stavy, vidiac bezvýchodiskovosť zo situácie, získali istotu, že nebudú habsburským dvorom stíhané za odboj a udržia si v monarchii svoje výsady. V deň podpísania mieru súčasne stavovské vojská zložili zbrane.
Satmárskym mierom skončila séria protihabsburských stavovských povstaní. Uhorská šľachta si mierom obhájila svoje výsady a Habsburgovci posilnili svoje výsostné postavenie na uhorskom tróne.

</doc>
<doc id="202622" url="https://sk.wikipedia.org/wiki?curid=202622" title="Solónova ústava">
Solónova ústava

Solónova ústava bola ústava v starovekých Aténach, ktorá vznikla po reformách v roku 594/593 pred kr. a ktoré uskutočnil aténsky politik Solón.
Solónovu ústavu označujeme ako timokratickú ústavu - bola založená na rozdelení obyvateľstva podľa veľkosti majetku a na základe toho boli odstupňované politické práva (= majetkový cenzus). 
Solón rozdelil obyvateľstvo podľa veľkosti majetku do štyroch majetkových skupín:
Rozdelenie do jednotlivých majetkových vrstiev malo význam pre plnenie si vojenských povinností: 
Podľa veľkosti majetku boli odstupňované politické práva príslušníkov jednotlivých skupín. 
Podobnú ústavu zaviedol v starovekom Ríme šiesty rímsky kráľ Servius Tullius.

</doc>
<doc id="202623" url="https://sk.wikipedia.org/wiki?curid=202623" title="Bardejovská Zábava">
Bardejovská Zábava

Bardejovská Zábava je miestna časť mesta Bardejov. Rozprestiera sa v južnej časti katastrálneho územia mesta popri štátnej ceste z Prešova. 

</doc>
<doc id="202624" url="https://sk.wikipedia.org/wiki?curid=202624" title="Hippias">
Hippias

Hippias alebo Hippiás môže byť:

</doc>
<doc id="202625" url="https://sk.wikipedia.org/wiki?curid=202625" title="Atómová elektráreň Loviisa">
Atómová elektráreň Loviisa

Atómová elektráreň Loviisa je jedna z dvoch fínskych atómových elektrární. Skladá sa z dvoch reaktorov typu VVER, každý s výkonom 488 MW. Nachádza sa na juhu Fínska neďaleko mestečka Loviisa, asi 100km východne od Helsink. Druhá sa nachádza v Olkiluoto.
Atómová elektráreň Loviisa bola vybudovaná v rokoch 1970 – 1980. Prvý reaktor bol uvedený do prevádzky v roku 1977, druhý začal vyrábať elektrickú energiu o tri roky neskôr.
Reaktory sú bezpečnostne istené systémami firiem Westinghouse a Siemens.
V podzemí elektrárne je vybudovaných 10 km štôlní, cez ktoré prúdi morská voda používaná na chladenie reaktorov.
Elektráreň vlastní štátna energetická spoločnosť Fortum Oyj.

</doc>
<doc id="202630" url="https://sk.wikipedia.org/wiki?curid=202630" title="Panelák (seriál)">
Panelák (seriál)

Panelák bol prvý denný slovenský televízny seriál, ktorý vysielala TV JOJ. Pôvodne sa vysielal od 18. februára 2008 ako denný seriál až do 17. júna 2015, kedy bola odvysielaná finálna epizóda 15. série. V roku 2017, po dlhšej odmlke, sa vrátil seriál s novou 16. sériou, ktorá sa vysielala od 29. marca 2017 do 30. augusta 2017.
Prvá séria Paneláku sa vysielala aj na českej stanici Prima TV každý pracovný deň o cca 09:00. Seriál vyrábala spoločnosť Továreň 5/7/11. Do Paneláku prešli z úspešného slovenského seriálu Susedia (2006 – 2007), vysielaného TV Markíza, viacerí tvorcovia na čele s duom Andy Kraus ako autor námetu a Viktória Ráková ako predstaviteľka ústrednej postavy prvých epizód. Tá bola hlavnou postavou prvých 93 častí. Význam Rákovej postavy bol následne znížený vzhľadom na rozbiehajúci sa projekt sitkomu Kutyil s.r.o., kde stvárňovala spolu s Krausom ústredné postavy. Po odchode Rákovej sa kľúčovou postavou seriálu stala Ivana Schwarzová, ktorú stvárňuje Diana Mórová.
Dňa 4. marca 2015 televízia oznámila, že seriál po 7 rokoch vysielania končí a 15. séria je poslednou.
Rok a pol po ukončení seriálu 29. októbra 2016 Televízia JOJ oficiálne oznámila, že opäť začala s jeho výrobou, a v roku 2017, teda na 15. výročie televízie, sa Panelák znovu vráti na obrazovky.
Podľa informácií televízie sa na obrazovky vráti herečka Hana Gregorová, ktorá stvárňovala pani Jarmilku. Avšak po smrti herca Juraja Slezáčka sa pochopiteľne na obrazovkách neobjaví rodina Blichárovcov.
Dňa 20. apríla televízia oznámila, že do seriálu sa vracia aj postava Alexandra Bártu, teda Milan Kordiak.
Odvysielaná 16. séria seriálu je definitívne posledná.
Hosťujúci herci.
V seriáli sa objavilo viacero domácich ako aj medzinárodne známych osobností. Epizódne postavy si v Paneláku zahrali speváčka Anastacia, tenistka Daniela Hantuchová, hokejisti Marek Uram ako taxikár a Sasu Hovi alebo členovia spevokolu Alexandrovci. TV Joj používa Panelák aj na prezentáciu svojich televíznych tvárí. Takto sa v seriáli objavili aj Celeste Buckingham, speváčka a porotkyňa X-Factoru, moderátor Sajfa, producent a manažér Jaroslav Slávik, účastník súťaže Česko Slovensko má talent Marián Zázrivý, šéfkuchár Jaro Žídek alebo regionálna redaktorka spravodajstva Ruslana Kurilcová. Skupina Desmod, ktorá naspievala titulnú pieseň seriálu, sa tiež objavila v seriáli. Väčšinou hosťujúce osobnosti predstavovali samých seba. Medzi výnimky patrí Martin Pyco Rausch, ktorý si zahral Imrovho Ičiho. Imrových rodičov, ktorí sa objavili vo viacerých dieloch, stvárnili Marta Sládečková a Janko Lehotský. V jednom dieli si zahrala i Sisa Sklovská, ktorá si zahrala ako náhradníčka upratovačky Kvetky. Vo viac ako jednom pokračovaní seriálu si tiež zahrali Marek Vašut, Lucie Vondráčková, Zuzana Smatanová, Zdena Studenková ako Imrova svokra, panelákový manželský Peter Kočiš a Jana Kolesárová. Špeciálny rozmer pre hosťujúce hviezdy vznikol po vytvorení eventovej agentúry, ktorú viedli Švehlová spolu s kolegyňami z psychologickej poradne Alicou a Julkou. Takto sa stretli s hviezdami ako Richard Müller alebo superstarista Thomas Puskailer alebo spevák a herec Rastislav Rogel. Neskôr sa však zase vrátili do sanatória. Richard Müller tiež hral stavebného šéfa robotníkov Imrého a Gejzu. V obnovenej šestnástej sérii sa objavil Peter Marcin. Peter Modrovský si zahral opravára. V jednej epizóde si zahral aj úspešný slovenský hádzanár Martin Straňovský.

</doc>
<doc id="202634" url="https://sk.wikipedia.org/wiki?curid=202634" title="Kleisthenova ústava">
Kleisthenova ústava

Kleisthenova ústava bola demokratická ústava starovekých Atén, ktorú svojimi reformami zaviedol aténsky politik Kleisthenés v roku 509 alebo 508 pred Kr. 
Kleisthenova ústava znamenala zavŕšenie vývoja aténskej demokratickej ústavy od vlády rodovej aristokracie cez Drakontovo spísanie zákonov, Solónovu timokratickú ústavu a tyranidu Peisistratovcov. Reformu urobil Kleisthenés po vyhnaní Hippia, Peisistratovho syna (z Atén ho vyhnali v roku 510 pred Kr.).
Podstatou Kleisthenovej reformy bolo rozdelenie územia Atiky na tri časti (gr. trittýs): 
Z každej časti zobral jednu menšiu časť, ktorú spojil s ďalšími dvoma časťami a tri menšie jednotky vytvárali tzv. územnú fýlu, ktorá tvorila základ politického systému. Definitívne odstránil vplyv rodovej aristokracie, pretože ak si chcela nová fýla presadiť svoje politické požiadavky, museli sa dohodnúť všetky tri rozdielne časti. 
Kleisthenes vytvoril nový politický orgán – radu 500. Každá fýla v nej mala 50 členov, ktorí sa každoročne losovali (nazývali sa prytanovia). Každá fýla si vyžrebovala 1/10 roka, počas ktorej úradovali jej členovia. Takéto obdobie sa nazývalo prytaneia. Počas prytanie konkrétnej fýly sa každý deň vylosoval jeden člen fýly, ktorý predstavoval najvyššieho predstaviteľa štátu. Aténsky občan mohol takúto funkciu zastávať len raz za život. Rada 500 zasadala v budove, ktorá sa nazývala prytaneion, pričom tam museli byť prítomné neustále 3/5 členov prytaneie. Za svoju neustálu prítomnosť dostávali stravu na účet štátu.
V čele územnej fýly stál každoročne volený vojenský veliteľ (stratégos), takže zbor desiatich stratégov tvoril najvyšší výkonný orgán štátu. Stratég musel počas úradovania svojej fýly zvolať aspoň raz zasadnutie ľudového zhromaždenia (ekklésia) a ďalšie tri – štyri razy podľa potreby, takže ľudové zhromaždenie sa schádzalo prakticky raz za týždeň. 
Kleisthenes zaviedol aj črepinový súd (ostrakismos), na základe ktorého mohol byť z Atén vypovedaný občan, ktorý ohrozoval demokratickú ústavu.

</doc>
<doc id="202640" url="https://sk.wikipedia.org/wiki?curid=202640" title="Rad červenej zástavy práce">
Rad červenej zástavy práce

Rad červenej zástavy práce, (), je sovietske vyznamenanie udeľované za zvláštne zásluhy o štát. Vzniklo 28. decembra 1920. Počas Veľkej vlasteneckej vojny bolo udelených asi 21 500 týchto vyznamenaní.
História.
Ruská sovietska federatívna socialistická republika zaviedla toto vyznamenanie už v decembri 1920 ako civilnú verziu vojenského Radu červenej zástavy. Od 7. septembra 1928 existovalo ako vyznamenanie v celom Sovietskom zväze.
Vzhľad.
Strieborný odznak má tvar ozubeného kolesa, ktoré je lemované nápisom "Пролетарии всех стран, соединяйтесь!" (Proletári všetkých krajín, spojte sa!) V jeho strede je pozlátený kosák a kladivo na pozadí priehrady. Dolná časť pod priehradou je modrá a znázorňuje vodu. Odznak dole lemujú dva klasy s červenou päťramennou hviezdou a hore červená zástava s nápisom "CCCP" (ZSSR).
Stuha je bledomodrá s tmavomodrými pásikmi na okrajoch. Jej celková šírka je , tmavé pásiky majú šírku .

</doc>
<doc id="202641" url="https://sk.wikipedia.org/wiki?curid=202641" title="Akčná hra (žáner počítačových hier)">
Akčná hra (žáner počítačových hier)

Akčná počítačová hra alebo akčná videohra je označenie pre hry, ktorých hlavnou náplňou je eliminácia cieľov pomocou bojových techník. Tieto hry väčšinou virtuálne znázorňujú dynamický boj, násilné sekvencie a škálu zbraňového arzenálu. V niektorých krajinách musí byť hra takéhoto žánru psychológmi skontrolovaná, prípadne cenzurovaná, aby nenabádala hráča k mimoriadne násilníckym sklonom. 
V takýchto hrách sa objavujú vždy po určitom počte misií alebo epizód tzv. bossovia. Najnovšie 3D akčné hry sú obvykle náročné na hardware a často sa vyznačujú veľmi dobrou umelou inteligenciou nepriateľov, pokročilým grafickým spracovaním a vizuálnymi efektami. Hráč najčastejšie ovláda jednu postavu (alebo menšiu skupinu), zbraň alebo vozidlo a niekedy si môže voliť náročnosť (napríklad: začiatočník, pokročilý, expert). 

</doc>
<doc id="202642" url="https://sk.wikipedia.org/wiki?curid=202642" title="Loviisa">
Loviisa

Loviisa je fínske mesto v kraji Uusimaa a provincii Južné Fínsko. Žije tu 7 386 obyvateľov, z toho 40 % Švédov. Rozloha mesta je 44,52 km², vodstvo tvorí 0,07 km². Hustota obyvateľstva je 167 obyvateľov/km².
Loviisa bola založená v roku 1745 ako hraničná pevnosť na hranici s Ruskom. Väčšia časť pevnosti sa zachovala. Meno mesta je odvodené od Lovisy Ulrikovej, manželky švédskeho kráľa Adolfa Fredericka.
V Loviise sa nachádza elektráreň, jedna z dvoch fínskych atómových elektrární, druhá je v Olkiluoto. Skladá sa z dvoch reaktorov typu VVER, každá s výkonom 488 MW.

</doc>
<doc id="202648" url="https://sk.wikipedia.org/wiki?curid=202648" title="Óda">
Óda

Óda môže byť:
Óda je oslavná pieseň alebo rozsiahla lyrická báseň, ktorá vyniká nadnesenosťou a pátosom. Oslavným spôsobom sa vyjadruje o nejakej téme (radosť, mladosť, sloboda, príroda, národ alebo nejaká významná osoba).
Patrí do reflexívnej alebo úvahovej lyriky.
Najskôr bol tento útvar použitý v starovekej poézii a mal pevnú štruktúru. Óda oslavuje hrdinu, predmet, osobu, vlasť, múdrosť, lásku atď. V hudbe sa óda objavila v 16. storočí, najčastejšie požitá v dobe baroka, predovšetkým u Henryho Purcella. Skladali ju aj skladatelia klasicizmu – najznámejšia je "Óda na radosť", súčasť Beethovenovej deviatej symfónie. 
Ódy písal Mickiewicz, Hollý. Najznámejši spisovateľ ód bol Friedrich Schiller. 
Najznámejší básnik ód bol grécky básnik Pindaros.

</doc>
<doc id="202650" url="https://sk.wikipedia.org/wiki?curid=202650" title="Samo Chalupka">
Samo Chalupka

Samo Chalupka (* 27. február 1812, Horná Lehota – † 19. máj 1883, Horná Lehota) bol slovenský romantický básnik a evanjelický kňaz, mladší brat Jána Chalupku.
Životopis.
Narodil sa v rodine evanjelického farára Adama Chalupku a Anny Fruniovej. Vzdelanie získaval u otca, neskôr navštevoval gymnázium v Gemeri a od roku 1822 študoval na lýceu v Kežmarku. Od roku 1824 študoval v Rožňave, od roku 1827 na bratislavskom lýceu filozofiu a teológiu, kde v 1829 patril k iniciátorom vzniku Spoločnosti českoslovanskej, neskoršieho ohniska štúrovcov. Chalupka pôsobil spočiatku ako knihovník, neskôr sa stal podpredsedom tejto spoločnosti. Členovia spoločnosti sa nevenovali len literatúre, ale zaujímali sa i o dejiny, osud národov a ich zápas za slobodu. Preto sa po vypuknutí povstania poľskej šľachty v roku 1830 vydal do Poľska ako dobrovoľník a v nasledujúcom roku bol zranený v bojoch pri Haliči. Po uzdravení pôsobil najprv ako vychovávateľ v Demänovej, no už v roku 1833 pokračoval v štúdiu na evanjelickej teologickej fakulte vo Viedni. V roku 1834 pôsobil ako evanjelický kaplán v Chyžnom, 1836 farár v Gemerských Tepliciach a po otcovej smrti v roku 1840 zaujal jeho miesto v rodnej Hornej Lehote, kde pôsobil až do svojej smrti.
Od mladosti sa angažoval v slovenskom národnom hnutí; 1837 člen tajného 
mladoslov. Spolku vzájomnosť, 1844 štúrovského spolku Tatrín, 1861 spolutvorca Memoranda národa slovenského a 1863 spoluzakladateľ Matice slovenskej. Jeho básnická dikcia zásadne ovplyvnila ďalšie smerovanie slovenskej poézie na báze ľudovej piesne, balady a historickej epiky, ale aj v oblasti používania literárneho jazyka, ako jeden z prvých tvoril v stredoslovenčine. Zaradil sa k hlavným reprezentantom romantizmu, v ňom rozvinul najmä ľudový jánošíkovský, ale aj protiturecký motív. V historickom speve "Mor ho!" zobrazil hrdinský odpor Slovákov v boji proti Rimanom, ktorý sa často aktualizoval v našich dejinách počas boja za národ.
Tvorba.
Debutové básne mu vyšli v almanachu Plody v roku 1836. V jeho dielach sa objavuje zobrazovanie slovenskej prírody, Slovenska a jeho krajov, ale tiež jeho vlastenectvo, vernosť rodnej krajine a ľudu a uvedomenie si neslobodného postavenia jeho krajanov. Vo svojej tvorbe však, podobne ako napr. Ján Botto, využíval ľudové piesne a slovenskú ľudovú poéziu všeobecne. V 40. rokoch 19. storočia sa pridal k hnutiu Ľudovíta Štúra, no trval na väčšom uznaní nárečia svojho kraja, v čom ostal celé roky neústupný, aj keď už bola uzákonená nová slovenská gramatika a pravopis (svedčí o tom i jeho jediná básnická zbierka "Spevy"). Písal vlastenecké básne, lyrické básne, básne angažované za politický program národného oslobodenia, ale tiež je i tvorcom historickej epiky a historického spevu. Jeho lyrika aj historická epika je zhrnutá v zbierke "Spevy" z roku 1868. Tá je inšpirovaná ľudovou piesňou a preniká ňou pátos boja za národné oslobodenie.
Venoval sa aj tvorbe a duchovnej poézie a ľudovýchovnej spisbe (náboženskými piesňami prispel do Zpěvníka evanjelického, 1842). 

</doc>
<doc id="202653" url="https://sk.wikipedia.org/wiki?curid=202653" title="Anton Habovštiak">
Anton Habovštiak

PhDr. Anton Habovštiak, CSc. (* 22. september 1924, Krivá – † 14. apríl 2004, Bratislava) bol slovenský jazykovedec, etnograf, spisovateľ, publicista a zberateľ ľudovej slovesnosti. Jeho manželka bola Katarína Habovštiaková.
Životopis.
Narodil sa na Orave v roľníckej rodine. Navštevoval Gymnázium v Trstenej a v Dolnom Kubíne a v rokoch 1946 – 1951 filozofickú fakultu Slovenskej univerzity v Bratislave. 
Po ukončení štúdia na fakulte pracoval do roku 1994 v Jazykovednom ústave Ľudovíta Štúra SAV. Zaoberal sa dialektológiou slovenského jazyka a pracoval na medzinárodnom všeslovanskom jazykovom atlase. Spracoval najmä oravské nárečia a nárečia Gemeru. 
Základné prvky slovenských nárečí zhodnotil v práci "Atlas slovenského jazyka". Práca má mimoriadny význam, pretože poukazuje na pôvod slovenského jazyka vôbec a na základe slovotvorných prejavov považuje západné Slovensko za najstaršie slovanské osídlenie. 
Anton Habovštiak veľmi horlil za zachovanie nárečových prvkov v spisovnej slovenčine, do čoho veľmi nabádal spisovateľov, novinárov i publicistov. Poukazoval na to, že ide o obrovské národné bohatstvo vytvorené po stáročia našimi ľuďmi. 
Jeho veľmi rozsiahla a dôkladná práca sú "Oravské nárečia", kde aj tieto delí na dolnooravské, stredooravské a hornooravské. Materiál, ktorý sa v prácach nachádza sám osobne zozbieral. Sú tu aj veľmi cenné autentické nárečové ukážky z jednotlivých oblastí ale aj dedín od miestnych rozprávačov. Tie využil ešte v ďalšej svojej práci "Oravci o svojej minulosti", kde sa nachádzajú zvyky, obyčaje, veršovanky a texty pri rôznych príležitostiach i v ročných obdobiach. 
Osobitnou oblasťou jeho odbornej práce bolo pôsobenie v medzinárodnom komitéte pre všeslovanský jazykový atlas. Tejto činnosti sa venoval viac ako 30 rokov. Bol stálym zástupcom Slovenska v tejto inštitúcii, ktorá zahrňovala odborníkov zo všetkých slovanských krajín a rečových skupín. Výsledkom bola ucelená práca aká nemá v doterajších dejinách slovanstva obdobu. Počas jazykovedného výskumu a návštev jednotlivých dedín a miest v stykoch s roľníkmi, pastiermi, drevorubačmi, pltníkmi a remeselníkmi zachytil stovky najrôznejších povestí, rozprávok aj mýtov, ktoré spracoval v osobitných zbierkach nielen z Oravy, ale aj z celého Slovenska v desiatkach kníh.
Ako prvá mu vyšla v roku 1963 zbierka: "Pastierik a zbojníci". Nasledovali desiatky zbierok, z ktorých je hodné spomenúť aspoň: "Poklad nad všetky poklady", "O kaštieli v šírom poli", "Tri píšťalôčky", "Kukučkine slzy", "Zakliate ovečky pod Rozsutcom" a iné. Osobitnú časť jeho diela tvoria eseje z konkrétneho života a romány. Takými sú: "Dni sviatočné a všedné", "Oravské chodníčky", "Kráľ nad kráľmi sa narodil" a podobne. Mnohé z nich boli publikované v dennej tlači. Mimoriadny význam má román "Plátenícka pieseň" zo života oravských plátenníkov z hornej Oravy. Novely a poviedky zo života oravského i slovenského človeka spracoval v zbierkach: "Volanie domova", "Aj také sú božie cesty", "Mať moja, mať moja" a podobne. Anton Habovštiak zomrel 14. apríla 2004 v Bratislave.
Manželka Katarína Habovštiaková napísala autobiografické dielo "Môj život s Antonom Habovštiakom" (2009) v ktorom sumarizuje manželovu prácu a životné osudy.

</doc>
<doc id="202654" url="https://sk.wikipedia.org/wiki?curid=202654" title="Dr. Anton Habovštiak, CSc.">
Dr. Anton Habovštiak, CSc.



</doc>
<doc id="202656" url="https://sk.wikipedia.org/wiki?curid=202656" title="Poprad (rozlišovacia stránka)">
Poprad (rozlišovacia stránka)

Poprad môže byť:

</doc>
<doc id="202658" url="https://sk.wikipedia.org/wiki?curid=202658" title="Keira Knightleyová">
Keira Knightleyová

Keira Christina Knightley (IPA: /ˌkɪərəˈnaɪtlɪ/; * 26. marec 1985, Londýn, Spojené kráľovstvo) je anglická filmová a televízna herečka, nominovaná na Zlatý glóbus, Cenu BAFTA a Oscara. Je považovaná za jednu z najkrajších žien celého sveta.
Svoju kariéru začala v mladom veku a k medzinárodnej prominencii sa pridala v roku 2003 po tom, čo si zahrala vo filmoch "Blafuj ako Beckham" a "". Knightley sa stala významnou hlavnou herečkou, keď sa objavila v niektorých hollywoodskych filmoch a bola nominovaná na Oscara za svoju rolu Elizabeth Bennetovej vo filmovej adaptácii románu Jane Austenovej "Pýcha a predsudok".

</doc>
<doc id="202659" url="https://sk.wikipedia.org/wiki?curid=202659" title="Keira Knightley">
Keira Knightley



</doc>
<doc id="202661" url="https://sk.wikipedia.org/wiki?curid=202661" title="Jaroslav Votruba">
Jaroslav Votruba

Jaroslav Votruba (* 10. apríl 1889; Uhříněves, Česko – † 21. júl 1971; Kežmarok, Slovensko) bol akademický maliar a grafik Vysokých Tatier.
Život.
Jaroslav Votruba sa narodil 10. 4. 1889 v Uhříněves (vo vtedajšom Rakúsko-Uhorsku, teraz súčasť Prahy v Česku) ako najstarší syn manželov Vincenca Votrubu a Heleny Lukeslovej. Študoval na Cisársko-kráľovskej umelecko-priemyselnej škole v Prahe u profesora Jakuba Schikanedra. Potom pôsobil ako stredoškolský pedagóg kreslenia v Olomouci, Brne, Prostějove a od roku 1919 v Bratislave, kde sa usadil už natrvalo. Pred prvou svetovou vojnou navštívil Halič, Nemecko, rakúske Alpy a Viedeň. Medzivojnovom období maľoval aj v Poľsku a Juhoslávii. Za manželku si zobral Máriu Zádrapovú, s ktorou mal dve dcéry Helenu a Jaroslavu. Zomrel 21. 7. 1971 v kežmarskej nemocnici. Pochovaný je v Tatranskej Javorine.
Tvorba a dielo.
Pred rokom 1918 sa venoval prevažne grafickej tvorbe, najmä drevorytom, exlibrisom a novoročenkám. Svoje diela vystavoval pravidelne od roku 1911. V roku 1917 vydal prvú grafickú zbierku „Haná“. Zameral sa na krajinomaľbu. Po príchode do Bratislavy maľoval jej okolie a Malé Karpaty, neskôr sa venoval výlučne už len zobrazovaniu Vysokých Tatier, vďaka čomu sa stal známy ako „maliar krásy Vysokých Tatier“. V povedomí odborníkov výtvarného umenia a laickej verejnosti je vnímaný ako maliar Tatier, keď sa po roku 1936 zameral na zobrazenie vysokohorskej prírody. Bol typom krajinára-zberateľa, ktorý pracoval v sériách, vždy na jednu ústrednú tému, pričom sa usiloval dokumentárne ju vyčerpať. 
Jeho hlavnými maliarskymi technikami boli tempera a olejomaľba, ktoré boli ovplyvnené najmä impresionizmom.
Stal pri zrode Umeleckej besedy slovenskej a Spolku slovenských umelcov, v ktorých ako funkcionár vyvíjal živú aktivitu. Bol členom viacerých umeleckých spolkov na Morave a Slovensku (Sdružení výtvarních umělců moravských, Umelecká beseda slovenská a Spolok slovenských umelcov), v rámci ktorých sa podieľal na príprave viacerých výstav slovenských umelcov na Slovensku a Morave. Jeho poslednou organizátorskou aktivitou ako konateľa SSU bola výstava slovenského umenia v New Yorku v roku 1938.
Počas Slovenského štátu sa svojimi návrhmi známok, bankoviek a suvenírov zapájal do viacerých grafických súťaží. Počas celého života publikoval svoje výtvarné diela aj knižne, často sprevádzané vlastným textom. Snažil sa o kultúrny a turistický rozvoj Vysokých Tatier. Navrhoval založiť v Tatrách galériu, zoologickú a botanickú záhradu a múzeum ľudovej kultúry.
Okrem krajinárskej maľby a grafiky stvárnil aj ľudovú architektúru Oravy a Spiša, slovenské hrady a zámky. Ľudovými motívmi vyzdobil fasády viacerých víl a domov, napr. vila „Hanačka“ a vila architekta Juraja Tvarožka v bratislavskom Starom Meste alebo rodný dom profesora Alojza Miškoviča v Jurgove (dnes Poľsko).
Externé odkazy.
[[Kategória:Narodenia v 1889]]
[[Kategória:Úmrtia v 1971]]
[[Kategória:Slovenskí maliari]]
[[Kategória:Českí maliari]]

</doc>
<doc id="202669" url="https://sk.wikipedia.org/wiki?curid=202669" title="McDonnell Douglas MD-11">
McDonnell Douglas MD-11

McDonnell Douglas MD-11 je americké trojmotorové širokotrupé prúdové dopravné lietadlo dlhého doletu. Vyrábalo sa v období rokov 1988 až 2000. Vyrábalo sa v nákladnej verzii (MD-11F) a osobnej. Bolo odvodené od staršieho modelu DC-10.
Vývoj.
V 80. rokoch sa firma Mcdonnel Douglas Co. rozhodla, vytvoriť nový model lietadla, ktorý by nadväzoval na úspešnú DC-10. Ak by Mcdonnel Douglas nevytvoril nový úspešný model, skrachoval by. MD-11 nakoniec bola predstavená v roku 1986 v známej podobe, v základe sa od DC-10 odlišovala len malými kozmetickými úpravami, ako sú špecifické krídelká na koncoch krídel. Najzaujímavejším prvkom bolo na krídelku umiestnenie ešte spodného, menšieho krídelka. Je o 18 stôp dlhšia ako DC-10, zmestilo sa do nej 320 cestujúcich, 500 000 libier nákladu, a má dolet 6 800 nm (12 593 km). Na výrobu boli pripravené aj verzie s dlhším doletom, označované ER, nákladná verzia a verzia Combi. Prvý let bol plánovaný na rok 1989, ale problémy s materiálom ho odsunuli o 9 mesiacov. Prototyp s označením N111MD prvýkrát opustil zem dňa 10. januára 1990. Let trval 2,56 hodín. Objednávky sa vyšplhali na 300 kusov.
Používatelia.
V júli 2011 používajú MD-11 hlavne FedEx Express (63), UPS Airlines (38), Lufthansa Cargo (18), World Airways (16), KLM Royal Dutch Airlines (10), EVA Air (8). Mnoho spoločností, ktoré si objednali MD-11 pre dlhé lety, ich nahradili lietadlami ako Airbus A330 či Boeing 777. Už len dve MD-11 lietajú s VIP konfiguráciou, a to pre spoločnosti Saudi Arabian Airlines Royal Flight a Mid East Jet.
KLM (10) – je poslednou spoločnosťou ktorá využíva svoje MD-11 na medzikontinentálne lety v roku 2011.
World Airways (7) – Disponuje s piatimi MD-11 a dvoma MD-11ER pre pasažierske lety.
Špecifikácie (MD-11).
Technický popis.
Dolnoplošník so šikmým krídlom, dva prúdové motory pod krídlami a jeden na spodku kýlovej plochy. Od DC-10 sa líši krídlami. 

</doc>
<doc id="202674" url="https://sk.wikipedia.org/wiki?curid=202674" title="Samo Bohdan Hroboň">
Samo Bohdan Hroboň

Samo Bohdan Hroboň (* 24. augusta 1820, Liptovská Sielnica† 30. júla 1894, Liptovská Sielnica) bol slovenský folklorista, prekladateľ, jazykovedec a básnikpredstaviteľ mesianistickej línie slovenského romantizmu.
Život.
Narodil sa v rodine evanjelického farára Jakuba Hroboňa a Terézie Hroboňovej, rodenej Midielkovej, ako najmladší zo siedmich detí. V hroboňovskej rodine sa udržiavala tradícia o jej šľachtickom a poľskom pôvode z matkinej strany. Od 1834 študoval na evanjelickom lýceu v Levoči, kde sa hneď po príchode zapojil do národnoemancipačných aktivít starších spolužiakov a postupne nadviazal korešpondenčnú komunikáciu s mnohými osobnosťami slovenského kultúrneho života. V rokoch 1835 1839 napísal do rukopisného zborníka" Liber memorialis societas slavicae" prvé básne v češtine v klasicizujúcom duchu. V roku 1836 uverejnil svoj prvý preklad z latinčiny (Horatius) a prvý folkloristický zápis. O rok neskôr ho prijali do Nemeckého študentského samovzdelávacieho spolku.
V roku 1839 prešiel na evanjelické lýceum do Bratislavy a začal si písať denník, v ktorom pokračoval až do svojej smrti, keď nadobudol rozsah 8000 strán. Aktívne pracoval v Spoločnosti česko-slovanskej.
So svojou budúcou múzou, českou vlastenkou Antóniou Reissovou, známou pod literárnym pseudonymom Bohumila Rajská, sa zoznámil v roku 1841. O rok neskôr odišiel spolu so svojím starším bratom Ľudovítom študovať na nemeckú univerzitu do Halle. Vďaka neskoršej svadbe brata Ľudovíta s Milkou Zátureckou sa Hroboň dostal do príbuzenského vzťahu so zberateľom folklórnej slovesnosti Adolfom Petrom Zátureckým. V Halle študoval teológiu a filozofiu, venoval sa korešpondencii s Bohuslavou Rajskou a napísal zbierku básní "Květiny nadsálanské". Rajská opätovala jeho city, ale aj napriek tomu sa v roku 1845 predovšetkým pod vplyvom Boženy Němcovej vydala za vdovca F. L. Čelakovského.
Hroboň sa po návrate z Halle nezapojil do rušného národného života, ale utiahol sa k matke a po jej smrti k staršiemu bratovi Ľudovítovi, kňazovi v Liptovskej Sielnici. Založil tu Spolok miernosti. Letá trávil na salaši pod Bielou skalou v Tatrách, v sielnickej Suchej doline. V revolúcii 1848 v okolí Svätej Mary poburoval ľud, aby si od zemepánov pýtal hory.
Fascinovaný kollárovskou ideou zjednotenia všetkých slovanských kmeňov videl Hroboň paralelu utrpenia Krista v osude Slovanov a po tisícročnej kliatbe hlásal nástup večnej christoslavianskej ríše. V dramaticky pohnutej etape slovenských dejín tak čerpal z potenciálu protomesianistickej situácie: vo svojich prácach evokoval atmosféru očakávania radikálneho zvratu v limitnom čase, zániku a znovuzrodenia, predestinácie a naplnenia veľkej dejinnej úlohy. Zmena však nemala nastať v kontexte predmetného sveta (v podobe revolúcie), ale v podobe duchovnej obnovy, zániku a navrátenia sa k počiatku.
Prostredníctvom básnického jazyka plného etymologizácií či pseudoetymologizácií sa chcel dopátrať skrytej podstaty slov a tým aj reality, mystickým zjavením slova vizualizoval spoločné indoeurópske korene všeslovanského, resp. všeľudského jazyka s jeho pôvodnou silou prirodzenej adamickej reči, ktorá má zo svojich vnútorných zdrojov pretvoriť svet.
Svoju izoláciu prekonával korešpondenciou s rôznymi kultúrnymi osobnosťami, ale predovšetkým s českým národovcom a psychiatrom v Ústave pre slabomyseľných Karolom Slavojom Amerlingom, zakladateľom slovanského vzdelávacieho ústavu Budeč. Obracal sa na neho so svojimi pretrvávajúcimi zdravotnými problémami, ktoré už mali príznaky schizofrénie. V roku 1854 písal ľúbostné listy Márii Števlíkovej a neskôr aj istému sielnickému sedliackemu dievčaťu menom Zuzka.
Postupne strácal zrak, písať mohol len ľavou rukou rozsiahle denníkové záznamy a iné rukopisy sú preto takmer nečitateľné. Zomrel opustený v Liptovskej Sielnici. Literárny vedec Edmund Hleba naznačil, že nemožno vylúčiť ani samovraždu, keď napísal, že básnik našiel svoj koniec v priestore medzi farou a kostolom.
Dokumentárny film "Samo Bohdan Hroboň" realizovala Slovenská televízia v Bratislave v roku 2001 v rámci televízneho cyklu Kultúra a náboženstvo (scenár Vlastimil Kovalčík, réžia Fedor Bartko).

</doc>
<doc id="202678" url="https://sk.wikipedia.org/wiki?curid=202678" title="Andreas Papandreu">
Andreas Papandreu

Andreas Jeorjiu Papandreu (gr. Ανδρέας Γεωργίου Παπανδρέου, transliterácia "Andreas Georgiou Papandreou") (* 5. február 1919, ostrov Chios, Grécko – † 23. jún 1996, Atény, Grécko) bol grécky ekonóm a socialistický politik. Jeho otec Georgios Papandreou pochádzal z Achaie a stal sa zakladateľom politickej dynastie, keď bol zvolený za premiéra. Andreas bol dvakrát predsedom gréckej vlády (od 21. októbra 1981 do 2. júla 1989 a od 31. októbra 1993 do 22. januára 1996).

</doc>
<doc id="202679" url="https://sk.wikipedia.org/wiki?curid=202679" title="McDonnell-Douglas MD-11">
McDonnell-Douglas MD-11



</doc>
<doc id="202680" url="https://sk.wikipedia.org/wiki?curid=202680" title="Douglas MD-11">
Douglas MD-11



</doc>
<doc id="202682" url="https://sk.wikipedia.org/wiki?curid=202682" title="Jan Masaryk">
Jan Masaryk

Jan Garrigue Masaryk (* 14. september 1886, Praha – † 10. marec 1948, Praha) bol česko-slovenský diplomat a politik, minister zahraničných vecí Československej republiky v rokoch 19401948. Bol syn prvého česko-slovenského prezidenta Tomáša Garrigue Masaryka.
Bol okrem iného aj veľvyslanec Česko-Slovenska v Londýne (19251938), minister zahraničných vecí Benešovej exilovej vlády a nakoniec aj minister zahraničných vecí vo vláde Klementa Gottwalda. Vo februári 1948 odmietol podať demisiu spolu s ostatnými demokratickými ministrami.
Rakúsko-Uhorsko.
Navštevoval školy v Prahe, Akademické gymnázium (maturoval v roku 1906) a v USA (1907–13). V roku 1913 sa vrátil do Čiech. Počas prvej svetovej vojny nastúpil vojenskú službu v rakúsko-uhorskej armáde (1915–18 v tyle uhorského pluku na poľskom fronte, bol povýšený na dôstojníka a vyznamenaný medailou za statočnosť). Jeho rodina (matka, sestra Alice, brat Herbert) počas vojny trpela, pre zahraničné aktivity otca profesora T. G. Masaryka, ktorý bol s dcérou Olgou v exile.
ČSR.
Po skončení vojny sa stal diplomatom v novovzniknutej republike, v rokoch 1919–22 chargé d'affaires vo Washingtone. V rokoch 1920–25 bol osobným tajomníkom Edvarda Beneša, vtedajšieho ministra zahraničných vecí ČSR.
Londýn, USA.
V roku 1925 sa stal vyslancom v Londýne. V septembri 1938 po Mníchovskej dohode a okupácii Sudet na túto funkciu rezignoval a zostal v Londýne. V roku 1940 sa stal ministrom zahraničia Benešovej exilovej vlády.
Pokračoval vo verejných vystúpeniach a prednáškach, najmä v Anglicku a USA, o nutnosti systému kolektívnej bezpečnosti, nebezpečenstve nacizmu a medzinárodnom postavení Česko-Slovenska počas vojny a po nej. Podobne ako i ďalší prominentní exulanti spolupracoval s českým vysielaním BBC „Volá Londýn“. V roku 1942 získal doktorát práv (LL.D.) na Bates College v Lewistone v americkom štáte Maine.
V Spojenom kráľovstve mal k dispozícii londýnsky apartmán na 58 Westminster Gardens, ale často prebýval aj v Buckinghamshire vo Wingrave, v rezidencii členov a zamestnancov Benešovej vlády, alebo u Benešovcov v ich rezidencii v Aston Abbotts.
Povojnová ČSR.
V roku 1945, 26. júna, v San Francisku za ČSR podpísal Chartu Organizácie spojených národov. Podieľal sa aktívne i na formulácii Medzinárodného paktu o ľudských právach.
V roku 1946 viedol ako minister česko-slovenskú delegáciu na Parížskej mierovej konferencii, konanej od júla do októbra. V auguste 1946 sa stal prvým predsedom vtedy práve v Luxembursku založenej Svetovej federácie združenia pre Spojené národy "(World Federation of United Nations Associations, WFUNA)".
Masaryk zostal ministrom zahraničia i v povojnovej vláde, po voľbách v roku 1946 komunistami dominujúcom Národnom fronte. Snažil sa o udržanie priateľstva so ZSSR, z tej doby pochádza i jeho – z dnešného hľadiska servilná – oslavná reč maršalovi Stalinovi. No súčasne bol pobúrený sovietskymi mocenskými ambíciami – ako bolo aj sovietske veto proti účasti Česko-Slovenska na Marshallovom pláne.
Osobný život.
V roku 1925 sa Jan Masaryk oženil s Frances Craneovou, dcérou Charlesa Cranea, významného zástancu česko-slovenskej samostatnosti. Bezdetné manželstvo skončilo za päť rokov. Masaryk sa dlho stýkal s Američankou Marciou Davenportovou. Po odchode do exilu sa mali vziať v Londýne, kam za ňou mal odcestovať.
Február 1948 a smrť.
Počas februárovej krízy odmietol rezignovať spolu s ostatnými nekomunistickými členmi Gottwaldovej vlády. Navonok vystupoval konštruktívne, predniesol i niekoľko provládnych vyhlásení. V súkromí ale rezignoval a premýšľal nad odchodom do ďalšieho exilu. 
10. marca ho objavili mŕtveho pod oblokom svojho bytu. Jeho smrť je dodnes záhada. Sú tri teórie: podľa jednej išlo o vraždu (Masaryka z okna jednoducho vyhodili), podľa druhej o samovraždu (Masaryk z okna sám vyskočil) a podľa tretej verzie sa Masaryk pokúšal po rímse utiecť zo svojho bytu (kde sa v tej chvíli pohybovali votrelci) a z rímsy spadol.
Policajné vyšetrovanie sa skončilo v roku 2004 a došlo k záveru, že išlo o vraždu. To je v súlade s presvedčením verejnosti aj viacerých historikov, že Jana Masaryka zavraždili komunisti, aby im neprekážal v novej vláde. Tiež sa v Moskve v júli 1947, ako jediný postavil Stalinovi na odpor (pri rokovaniach o Marshallovom pláne), čo by už samotné postačovalo na jeho „zlikvidovanie“.

</doc>
<doc id="202683" url="https://sk.wikipedia.org/wiki?curid=202683" title="Pius XI.">
Pius XI.

Pius XI. (), vlastným menom Ambrogio Damiano Achille Ratti, (* 31. máj 1857, Desio, Lombardsko-benátske kráľovstvo – † 10. február 1939, Apoštolský palác, Vatikán) bol 259. pápež katolíckej cirkvi od 6. februára 1922 do svojej smrti 10. februára 1939 a prvou hlavou Vatikánskeho štátu od roku 1929.
Životopis.
Narodil sa 31. mája 1857 v Desiu neďaleko Milána v Lombardsko-benátskej monarchii. Za kňaza bol vysvätený 20. decembra 1879. 3. júla 1919 bol pápežom Benediktom XV. vymenovaný za apoštolského nuncia v Poľsku a zároveň titulárneho arcibiskupa v "Naupactus". 28. októbra 1919 obdržal biskupskú vysviacku z rúk Aleksandra Kakowského, arcibiskupa varšavského, spolusvätiteľmi boli svätý Józef Sebastian Pelczar, biskup przemyślský a Stanisław Kazimierz Zdzitowiecki, biskup włocławský. 19. apríla 1921 bolo jeho titulárne sídlo zmenené z "Naupactus" na "Adana". Krátko na to, 13. júna 1921, bol vymenovaný za arcibiskupa milánskeho a zároveň kreovaný na kardinála. Po jednom z najdlhších konkláve 20. storočia, 2. až 6. februára 1922 po smrti pápeža Benedikta XV., ktoré prebiehalo 5 dní, počas ktorých prebehlo 14 kôl, bol zvolený za pápeža, zvolil si meno Pius XI. Intronizovaný bol 12. februára. Úrad zastával až do svojej smrti 10. februára 1939 v Apoštolskom paláci vo Vatikáne.
Encykliky.
Počas svojho pontifikátu vydal 30 encyklík. Najznámejšou z nich sa stala encyklika proti nacizmu "Mit brennender Sorge", ktorá bola vydaná 14. marca 1937. Je to zároveň jediná encyklika 20. storočia, ktorá nebola vydaná v latinskom, ale v nemeckom jazyku. Druhou známou je encyklika Divini Redemptoris z 19.marca 1937 odsudzujúca rovnaké zlo - komunizmus. Encykliku Humani generis unitas, v ktorej odsudzoval rasizmus Tretej ríše a perzekúciu židov, nedokončil. Neopomenuteľná je aj jeho sociálne zameraná encyklika Quadragessimo anno o usporiadaní spoločnosti, obnove spoločenského poriadku a jeho zdokonalení podľa zásad evanjelia z 15. mája 1931. 

</doc>
<doc id="202684" url="https://sk.wikipedia.org/wiki?curid=202684" title="Gejza I.">
Gejza I.

Gejza I. (* asi 1040, Poľské kráľovstvo – † 25. apríl 1077) bol uhorský kráľ v rokoch 10741077, pochádzal z rodu Arpádovcov.
Život.
Narodil sa niekedy v rozmedzí rokov 1040 – 1045 v Poľsku ako syn uhorského kráľa Bela I. Po Belovej smrti vtrhol do Uhorska nemecký kráľ Henrich IV., ktorý na uhorský trón dosadil syna Belovho brata Ondreja I. – Šalamúna a Gejzu a jeho bratov Ladislava a Lamperta vyhnal do Poľska, kde princovia požiadali o pomoc poľské knieža Boleslava II. Keď Henrich Uhorsko opustil, Boleslav tam vpadol s celým svojim vojskom. Porazil mladého Šalamúna I. a oblasť Nitrianskeho kniežatstva dal do správy práve Gejzovi. 20. júna 1064 bol medzi Šalamúnom I. a Gejzom uzavrený Györský mier.
Neskoršia časť života a smrť.
Neskôr, počas vlády Šalamúna opäť vznikol konflikt medzi Šalamúnom a Gejzom. V roku 1073 sa obe strany dohodli na mieri, ale Šalamún ho porušil a zaútočil na Gejzu, ktorý sa nachádzal v Biharsku. Gejzova armáda bola v bitke pri Kemeji porazená, ale Gejzovi sa podarilo uniknúť naspäť do Nitry, kde už na neho čakal jeho brat, Ladislav I. s celou armádou, ktorú mu prepožičali poľskí a českí príbuzní. 14. marca 1074 bol Šalamún porazený v Bitke pri Mogyorode. Po tomto víťazstve bol Gejza korunovaný v Stoličnom Belehrade za uhorského kráľa. V roku 1075 založil a bohato obdaroval benediktínske opátstvo v Hronskom Beňadiku. Nasledujúci rok rokoval so Šalamúnom o uzavrení mieru, bol ochotný vzdať sa kráľovského postu a vládnuť iba v Nitrianskom kniežatstve. Rokovania prerušila Gejzova smrť v roku 1077, po ktorej na trón nastúpil jeho brat Ladislav I.

</doc>
<doc id="202685" url="https://sk.wikipedia.org/wiki?curid=202685" title="Glyceríntrinitrát">
Glyceríntrinitrát



</doc>
<doc id="202686" url="https://sk.wikipedia.org/wiki?curid=202686" title="Šalamún (Uhorsko)">
Šalamún (Uhorsko)

Šalamún (* 1053 – † 1087, Bulharská thema, Byzantská ríša) bol uhorským kráľom v rokoch 1063 – 1074 a uhorským protikráľom v rokoch 1074 – 1081, pochádzal z rodu Arpádovcov.
Rodina.
Rodičia:
Súrodenci:
Manželka:
Život.
Šalamún pochádzal z druhého manželstva uhorského kráľa Ondreja I. s Anastáziou, dcérou kyjevského kniežaťa Jaroslava Múdreho. Jeho narodenie sa stalo príčinou konfliktu medzi kráľom Ondrejom I. a jeho bratom, nitrianskym kniežaťom Belom. Ondrej I. totiž v roku 1048, v čase, keď nemal nádej na vlastného mužského potomka z prvého manželstva (z tohoto manželstva mal len dcéru Adelaidu), povolal z poľského exilu brata Bela, ktorému prisľúbil nástupníctvo po svojej smrti a udelil mu tretinu kráľovstva ako údelné kniežatstvo (Nitriansko a Biharsko). Ondrej po narodení mužského potomka už nebol ochotný dodržať svoj sľub daný Belovi. Počas mierových rokovaní Ondreja s nemeckým kráľom Henrichom IV. v septembri 1058 bol Šalamún zasnúbený s Henrichovou sestrou Juditou. Ondrej ešte v tom istom roku dal Šalamúna korunovať za kráľa, aby mu tak zabezpečil uhorský trón. Belo bol však odhodlaný nevzdať sa svojich nárokov. 
Roku 1060 vpadol Belo s podporou poľských oddielov do Uhorska. Ondrej poslal manželku aj so synmi Šalamúnom a Dávidom do Mödlingu vo Východnej marke a čakal na pomoc nemeckého vojska. V následnej bitke pri rieke Tisa Belo zvíťazil. Zranený Ondrej, ktorého Belovi vojaci chytili pri úteku pri Mošonskom hrade, krátko nato zomrel. Belo sa stal uhorským kráľom. Mladý Šalamún musel hľadať pomoc u nemeckého kráľa. Roku 1063 sa rozhodol Henrich IV. zorganizovať vojenskú výpravu, ktorou by dosadil Šalamúna na uhorský trón. Belo v snahe vyhnúť sa vojne navrhol odovzdanie uhorského trónu Šalamúnovi s tým, že on si ponechá svoje bývalé údelné kniežatstvo v Nitre. Návrh však nebol prijatý. Ešte pred vpádom nemeckého vojska sa Belo ťažko zranil a krátko nato zomrel. Následne Henrich IV. s vojskom vpadol do Uhorska a na uhorský trón dosadil svojho švagra Šalamúna. 
Po odchode nemeckého kráľa musel Šalamún čeliť vpádu vojsk poľského kniežaťa Boleslava II. Smelého, u ktorého hľadali pomoc Belovi synovia Gejza, Ladislav a Lampert. Šalamún utrpel porážku a stiahol sa do hradu Mošon, blízko uhorsko-nemeckých hraníc. Mier medzi Šalamúnom a Gejzom sa podarilo sprostredkovať biskupovi Deziderovi, ktorý presvedčil Gejzu, aby uznal Šalamúna za kráľa a uspokojil sa s údelným kniežatstvom. K uzavretiu mieru došlo v Rábe 20. januára 1064. Spoločne potom v apríli 1064 oslávili Veľkú noc v Päťkostolí.
Nasledovalo obdobie pokojného spolunažívania a obnovy stability krajiny. Šalamún a Gejza spoločne viedli obranu krajiny ako aj vojenské výpravy mimo Uhorska. Roku 1066 podnikli výpravu do Chorvátska, aby pomohli Gejzovmu švagrovi Demeterovi Zvonimírovi dobyť mesto Zadar, ktoré bolo v rukách Benátok. Roku 1067 ako odvetu za vpád Čechov do Trenčína viedli výpravu na Moravu. Po vpáde Pečenehov do Biharska v roku 1068, ktoré spravoval Gejzov brat Ladislav, ich Šalamún spolu s Gejzom a Ladislavom porazil v severnom Sedmohradsku v bitke pod vrchom Kerléš.
Roku 1071 napadli južné Uhorsko Pečenehovia, ktorým byzantský veliteľ Belehradu dovolil prekročiť rieku Sáva. Šalamún zorganizoval vojenskú výpravu proti Belehradu, počas ktorej došlo k roztržke medzi ním a Gejzom. Po trojmesačnom obliehaní sa väčšina posádky a obyvateľov vzdala a podrobila Gejzovi, čo Šalamúna nahnevalo. Šalamúna rozhnevala aj to, že byzantský cisár Michal VII. Dukas uzavrel mier s Gejzom a jeho ako kráľa odignoroval. Šalamún bol rozhodnutý proti Gejzovi zasiahnuť.
Šalamún aj Gejza začali proti sebe zhromažďovať vojsko. Po dlhších rokovaniach sa im podarilo dohodnúť si schôdzku na ostrove uprostred Dunaja neďaleko Ostrihomu, kde sa zmierili a vymenili si ručiteľov prímeria. V novembri 1073 uzavreli prímerie, ktoré malo trvať do apríla 1074, čo využil Šalamúnovi na získanie vojenskej pomoci z Nemecka. Koncom februára 1074 Šalamún zaútočil na Gejzu, ktorý sa zdržiaval v Biharsku. 26. februára 1074 sa pri Kemeji Šalamún postavil do cesty Gejzovi, ktorý chcel spolu s biharským vojskom ustúpiť na Moravu, kde sa zdržiaval jeho brat Ladislav, a v následnej bitke ho porazil, aj vďaka zrade časti biharských oddielov. Gejza so zvyškom biharských oddielov ustúpil, prekročil Tisu a smeroval do Nitrianska. Šalamún prenasledoval Gejzu, ktorý sa pri Vacove spojil s nitrianskymi oddielmi, ktoré priviedol Ladislav a moravskými oddielmi olomouckého kniežaťa Ota. 14. marca 1074 sa obidve vojská stretli v bitke pri Mogyoróde, v ktorej bol Šalamún porazený. 
Po prehratej bitke sa Šalamún stiahol do hradov Mošon a Bratislava, ktoré ostali v jeho rukách a kde očakával pomoc od Henricha IV. Gejza sa stal uhorským kráľom a Ladislav nitrianskym kniežaťom. Šalamúnovi ostali iba komitáty Mošon, Šopron a Bratislava. Šalamún dokonca uznal lénnu zvrchovanosť nemeckého kráľa. Jeho situácia sa nezmenila ani po augustovej výprave Henricha IV. do Uhorska, ktorí síce dobyli Nitru a prenikli až ku Vacovu, ale nakoniec na radu svojho hlavného radcu, aquilejského patriarchu, údajne podplateného Gejzom, sa Henrich IV.stiahol späť do Nemecka. Šalamún ostal opustený v Bratislave, odkiaľ sa ho snažil vypudiť Ladislav.
Gejzovu korunováciu za kráľa neuznával ani pápež, ani nemecký kráľ, ktorí stále považovali za uhorského kráľa Šalamúna. Preto koncom roku 1076 začali rokovania medzi Šalamúnom a Gejzom o uzavretí mieru. Gejza bol dokonca odhodlaný vrátiť kráľovstvo Šalamúnovi a sám si ponechať len tretinu krajiny. Tieto rokovania prerušila 25. apríla 1077 Gejzova smrť.
Začiatkom roka 1079 dobyl kráľ Ladislav I. od Šalamúna hrad Mošon. Neúspešne sa následne skončila ďalšia výprava Henricha IV. do Uhorska na jar 1079. Roku 1080 uzavrel Ladislav so Šalamúnom mier. Šalamúnovi ostala len Bratislava, pretože Ladislav nechcel pristúpiť na rozdelenie kráľovstva. Nespokojný Šalamún pripravoval sprisahanie, ktoré bolo odhalené. Ladislav ho preto väznil dva roky na Vyšehrade. Pri príležitosti svätorečenia kráľa Štefana I. v roku 1083 bol Šalamún prepustený. Ihneď sa odobral do Rezna, aby požiadal manželku Juditu o zmierenie. Po jej odmietnutí sa odobral cez Poľsko, Halič a Moldavsko k Pečenehom. Pečenežskému chánovi prisľúbil za pomoc proti Ladislavovi Sedmohradsko. Útok Pečenehov a Šalamúna však Ladislav v roku 1085 odvrátil. Roku 1087 sa Šalamún zúčastnil výpravy Pečenehov proti Byzancii, počas ktorej prišiel o život.

</doc>
<doc id="202688" url="https://sk.wikipedia.org/wiki?curid=202688" title="Rad Bohdana Chmeľnického">
Rad Bohdana Chmeľnického



</doc>
<doc id="202689" url="https://sk.wikipedia.org/wiki?curid=202689" title="Šíre more">
Šíre more

Šíre more je termín z medzinárodného verejného práva. Sú to súvislé plochy slaných vôd, ktoré sú vzájomne pospájané a nepatria pod suverenitu žiadneho štátu.
Pojem šíreho mora.
Šíre more môžu využívať všetky štáty neobmedzene za účelom námornej plavby, preletu nad týmto územím, rybolovu, ťažby nerastného bohatstva, kladenia podmorských káblov a za účelom prieskumu.
Princíp slobody morí - sloboda plavby pre obchodné a vojnové lode, preletu lietadiel, kladenia podmorských káblov a potrubí, ťažby nerastného bohatstva, lovu morských živočíchov. Tieto slobody neplatia generálne, niektoré sú obmedzené inými medzinárodnými zákonami (napr. je obmedzený lov veľrýb, kvóty na lov určitého druhu živočíchov a pod.). Každá loď je povinná plávať pod námornou vlajkou určitého štátu. Vlajka určuje štátnu príslušnosť lode. Lode na šírom mori sa pokladajú za plávajúce územie štátu v ktorom sú registrované a nepodrobujú sa zásadne nijakej inej právomoci. Posádka, cestujúci a náklad patria pod jurisdikciu štátu pod ktorým je loď registrovaná.
Zmluva o morskom práve pripúšťa aby si štáty vytvárali 200 míľ záujmového (ekonomického) pásma. V tomto pásme je možné loviť ryby, ťažiť suroviny z morského dna pre iný štát len na základe dohody.
Slobody šireho mora.
Tieto výsady garantuje Dohovor Organizácie Spojených národov o morskom práve (1982).

</doc>
<doc id="202690" url="https://sk.wikipedia.org/wiki?curid=202690" title="Štátna hranica">
Štátna hranica

Štátna hranica je pomyselná čiara, ktorá oddeľuje územie štátu od iného štátu alebo od mora.

</doc>
<doc id="202693" url="https://sk.wikipedia.org/wiki?curid=202693" title="Doyen">
Doyen

Doyen je najstarší člen skupiny osôb.
V diplomacii sa používa na označenie služobne najstaršieho člena diplomatického zboru, pričom služobný vek sa počíta od okamihu odovzdania poverovacej listiny hlave štátu. V niektorých prípadoch doyen vystupuje v mene celého diplomatického zboru.
V štátoch, v ktorých je členom diplomatického zboru pápežský (apoštolský) nuncius, preberá tento úlohu doyena bez ohľadu na služobný vek.

</doc>
<doc id="202696" url="https://sk.wikipedia.org/wiki?curid=202696" title="Rad Bohdana Chmeľnického (ZSSR)">
Rad Bohdana Chmeľnického (ZSSR)

Rad Bohdana Chmeľnického (), pomenovaný podľa vodcu kozákov Bohdana Chmeľnického, je sovietskym vyznamenaním, ktoré vzniklo 10. októbra 1943. Udeľovalo sa vojakom, ktorí sa vyznamenali v obrane vlasti proti nemeckým okupantom. Bolo udeľované v troch stupňoch:
Externé odkazy.
Sovietske rady

</doc>
<doc id="202699" url="https://sk.wikipedia.org/wiki?curid=202699" title="Kostol svätého Martina (Hradište pod Vrátnom)">
Kostol svätého Martina (Hradište pod Vrátnom)

Kostol svätého Martina je kostol z roku 1631 v obci Hradište pod Vrátnom.

</doc>
<doc id="202701" url="https://sk.wikipedia.org/wiki?curid=202701" title="Prečin">
Prečin

Prečin je trestný čin spáchaný z nedbanlivosti alebo úmyselný trestný čin, za ktorý Trestný zákon ustanovuje trest odňatia slobody s hornou hranicou trestnej sadzby neprevyšujúcou päť rokov.
Nejde o prečin, ak vzhľadom na spôsob vykonania činu a jeho následky, okolnosti za ktorých bol čin spáchaný, mieru zavinenia, pohnútky páchateľa je jeho závažnosť nepatrná.
Prečin, ktorého znaky sú uvedené v Trestnom zákone, nie je trestným činom, ak ho spáchal mladistvý a ak je jeho závažnosť malá.
Upustenie od potrestania 
1. Od potrestania páchateľa prečinu, ak ním nebola spôsobená smrť alebo ťažká ujma na zdraví, možno upustiť, ak
a) páchateľ priznal spáchanie prečinu, jeho spáchanie ľutuje a prejavuje príčinnú snahu po náprave a ak vzhľadom na povahu spáchaného prečinu a na doterajší život páchateľa možno dôvodne očákavať, že už samotné prejednanie veci pred súdom postačí na jeho nápravu,
b) súd prijme záruku za nápravu páchateľa a má za to, že vzhľadom na výchovný vplyv toho, kto záruku ponúkol, povahu spáchaného prečinu a osobu páchateľa uloženie trestu nie je potrebné, alebo
c) prečin spáchal v stave zmenšenej príčetnosti a súd ma za to, že ochranné liečenie, ktoré mu zároveň ukladá zabezpečí ochranu spoločnosti a nápravu páchateľa účinnejšie ako trest, to neplatí, ak si stav zmenšenej príčetnosti spôsobil vplyvom návykovej látky.
2. Ak sa upustilo od potrestania páchateľa podľa odseku 1, hľadí sa na páchateľa, ako keby nebol odsúdený.

</doc>
<doc id="202702" url="https://sk.wikipedia.org/wiki?curid=202702" title="Oto III. (Bavorsko)">
Oto III. (Bavorsko)

Oto III. Bavorský (* 11. február 1261, Burghausen – † 9. november 1312, Landshut) bol dolnobarvorským vojvodom (ako Oto III.) v rokoch 12901312 a uhorským kráľom (ako Oto) v rokoch 13051307 (korunovaný 6. decembra 1305), pochádzal z rodu Wittelsbachovcov. 
Rodina.
Oto bol synom Henricha I. Wittelsbacha a Alžbety, dcéry uhorského kráľa Bela IV. Bol dvakrát ženatý. Jeho prvou manželkou sa stala okolo roku 1279 Katarína Habsburská († 1282), dcéra rakúskeho vojvodu a nemeckého kráľa Rudolfa I. Habsburského. Druhou bola od roku 1309 Agnesa Hlohovská († 1361), dcéra hlohovského kniežaťa Henricha, s ktorou mal dve deti Agnesu (13101360) a neskoršieho dolnobavorského vojvodu Henricha XV. (13121333).

</doc>
<doc id="202703" url="https://sk.wikipedia.org/wiki?curid=202703" title="Štefan II. (Uhorsko)">
Štefan II. (Uhorsko)

Štefan II. (* 1101 – † 1. marec 1131) bol uhorským kráľom v rokoch 11161131, z rodu Arpádovcov. Korunovaný za uhorského kráľa bol už v roku 1105.
Rodina.
Rodičia:
Súrodenci:
Manželka:
Začiatok vlády.
Začiatkom vlády sa Štefan II. ocitol v ťažkej situácii, keďže ešte koncom vlády jeho otca Uhorsku hrozilo obkľúčenie od Benátok (ktoré sa chystali ovládnuť celé jadranské pobrežie), Byzancie a Svätej ríše rímskej. Preto sa pokúsil nadviazať spojenectvo s českým kniežaťom Vladislavom I. Ich stretnutie na jar roku 1116 sa skončilo roztržkou a Vladislav porazil uhorské vojsko na rieke Olšava v bitke na Luckom poli. V tom istom roku stratil dalmátske mestá a ostrovy v prospech Benátok, s ktorými podpísal mierovú zmluvu zaručujúcu prímerie do roku 1123. Roku 1118 sa Štefan zapojil do vnútorných problémov Kyjevskej Rusi, medzi Vladimírom II. Monomachom a jeho zaťom Jaroslavom, na strane Jaroslava. Chcel podniknúť aj vojenskú výpravu, ale pod hrozbou šľachty, že si zvolia nového kráľa, sa tak nestalo. Po vypršaní prímeria s Benátkami roku 1123 Štefan zaútočil na Dalmáciu a získal väčšinu miest stratených v roku 1118. Benátska flotila tieto mestá znovuzískala v roku 1125.
Koniec vlády.
Proti Štefanovi bolo zorganizované aj sprisahanie pod vedením jeho oslepeného strýka Álmoša. Bolo však včas odhalené a Álmoš ušiel do Byzancie, kde ho prijal cisár Ján II. Komnénos. Štefan sa preto rozhodol v roku 1127 podniknúť do Byzancie trestnú vojenskú výpravu, pri ktorej nakrátko obsadil Belehrad, Braničevo, Niš a Sofiu. V nasledujúcom roku sa však cisár pomstil a porazil uhorské vojsko na dolnom Dunaji odnášajúc si množstvo koristi. Na posilnenie svojho postavenia kráľ uzavrel spojenectvo s kmeňom Pečenhov, proti čomu sa postavila uhorská šľachta. Koncom vlády podnikol ešte zopár výprav do Byzantskej ríše v spojenectve so Srbmi a Čechmi, ktoré sa však skončili neúspešne. Zomrel po ťažkej chorobe 1. marca 1131. Po jeho smrti vypukli spory o trón medzi synom Álmoša Belom, Kolomanovým synom z druhého manželstva Borisom a Štefanovým synovcom Saulom, z ktorých napokon víťazne vzišiel Belo ako Belo II.

</doc>
<doc id="202704" url="https://sk.wikipedia.org/wiki?curid=202704" title="Belo II. (Uhorsko)">
Belo II. (Uhorsko)

Belo II., zvaný "Slepý" (* 1108/1110 – † 13. február 1141) bol uhorským kráľom v rokoch 11311141, z rodu Arpádovcov. Ako chlapec bol roku 1113 oslepený svojim strýkom, uhorským kráľom Kolomanom – rovnaký osud postihol aj jeho otca Álmoša. Korunovaný za uhorského kráľa bol 28. apríla 1131.
Rodina.
Rodičia:
Manželka:
Deti
Začiatok vlády a dynastické spory.
Belov bratranec Štefan II. určil za svojho nástupcu svojho synovca Saula. Belo sa najprv musel vysporiadať s ním a až potom došlo k jeho korunovácii. V tom istom roku sa ešte porátal s ďalšou skupinou vzbúrencov - počas krajinského snemu v Arade bolo popravených 60 veľmožov, ktorí sa podieľali na oslepení Bela a jeho otca Álmoša. Ďalšia opozičná skupina na trón povolala Kolomanovho syna Borisa, ktorý sa zdržiaval v Byzancii. Uhorská šľachta sa tak rozdelila na dva tábory, jedna podporovala Bela a druhá Borisa. Keďže sa zmierlivé riešenie konfliktu nenašlo, 22. júla 1132 došlo k bitke na rieke Slaná. Belove vojsko, podporované aj rakúskym markgrófom Leopoldom III. zvíťazilo nad vojskom Borisových stúpencov, podporovaných aj poľským kniežaťom Boleslavom III. Krivoústym. Boris bol nútený utiecť do Poľska.
Zahraničná politika.
V roku 1134 Belo uzavrel spojeneckú zmluvu s Rímskonemeckou ríšou, čím získal aj dobré vzťahy s Poľskom, ktorého panovník zložil cisárovi hold. Dobré vzťahy mal aj s českým kniežaťom Soběslavom I., ktorý sa oženil s Belovou sestrou Adelaidou. Keďže Byzantská ríša aj Benátky boli zaneprázdnené konfliktmi s Normanmi na Sicílii, Belo obrátil svoju pozornosť na Balkán. V roku 1135 získal od Benátok mesto Split. V nasledujúcom roku ovládol územie Ramy v centrálnej časti Bosny, čiže k titulu kráľov pribudol titul kráľ Ramy. Počas tzv. Anaklétovej schizmy, kedy boli s rozdielom len niekoľkých hodín právoplatne zvolení dvaja pápeži, sa Belo postavil na stranu pápeža Inocenta II.
Koniec vlády.
V posledných rokoch vlády sa kráľ oddal nadmernému pitiu vína. Zomrel 13. februára 1141. Pochovaný bol bazilike v Stoličnom Belehrade, vedľa svojho otca, ktorého pozostatky doviezli v roku 1137 z Byzantskej ríše

</doc>
<doc id="202705" url="https://sk.wikipedia.org/wiki?curid=202705" title="Gejza II.">
Gejza II.

Gejza II. (* 1130 – † 31. máj 1162) bol uhorský kráľ v rokoch 11411162, z rodu Arpádovcov. Korunovaný za uhorského kráľa bol 16. februára 1141.
Rodina.
Rodičia
Súrodenci
Manželka
Deti
Začiatok vlády.
Korunovaný bol už 3 dni po otcovej smrti. Keďže mal iba 11 rokov, správu krajiny prevzal brat jeho matky palatín Beloš. Začiatok jeho vlády bol poznamenaný zhoršujúcimi sa vzťahmi s Rímskonemeckou ríšou, keď boli zrušené zásnuby medzi Gejzovou sestrou Žofiou a následníkom nemeckého trónu. Vzájomné vzťahy sa zhoršili aj s Českom a na scéne sa opäť objavil Kolomanov syn Boris. Rímskonemecký cisár Konrád III. mu dovolil naverbovať si žoldnierov na jeho územiach. V apríli 1146 Boris vpadol na územie Uhorska a dobyl Bratislavu, lenže Gejzovi sa podarilo okupantov podplatiť, aby odtiahli. Útok sa však po polroku zopakoval, ibaže tentokrát boli v priamom stretnutí v bitke pri rieke Fischa oddiely Henricha II., rakúskeho markgrófa a Borisovho podporovateľa, porazené uhorskými vojskami. O rok neskôr cez Uhorsko prechádzali nemecké oddiely na Druhú križiacku výpravu. Po tomto vojsku do Uhorska dorazili aj vojaci francúzskeho kráľa Ľudovíta VII. Došlo k spriateleniu tohto kráľa s Gejzom a Ľudovít VII. sa stal krstným otcom Gejzovho syna Štefana. Oba tieto prechody prebehli bez problémov.
Zahraničná politika.
Manželstvom so sestrou kyjevskoruského veľkokniežaťa bol zatiahnutý do mocenských sporov v tejto krajine. Prvú výpravu do Kyjevskej Rusi vykonal už v roku 1148 a ďalšiu nasledujúci rok, keďže Belovho švagra Izjaslava II. zosadil z trónu Juraj Dlhoruký, suzdaľské knieža. Obe ťaženia sa skončili bez výraznejších úspechov. V roku 1150 opäť vtrhol na Kyjevskú Rus, ale kráľovskí radcovia boli podplatení haličským kniežaťom a primäli uhorského kráľa, aby sa vrátil domov. Srbi, ktorým Gejza pomáhal v odboji proti Byzancii, boli byzantským cisárom Manuelom I. porazení a cisár sa vydal proti Uhorsku. Obsadil pevnosť Zemun a Kolomanov syn Boris pustošil uhorské územie. Gejza sa vydal za Borisom, ibaže ten utiekol do Byzancie, kde napokon zomrel. 
Izjaslav II. však opäť žiadal Gejzu o pomoc a ten sa na jar roku 1151 vydal už na 4. výpravu do Kyjevskej Rusi, tentokrát úspešnú, lebo Izjaslav znovu zasadol na veľkokniežací stolec. O pár mesiacov sa uhorské vojská opäť do Kyjevskej Rusi vrátili, no boli hanebne porazené haličským kniežaťom, keď bola väčšina vojakov premožená alkoholom. Poslednú šiestu výpravu podnikol Gejza v roku 1152. Porazil haličské knieža Vladimirka Volodareviča, čím mu odplatil hanebnú porážku z predchádzajúceho roka, no ten sa pomocou podplácania opäť postaral, aby Gejza nemohol vyhrať definitívne. V roku 1153 a aj o dva roky neskôr sa Gejza pokúsil uzavrieť spojenectvo s juhotalianskymi Normanmi proti Byzancii, no neúspešne, a preto Gejza radšej s byzantským cisárom uzavrel mier. Napriek tomu podporoval cisárovho brata, ktorý chcel uchvátiť korunu pre seba a v roku 1154 podnikol pomerne úspešnú vojenskú výpravu na územia Byzantskej ríše. Cisár Manuel sa mu odplatil vojenskou výpravou do Uhorska, tak Gejza radšej roku 1155 uzavrel mier na 5 rokov. Ďalším nebezpečenstvom pre krajinu bol rímskonemecký cisár Fridrich I. Barbarossa, ktorý sa netajil mocenskými záujmami na úkor Uhorska. Fridrich I. povýšil v roku 1156 Rakúske markgrófstvo na vojvodstvo a tamojší vojvoda Henrich II. Jasomirgott vyhlásil pripravenosť na boj proti Uhrom.
Dynastické spory a koniec vlády.
Veľmoži, ktorí neboli spokojní s Gejzovou vládou, začali organizovať sprisahanie. Na ich čelo sa postavil Gejzov mladší brat Štefan. Sprisahanie však bolo odhalené a Štefan bol nútený utiecť do Nemecka. Lenže nemecký cisár Štefanovi odmietol pomôcť, tak odišiel do Byzancie. Uhorsko-nemecké vzťahy sa načas zlepšili, keďže Fridrich I. hľadal spojenca proti Byzantskej ríší. V tom čase sa pápežom stal proticisársky zameraný Alexander III., ale cisárovi prívrženci si zvolili protipápeža Viktora IV. Európa sa tak rozdelila na dva tábory a Gejza podporil Alexandra III., čo spečatil konkordát medzi Uhorskom a Pápežskou kúriou uzavretý v roku 1161. Kráľov nespokojný brat Štefan sa opäť pokúsil na svoju stranu získať cisára Fridricha I., čo sa mu opätovne nepodarilo a znovu ušiel do Byzancie, nasledovaný bratom Ladislavom. Gejza určil za následníka trónu jeho syna Štefana, ktorý už od roku 1152 vládol ako spolukráľ. Po Gejzovej smrti tak Štefan III. na trón nastúpil, lenže čakali ho mocenské zápasy so svojimi strýkami podporovanými Byzantskou ríšou - Ladislav II.

</doc>
<doc id="202707" url="https://sk.wikipedia.org/wiki?curid=202707" title="Dánsky prieliv">
Dánsky prieliv

Dánsky prieliv (po dánsky "Danmarksstrædet", v islandčine "Grænlandssund") je morská úžina medzi Grónskom a Islandom. Spája Atlantik so Severným ľadovým oceánom.
Dánsky prieliv je približne dlhý a v najužšom mieste široký. Juhozápadným smerom do Atlantiku ním prúdi chladný Východogrónsky prúd, ktorý so sebou prináša aj ľadové kryhy. 
Počas druhej svetovej vojny 24. mája 1941 došlo k bitke medzi ťažkými hladinovými loďami Nemecka a Spojeným kráľovstvom, toto stretnutie sa označuje ako Bitka v Dánskom prielive.

</doc>
<doc id="202715" url="https://sk.wikipedia.org/wiki?curid=202715" title="Third-person shooter">
Third-person shooter

TPS (alebo tiež 3PS z anglického Third-Person 
Shooter) je podžáner akčných počítačových hier, 
ktoré sú zobrazované pohľadom kamery mimo hlavného hrdinu, pričom najčastejšie sa kamera 
pohybuje za hrdinom ovládaným hráčom. V slovenčine termín pri doslovnom preklade znamená "strieľačka z pohľadu tretej osoby". Pojem sa používa k odlíšeniu od akčných hier zobrazovaných z pohľadu hlavného hrdinu (tzv. First-Person Shooter (FPS) - "strieľačka z pohľadu prvej osoby").

</doc>
<doc id="202717" url="https://sk.wikipedia.org/wiki?curid=202717" title="Kostol Svätých anjelov strážcov (Cerová)">
Kostol Svätých anjelov strážcov (Cerová)

Kostol svätých anjelov strážcov je sakrálna pamiatka, nachádzajúca sa v obci Cerová na západnom Slovensku. 
Základný kameň rímskokatolíckeho kostola bol položený 2. októbra 1800 - preto sú v obci vždy v prvú októbrovú nedeľu hody. Dokončený bol už v roku 1802 a z 19. storočia sa zachovala murovaná stavba zvonice.

</doc>
<doc id="202720" url="https://sk.wikipedia.org/wiki?curid=202720" title="Uzda z Turca a Hosti">
Uzda z Turca a Hosti

Uzda z Turca a Hosti (latin.: "Uzda de Turch et Vendégh") žil v 13. storočí. Bol kráľovským rybárom a za verné služby mu kráľ daroval pozemky susediace s jeho staršími pozemkami. Je považovaný za zakladateľa turčianskeho zemianskeho rodu Zátureckých (Zathureckých, Záthureckých). 
História rodu Záthureckých.
Rod pochádzal z obce Záturčie v Turci. Skôr než sa toto územie stalo obcou, patrila Uzdovi ako prvému majiteľovi, ktorého potomkovia boli majitelia nepretržite z pokolenia na pokolenie. Už v prvých listinách rodu sa hovorí, že tam bývali od nepamäti. Zátureckovci boli najstaršia zemianska rodina v Turci, ktorá si dochovala najstaršie rodové listiny z 13. storočia. Roku 1245 dostal jobagión Uzda a jeho synovia ku svojmu dedičnému územiu v Turci nové územia na pravom brehu rieky Turiec (za Turcom – od lokácie novej zeme si odvodili aj prídomok – šľachtické priezvisko). O desať rokov neskôr im kráľ potvrdil práva na tie pozemky. Územie rodu sa dedením delilo na menšie časti a v nasledujúcich storočiach prebiehali tažké majetkové spory medzi jednotlivými vetvami rodu. V rokoch 1598 a 1601 dostali Zátureckovci ako starodávni zemania potvrdenie slobôd a armálesu (erbová listina). Rod bol z prvých známych privilegovaných rodín a jeho členovia zastávali tie najvyššie úrady v Turci ako súčasti Zvolenskej stolice. V roku 1339 sa Turiec oddelil od Zvolenského komitátu a vznikla samostatná Turčianska stolica s vlastným županom. Neskoršie boli v Turci župania z vyššej neturčianskej šľachty až do 16. storočia. V roku 1535 prišli bohatší a vplyvnejší šľachtici Révaiovci (Révayovci) a tí zastávali úrad hlavného turčianskeho župana dedične. 
Z listiny z roku 1245.
Belo IV. z Božej milosti Kráľ Uhorska, Dalmácie, Chorvátska, Rámy, Srbska, Galície, Ladomírska, Kumárska... Preto chceme dospieť k potešeniu všetkých prítomných a kedysi raz ich potomkov, z ktorých náš verný Uzda z Turca zúčastnený v službe rybárstva sám z vlastnej vôle cez mnohé časy nám verne slúžil... A aby nášmu vernému Uzdovi za jeho minulé záväzné služby videli sme ako odplatu uspokojenie, pre budúce služby môžeme darovať sviežu zem, nazývanú ako Wendeg (Hosti) popri jeho dedičnej zemi jestvujúcej povyše, blízko rieky Turiec... jemu a im, dedičom jeho dedičov, nasledovníkom, postúpili sme, odovzdávame plným právom... Na dôkaz ponechávame túto listinu potvrdenú našou tajnou dvojitou pečaťou. Dané roku milosti tisícého dvojstého štyridsiateho piateho. Štvrtého Augusta.
Z listiny z roku 1255.
Belo, z Božej milosti kráľ Uhorska, Dalmácie, Chorvátska, Ramy, Srbska, Haliče, Ladomírska a Kumánska všetkým, čo nazrú do tejto listiny spásu v Spasiteľovi všetkých. Úrad kráľovskej vznešenosti sa má usilovať tak usporiadať postavenie svojich poddaných, aby každý mohol, podľa istého počtu a stavu svojej slobody (postavenia) vykonávať svoje povinnosti bez obťažnosti. Preto, keď synovia jobagiónov v Turci prekročili potrebný a zvyčajný počet, videlo sa nám z hľadiska vlády (potrebným) znížiť ich prílišný počet, ponechajúc potrebný stav štyridsať osôb z týchto synov jobagiónov pre celý Turiec, a to tak, že vždy šiesti z nich sú povinní dať do nášho vojska jedného obrnenca. Osobitne sa medzi nich počítajú štyria synovia Uzdu, a to Mečk, Strmeň, Martin a Drahomil, ktorí príduc k nám ponížene od nás žiadali, aby sme im dobrotivo ráčili dať zem, kde oddávna sídlili. My teda, naklonení ich oprávneným prosbám a zohľadňujúc ich služby, ktoré nám preukázali a môžu preukázať v budúcnosti, dali sme im a ich potomkom žiadanú zem do trvalej držby. A ako nám oznámil náš verný komes Cypov, ktorého sme poslali na preskúmanie veľkosti tej zeme, stačí na osem popluží a z východnej strany susedí riekou Bystrica až po vtok tejto rieky do rieky Turiec s dedinou Vrútky a odtiaľ ide hore po rieke Turiec a tu hraničí s dedinou Modly a tu končia hranice a spoluhraničiaci tejto zeme. Aby táto naša donácia nadobudla silu ustavičnej stálosti, vydali sme túto dosvedčovaniu listinu, potvrdenú silou našej dvojitej pečate. Dané magistrom Smaragdom, zvoleným (prepoštom) Stoličnobeleh­radského kostola, naším milovaným a verným podkancelárom nášho dvora, roku Pána tisíceho dvestého päťdesiateho piateho, 13. deň pred kalendami septembra, kraľovania nášho (roku)dvadsiateho.
Z listiny z roku 1598.
My Rudolf II. Cisár Rimanov, a Kráľ Nemecka, Uhorska, Čiech, Dalmácie, Chorvátska, Slovinska, Rámy, Srbska, Galície, Ladomírska, Kumárska, Arciknieža Austrie, Markíz Moravy, Knieža Burgundu, Štajerska, Korutánska, Karnie, Luxemburgu, Sliezka, Würtenbergu, Tecie, Švábska, Gróf Habsburgu, Tirolu, Pfirstu, Kyburgu a Goricie atď. nariaďujem uchovať v pamäti prítomnými zaznamenané... Teda znak a svedectvo našej im práve preukázanej milosti a láskavosti, ako aj slobody pravého a nepochybného šľachtictva je práve táto Arma (erb) ich šľachtictva: 
Štít zjavne vojenský a honosný, cez stred čiarou rozdelený na dve časti, ktorého dolnú časť, kopček obsadzuje, z ktorého krajných dolín jednotlivý ker ruže a vyvýšene z prostriedku kopca vyrastá, ale v hornej časti štítu polovičný medveď vyskakuje a kráľovskú korunu drží a ďalej vedľa neho mesiac a hviezda sa ukazujú. Na vojenskej otvorenej prilbe priliehajúcej k štítu s predošlým vo všetkom zhodný medveď a nohou držiaci vkusne ozdobený ker troch ruží... Jánovi Zátureckému a jeho dedičom a potomkom oboch pohlaví vcelku milostivo uvádzame ako odovzdané a udelené... Vyslovujeme, a z istotnej našej vedomosti a slobodnou ponechávame, aby sami v nasledujúcich, vždy budúcich časoch, túto Armu, pri tých istých právach, poprednostiach, výhodách, slobodách a nedotknuteľnostiach, zo zvyklostí používali a tešili sa im, a kiež by sa tešili, a všade v bojoch, bitkách, turnajoch, osobných súbojoch, pri vojenských šľachtických cvičeniach, nie ináč na pečatiach, erboch, zástavách, domoch a hrobkách. Na pamiatku a večné potvrdenie ktorej veci prítomnú našu listinu opatrujeme našou privesenou tajnou pečaťou, ktorú ako Kráľ Uhorska užívame. Dané rukou nášho verného nám milého biskupa a kancelára nášho dvora na našom Pražškom Kráľovskom Dvore dvanásteho dňa mesiaca Marca Roku Pána Tisíceho Päťstého Deväťdesiateho ôsmeho, nášho Rímskeho Panovania dvadsiateho tretieho.

</doc>
<doc id="202721" url="https://sk.wikipedia.org/wiki?curid=202721" title="This Is a Call">
This Is a Call

„This Is a Call“ je prvý hlavný singel z prvého albumu americkej rockovej skupiny Foo Fighters, ktorý vyšiel 19. júna 1995. Video k nemu nevyšlo. Pred ním vyšiel singel „Exhausted“, ktorý bol však iba promočný. 
Autorom textu ako aj hudby je líder skupiny Dave Grohl. V refréne sa opakuje 'This is a call to all my past resignation'. Singel debutoval na 12. mieste amerického rebríčka Modern Rock Tracks, neskôr sa dostal na druhé miesto (prvým bol singel Alanis Morissette „You Oughta Know“).
Verzie.
12" UK Vinyl Promo
7" Vinyl/Francúzsky CD Singel/Japonský CD singel
7" One-Sided Vinyl Single
12" Vinyl Single/Radio Promo CD
Kazeta/Austrálsky singel

</doc>
<doc id="202724" url="https://sk.wikipedia.org/wiki?curid=202724" title="Eruption (skladba)">
Eruption (skladba)

„Eruption“ je gitarová inštrumentálna skladba skupiny Van Halen, ktorá bola vydaná v roku 1978 na ich eponymnom albume. Autorom a interpretom gitarového partu je Eddie Van Halen. Jeho gitarové sólo v tejto skladbe je považované za jedno z najvýznamnejších v hudobnej histórii, objavuje sa vo viacerých zoznamoch výberov gitarových sól vrátane aktuálneho rebríčka časopisu "Guitar World". 
Po krátkom intre zahranom na bicích nástrojoch od Eddieho brata Alexa Van Halena a so sprievodom na basovú gitaru od Michaela Anthonyho nasleduje gitarové sólo, ktoré je paľbou hudobných stupníc, zmenou škál a výbuchov gitarových akordov, využitím tremola (tzv. "dive bomb"). 
Vrcholovou fázou sóla je vytvorenie rýchleho arpeggia využitím techniky ťukania prstami oboch rúk po strunách na hmatníku elektrickej gitary (tzv. tapping). Charakteristický zvuk nahrávky je dosiahnutý využitím filtrácie signálu zvuku zo snímačov "Gibson" cez fázer v zosilovači Marshall, "Univox echo boxom" na páskový Echoplex (efekt ozveny) a spätnej väzby vytvorenej v štúdiovom mixážnom pulte. Sólo začína tónom "As", po ktorej sa otočí celá škála niekedy ťažko definovateľných sekcií hudobných stupníc končiacim tónom "E", po ktorom nasleduje coververzia skladby „You Really Got Me“ od skupiny The Kinks.
Skladba „Eruption“, respektíve dielko, ktoré by mohlo mať tento názov existovalo na koncertných vystúpeniach skupiny už od roku 1976. Táto verzia bola nahraná aj na prvom albume skupiny ale bez tappingu. Napriek tomu, že efekt tappingu poznali gitaristi aj predtým ako vznikla táto skladba (medzi prvými bol Steve Hackett zo skupiny Genesis, ale využíval ho v prvej polovici 70. rokov aj Frank Zappa, Brian May, či Ace Fehley zo skupiny KISS), „Eruption“ spopularizoval využívanie tohto spôsobu hry na elektrickú gitaru rockových hudobníkov v nasledujúcich rokoch. V niektorom z interview sa Eddie Van Halen vyjadril, že túto techniku prevzal po tom, ako videl v roku 1971 týmto spôsobom hrať na koncerte Led Zeppelin Jimmyho Pagea svoje gitarové sólo v skladbe „Heartbreaker“, ale Van Halenove poznámky o zdrojoch z ktorých zobral inšpiráciu pre tapping sa postupne v rôznych rozhovoroch menili.
Za akustickú verziu „Eruption“ je považované inštrumentálne sólo hrané na nylonových strunách akustickej gitary v skladbe „Spanish Fly“, ktorá vyšla na albume "Van Halen II" v roku 1979. 
V marci 2005 časopis časopis "Q" dal skladbu „Eruption“ na 29.miesto jeho zoznamu 100 najlepších gitarových skladieb.

</doc>
<doc id="202726" url="https://sk.wikipedia.org/wiki?curid=202726" title="MfS">
MfS



</doc>
<doc id="202727" url="https://sk.wikipedia.org/wiki?curid=202727" title="Pink">
Pink

Alecia Beth Moore (* 8. september 1979, Doylestown, Pensylvánia, USA), známa pod umeleckým menom Pink (štylizované ako P!nk), je americká speváčka a skladateľka. Pôvodne bola členkou dievčenskej skupiny Choice. V roku 1995 vydavateľstvo LaFace Records uvidelo v Pink potenciál a ponúklo jej zmluvu na sólové nahrávanie. Jej debutový štúdiový album "Can't Take Me Home" (2000), ktorý bol ovplyvnený R&amp;B, získal v USA dvojitú platinu a vyšli z neho dva single umiestnené v "Billboard" Hot 100: „There You Go“ a „Most Girls“. Ďalšie uznanie získala singlom „Lady Marmalade“ zo soundtracku k filmu "Moulin Rouge!," ktorý sa dostal na prvé miesto v mnohých rebríčkoch po celom svete. Svojím druhým štúdiovým albumom "Missundaztood" (2001) sa zamerala na pop rock. Z tohto albumu sa predalo viac ako 13 miliónov kópií po celom svete a single „Get the Party Started“, „Don't Let Me Get Me“ a „Just Like a Pill“ sa stali medzinárodnými hitmi.
Tretí štúdiový album "Try This" (2003) predal podstatne menej kópií ako jej predchádzajúca tvorba, no získala zaň cenu Grammy za najlepší ženský spevácky rockový výkon. Na vrchol rekordných hitparád sa vrátila so svojím štvrtým a piatym štúdiovým albumom "I'm Not Dead" (2006) a "Funhouse" (2008), ktoré priniesli top 10 piesne „Who Knew“ a „U + Ur Hand“, rovnako ako singel číslo jeden, „So What“. Šiesty štúdiový album "The Truth About Love" (2012), bol jej prvým albumom číslo jeden v albumovom rebríčku "Billboard" 200. Vyšiel z neho speváčkin štvrtý americký singel číslo 1, „Just Give Me a Reason“. V roku 2014 Pink nahrala kolaboračný album "Rose Ave" s kanadským hudobníkom Dallasom Greenom ako folkové duo s názvom You+Me. Jej ďalšie štúdiové albumy, "Beautiful Trauma" (2017) a "Hurts 2B Human" (2019), debutovali na vrchole hitparády "Billboard" 200, pričom "Beautiful Trauma" sa stala tretím najpredávanejším albumom roku na svete.
Pink, ktorá je známa svojím výrazným chrapľavým hlasom a akrobatickou prezentáciou na pódiu, predala po celom svete viac ako 90 miliónov nahrávok, čo z nej robí jednu z najpredávanejších hudobných umelkýň na svete. Medzi jej kariérne ocenenia patria tri ceny Grammy, dve ceny Brit, cena Daytime Emmy a sedem cien MTV Video Music Awards vrátane ceny Michael Jackson Video Vanguard Award. V roku 2009 "Billboard" označil Pink za interpretku popových piesní desaťročia. Pink bola po Madonne tiež druhou najhranejšou ženskou sólovou umelkyňou vo Veľkej Británii počas 1. dekády 21. storočia. VH1 ju zaradila na desiate miesto v zozname 100 najväčších žien v hudbe, zatiaľ čo "Billboard" jej v roku 2013 udelil cenu Žena roka. Na 63. ročníku BMI Pop Awards získala Cenu prezidenta BMI za jej „vynikajúci úspech v písaní piesní a na globálny dopad na popkultúru a zábavný priemysel“.

</doc>
<doc id="202729" url="https://sk.wikipedia.org/wiki?curid=202729" title="Archa Locus">
Archa Locus



</doc>
<doc id="202731" url="https://sk.wikipedia.org/wiki?curid=202731" title="Carcass">
Carcass

Carcass je britská kapela z Liverpoolu, ktorú založil gitarista Napalm Death, Bill Steer s bubeníkom Kenom Owenom v roku 1985. V roku 1987 sa k týmto dvom pridal basgitarista a spevák Jeff Walker, bývalý člen Electro Hippies. Carcass je dodnes veľmi vplyvná formácia vo svete grindcore a death metalu. Kapela sa rozpadla v roku 1995, opätovne sa však spojila v roku 2008.
Začiatky.
Prvý album Carcassu, Reek of Putrefaction, bol veľmi podobný Steerovej práci s Napalm Death, ale aj napriek jeho zlej produkcii sa zapáčil legende Rádia 1, Johnovi Steelovi. Vďaka jeho záujmu sa Carcass zúčastnil tzv. "Peel Sessions" v roku 1989, kde prvýkrát predviedol nový materiál pre svoj druhý album.
Medzi vydaním prvého a druhého albumu bubeník Ken Owen trochu obmenil svoju zostavu, čo umožnilo bicím viac vniknúť do samotného procesu skladania. To bol dôvod, prečo gitarista Bill Steer začal brať tento projekt vážne a skončil s kapelou Napalm Death aby sa mohol Carcassu venovať naplno.
Heartwork.
Štvrtý album, Heartwork, ktorý vyšiel v 1993, je radikálnou zmenou v štýle Carcassu. Mnohí dovtedajší fanúšikovia ho odmietajú, na druhej strane existuje ešte väčšie množstvo ľudí, ktorých práve tento album k metalu pritiahol. Metal nikdy predtým nebol taký melodický, taký prístupný pre ostatných ľudí. Obsahuje množstvo jednoduchých riffov, rýchle sóla a konečne aj dobrú produkciu. Tento album je považovaný za technicky najvyspelejší album Carcassu. Po tomto albume podpísala kapela kontrakt s vydavateľstvom Columbia Records.
Rozpad.
V roku 1994, keď bolo pripravených 17 pesničiek pre ďalší, prišli náhle problémy s vydavateľstvom. Výsledkom bol nový album, Swansong, ktorý však obsahoval len 12 z týchto pesničiek. Album dostal kritiku za snahu akéhosi napodobnenia thrash metalu z konca 80. rokov. 
Potom začali členovia kapely spolupracovať s inými hudobníkmi (Björk), čo viedlo až k odchodu Steera v roku 1996.
V októbri 1996 vyšla kompilácia Wake Up And Smell The… Carcass, na ktorej bolo aj 5 nevydaných nahrávok, ktoré mali byť už na albume Swansong.
Znovuzrodenie.
V júni 2006 v interview pripustil Walker, že Carcass by sa znova mohol dať dohromady, tentoraz však bez bubeníka Kena Owena, ktorý medzitým prekonal ťažké zdravotné problémy, spôsobené krvácaním do mozgu a nebol viac schopný hry na bicie. Jeff Walker, Bill Steer a Michael Amott tak zavolali Daniela Erlandssona, ktorý mal Owena nahradiť. Od konca roka 2007 Carcass odohral koncerty na niekoľkých festivaloch.

</doc>
<doc id="202742" url="https://sk.wikipedia.org/wiki?curid=202742" title="Rad Suvorova">
Rad Suvorova

Rad Suvorova (), pomenovaný podľa vojvodcu v rusko-tureckých a napoleonskych vojnách Alexandra Suvorova, je sovietskym vyznamenaním, ktoré vzniklo 29. júla 1942. Udeľovalo sa veliteľom, ktorí sa vyznamenali vo vedení bojových operácií. Bolo udeľované v troch stupňoch:
Prvým vyznamenaným týmto radom I. stupňa bol 28. januára 1943 maršal Georgij Žukov. Ako prvý však vyznamenanie získal 26. decembra 1942 generálmajor Vasilij Badanov, za uskutočnenie prielomu pozícií 8. talianskej armády a obsadenie dôležitej nemeckej zásobovacej základne Tacinskaja západne od Stalingradu. Po zániku ZSSR si Rusko toto vyznamenanie ponechalo.

</doc>
<doc id="202743" url="https://sk.wikipedia.org/wiki?curid=202743" title="Game over">
Game over

Game over je záverečný text (termín pochádza z angl.) implementovaný v množstve počítačových hrách a videohrách oznamujúci koniec hry. Najčastejšie sa vyskytuje v žánri arkáda.
Text pôvodne oznamoval koniec hry bez ohľadu na to, či hráč zvíťazil, alebo nie, až neskôr sa začal používať ako oznámenie neúspechu.

</doc>
<doc id="202745" url="https://sk.wikipedia.org/wiki?curid=202745" title="Uracas">
Uracas



</doc>
<doc id="202747" url="https://sk.wikipedia.org/wiki?curid=202747" title="Farallon de Pajaros">
Farallon de Pajaros

Farallon de Pajaros alebo Uracas (zo špan. "Farallón de los pájaros" - "Vtáčia skala") je najsevernejší ostrov súostrovia Severné Mariány. Ostrov má priemer skoro 2 km, zaberá plochu 2,55 km2, najvyšší bod je 360 m nad hladinou mora. Ostrov je trvalo neobývaný.
Prakticky celý ostrov je tvorený stratovulkánom, na ktorého stavbe sa podieľajú prevažne andezity. Do 70. rokov 20. storočia bol pomerne aktívny, za čo si vyslúžil prezývku "Maják severného Pacifiku". Sopečné erupcie prebiehali z vrcholového krátera a z trhlín na úbočiach sopky. Vulkanicky aktívna sú taktiež podmorské krátery, nachádzajúce sa asi 10 km juhozápadne od pobrežia ostrova.

</doc>
<doc id="202751" url="https://sk.wikipedia.org/wiki?curid=202751" title="Lobby (skupina)">
Lobby (skupina)

Lobby bola slovenská eurodanceová a pop rocková skupina, ktorá pôsobila v rokoch 1995 – 2001. Vydala štyri štúdiové albumy, vo svojej tvorbe primárne používala anglický, čiastočne slovenský a španielsky jazyk.

</doc>
<doc id="202752" url="https://sk.wikipedia.org/wiki?curid=202752" title="Plusko">
Plusko

Mládežnícka organizácia Plusko je nezisková, mimovládna mládežnícka organizácia, založená 7. januára 2002 mladými ľuďmi s dlhoročnými skúsenosťami v oblasti práce s mládežou.
Charakteristika.
Je to skupina mladých ľudí, ktorá sa snaží prostredníctvom využitia sily zážitku, zážitkovej pedagogiky ukázať mladým ľuďom cestu vzájomnej tolerancie, súžitia bez predsudkov, cestu iných hodnôt, než aké sú v konzumnej spoločnosti obvyklé. Na plnenie týchto cieľov využíva zážitkové voľnočasové aktivity - víkendové stretnutia, zážitkové akcie, medzinárodné výmeny, školenia, splavy, horoškoly, kultúrne podujatia, zimné prechody.
Cieľovou skupinou sú ľudia vo veku od 15-30 rokov, bez rozdielu rasy, náboženstva a politickej príslušnosti, zdravotne znevýhodnenú mládež nevynímajúc.
Snaženie organizácie je zamerané i na reálnu vzájomnú integráciu znevýhodnenej a zdravej mládeže.
Organizácia spolupracuje s ďalšími miestnymi a medzinárodnými neziskovými organizáciami.

</doc>
<doc id="202754" url="https://sk.wikipedia.org/wiki?curid=202754" title="Ahyi">
Ahyi

Ahyi je aktívny podmorský vulkán, nachádzajúci sa v súostroví Severné Mariány v Pacifiku, asi juhovýchodne od ostrova Farallon de Pajaros. Sopka má kužeľový tvar a jej vrchol je 137 m pod hladinou mora. Prvé náznaky vulkanickej aktivity v oblasti pozorovala posádka rybárskej lode v roku 1979, posledná erupcia bola zaznamenaná v roku 2001 zo seizmickej stanice na atole Rangiroa v súostroví Tuamotu.

</doc>
<doc id="202755" url="https://sk.wikipedia.org/wiki?curid=202755" title="Štefan III. (Uhorsko)">
Štefan III. (Uhorsko)

 
Štefan III. (* leto 1147, Stoličný Belehrad – † 4. marec 1172, Ostrihom) bol uhorským kráľom v rokoch 11621172, z rodu Arpádovcov. Korunovaný za uhorského kráľa bol v roku 1162.
Rodina.
Bol synom uhorského kráľa Gejzu II. a Eufrozíny, dcéry kyjevskoruského veľkokniežaťa Mstislava I. Za manželku si zobral v roku 1166 Agnesu Babenberskú († 13. január 1182), dcéru rakúskeho vojvodu Henricha II. Jasomirgotta, s ktorou mal jediného syna Bela († 1167).
Spory o nástupníctvo.
Už za panovania Štefanovho otca Gejzu dochádzalo k sporom medzi Gejzom a jeho bratmi Ladislavom a Štefanom, ktorí následne ušli do Byzancie. Gejza určil za následníka trónu svojho syna Štefana a ten už od roku 1152 vládol ako spolukráľ. Po Gejzovej smrti bol Štefan III. korunovaný ostrihomským arcibiskupom Lukášom a na trón nastúpil, lenže čakali ho mocenské zápasy so svojimi strýcmi podporovanými byzantským cisárom Manuelom, uchádzajúcimi sa o trón na základe zásady seniorátu.
Časť uhorskej šľachty prešla na byzantskú stranu a už necelých šesť týždňov po korunovácii utrpel Štefan III. porážku v bitke pri Kapuvári a spolu s rodinou 
sa stiahol na Bratislavský hrad.
V polovici júla 1162 prevzal vládu v Uhorsku Štefanov strýko Ladislav II., ten však po pol roku náhle umrel za podozrivých okolností. Následne bol za byzantskej podpory kráľom korunovaný druhý Štefanov strýko Štefan IV.
Štefan III. získal prísľubom ročného poplatku 5 000 hrivien striebra na svoju stranu rímsko-nemeckého cisára Fridricha I. Barbarossu a za jeho pomoci vojsko nemeckých a rakúskych žoldnierov spolu s posádkami západouhorských hradov porazil v bitke pri Stoličnom Belehrade 19. júna 1163 vojsko Štefana IV. Samotný Štefan IV. padol do zajatia, no bol prepustený výmenou za sľub, že navždy odíde z Uhorska. Súčasťou Belehradskej dohody z 1163 bolo aj vyslanie Bela, mladšieho brata kráľa Štefana III. do Byzancie, kde mu cisár Manuel ponúkol dcéru Máriu za manželku a následníctvo na byzantskom tróne, na druhej strane sa Chorvátsko a Dalmácia mali dostať pod byzantskú zvrchovanosť.
Napriek dohode sa v roku 1164 byzantský cisár Manuel opäť na čele vojska vydal do Uhorska podporiť Štefana IV. Štefan III. vpád za pomoci českého kráľa Vladislava I. odrazil.
Zavraždenie Štefana IV., ktorý ušiel do Byzancie a bol vymenovaný za veliteľa byzantskej posádky v pohraničnom Zemune v roku 1165 viedli k vyhláseniu ďalšej vojny Manuelom Uhorsku. 
Takisto územia, ktoré mal Štefan III. odovzdať Belovi resp. Manuelovi ostali naďalej predmetom sporov medzi Uhorskom a Byzanciou. Tieto udalosti viedli k bitke pri Zemune dňa 8. júla 1167, v ktorej byzantské vojsko, posilnené oddielmi Srbov, Pečenehov, Seldžukov a Benátčanov, na hlavu porazilo
15-tisícové uhorské vojsko župana Dionýza. Štefan III. musel kapitulovať a splniť
záväzky belehradskej dohody z roku 1163. Chorvátsko a Dalmácia pripadli byzantskému cisárovi, ktorý takisto posilnil svoju moc v Srbsku a Bosne.
Koncom roka 1167 Štefan III. uzavrel mier aj s Benátkami, ktoré odovzdal prístav Zadar. Mier bol potvrdený aj svadbou arpádovskej princeznej Márie, dcéry Ladislava II., so synom benátskeho dóžu.
Vláda.
Po skončení vojen sa Štefan III. snažil skonsolidovať pomery. V snahe usporiadať vzťahy s rímskou cirkvou sa uzavretím konkordátu z roku 1169 uhorský kráľ zriekol
práva vymenovávať biskupov a prinavrátil toto právo pápežovi. Štefan III. sa súčasne zaviazal, že bez súhlasu biskupov nebude užívať cirkevné dôchodky (benefícia). V roku 1165 umožnil Štefan usadenie sa rytierskemu rádu templárov
v Uhorsku, sídlom sa stala komenda v chorvátskej Vrane. Rádový dom templárov bol aj v Bratislave.
Štefanovi III. sa tiež pripisuje udelenie privilégia valónskym prisťahovalcom v Stoličnom Belehrade — prvého mestského privilégia v Uhorsku, ktoré bolo neskôr aplikované aj v Trnave, Nitre, Satmáre a Šoproni.
Smrť.
Štefanom III. nečakane a prekvapivo zomrel 4. marca 1172 v Ostrihome, pohrebný obrad vykonal arcibiskup Lukáš. 
Fámy o jeho otrávení bratom Belom sa nepotvrdili, ale ani
nevyvrátili. Bol pochovaný vedľa svojho jediného, predčasne zosnulého syna Bela. V čase pohrebu tehotná manželka Agneša odišla aj s otcom, rakúskym vojvodom Henrichom II., do vlasti a nikdy sa do Uhorska nevrátila. Osud pohrobka Štefana III. je nejasný.
Primárne pramene.
Obrázková kronika venuje Štefanovi III. iba pár viet, údaje sa od súčasných líšia.
Bratislavské anály k roku 1172 uvádzajú:

</doc>
<doc id="202756" url="https://sk.wikipedia.org/wiki?curid=202756" title="Ladislav II. (Uhorsko)">
Ladislav II. (Uhorsko)

 
Ladislav II. (* 1131 – † 14. január 1163) bol uhorským (proti)kráľom v rokoch 11621163 z rodu Arpádovcov. Bol korunovaný za uhorského kráľa bol okolo 15. júla 1162.
Mladosť.
Vo veku šiestich rokov dostal Ladislav roku 1137 od svojho otca Bela II. titul bosnianskeho vojvodu, no provincii nikdy nevládol. 
V roku 1141 nastúpil na uhorský trón Ladislavov najstarší brat Gejza II. Ten vymenoval za nástupcu svojho syna Štefana a svojich bratov Ladislava a Štefana odškodnil vojvodskými údelmi.
Exil.
Uhorskí veľmoži, ktorí neboli spokojní s Gejzovou vládou, začali organizovať sprisahanie. Na ich čelo sa postavil Gejzov a Ladislavov najmladší brat Štefan. Sprisahanie však bolo odhalené a Štefan bol nútený utiecť do Nemecka a neskôr, potom ako mu nemecký cisár odmietol pomôcť, do Byzancie. Ladislav roku 1160 nasledoval príklad svojho brata a po vzbure proti Gejzovi sa aj on usadil v Konštantínopole. Obaja bratia sa mali vrátiť do Uhorska po smrti Gejzu II. v roku 1162. Ich návrat podporil byzantský cisár Manuel I. Komnenos v snahe rozšíriť svoju suverenitu nad Uhorskom. Cisár pôvodne plánoval pomôcť pri uchopení trónu Štefanovi IV., no uhorskí páni boli ochotní prijať za kráľa proti synovi zosnulého Gejzu II., Štefanovi III., len Ladislava.
Vláda a smrť.
Ladislav mal byť korunovaný len 6 týždňov po korunovácii Štefana III., ktorý utrpel porážku v bitke pri Kápuvári a stiahol sa na Bratislavský hrad. Ostrihomský arcibiskup Lukáš, najvyšší predstaviteľ uhorskej cirkvi, ale korunováciu odmietol vykonať a verejne sa zastal mladého kráľa. Obrad nakoniec vykonal v polovici júla
1162 kaločský arcibiskup Miko, porušiac tým odveké prednostné právo prislúchajúce
ostrihomskému arcibiskupovi. Arcibiskup Lukáš vzápätí Ladislava exkomunikoval a vyhlásil korunováciu a Ladislavovu vládu za nezákonnú. Ladislav následne arcibiskupa uväznil. Po intervencii pápeža Alexandra III. bol síce arcibiskup Lukáš 25. decembra 1162 prepustený zo žalára, no keďže naďalej odmietal uznať Ladislavovu legitimitu, trval na Ladislavovom vyobcovaní z cirkvi a na interdikte nad celým Uhorskom, bol znova uväznený. Podľa Uhorskej kroniky Ladislav II. určil ako svojho nástupcu Štefana IV. a udelil mu vládu nad tretinou kráľovstva v znovuobnovenom Nitrianskom a Biharskom kniežatstve.
Ladislav II. ale 14. januára 1163 nečakane zomrel, údajne bol otrávený. Záujem na Ladislavovej smrti mohli mať byzantský cisár Manuel (nakoľko Ladislav nepreukazoval svojmu patrónovi dostatočnú podriadenosť), či brat Štefan.
Uhorská Obrázková kronika venuje Ladislavovi II. jedinú vetu a na miniatúre ho zobrazuje bez kráľovskej koruny.
Rodina.
Ladislav bol synom uhorského kráľa Bela II. a Heleny, dcéry srbského veľžupana Uroša I. Jeho manželka je neznáma, z manželstva pochádzala dcéra Mária, ktorú neskôr uhorský kráľ Štefan III. vydal za benátskeho dóžu.

</doc>
<doc id="202757" url="https://sk.wikipedia.org/wiki?curid=202757" title="Schottkyho dióda">
Schottkyho dióda

Schottkyho dióda je polovodičová dióda využívajúca existenciu potenciálovej bariéry na priechode kov-polovodič ("Schottkyho bariéra") a z toho vyplývajúce usmerňovacie vlastnosti priechodu.
Pomenovaná je po nemeckom fyzikovi Walterovi Schottkym (* 1886 – † 1976), ktorý v roku 1938 vypracoval teóriu, popisujúcu usmerňovacie vlastnosti priechodu kov-polovodič.
Vlastnosti.
Oproti bežným diódam s PN priechodom majú Schottkyho diódy nižší úbytok napätia v priepustnom smere (UF: ~0,3 V oproti ~0,7 V pri Si diódach s PN priechodom), sú však schopné odolávať nižším napätiam v závernom smere (UR: ~10150 V) a majú vyšší záverný prúd (IR), ktorý navyše exponenciálne rastie so stúpajúcou teplotou, čo môže viesť k teplotnej nestabilite a ďalej nepriamo limituje praktickú veľkosť napätia v závernom smere.
Ďalšia charakteristická vlastnosť Schottkyho diód je veľmi krátka doba záverného zotavenia ("reverse recovery time", trr v rádoch len ~100 ps pri malých signálových diódach).
Tieto vlastnosti ich predurčujú okrem iného na spínacie aplikácie v rýchlych analógových aj digitálnych obvodoch a usmerňovacie aplikácie vo vysokofrekvenčných obvodoch a spínaných zdrojoch.

</doc>
<doc id="202758" url="https://sk.wikipedia.org/wiki?curid=202758" title="Belo III.">
Belo III.

Belo III. (; * 1148, Ostrihom – † 23. apríl 1196, Stoličný Belehrad) z dynastie Arpádovcov bol v rokoch 11721196 uhorský a chorvátsky kráľ, v rokoch 11611163 chorvátsko-dalmátsky údelný vojvoda. Zaslúžil sa o svätorečenie Ladislava I. a dnešnú podobu svätoštefanskej koruny.
Detstvo.
Belo III. sa narodil pravdepodobne v roku 1148 ako druhý syn vtedajšieho uhorského kráľa Gejzu II. a jeho manželky Eufrozíny, dcéry kyjevskoruského veľkokniežaťa Mstislava I. O detstve Bela III. sa pramene príliš nezmieňujú.
Po Gejzovi II. nastúpil na trón najstarší syn, Belov brat Štefan III. Podľa zmluvy, ktorú v roku 1164 uzatvoril s byzantským cisárom Manuelom I. Komnenom, poslali mladého Bela na byzantský dvor na výchovu. Manuel, ktorý dovtedy nemal vlastného dediča, ho chcel oženiť so svojou dcérou Máriou. Belo dostal grécke meno "Alexius" a ako plánovanému dedičovi trónu mu cisár udelil nový dvorný titul despota. V roku 1165 boli Alexius (Belo) a Mária vyhlásení za oficiálnych dedičov.
Keď sa však Manuelovej druhej manželke Márii z Antiochie v roku 1169 narodil syn Alexios, zasnúbenie Bela a Márie bolo zrušené, bol mu odňatý prestížny titul "despotes" a získal titul "kaisar". Cisár však zariadil jeho svadbu s nevlastnou sestrou svojej druhej manželky, Agnesou z Antiochie, takže sa Belo stal Manuelovým švagrom.
Uhorský kráľ.
Dňa 4. marca 1172 zomrel Belov brat Štefan. Pravdepodobne bol otrávený a Belo dostal ponuku uhorskej koruny. Za uhorského kráľa bol Belo III. korunovaný kaločským arcibiskupom v Stoličnom Belehrade 13. januára 1173. Vďaka väzbám k Byzantskej ríši nezískal príliš veľkú podporu. Väčšina šľachty, vrátane Belovej matky, by radšej na tróne chceli Belovho brata Gejzu. Belo nechal matku aj brata uväzniť. Brata prepustil v roku 1189, keď rímsko-nemecký cisár Fridrich I. vstúpil do Uhorska. Prepustený Gejza sa pripojil ku križiackej výprave pod cisárovým velením.
V roku 1181 Belo nariadil, aby všetky náležitosti, ktorými sa zaoberal, boli doručované písomne. Tým položil základy uhorskej byrokracie.
Počas Belovho panovania nadobudli na intenzite výboje Uhrov do ruskej Haliče. V roku 1188 Belo úplne obsadil Halič, pričom vyhnal kniežaťa Vladimíra Jaroslaviča a vymenoval svojho syna Ondreja za kráľa dobytého územia. Krátko nato Vladimír získal s poľskou a nemeckou podporou svoje kniežatstvo späť. Belo viackrát zasahoval s bavorskou podporou aj proti českému kniežaťu Václavovi II.
Belo III. zomrel 23. apríla 1196 v Stoličnom Belehrade, kde bol pochovaný vedľa svojej manželky Agnesy v katedrálnej bazilike, ktorú neskôr zničili Turci. V roku 1848 sa pri archeologickom prieskume zvyškov baziliky našli kráľove pozostatky spolu s pozostatkami jeho manželky Agnesy a následne boli premiestnené do Matejovho kostola na Budínskom hrade. Počas výskumu pozostatkov Bela III. a jeho manželky sa zistilo, že Belo bol na svoju dobu nezvyčajne vysoký, meral 192 cm, čo potvrdilo aj svedectvo jeho súčasníka kanonika Richarda, ktorý sa s ním stretol pri ceste do Svätej zeme v roku 1189. Možno konštatovať, že po matke a prababke z dynastie Rurikovcov mal severské rysy.

</doc>
<doc id="202759" url="https://sk.wikipedia.org/wiki?curid=202759" title="Schottky dióda">
Schottky dióda



</doc>
<doc id="202760" url="https://sk.wikipedia.org/wiki?curid=202760" title="This Is A Call">
This Is A Call



</doc>
<doc id="202761" url="https://sk.wikipedia.org/wiki?curid=202761" title="Imrich (Uhorsko)">
Imrich (Uhorsko)

Imrich (* 1174 – † 30. november 1204, Ostrihom) bol chorvátsko-dalmátsky vojvoda v rokoch 11941196 a uhorský kráľ v rokoch 11961204, z rodu Arpádovcov. Korunovaný za uhorského kráľa bol už v roku 1182.
Rodina.
Bol synom uhorského kráľa Bela III. a Agnesy z Antiochie, dcéry antiochijského kniežaťa Raimonda I. Za manželku si zobral v roku 1196 Konštanciu, dcéru aragónskeho kráľa Alfonza II. Mal syna Ladislava III., ktorý na trón musel nastúpiť už v 4–5 rokoch.
Skorý život.
Imrich bol najstarším dieťaťom uhorského kráľa Bela III. a Belovej prvej manželky Agnesy z Antiochije. Jeho vychovávateľom bol taliansky kňaz Bernard. Mikuláš, ostrihomský arcibiskup, korunoval osemročného Imrcha 16. mája 1182, čím potvrdil právo Imricha na nástupcu svojho otca. Imrich bol zasnúbený s dcérou cisára Svätej rímskej ríše Fridricha I., ale tá zomrela v roku 1184. Belo III. poveril Imricha správou Chorvátska a Dalmácie okolo roku 1195.
Vláda.
Problémy s bratom.
Imrich nahradil svojho otca, ktorý zomrel 23. apríla 1196. Belo III. odkázal majetky a peniaze Imrichovmu mladšiemu bratovi Ondrejovi pod podmienkou, že Ondrej povedie krížovú výpravu do Svätej zeme. Namiesto toho sa Ondrej obrátil proti Imrichovi a v roku 1197 požadoval pre seba samostatné vojvodstvo. V mene Ondreja zasiahol rakúsky vojvoda Leopold VI. a na konci roka ich spojené sily porazili Imrichove jednotky v Slavónsku. Začiatkom roku 1198 bol Imrich nútený urobiť z Ondreja chorvátskeho a dalmátskeho vojvodu ako apanáž.
Ondrej pokračoval v sprisahaní proti Imrichovi, hoci pápež Inocent III. naďalej naliehal na Ondreja, aby spustil krížovú výpravu. 10. marca 1199 prinútil Imrich Boleslava, biskupa z Vacova, ktorý bol Ondrejovým podporovateľom, aby mu dal dokumenty, ktoré dokazovali sprisahanie proti nemu. V lete toho istého roku Imrich porazil Ondrejovu armádu pri Balatone, čo Ondreja prinútilo utiecť do Rakúska. Do Uhorska prišiel pápežský legát Gregor, aby sprostredkoval zmierenie medzi oboma bratmi. Podľa zmluvy bratov Imrich v lete 1200 Ondrejovi opäť udelil Chorvátsko a Dalmáciu.
Vojny na Balkáne (1200–1203).
Okolo roku 1200 bol Imrich hlboko zapojený do záležitostí Balkánskeho polostrova. 11. októbra 1200 ho pápež Inocent vyzval, aby prijal opatrenia na likvidáciu „kacírov“ v Bosne. Na Imrichovu žiadosť pápež odmietol poslať kráľovskú korunu veľkému princovi Štefanovi Srbskému. Imrich napadol Srbsko v roku 1201 alebo 1202 a pomohol Štefanovmu bratovi Vukanovi zmocniť sa trónu. Na znak svojej zvrchovanosti nad Srbskom sa Imrich stal prvým uhorským panovníkom, ktorý prijal titul srbského kráľa v roku 1202. Bol tiež prvým kráľom, ktorý použil kráľovskú pečať s vyobrazením takzvaných „arpádovských pruhov“, z ktorých sa nakoniec stala časť znaku Uhorska.
V lete 1202 podpísal benátsky dóža Enrico Dandolo zmluvu s vodcami štvrtej križiackej výpravy, ktorí súhlasili, že Benátčanom pomôžu získať späť Zadar, mesto v Dalmácii, ktoré od roku 1186 akceptovalo zvrchovanosť uhorských panovníkov. A keď pápež Inocent III. zakázal križiakom obliehať Zadar, 24. novembra sa zmocnili mesta a dali ho Benátčanom. Hoci pápež na Imrichovu žiadosť exkomunikoval Benátčanov a križiakov, Zadar zostal pod benátskou nadvládou. 
V strachu pred križiackou výpravou Imricha, bán Kulin z Bosny usporiadal 6. apríla 1203 synodu bosnianskej cirkvi v meste Bilino Polje. Synoda uznala pápežský primát a nariadila reformu obradov. Kulin tiež uznal Imrichovu zvrchovanosť. Bulharský cár Kalojan v liste napísanom v roku 1203 informoval pápeža Inocenta, že Imrich obsadil päť okresov v Bulharsku a Kalojan žiadal pápežovu intervenciu.
Posledné roky.
Vojvoda Ondrej opäť povstal v otvorenom povstaní proti Imrichovi na jeseň roku 1203. Ich vojská sa v októbri stretli pri Varaždíne pri rieke Dráva. Imrich vošiel do tábora svojho brata neozbrojený a povedal: „Teraz uvidím, kto sa odváži zdvihnúť ruku, aby prelial krv kráľovského rodu!“, podľa takmer súčasného Tomáša, arcidiakona. Nikto sa neodvážil zastaviť kráľa; tak pristúpil k Ondrejovi a bez odporu ho uchopil. Vojvoda Ondrej bol niekoľko mesiacov držaný v zajatí, no jeho priaznivci ho začiatkom roku 1204 prepustili.
Využijúc občiansku vojnu v Uhorsku, Kalojan napadol a dobyl Belehrad, Braničevo a ďalšie pevnosti. Imrich sa pripravoval na ťaženie proti Bulharsku, ale na žiadosť pápeža Inocenta rozpustil svoju armádu. Pápež, ktorý s Kalojanom vyjednával cirkevnú úniu, mu poslal kráľovskú korunu, ale Imrich uväznil pápežského legáta, ktorý korunu doručoval do Bulharska, keď legát prechádzal cez Uhorsko.
Keďže Imrich vážne ochorel, dal 26. augusta 1204 korunovať svojho štvorročného syna Ladislava za kráľa. Prepustil aj pápežského legáta. Zmieril sa so svojím bratom, „zveril mu poručníctvo svojho syna a správu celého kráľovstva, kým zverenec nedosiahne plnoletosť“, hovorí Tomáš arcidiakon. Imrich podľa Obrázkovej kroniky zomrel 30. novembra. Imrich bol pochovaný v katedrále v meste Jáger.

</doc>
<doc id="202762" url="https://sk.wikipedia.org/wiki?curid=202762" title="Ladislav III. (Uhorsko)">
Ladislav III. (Uhorsko)

Ladislav III. (* asi 1200, Stoličný Belehrad – † 7. máj 1205, Viedeň) bol uhorským kráľom v rokoch 12041205, z rodu Arpádovcov. Jeho otec, Imrich, ho určil ako nástupníka na trón. Ako poručníka určil svojho brata Ondreja II., s ktorým celý život zápasil o trón. Krátko nato Imrich zomrel.
Rodina.
Bol synom uhorského kráľa Imricha a Konštancie, dcéry aragónskeho kráľa Alfonza II.
Vládnutie.
Ladislav bol korunovaný ako štvorročný. Po smrti svojho otca Imricha sa postavenie Ladislava a jeho matky zhoršovalo. Preto na jar 1205 utiekla do Rakúska aj s korunovačnými klenotami. 
Smrť.
Podľa maďarskej tradície zomrel v dôsledku nejakej choroby. Pochovali ho v Stoličnom Belehrade.

</doc>
<doc id="202770" url="https://sk.wikipedia.org/wiki?curid=202770" title="Karol II. (Uhorsko)">
Karol II. (Uhorsko)

Karol III. (* 1345, Neapol – † 24. február 1386, Vyšehrad) bol neapolským kráľom v rokoch 13811386 a uhorským kráľom (ako Karol II. zvaný "Malý") v rokoch 13851386, z rodu Anjouovcov. Za uhorského kráľa bol korunovaný 31. decembra 1385.
Rodina.
Bol synom dračského vojvodu Ľudovíta z Durazza a Margity, dcéry sanseverinského grófa. Za manželku si zobral v roku 1370 Margitu z Durazza, dcéru dračského vojvodu Karola.
Život.
V Uhorsku vládla kráľovná vdova Alžbeta a palatín Mikuláš I. Gorjanský (Miklós Garai). Mnoho veľmožov bolo nespokojných, preto ponúkli trón Karolovi z Drača, ktorého sa počas jeho detstva ujal Ľudovít I. Vymenoval ho za chorvátskeho a slavónskeho vojvodu, v roku 1381 mu pomohol dostať sa na neapolský trón. Karol však musel Ľudovítovi odprisahať, že neohrozí práva jeho dcér. Keď mu však bol ponúknutý uhorský trón, tiahol s vojskom na Budín. Kráľovné sa nepostavili na odpor, pravdepodobne dúfali, že splní sľub. Ale Karol bol napokon korunovaný 31. decembra 1385 v Stoličnom Belehrade za uhorského kráľa. 
Kráľovná Alžbeta sa mu preto odmenila rovnakou zradou. Poverila svojho dôverníka, Blažeja Forgáča z Kozmáloviec, aby spáchal na Karola atentát. 7. februára 1386 zaútočil na kráľa, preťal mu obočie, pričom mu vytieklo oko. Nato kráľa odvliekli na Vyšehrad, kde ho podľa jednej z verzií otrávili, podľa druhej zaškrtili. Zomrel teda po 38 dňoch vládnutia.

</doc>
<doc id="202774" url="https://sk.wikipedia.org/wiki?curid=202774" title="Albrecht II. (Svätá rímska ríša)">
Albrecht II. (Svätá rímska ríša)

Albrecht II. (V.) Habsburský (* 10. august 1397, Viedeň – † 27. október 1439, Nesmily) bol rakúsky vojvoda (ako Albrecht V. od r. 1404), uhorský (od r. 1437), český a chorvátsky kráľ (od r. 1438), rímsky kráľ (ako Albrecht II. zvolený 18. marca 1438), syn rakúskeho vojvodu Albrechta IV. a Johanny Žofie Bavorsko-Straubingskej.
Mladé roky.
Už vo veku šiestich rokov stratil otca a tak už od útleho detstva vyrastal na osobnosť samostatnú a cieľavedomú, s pevnou vôľou i odhodlaním. V roku 1411 bol rímskym kráľom Žigmundom Luxemburským prehlásený dospelým a po rokoch, kedy boli krajiny spravované regentskou vládou, stal sa samostatným vládcom nad habsburskými dŕžavami. Veľkým prínosom preň v tomto období bol okruh jeho poradcov, ktorí mu otvorili dvere do praktickej politiky. Už čoskoro musel riešiť problémy s narastajúcou šľachtickou opozíciou. Šťastnou súhrou náhod i vlastným pričinením sa mu podarilo počas prvých rokov svojej vlády upevniť nielen svoje postavenie v krajinách, ktoré spravoval, ale i získať autoritu u príslušníkov vlastného rodu. Jeho zásluhou nastúpili rakúske krajiny cestu k posilneniu vnútornej jednoty a dosiahnutiu väčšieho medzinárodného uznania.
Do začiatku jeho panovania zasiahlo rozmáhajúce sa husitské hnutie, ktoré sa z Čiech začalo šíriť do okolitých krajín. Už v roku 1418 ho vyzval pápež Martin V., aby nedopustil nárast vplyvu husitov vo svojich krajinách. Albrecht, ako horlivý obranca rímskokatolíckej viery, sa skutočne zasadil za zastavenie šírenia husitského učenia. 
V roku 1420 ho Žigmund Luxemburský zasnúbil so svojou jedinou dcérou Alžbetou. V sobášnej zmluve uzavretej v Bratislave v septembri 1421 sa Albrecht zaviazal podporovať svojho svokra pri všetkých vojenských akciách proti husitom. V tom istom roku ho Žigmund menoval moravským miestodržiteľom a 3. októbra 1423 mu zveril úrad markgrófa.
Do priamych bojov s husitmi zasiahol Albrecht v lete 1420, keď priviedol rakúske vojská pred Prahu. Napriek porážke svojich vojsk v bitke na Vítkove 14. júla 1420, neochabla jeho vôľa pokoriť stúpencov kalicha. V roku 1421 síce dosiahli rakúske vojská víťazstvo nad husitskými oddielmi na južnej Morave, no v nasledujúcich rokoch, keď husiti vpadli na rakúske územia, sprevádzal Albrechta jeden neúspech za druhým. Husitské výpravy sa zmenili na rabovanie a plienenie a ohlas na ich ničivú silu priniesli mnohé súdobé kroniky. Krajina si vydýchla až na konci roku 1431, keď v bitke pri Waidhofene prekvapil husitské oddiely a uštedril im najväčšiu porážku na rakúskych územiach. 
Trojitý panovník.
V tridsiatych rokoch 15. storočia Albrechtova kariéra nabrala prudký vzostup. Cisár Žigmund Luxemburský, ktorý sám nemal mužského potomka, videl v Albrechtovi svojho nástupcu, predurčeného k vláde nielen v rakúskych krajinách, ale i v českom a uhorskom kráľovstve. Súčasne chcel svojho zaťa presadiť na rímsky trón. Albrecht, ktorý sa sám aktívne zapojil do európskej politiky, získal medzi katolíckymi panovníkmi veľké uznanie najmä svojím neústupným protihusitským postojom.
Čoskoro po Žigmundovej smrti (9. december 1437) vyšlo najavo, že cesta k zisku troch korún nebude vôbec jednoduchá. Najľahšiu pozíciu mal v Uhorsku, kde ho stavy zvolili za svojho panovníka na sneme v Budíne už 18. decembra 1437. Aj zásluhou jeho manželky prebehlo prevzatie moci v Uhorsku bez problémov. Komplikovanejšia situácia nastala pre Albrechta v Českom kráľovstve, kde už Žigmund presadzoval svojho zaťa za svojho nástupcu veľmi náročne. Napriek prohusitským náladám v Čechách podarilo sa Albrechtovi získať na svoju stranu protihusitsky orientovanú šľachtu na čele s Oldřichom z Rožmberku, ktorá jeho voľbu na sneme 27. decembra 1437 v Prahe presadila. V júni nasledujúceho roku bol Albrecht korunovaný v svätovítskej katedrále svätováclavskou korunou.
I v ríši sa podarilo presvedčiť kurfirstov, aby dali 18. marca 1438 Albrechtovi svoje hlasy s tým, že ako rímsky kráľ bude pokračovať v snahách o reformu ríše a najmä bude hrádzou proti vzmáhajúcemu sa tureckému nebezpečenstvu.
Zrod „podunajskej monarchie“.
Albrechtovi II. sa tak podarilo, hoci iba nakrátko, ovládnuť obrovské územia od horného po dolný tok Dunaja. Dočasné zjednotenie rakúskych krajín a území českej a uhorskej koruny pod vládou Albrechta II. sa stalo predobrazom neskoršej podunajskej monarchie.
V roku 1439 organizoval výpravu proti Turkom, ktorí už rok okupovali Sedmohradsko a ohrozovali vlastné uhorské územia. Keď v uhorskom vojsku vypukla epidémia úplavice, vojsko rozpustil. Na spiatočnej ceste do Viedne na následky nákazy v októbri 1439 skonal vo vojenskom tábore neďaleko Ostrihomu. Bol pochovaný v Stoličnom Belehrad.
O jeho skone podáva svedectvo poľský kronikár Ján Długosz, ktorý uviedol aj príčinu smrti: "„Príliš sa potešil melónom, ktoré v ňom vyvolali prudkú nevoľnosť a dyzentériu. Sužovala ho neustále malátnosť… V dedine ostrihomského arcibiskupstva Nesmilách, ktorá ležala pri Dunaji, v predvečer sviatku svätého Šimona a Júdu po zostavení poslednej vôle zomrel.“"
Rodinné pomery.
S manželkou Alžbetou Luxemburskou mal štyri deti:

</doc>
<doc id="202776" url="https://sk.wikipedia.org/wiki?curid=202776" title="Neon Engine">
Neon Engine

Neon Engine je herný engine vyvinutý spoločnosťami Codemasters a Sony Computer Entertainment využívajúci viacplatformový grafický engine PhyreEngine práve od spoločnosti Sony.

</doc>
<doc id="202777" url="https://sk.wikipedia.org/wiki?curid=202777" title="Kostol svätej Anny (Šenkvice)">
Kostol svätej Anny (Šenkvice)

Kostol svätej Anny je rímskokatolícky chrám, nachádzajúci sa v obci Šenkvice v okrese Pezinok. Farnosť patrí do bratislavskej arcidiecézy.
História.
Prvé zmienky o kostole v obci pochádzajú z roku 1390, kedy vikár ostrihomského arcibiskupa Leonarda de Pensauro spomína farnosť Šenkvice – SANKAWYCH. Jeho vznik sa predpokladá okolo roku 1350.
Absencia správ o obci medzi rokmi 1462 až 1557 potvrdzuje domnienky o opustení územia. Noví osadníci z okolia chorvátskej Kostajnice, vyhnaní nájazdmi Turkov, začali stavať na ruinách starého nový, väčší kostol. Následne sa Šenkvice stali v roku 1584 farnosťou. Prvým kňazom novej farnosti bol pravdepodobne Matej Sosič.
Okolo roku 1618 začal Ján Janič s rozširovaním a renesančnou prestavbou kostola, ktorému pribudla veža i 4 metre vysoké hradby na ochranu pred lúpežnými nájazdmi tureckých vojenských oddielov. Tie plienili dediny juhozápadného Slovenska.
Kostol bol vysvätený čanádským biskupom a zasvätený Svätej Anne až 3. apríla 1672. Počas nasledujúcich rokov sa na jeho vzhľade zmenilo len vybavenie kostola, keď pribudol organ a boli vyrobené nové omšové pomôcky a rúcha. V roku 1766 kostol vyhorel a v roku 1783 bol obnovený do dnešnej podoby. 

</doc>
<doc id="202783" url="https://sk.wikipedia.org/wiki?curid=202783" title="Dlhé pleso (Pri Krčmárovom žľabe)">
Dlhé pleso (Pri Krčmárovom žľabe)



</doc>
<doc id="202785" url="https://sk.wikipedia.org/wiki?curid=202785" title="Polymetylmetakrylát">
Polymetylmetakrylát

Polymetylmetakrylát, skratka PMMA (hovorovo: plexisklo, plexiglas, akrylové sklo, akrylátové sklo, organické sklo; obchodná značka najmä Plexiglas a Limacryl; vzorec: -CH2-CCH2-COOCH3-)n) je makromolekulová látka, ktorá sa pripravuje radikálovou polymerizáciou metylesteru kyseliny metakrylovej.
Výroba.
Základnou zložkou pre výrobu plexiskla je acetón z ktorého je syntetizovaný acetonkyanhydrin. Ten je pomocou kyseliny sírovej premenený na methakrylamid sulfát. Methakrylamid sulfát reaguje s metanolom za vzniku metylmetakrylátu čo je metyl ester kyseliny akrylovej a základný prvok PMMA ktorý sa ďalej vyrába polymerizáciou. K vyrobeniu u PMMA je potrebné asi surovej ropy.
Plexisklo vyvinula v roku 1928 a komerčne uviedla na trh v roku 1933 spoločnosť Rohm and Haas.
Vlastnosti.
Plexisklo je pevná sklovitá, priehľadná hmota, polymér má hustotu 1,18g/cm3, je formovateľné pri 120-150 °C. Pri vyššej teplote nastáva depolymerizácia, pri 400 °C rozklad. Odoláva vode, kyselinám do 20%, hydroxidom a olejom, je rozpustné v mnohých organických rozpúšťadlách.
Plexisklo je priepustné pre infračervené svetlo v rozsahu vlnových dĺžok 2,825 mikrometra, pohlcuje žiarenie kratšie ako 300 nm (ÚV žiarenie).
V kyslíkovej atmosfére je zápalná teplota PMMA asi 460 °C, pri horení sa rozkladá bez zvyšku na oxid uhličitý a vodu. Je stabilný a odolný voči poveternostným vplyvom, rozpustný vo viacerých organických rozpúšťadlách.
Správa sa ako termoplast, čiže je ho možné uviesť do kvapalného stavu pri teplotách 240 až 250 °C. Je možné používať všetky bežné technológie tvarovania a vstrekovania plastov.
Plexisklo je možné lepiť pomocou kyanoakrylátového lepidla (tzv. sekundové lepidlo), roztavením povrchu, alebo využitím rozpúšťadiel napr. dichlórmetán, alebo trichlormetán. Týmto spôsobom je možné vytvárať takmer neviditeľné spoje.
Funkčný vzorec=(-CH2C(CH3)(COOCH3)-)n
Sumárny vzorec= (C5O2H8)n
Molárna hmotnosť= 100,118 g/mol ("monomér")
Teplota topenia= 160 °C
Teplota varu= 200 °C
Teplota skleného prechodu= 105 ± 20 °C
Hustota= 1,195 g/cm³ ("0 °C") 1,19 g/cm³ ("20 °C") 1,188 g/cm³ ("25 °C") 1,15 g/cm³ ("sklený prechod")
Index lomu= 1,490
Relatívna permitivita= 3,6
Súčiniteľ elektrickej vodivosti= 0,193 W m-1 K-1
Súčiniteľ dĺžkovej rozťažnosti= 8•10-5 K-1
Súčiniteľ objemovej rozťažnosti= 0,0000 253 K-1 ("pevné skupenstvo") 0,0000 575 K-1 ("kvapalina")
Povrchové napätie= 30 mN/m
Použitie.
PMMA sa používa ako náhrada skla. Výhodou PMMA v porovnaní so sklom sú nižšie výrobné náklady, ľahké ohýbanie, možnosť lepenia, nižšia hmotnosť, odolnosť voči nárazom a pod. Nevýhodou nižšia chemická odolnosť, tvrdosť (ľahko sa poškriabe).

</doc>
<doc id="202800" url="https://sk.wikipedia.org/wiki?curid=202800" title="Sára Salkaháziová">
Sára Salkaháziová

Blahoslavená Sára Salkaházi (do roku 1942 "Sára Schalkház", * 11. máj 1899, Košice – † 27. december 1944, Budapešť) bola rehoľníčka maďarskej národnosti pôsobiaca na území dnešného Slovenska. Pôsobila pôvodne ako učiteľka a neskôr aj ako novinárka. V roku 1927 vstúpila do rehoľnej Spoločnosti sociálnych sestier v Košiciach, v roku 1937 bola preložená do domovského kláštoru v Budapešti, kde počas druhej svetovej vojny skrývala spolu s ostatnými sestrami Židov. Príslušníci pronacistickej maďarskej strany šípových krížov ju po udaní jednej zo zamestnankýň kláštora dolapili a s niekoľkými Židmi, ktoré sestry ukrývali, zastrelili a telá zvrhli do Dunaja.
Pamätník Jad va-šem ju v roku 1969 vyhlásil za Spravodlivú medzi národmi.
17. septembra 2006 ju katolícka Cirkev vyhlásila za blahoslavenú.

</doc>
<doc id="202802" url="https://sk.wikipedia.org/wiki?curid=202802" title="Odstreľovač">
Odstreľovač

Odstreľovač (kodikovaný tvar; iné názvy: ostreľovač, snajper – podrobne pozri v kapitole Názov) je vysokovýkonný a trénovaný strelec schopný presne zasiahnuť cieľ na dlhú vzdialenosť jediným výstrelom. Ostreľovači používajú špeciálne ručné strelné zbrane s vysokou presnosťou, dostrelom a funkčnou spoľahlivosťou (pozri odstreľovacia puška) a operujú spravidla sami alebo vo dvojiciach. Dráha strely k cieľu je obvykle niekoľko stoviek metrov, v niektorých prípadoch aj vyše 1 000 metrov.
Názov a etymológia.
Napriek tomu, že slovenské kodifikačné príručky uvádzajú len tvar "ostreľovač", v slovenskej vojenskej terminológii a interných vojenských predpisoch Ministerstva obrany SR sa používa výraz "odstreľovač", čo súvisí s rozdielnym významom slovies "ostreľovať" a "odstreľovať". Ostreľovať znamená "„strieľať na niekoho/niečo (spravidla na hromadný alebo plošný cieľ) nemierenou paľbou a dokonca aj vtedy, keď strelec cieľ nevidí,“" pričom "„odstreľovač "[...]" neostreľuje, ale mierenou streľbou odstreľuje (likviduje, ničí) konkrétne a viditeľné živé nepriateľské ciele.“" Cielená presná paľba zodpovedá ich povereniu, výcviku a výstroji. "Česko-slovenský vojenský slovník" v tejto súvislosti taktiež uvádza termín "odstreľovač", naproti tomu termín "ostreľovanie" je uvedený so spojením "delostrelecké ostreľovanie". Podľa vyjadrenia Jazykovedného ústavu Ľudovíta Štúra SAV: "„Je pravda, že slovo odstreľovač sa na rozdiel od slova ostreľovač v slovenských výkladových slovníkoch (ani starších) neuvádza, čo môže vzbudzovať dojem, že nie je správne. Z jazykového hľadiska sú však v poriadku obidve podoby ostreľovač aj odstreľovač.“"
Termín "snajper" vznikol poslovenčením anglického výrazu "sniper", ktorý je odvodeným podstatným menom (nomen agentis) od slovesa "snipe", ktoré sa zaužívalo medzi britskými vojakmi v Indii v 70. rokoch 18. storočia (dokázateľné prvýkrát použité v roku 1773) ako označenie „streľby z úkrytu“. Význam pochádza od anglického názvu sluky ("snipe"), keďže tieto vtáky boli považované za náročný cieľ pre strelca – uloviť ich dokázali len najpresnejšie strieľajúci poľovníci.
Armáda.
V armádnej terminológii rozlišujeme dva základné typy ostreľovačov:
Polícia.
Ostreľovači sú obvykle súčasťou zásahových jednotiek rôznych bezpečnostných ozbrojených zborov (FBI SWAT, Útvar osobitného určenia, Emergency Task Force a pod.). Pri väčšine zásahov používajú opakovacie pušky, napr. Remington 700 (USA a Kanada), SIG-Sauer 3000 (Slovensko). Policajní ostreľovači bývajú obvykle nasadzovaní až ako posledná možnosť na odvrátenie hroziaceho nebezpečenstva, preto v drvivej väčšine prípadov je ich strela smrteľná. Strieľajú na vyústenie miechy do mozgu, pričom armádni ostreľovači mieria na hruď. Streľba sa vykonáva z menšej vzdialenosti ako u armády, ale s vyššou požiadavkou na presnosť.
Rekordy.
21. júna 2017 bolo oznámené, že „"v priebehu minulého mesiaca"“ bol príslušníkom kanadskej Joint Task Force 2 v Iraku vytvorený nový rekord. Bojovník Daíšu bol zastrelený zo vzdialenosti 3540 metrov. Nemenovaný príslušník použil snajperskú pušku TAC-50.14. augusta 2025 anonymný ukrajinský strelec z jednotky Pryvyd (ukr. "привид") zastrelil dvoch ruských vojakov zo vzdialenosti 4000 metrov s puškou Snipex Alligator.

</doc>
<doc id="202803" url="https://sk.wikipedia.org/wiki?curid=202803" title="Šopronská župa">
Šopronská župa

Šopronská župa resp. Šopronská stolica resp. Šopronský komitát (namiesto slova Šopronská/-ý môže byť slovo Šoproňská/-ý; iný názov: Šopron, Šoproň; po nemecky: "Komitat Ödenburg", po maďarsky "Sopron vármegye") bola župa resp. stolice resp. komitát v Uhorsku. V súčasnosti je toto územie rozdelené medzi západné Maďarsko a východné Rakúsko. Hlavným mestom bolo mesto Šopron.
Geografia.
Šopronská župa susedila s rakúskou krajinou Dolné Rakúsko a uhorskými župami Mošon, Ráb, Vesprém a Vas. Neziderské jazero ležalo čiastočne v tejto župe. Rozloha župy v roku 1910 bola 3 241 km².
Dejiny.
Šopronský komitát patril medzi prvé komitáty v Uhorsku.
V 1918 (podľa Trianonskej dohody z 1920) sa západná časť stala súčasťou novej rakúskej krajiny Burgenland. Východná časť ostala súčasťou Maďarska. V 1921 sa v referende rozhodlo, že mesto Šopron sa pripojí k Maďarsku namiesto Rakúska.
Po druhej svetovej vojne sa Šopronská župa spojila s Rábskou a Mošonskou župou a vznikla nová Rábsko-šopronská župa. Táto bola na začiatku 90. rokov premenovaná na Rábsko-mošonsko-šopronskú župu. Malá časť Šopronskej župy bola včlenená do Železnej župy.
Okresy.
Na začiatku 20. storočia bola Šopronská župa rozdelená na slúžnovské okresy:
plus municipálne mestá: Šopron, Kismarton (nem. Eisenstadt) a Ruszt (nem. Rust)
Eisenstadt, Mattersburg, Rust and Oberpullendorf sú v súčasnosti v Rakúsku.

</doc>
<doc id="202810" url="https://sk.wikipedia.org/wiki?curid=202810" title="Kostol Najsvätejšej Trojice (Bánovce nad Bebravou)">
Kostol Najsvätejšej Trojice (Bánovce nad Bebravou)

Kostol Najsvätejšej Trojice na dnešnom námestí Ľudovíta Štúra v Bánovciach nad Bebravou vznikol v neskoršom období po postavení kostola sv. Mikuláša Biskupa, v súvislosti s postupným rozširovaním mesta smerom k rieke Bebrave. Asanovaný bol v roku 1799. Bol patronátnym kostolom Ilešháziovcov.
História.
Kostol Najsvätejšej Trojice v minulosti utrpel viaceré škody spôsobené požiarmi, ale zakaždým bol obnovený. To by svedčilo o tom, že stál už v 17. storočí, možno aj skôr. Orientácia pôvodného kostola je nejasná. Hlavné predné dvere totiž viedli spredu zo severnej strany, kým bočné dvere boli umiestnené na západnej strane. To by naznačovalo severojužnú orientáciu, v baroku celkom bežnú. Kostol bol pomerne úzky, postavený bol z kameňa a zaklenutý. Nad hlavným vchodom bol umiestnený murovaný chór s organom. Boli tu tiež kovové tympany (bubny), tri klarinety, tri waldhorny (trúbky) a troje husle. Po bokoch lode boli dva bočné murované chóry. Pod kostolom boli dve krypty a vo vnútri mal kostol tri oltáre. Najstarší bol oltár Blahoslavenej Panny Márie na evanjelickej strane kostola. Inventár bohoslužobného náčinia bol bohatý.
Nový kostol Najsvätejšej Trojice bol postavený v roku 1803 v klasicistickom slohu na mieste staršieho svätostánku, zasväteného tiež Najsvätejšej trojici. Bol vysvätený 1. októbra 1803 kanonikom Antonom Ďateľom a konsekrovaný 8. júla 1804 nitrianskym biskupom F X. Fuchsom.
Potvrdzuje to latinský nápis DEO VNITRINO HABITACVLVM ISTHOC EX STRVXIT VNITA PIETAS () na priečelí, objavený pri rekonštrukcii v 70. rokoch 20. storočia, oznamujúci zasvätenie kostola a slúžiaci aj ako chronogram ), udávajúci začiatok stavby kostola. Pri poslednej oprave kostola v polovici 90. rokov 20. storočia bol nahradený ďalším latinským nápisom v podobe DEO VNITRINO HABITACVLVM ST. HOC EXSTRVXER VNT EX PIETATE (). Nový kostol Najsvätejšej Trojice bol postavený predovšetký z príspevkov župných a cirkevných hodnostárov. V roku 1929 bol pre kostol získaný drevený Betlehem, dielo rezbára B. Reka z Kutnej Hory. Pred hlavným vstupom do kostola stojí kamenný kríž s ukrižovaným Kristom na štvorbokom podstavci umiestnenom na trojstupňovom podnoží.

</doc>
<doc id="202812" url="https://sk.wikipedia.org/wiki?curid=202812" title="Šomodská župa (Uhorsko)">
Šomodská župa (Uhorsko)

Šomodská župa resp. Šomodská stolica resp. Šomodský komitát (namiesto slova Šomodská/-ý môže byť slovo Šomoďská/-ý; iný názov (najmä komitátu): Šomoď; po maďarsky: "Somogy vármegye" alebo "Somogy"; po nemecky "Komitat Schümeg/Sümegh/Sümeg/Schomodj") bola župa resp. stolica resp. komitát v Uhorsku. Jej územie, pôvodne väčšie ako je v súčasnosti, leží v juhozápadnom Maďarsku. Hlavným mestom bolo mesto Kaposvár.
Geografia.
Šomodská župa susedila s uhorskými župami Zala, Vesprém, Tolna, Baraňa, Viovitica a Bjelovar-Križevci (posledné dve boli súčasťou Chorvátsko-Slavónska). Jej územie pokrýva región južného pobrežia Balatonu a rieka Dráva tvorí väčšinu južných hraníc župy. Rozloha župy v roku 1910 bola 6 675 km².
Okresy.
V roku 1910 sa Šomodská župa delila na tieto okresy: 

</doc>
<doc id="202813" url="https://sk.wikipedia.org/wiki?curid=202813" title="Podprogram">
Podprogram

Podprogram (synonymá resp. v závislosti od programovacieho jazyka čiastočné synonymá sú procedúra, funkcia, metóda) je časť kódu vnútri väčšieho programu, ktorá vykonáva špecifickú úlohu a môže byť relatívne nezávislá od ostatného kódu. Syntax viacerých programovacích jazykov zahŕňa podporu pre vytváranie ? podprogramov a pre ich ?volanie a opakovanie.
Vo veľa prípadoch sú podobné funkciám, ale majú bočné efekty mimo? jednoduchej spätnej premennej, ktorú vracia funkcia. Niektoré programovacie jazyky majú veľmi malé syntaktické odlišnosti medzi funkciami a podprogramami. 
Je veľa výhod, prečo deliť program na podprogramy:- redukuje sa duplicita kódu v programe- možnosť opakovania kódu?? v zložených programoch- rozloženie komplexných problémov na jednoduchšie časti- vylepšenie čitateľnosti programu- skrytie alebo regulovanie časti programu 
Zložky podprogramu:- telo kódu, ktorý má byť vykonaný pri zavolaní podprogramu- parametre, ktoré sú podané podprogramu od bodu, keď je zavolaný- hodnota, ktorá je vrátená, keď nastane volanie
Veľa programovacích jazykov, ako Pascal, FORTRAN, Ada odlišujú funkcie a funkcionálne podprogramy (ktoré vracajú hodnoty) od podprogramov a procedúr (ktoré nevracajú). Niektoré jazyky, ako C a LISP, nerobia tieto odlišnosti?? a pokladajú tieto termíny za synonymá. Názov metóda je bežne používaný v spojení s objektovo orientovaným programovaním, špeciálne pre podprogramy ktoré sú súčasťou objektov, tiež je používaný v súvislosti s typom trieda.
Maurice Wilkes, Stanley Gill a David Wheeler sú uznávani za vynájdenie podprogramu.

</doc>
<doc id="202814" url="https://sk.wikipedia.org/wiki?curid=202814" title="Báčsko-bodrocká župa (Uhorsko)">
Báčsko-bodrocká župa (Uhorsko)

Báčsko-bodrocká župa resp. Báčsko-bodrocká stolica (po maďarsky: "Bács-Bodrog vármegye", po srbsky: Бач-Бодрошка жупанија) bola župy resp. stolica resp. komitát v Uhorsku. V súčasnosti je územie rozdelené medzi južné Maďarsko a severné Srbsko. Hlavným mestom bolo mesto Sombor (maď. "Zombor").

</doc>
<doc id="202815" url="https://sk.wikipedia.org/wiki?curid=202815" title="Človekodeň">
Človekodeň



</doc>
<doc id="202818" url="https://sk.wikipedia.org/wiki?curid=202818" title="Berežská župa (Uhorsko)">
Berežská župa (Uhorsko)

Berežská župa resp. Berežská stolica resp. Berežský komitát (namiesto slova Berežská/-ý môže byť slovo Berehovská/-ý; iný názov: Berehovo, staršie: "Beregská stolica"; po latinsky: "comitatus Beregiensis", po maďarsky: "Bereg vármegye", po nemecky: Komitat Berg/Berger Gespanschaft) je názov komitátu, stolice a župy v Uhorsku, v súčasnosti je územie rozdelené medzi západnú Ukrajinu (Zakarpatská oblasť) a severno-východné Maďarsko (Sabolčsko-satmársko-berežská župa). Hlavným mestom bolo mesto Berehovo (rusín. "Берегово", ukr. "Берегове", maď. "Beregszász", rum. "Bereg", nem. "Bergsaß").

</doc>
<doc id="202819" url="https://sk.wikipedia.org/wiki?curid=202819" title="Boršodská župa">
Boršodská župa

Boršodská župa resp. Boršodská stolica resp. Boršodský komitát (namiesto slova Boršodská/-ý môže byť slovo Boršódska/-y; iné názvy: Boršod, Boršód; , , ) bol komitát, stolica a župa v Uhorsku. V súčasnosti územie župy leží v severovýchodnom Maďarsku (Boršodsko-abovsko-zemplínska župa). Hlavným mestom bolo mesto Miškovec ().

</doc>
<doc id="202820" url="https://sk.wikipedia.org/wiki?curid=202820" title="Rad Ušakova">
Rad Ušakova

Rad Ušakova (), pomenovaný podľa admirála Fjodorova Fjodoroviča Ušakova, ktorý nikdy neprehral bitku a je patrónom Ruského námorníctva. Rad je sovietskym vyznamenaním, ktoré vzniklo 3. marca 1944. Udeľuje sa vyšším námorným dôstojníkom za zásluhy pri námorných operáciách. Pre nižšie hodnosti je určená Medaila Ušakova. Udeľuje sa v dvoch stupňoch. Nosí sa na pravej strane uniformy.

</doc>
<doc id="202821" url="https://sk.wikipedia.org/wiki?curid=202821" title="Bystricko-nasodská župa (Uhorsko)">
Bystricko-nasodská župa (Uhorsko)

Bystricko-nasodská župa alebo Bystricko-nasodská stolica (po latinsky: "comitatus Bistriciensis et Naszodiensis", po rumunsku: "Comitatul Bistriţa-Năsăud", po maďarsky: "Beszterce-Naszód vármegye", po nemecky: Komitat Bistritz-Nösen) bola stolice resp. župa v Uhorsku. V súčasnosti jej územie leží v severnom Rumunsku (kedysi severovýchodné Sedmohradsko). Hlavným mestom bolo mesto Bistriţa (po slovensky Bystrica, slov. "Bistrica", maď. "Beszterce", nem. "Bistritz", arch. nem. "Nösen").

</doc>
<doc id="202822" url="https://sk.wikipedia.org/wiki?curid=202822" title="Admirál">
Admirál

Admirál (arabsky "amír al-bahr" - emir na mori) je vysoký dôstojník vojnového námorníctva (zodpovedajúca hodnosť je zhruba generál). Velí loďstvu, eskadre alebo flotile. Ide o tzv. vlajkového dôstojníka, ktorý má právo na vlastnú vlajku. 
V námorníctvach rôznych štátov sa dá pod pojmom admirál rozumieť konkrétna hodnosť, ale aj skupina "admirálskych hodností" - spravidla sú to viceadmirál (zodpovedajúca hodnosť generálporučík), kontradmirál (zodpovedajúca hodnosť je generálmajor), admirál (v užšom zmysle; zodpovedajúca hodnosť generálplukovník) a admirál námorníctva (=admirál flotily, admirál loďstva, maršal).

</doc>
<doc id="202823" url="https://sk.wikipedia.org/wiki?curid=202823" title="Čanadská župa">
Čanadská župa

Čanadská župa resp. Čanadská stolica resp. Čanadský komitát (namiesto slova Čanadská/-ý môže byť slovo Čanádska/-y; iný názov: Čanád, Čanad; po latinsky: "Comitatus Chanadiensis/Chenadiensis", po maďarsky: "Csanád vármegye", po nemecky: "Komitat Tschanad") bola župa resp. stolica resp. komitát v Uhorsku. V súčasnosti je toto územie rozdelené medzi juhovýchodné Maďarsko a západné Rumunsko. Hlavným mestom bolo mesto Makov.
Geografia.
Čanadská župa susedila s Čongrádskou, Békešskou, Aradskou a Torontálskou župou. Rieka Mureş tvorila jej južnú hranicu. Rozloha župy bola v roku 1910 okolo 1715 km².
Dejiny.
Čanadská župa bola vytvorená okolo 11. storočia a pomenovaná podľa hradu Čanád (maď. "Csanád"), ktorý bol pomenovaný podľa svojho prvého majiteľa, bratanca svätého Štefana, uhorského kráľa. Čanadské biskupstvo bolo jedno z najstarších v Uhorsku. Jeho prvým biskupom bol svätý Gellért.
V roku 1920 bola Trianonskou zmluvou malá časť na juhovýchode župy odčlenená od Maďarska a pričlenená k Rumunsku aj s mestom Nadlak, kde doposiaľ žije početná slovenská menšina tvoriaca polovicu obyvateľov. Zvyšná časť župy bola spojená s časťami Torontálskej župy (malá oblasť južne od Szegedu) a Aradskej župy (malá časť južne od Békešskej župy) do novovytvorenej Čanadsko-aradsko-torontálskej župy.
Po druhej svetovej vojne bola táto župa rozdelená medzi Békešskú a Čongrádsku župu. Rumunská časť Čanadskej župy je v súčasnosti súčasťou Aradskej župy.
Národnosti.
V roku 1880 bolo národnostné zloženie jednotlivých okresov Čanadskej župy nasledovné:
Slováci tvorili absolútnu alebo relatívnu väčšinu v týchto obciach:
Iné významné obce:
V roku 1910 bolo národnostné zloženie jednotlivých okresov Čanadskej župy nasledovné:
Slováci tvorili absolútnu alebo relatívnu väčšinu v týchto obciach:
Iné významné obce:
Rozdelenie.
Začiatkom 20. storočia sa Čanadská župa delila nasledovne: 
Mesto Nadlak leží v súčasnosti v Rumunsku, všetky ostatné vyššie spomenuté ležia v Maďarsku.

</doc>
<doc id="202824" url="https://sk.wikipedia.org/wiki?curid=202824" title="Čická župa (Uhorsko)">
Čická župa (Uhorsko)

Čická župa resp. Čická stolica (po latinsky: "comitatus Csikiensis", po rumunsky: "Comitatul Ciuc", po maďarsky: "Csík vármegye", po nemecky: Komitat Tschick) bola župa resp. stolica v Uhorsku, v súčasnosti jej územie leží v strednom Rumunsku (kedysi východné Sedmohradsko). Hlavným mestom bolo mesto Miercurea Ciuc (maď. "Csíkszereda", nem. "Szekelburg").

</doc>
<doc id="202825" url="https://sk.wikipedia.org/wiki?curid=202825" title="Dolnobelehradská župa">
Dolnobelehradská župa

Dolnobelehradská župa resp. Dolnobelehradská stolica resp. Dolnobelehradský komitát (po latinsky: "comitatus Albensis vel Albensis inferior vel Albensis Transylvanensis", po rumunsky: "Comitatul Alba de Jos", po maďarsky: "Alsó-Fehér vármegye", po nemecky: "Komitat Unterweißenburg") bola župa resp. stolica resp. komitát v Uhorsku, v súčasnosti jej územie leží v západnom Rumunsku (kedysi stredné Sedmohradsko). Hlavným mestom bolo mesto Aiud (maď. "Nagyenyed", nem. "Straßburg am Mieresch").

</doc>
<doc id="202826" url="https://sk.wikipedia.org/wiki?curid=202826" title="Fogarašská župa">
Fogarašská župa

Fogarašská župa resp. Fogarašská stolica (, , ) bola župa resp. stolica v Uhorsku. V súčasnosti jej územie leží v strednom Rumunsku (kedysi juhovýchodné Sedmohradsko). Hlavným mestom bol Făgăraş (, ).

</doc>
<doc id="202827" url="https://sk.wikipedia.org/wiki?curid=202827" title="Hajducká župa">
Hajducká župa

Hajducká župa alebo Hajducká stolica (staršie názvy: Hajdú, Stolica Hajdú; po maďarsky: "Hajdú vármegye", po nemecky: "Komitat Haiduck") bola župa resp. stolica v Uhorsku. V súčasnosti jej územie leží vo východnom Maďarsku (Hajducko-bihárska župa). Hlavným mestom bol Debrecín (maď. "Debrecen").

</doc>
<doc id="202828" url="https://sk.wikipedia.org/wiki?curid=202828" title="Háromsecká župa (Uhorsko)">
Háromsecká župa (Uhorsko)

Háromsecká župa resp. Háromsecká stolica (, ) bola župa resp. stolica v Uhorsku. V súčasnosti jej územie leží vo strednom Rumunsku (kedysi juhovýchodné Sedmohradsko). Hlavným mestom bolo mesto Sfântu Gheorghe (maď. "Sepsiszentgyörgy").

</doc>
<doc id="202829" url="https://sk.wikipedia.org/wiki?curid=202829" title="Van Halen">
Van Halen

Van Halen je americká hard rocková skupina, ktorá vznikla v Pasadene v Kalifornii v roku 1974. Od vydania svojho debutového albumu s názvom "Van Halen" v roku 1978 skupina slávila úspechy až do konca 90. rokov, kedy ju postihlo viacero problémov. 
Do roku 2007 sa skupine Van Halen podarilo na celom svete predať viac ako 80 miliónov hudobných nosičov a viacero jej singlov sa umiestnilo na prvej priečke v rebríčku "Mainstream Rock Tracks" časopisu "Billboard".. Predajom viac ako 56 miliónov albumov v USA je podľa hodnotení RIAA je táto skupina na 19. mieste medzi najlepšie predávajúcimi kapelami všetkých čias. a je zároveň jednou z piatich rockových formácií, ktorých dva albumy dosiahli predaj v USA vyšší ako 10 miliónov kusov. 12. marca 2007 bola táto skupina uvedená do Rokenrolovej siene slávy. Koncom roku 2007 po rôznych špekuláciách skupina začala koncertné turné po Severnej Amerike, ktoré trvalo až do začiatku roku 2008.
Skupina Van Halen nahrala na svoj debutový album krátku skladbu s názvom „Eruption“, ktorej gitarové sólo je považované za jedno z najvýznamnejších v rockovej hudobnej histórii. Táto skladba sa objavuje vo viacerých zoznamoch výberov gitarových sól vrátane aktuálneho rebríčka časopisu "Guitar World". 

</doc>
<doc id="202830" url="https://sk.wikipedia.org/wiki?curid=202830" title="Krašovsko-severinská župa">
Krašovsko-severinská župa

Krašovsko-severinská župa resp. Krašovsko-severinská stolica (namiesto slova severinská môže byť slovo severínska; , , , ) bola župa resp. stolica v Uhorsku. V súčasnosti leží prevažná časť jej územia v juhozápadnom Rumunsku (župa Caraș-Severin) a malá časť územia pripadla Srbsku. Hlavným mestom bolo mesto Lugoj (,).

</doc>
<doc id="202833" url="https://sk.wikipedia.org/wiki?curid=202833" title="Malokykulská župa">
Malokykulská župa

Malokykulská župa resp. Malokykulská stolica (, , ) bola župa resp. stolica v Uhorsku. V súčasnosti jej územie leží v strednom Rumunsku (kedysi stredné Sedmohradsko). Hlavným mestom bolo mesto Diciosânmartin (, alebo "Marteskirch").

</doc>
<doc id="202835" url="https://sk.wikipedia.org/wiki?curid=202835" title="Marmarošská župa (Uhorsko)">
Marmarošská župa (Uhorsko)

Marmarošská župa resp. Marmarošská stolica resp. Marmarošský komitát (namiesto slova Marmarošká/-ý môže byť slovo Maramurešská/-ý alebo Máramurešská/-ý alebo staršie "Marmarušská/-ý"; iný názov: Marmaroš, staršie "Marmaruš"; po latinsky: "comitatus Maramarosiensis/Marmarosiensis/Maramarusiensis", po maďarsky: "Máramaros vármegye", po rumunsky: "Comitatul Maramureş", po nemecky: "Komitat Maramuresch") bola župa resp. stolica resp. komitát v Uhorsku. V súčasnosti jej územie leží v severozápadnom Rumunsku a na západnej Ukrajine (Zakarpatská oblasť). Hlavným mestom bolo mesto Sighetu Marmaţiei (po slovensky "Marmarošská Sihoť", rusín. "Sihota", maď. "Máramarossziget", nem. "Maramureschsigeth" alebo "Siget").
Po prvej svetovej vojne bola župa rozdelená medzi Česko-Slovensko (2/3) a Rumunsko (1/3). Rokovania, ktoré sa uskutočnili po februárovej revolúcii medzi Česko-Slovenskom a Rumunskom, aby Sihoť aj s okolím bola pripojená k Podkarpatskej Rusi, neviedli ku kladnému výsledku. Časť územia Marmaroša bola najvýchodnejšou časťou Česko-Slovenska. Rumunský diel Marmaroša vedie po ľavej strane rieky Tisa. Hranice jeho územia siahali až na sever po Halič, na juhu to boli súčasné hranice Rumunska. Do jeho územia spadá tok rieky Tisa, no bez rumunských prítokov. Obyvateľstvo oblasti je väčšinou rusínskej (oficiálne "ukrajinskej") národnosti. Vo väčších obciach žije veľa Židov, menej Rumunov a Maďarov. Najvýchodnejší cíp oblasti obývajú Huculi.

</doc>
<doc id="202836" url="https://sk.wikipedia.org/wiki?curid=202836" title="Stará Rauma">
Stará Rauma

Stará Rauma je označenie pre centrum fínskeho mesta Rauma, ktoré je postavené z dreva. Na ploche okolo sa nachádza okolo 600 domov. Žije v nich asi 800 ľudí. Najstaršie domy pochádzajú zo 17. storočia, väčšina však je z nasledujúceho storočia. 
Dobrý výhľad na Starú Raumu poskytuje vysoká vodárenská veža, ktorú v roku 1934 postavili podľa projektu architekta Larsa Soncka.
Od roku 1991 je celé centrum súčasťou svetového kultúrneho dedičstva UNESCO.

</doc>
<doc id="202837" url="https://sk.wikipedia.org/wiki?curid=202837" title="Marušsko-turdská župa (Uhorsko)">
Marušsko-turdská župa (Uhorsko)

Marušsko-turdská župa resp. Maruško-turdská stolica (po latinsky: "comitatus Marosiensis et Thordensis", po maďarsky: "Maros-Torda vármegye", po rumunsky: "Comitatul Mureş-Turda", po nemecky: "Komitat Mieresch-Thorenburg") bola župa resp. stolica v Uhorsku. V súčasnosti jej územie leží v strednom Rumunsku (kedysi východné Sedmohradsko). Hlavným mestom bolo mesto Târgu Mureş (lat. "Novum Forum Siculorum", maď. "Marosvásárhely", nem. "Neumarkt am Mieresch" alebo "Siget").

</doc>
<doc id="202838" url="https://sk.wikipedia.org/wiki?curid=202838" title="Peštiansko-pilišsko-šoltsko-malokumánska župa">
Peštiansko-pilišsko-šoltsko-malokumánska župa

Peštiansko-pilišsko-šoltsko-malokumánska župa resp. Peštiansko-pilišsko-šoltsko-malokumánska stolica (namiesto slova Peštiansko- môže byť slovo Pešťsko-; po latinsky: "comitatus Pestiensis et Pilisiensis et Soltensis et Cumania Minor", po maďarsky: "Pest-Pilis-Solt-Kiskun vármegye", po nemecky: "Komitat Pest-Pilisch-Scholt-Kleinkumanien") bola župa resp. stolica v Uhorsku. V súčasnosti jej územie leží v strednom Maďarsku. Hlavným mestom bola Budapešť.

</doc>
<doc id="202839" url="https://sk.wikipedia.org/wiki?curid=202839" title="Sabolčská župa">
Sabolčská župa

Sabolčská župa resp. Sabolčská stolica resp. Sabolčský komitát (iný názov: Sabolč; po latinsky: "comitatus Szabolcsensis", po maďarsky: "Szabolcs vármegye", po nemecky: "Komitat Szabolcs/Saboltsch" alebo "Saboltscher Gespanschaft") bola župa resp. stolica resp. komitát v Uhorsku. V súčasnosti toto územie leží v severovýchodnom Maďarsku. Hlavným mestom bola Níreďháza.
Ešte v roku 1880 žilo podľa sčítania ľudu v meste Níreďháza (mesto so zriadeným magistrátom) 8 678 Slovákov, ktorí tvorili 36,01 % jeho obyvateľov. Už pri sčítaní ľudu v roku 1910 ich tam však žilo len 405 a tvorili zanedbateľných 1,06 %.

</doc>
<doc id="202840" url="https://sk.wikipedia.org/wiki?curid=202840" title="Solnocko-dobocká župa (Uhorsko)">
Solnocko-dobocká župa (Uhorsko)

Solnocko-dobocká župa resp. Solnocko-dobocká stolica (po maďarsky: "Szolnok-Doboka vármegye", po rumunsky: "Comitatul Solnoc-Dăbâca", po nemecky: "Komitat Sollnok-Dobeschdorf") bola župa resp. stolica v Uhorsku. V súčasnosti jej územie leží v severnom Rumunsku (kedysi severné Sedmohradsko). Hlavným mestom bolo mesto Dej (maď. "Dés").

</doc>
<doc id="202842" url="https://sk.wikipedia.org/wiki?curid=202842" title="Torontálska župa">
Torontálska župa

Torontálska župa resp. Torontálska stolica (namiesto slova Torontálska môže byť staršie slovo Torontalská; iné názvy: Torontál, Torontal; , , ) bola župa resp. stolica v Uhorsku. V súčasnosti jej územie rozdelené medzi severné Srbsko, západné Rumunsko a južné Maďarsko. Hlavným mestom bolo mesto Veliki Bečkerek ().

</doc>
<doc id="202843" url="https://sk.wikipedia.org/wiki?curid=202843" title="Turdsko-araňošská župa">
Turdsko-araňošská župa

Turdsko-araňošská župa alebo Turdsko-araňošská stolica (po rumunsky: "Comitatul Torda-Aranyos ", po maďarsky: "Torda-Aranyos vármegye") bola župa resp. stolica v Uhorsku. V súčasnosti toto územie leží v strednom Rumunsku (kedysi stredné Sedmohradsko). Hlavným mestom bolo mesto Turda (maď. "Torda", nem. "Thorenburg").

</doc>
<doc id="202844" url="https://sk.wikipedia.org/wiki?curid=202844" title="Udvarheľská župa (Uhorsko)">
Udvarheľská župa (Uhorsko)

Udvarheľská župa resp. Udvarheľská stolica (po rumunsky: "Comitatul Odorheiu", po maďarsky: "Udvarhely vármegye") bola župa resp. stolice resp. komitát v Uhorsku. V súčasnosti toto územie leží v strednom Rumunsku (kedysi východné Sedmohradsko). Hlavným mestom bolo mesto Odorheiu Secuiesc (maď. "Székelyudvarhely", nem. "Oderhellen", lat. "Areopolis").

</doc>
<doc id="202845" url="https://sk.wikipedia.org/wiki?curid=202845" title="Ugočská župa (Uhorsko)">
Ugočská župa (Uhorsko)

Ugočská župa resp. Ugočská stolica resp. Ugočský komitát (iný názov: Ugoča; , , , ) bola župa resp. stolica resp. komitát v Uhorsku. V súčasnosti je územie rozdelené medzi západnú Ukrajinu a severozápadné Rumunsko. Hlavným mestom bolo mesto Vynohradiv (maď. "Nagyszőllős", rum. "Seleuşu Mare").

</doc>
<doc id="202846" url="https://sk.wikipedia.org/wiki?curid=202846" title="Veľkokykulská župa">
Veľkokykulská župa

Veľkokykulská župa alebo Veľkokykulská stolica (po latinsky: "comitatus Küküllőensis/Kukoliensis", po rumunsky: "Comitatul Târnava Mare", po maďarsky: "Nagy-Küküllő vármegye", po nemecky: "Komitat Großkokel") bola župa resp. stolica v Uhorsku. V súčasnosti jej územie leží v strednom Rumunsku (kedysi stredné Sedmohradsko). Hlavným mestom bolo mesto Sighişoara (maď. "Segesvár", nem. "Schäßburg").

</doc>
<doc id="202847" url="https://sk.wikipedia.org/wiki?curid=202847" title="Železná župa">
Železná župa



</doc>
<doc id="202848" url="https://sk.wikipedia.org/wiki?curid=202848" title="Chorvátsko-slavónske kráľovstvo">
Chorvátsko-slavónske kráľovstvo

Chorvátsko-slavónske kráľovstvo (po chorvátsky: "Kraljevina Hrvatska i Slavonija", po maďarsky: "Horvát-Szlavón Királyság", po nemecky: "Königreich Kroatien und Slawonien"), skrátene Chorvátsko-Slavónsko, bolo autonómne kráľovstvo v rámci Rakúsko-Uhorska v rokoch 18681918. Bola to autonómna časť uhorskej časti monarchie (tzv. Zalitavska) a jej územie tvorili časti dnešného Chorvátska a severozápadného Srbska.
Územnosprávne členenie.
Chorvátsko-slavónske kráľovstvo bolo rozdelené na osem žúp (stolíc):

</doc>
<doc id="202849" url="https://sk.wikipedia.org/wiki?curid=202849" title="Bjelovarsko-križevatská župa">
Bjelovarsko-križevatská župa

Bjelovarsko-križevatská župa resp. Bjelovarsko-križevatská stolica (namiesto slova "križevatská" môže byť slovo križevecká; po chorvátsky: "Bjelovarsko-križevačka županija", po maďarsky: "Belovár-Kőrös vármegye", po nemecky: "Komitat Bellau-Kreuz") bola župa resp. stolica resp. komitát v Chorvátsku-Slavónsku. V súčasnosti jej územie leží v severnom Chorvátsku. Hlavným mestom bolo mesto Bjelovar (maď. "Belovár").

</doc>
<doc id="202850" url="https://sk.wikipedia.org/wiki?curid=202850" title="Baraňská župa">
Baraňská župa



</doc>
<doc id="202852" url="https://sk.wikipedia.org/wiki?curid=202852" title="Bychorská župa">
Bychorská župa



</doc>
<doc id="202854" url="https://sk.wikipedia.org/wiki?curid=202854" title="Varaždínska župa">
Varaždínska župa

Varaždínska župa môže byť:

</doc>
<doc id="202855" url="https://sk.wikipedia.org/wiki?curid=202855" title="Chorvátsko-Slavónsko">
Chorvátsko-Slavónsko



</doc>
<doc id="202856" url="https://sk.wikipedia.org/wiki?curid=202856" title="Joseph Percival Allen">
Joseph Percival Allen

Joseph Percival Allen (* 27. jún 1937, Crawfordsvill, Indiana, USA) je bývalý americký astronaut z programu Apollo a letov s raketoplánmi.
Život.
Mladosť a výcvik.
Po základnej a strednej škole vyštudoval v roku 1959 univerzitu DePauw. Potom pokračoval na yalskej univerzite a v roku 1965 sa tak stal doktorom fyzikálnych vied. Rok potom sa dostal do šiestej skupiny pripravujúcich sa kozmonautov. Bol zaradený do záložnej posádky Apolla 15 vo funkcii vedeckého pracovníka. Po ukončení programu Apollo sa v roku 1973 zapojil do jedného z prezidentských výborov a v rokoch 1975 - 1978 bol zamestnaný v administratíve NASA. V roku 1978 sa opäť zapojil do výcvikového strediska v Johnson Space Center. O štyri roky neskôr vzlietol na raketopláne Columbia na obežnú dráhu Zeme a stal sa tak 113 kozmonautom.
Lety do vesmíru.
V roku 1982 na palube raketoplánu pri prvej netestovacej, teda už ostrej operačnej misii leteli s dr. Allenom traja kozmonauti: ing. elektrotechnik dr. William Lenoir, veliteľ letu Vance Brand a pilot Robert Overmyer. Posádka vypustila na obežnú dráhu dve telekomunikačné družice SBC-3 a Anik C-3. Pristáli na základni Edwards.
V roku 1984 letel na raketopláne Discovery. Veliteľom misie bol Frederick Hauck a miesto v pilotnom kresle zaujal nováčik David Walker. Ako letoví špecialisti figurovali Joseph Allen a Dale Gardner. Ovládanie „kanadskej ruky“ mala na starosti Anna Fisherová. Hneď potom, čo sa dostali na obežnú dráhu, vypustili kanadskú družicu Anik D2 a na druhý deň vojenskú družicu Leasat 1. Potom sa im podarilo odchytiť z obežných dráh družice Westar 6 a Palapa B2 a vrátiť sa s nimi na Zem po 7 letových dňoch. Vďaka splneným úlohám bola misia pre NASA zárobkovým podnikom.
V kozmickom priestore strávil 13 dní.
Po letoch.
Usadil sa v meste Arlington, štát Virgínia. Je ženatý a má dve deti.

</doc>
<doc id="202857" url="https://sk.wikipedia.org/wiki?curid=202857" title="Joseph Allen">
Joseph Allen



</doc>
<doc id="202858" url="https://sk.wikipedia.org/wiki?curid=202858" title="Joseph P. Allen">
Joseph P. Allen



</doc>
<doc id="202859" url="https://sk.wikipedia.org/wiki?curid=202859" title="Plexisklo">
Plexisklo



</doc>
<doc id="202860" url="https://sk.wikipedia.org/wiki?curid=202860" title="Organické sklo">
Organické sklo



</doc>
<doc id="202861" url="https://sk.wikipedia.org/wiki?curid=202861" title="Polykarbonát">
Polykarbonát



</doc>
<doc id="202871" url="https://sk.wikipedia.org/wiki?curid=202871" title="Radomír">
Radomír

Radomír je mužské meno, ktoré oslavuje meniny na Slovensku 29. februára, t. j. každý štvrtý rok. V Česku meniny pripadajú na 3. júl.
Meno má slovanský pôvod a v preklade znamená „má rád mier“.

</doc>
<doc id="202873" url="https://sk.wikipedia.org/wiki?curid=202873" title="Elektrický rušeň">
Elektrický rušeň

Elektrický rušeň je rušeň s elektrickým pohonom. Z hľadiska histórie ide o najmodernejší typ rušňov, ktorý predovšetkým na hlavných tratiach úplne vytlačil rušne dieselové a parné. Dôvody sú predovšetkým ekonomické a ekologické, v našich krajinách v povojnových rokoch hrala významnú úlohu tiež snaha o čo najmenšiu závislosť na dovoze ropy. 
V súčasnej dobe existuje celý rad rôznych typov elektrických rušňov, ktoré sa líšia napájacou sústavou, typom elektromotora a reguláciou jeho pohonu, hmotnosťou, výkonom, prevodom (rušne určené pre rýchliky majú menší prevod, ako rušne určené pre nákladné vlaky), prevádzkovými podmienkami a pod.
Napájacia sústava.
Elektrický rušeň (s výnimkou akumulátorových rušňov) potrebuje ku svojej prevádzke prívod elektrickej energie, ktorý je zabezpečovaný pomocou napájacej sústavy. Pretože existuje niekoľko typov napájacích sústav, existujú aj rôzne typy elektrických rušňov, ktoré sa líšia tým, pre aké napájacie sústavy sú konštruované. Existujú aj viacsystémové rušne na prepravu vlakov po tratiach s rôznymi sústavami.
Podľa typu napájacej sústavy rozlišujeme tieto typy rušňov:
Jednosmerný prúd sa ťažko transformuje, preto jednosmerné napájacie sústavy nemávajú veľmi vysoké napätie a najmä pri starších rušňoch je priamo pripojené k trakčnému motoru. Striedavý prúd je naopak možné transformovať veľmi ľahko, preto sa na distribúciu používa vyššie napätie (čo znižuje prenosové straty) a v rušni býva umiestnený transformátor.
Okrem elektrických parametrov napájacej sústavy je tiež dôležitý spôsob odberu trakčnej energie. Najčastejším spôsobom je v súčasnej dobe odber energie z troleja zaveseného nad traťou pomocou pantografového alebo polopantografového zberača, alebo najmä pri podzemných dráhach napájanie pomocou napájacej koľajnice.
Trakčný motor.
Elektrický rušeň využíva ako pohon elektromotor. Ten býva buď jednosmerný (obvykle sériový, u rušňov s pulznou reguláciou s cudzím budením), alebo striedavý – synchrónny alebo asynchrónny elektromotor. Typ motoru nemusí zodpovedať napájacej sústave, lebo elektrická energia môže byť v transformátore rušňa transformovaná do požadovanej formy. Najskôr sa často aj striedavé rušne osadzovali usmerňovačmi a jednosmernými motormi, zatiaľčo dnes sa aj v jednosmerných rušňoch používajú asynchrónne motory s frekvenčným riadením otáčok. 
Regulácia výkonu.
Ďalším dôležitým parametrom je spôsob regulácie výkonu. Pri jednosmerných sústavách je najstarším spôsobom odporová regulácia. Prúd motora je regulovaný postupným vyraďovaním rozbehových odporov zapojených do série s motorom tak, aby nedošlo k preťaženiu motora, poprípade k prekĺznutiu dvojkolesia, a to obvykle až do úplného vyradenia odporov. Výhodou je jednoduchosť konštrukcie, nevýhodou sú vysoké energetické straty pri jazde na odporových stupňoch, nakoľko sa prebytočná energia v odporovej kaskáde mení na odpadové teplo. S rozvojom výkonových polovodičových súčiastok sa začala používať najmä tyristorová regulácia výkonu, ktorá je na rozdiel od odporovej regulácie výkonu efektívnejšia a ekonomicky výhodnejšia. Straty výkonu v polovodičových súčiastkach sú totiž nízke. Nevýhodou je zložitejšia konštrukcia a nutnosť filtrovania parazitných vyšších harmonických kmitočtov.
Rušne určené pre striedavú napájaciu sústavu mávajú obvykle reguláciu výkonu realizovanú prepínaním odbočiek na transformátore. Tým sa mení napätie elektromotora a následne aj jeho výkon, podobne ako pri odporovej regulácii výkonu. Tento spôsob regulácie výkonu je bezstratový, jeho nevýhodou je však obmedzený počet stupňov regulácie daný počtom odbočiek transformátora. Transformátory rušňa sú zariadenia vyžadujúce pravidelnú údržbu a výrazne zvyšujú hmotnosť vozidiel kvôli vysokej hmotnosti ich magnetického obvodu a sprievodného chladiva.
Moderné elektrické rušne používajú asynchrónne motory, ktorých regulácia je realizovaná pomocou polovodičových frekvenčných meničov (za použitia výkonových tyristorov alebo tranzistorov). Meniče, resp. ich vstupné filtre môžu byť pripojené na jednosmernom systéme priamo na trolejové napätie, alebo cez primárny menič na obvod so zníženým napätím, na striedavom systéme sú napájané cez transformátor a riadený usmerňovač umožňujúci aj rekuperáciu. Tento spôsob regulácie je najekonomickejší a asynchrónne motory sú veľmi spoľahlivé a majú lacnejšiu prevádzku, pretože neobsahujú komutátor a kefy (výrazne jednoduchšia je pravidelná údržba). 
Pri moderných rušňoch bývajú trakčné motory uložené priamo v ráme podvozku a na prenos krútiaceho momentu sa používajú kĺbové spojky. Vysokorýchlostné jednotky mávajú najmä z dôvodu zmenšenia momentu zotrvačnosti podvozku motory uložené v skrini vozidla.

</doc>
<doc id="202875" url="https://sk.wikipedia.org/wiki?curid=202875" title="Ciutat de les Arts i les Ciències">
Ciutat de les Arts i les Ciències



</doc>
<doc id="202876" url="https://sk.wikipedia.org/wiki?curid=202876" title="Struveho geodetický oblúk">
Struveho geodetický oblúk

Struveho geodetický oblúk je sústava triangulačných bodov, ktoré sa tiahnu v celkovej dĺžke od najsevernejšieho bodu v Hammerfeste v Nórsku až po najjužnejšie položený bod pri Čiernom mori. Jednotlivé body ktorých bolo veľké množstvo, tu rozmiestnili na podnet ruského vedca Friedricha Struveho v rokoch 1816 – 1855. Ich úlohou bolo napomôcť určiť presné rozmery Zeme pomocou poludníka. 
Struveho geodetický oblúk pozostávajúci z 258 hlavných trojuholníkov a 265 stanovíšť, ktoré sú od seba vzdialené , prechádza cez desať rôznych krajín: Nórsko, Švédsko, Fínsko, Rusko, Estónsko, Lotyšsko, Litvu, Bielorusko, Moldavsko a Ukrajinu. Celkovo 34 z týchto bodov bolo kvôli svojej historickej hodnote 15. júla 2005 zaradených na zoznam svetového dedičstva UNESCO.
V zozname svetového dedičstva je Struveho geodetický oblúk výnimočný tým, že je prvou pamiatkou, ktorá prináleží viacerým krajinám.

</doc>
<doc id="202877" url="https://sk.wikipedia.org/wiki?curid=202877" title="Van Halen (album)">
Van Halen (album)

Van Halen je debutový album americkej hard rockovej skupiny Van Halen, ktorý ktorý bol nahrávaný v roku 1977 a vo februári 1978 ho vydalo hudobné vydavateľstvo Warner Bros. Tento album sa so svojim predajom viac ako 10 miliónov nosičov v USA spolu s takými dielami ako sú "Led Zeppelin" od Led Zeppelin, "Are You Experienced" od Jimiho Hendrixa, "Boston" od skupiny Boston, "Black Sabbath" od Black Sabbath a "Appetite for Destruction" od skupiny Guns N’ Roses' dostal medzi najúspešnejšie hard rockové a heavy metalové debutové albumy. Spolu s albumom "1984" formácia Van Halen vydala dve edície štúdiových (nekompilačných) albumov, ktoré za svoju predajnosť získali diamantové ocenenie. Takýto úspech majú iba štyri rockové skupiny: The Beatles, Led Zeppelin, Pink Floyd a Def Leppard. Roku 2003 bol album časopisom Rolling Stone umiestnený na 415, miesto zoznamu 500 najlepších albumov všetkých čias. 
Na albume sa nachádza skladba „Eruption“, v ktorej Eddie Van Halen z hľadiska perspektívy spôsobu techniky hry na sólovú gitaru v masívnej miere ovplyvnil spôsob hry mnohých ďalších gitaristov hardrockového a heavy metalového hudobného žánru. Kadencia sóla pri konci skladby je všeobecne dávaná ako príklad pre virtuozitu gitarových sólových partov 80. rokov 20. storočia. Nahranie sóla navrhol dať na album producent albumu Ted Templeman potom ako ho začul pri rozcvičovaní sa na nahrávanie.
Zoznam skladieb.
Autormi skladieb sú Anthony, Roth a bratia Van Halenovci okrem uvedených výnimiek.
Rebríčky.
Album.
Billboard (Severná Amerika)
Single.
Billboard (Severná Amerika)

</doc>
<doc id="202879" url="https://sk.wikipedia.org/wiki?curid=202879" title="Suply Reef">
Suply Reef

Suply Reef je názov podmorskej sopky v Pacifiku, asi 10 km severozápadne od ostrovov Maug. Vrchol sopky je len 9m pod hladinou mora, základňa je v hĺbke 1 800 m. Prevažne andezitový vulkán je v súčasnosti neaktívny, podmorské erupcie zachytené sonarmi boli lokalizované v 15 až 25 km okolí vulkánu.

</doc>
<doc id="202882" url="https://sk.wikipedia.org/wiki?curid=202882" title="Licko-krbavská župa">
Licko-krbavská župa

Licko-krbavská župa resp. Licko-krbavská stolica (po chorvátsky: "Ličko-krbavska županija", po maďarsky: "Lika-Krbava vármegye", po nemecky: "Komitat Lika-Korbaw") bola župa resp. stolica v Chorvátsku-Slavónsku. V súčasnosti jej územie leží v juhozápadnom Chorvátsku. Hlavným mestom bolo mesto Gospić (maď. "Goszpics").

</doc>
<doc id="202883" url="https://sk.wikipedia.org/wiki?curid=202883" title="Neverbálna komunikácia">
Neverbálna komunikácia

Neverbálna komunikácia zahŕňa všetky prejavy komunikácie, ktoré sú neslovné (neverbálne). Ide o mimiku a gestá. Na rozdiel od reči prebieha na inej báze. Podáva informácie o emóciách, pocitoch a vyjadruje čo si subjekt (osoba) myslí. Je závislá na mieste žitia jedinca a väčšina prejavov je kultúrne podmienená. V procese komunikácie sa neverbálnej komunikácií nemôžeme vyhnúť, môžeme ju len potlačiť.
Neverbálne prejavy sa delia do skupín:

</doc>
<doc id="202885" url="https://sk.wikipedia.org/wiki?curid=202885" title="Modrušsko-skorjecká župa">
Modrušsko-skorjecká župa

Modrušsko-rijecká župa resp. stolica (po chorvátsky: "Modruško-riječka županija", po maďarsky: "Modrus-Fiume vármegye", po nemecky: "Komitat Modrusch-Fiume") bola župa resp. stolica v Chorvátsko-Slavónsku. V súčasnosti jej územie leží v západnom Chorvátsku. Hlavným mestom bolo mesto Ogulin.

</doc>
<doc id="202887" url="https://sk.wikipedia.org/wiki?curid=202887" title="Požecká župa">
Požecká župa

Požecká župa resp. Požecká stolica resp. Požecký komitát (iný názov: Požega; po latinsky: "Comitatus Poseganus", po chorvátsky: "Požeška županija", po maďarsky: "Pozsega vármegye", po nemecky: "Komitat Poschegg") bola župa resp. stolica resp. komitát v Uhorsku a v Chorvátsku-Slavónsku. V súčasnosti jej územie leží v východnom Chorvátsku. Hlavným mestom bolo mesto Požega (maď. Pozsega).

</doc>
<doc id="202889" url="https://sk.wikipedia.org/wiki?curid=202889" title="Elektrochemický rad napätia kovov">
Elektrochemický rad napätia kovov

Elektrochemický rad napätia kovov alebo Beketovov rad (podľa Nikolaja Nikolajeviča Beketova) je zoznam kovov, zoradených vzostupne podľa hodnôt ich štandardného elektródového potenciálu (čiže elektródového potenciálu vzťahujúceho sa na vodíkovú elektródu). Na základe týchto hodnôt rozdelil Beketov kovy na ušľachtilé a neušľachtilé (neušľachtilé kovy pri reakciách so zriedenými kyselinami vytláčajú vodík, ušľachtilé kovy nereagujú a vodík nevytláčajú).
Redukovaný rad napätia kovov.
Niektoré kovy, napriek tomu, že stoja v Beketovom rade vľavo od vodíka (teda sú neušľachtilé) sa v roztokoch kyselín nerozpúšťajú, čo je však spôsobené inými faktormi - pasiváciou povrchu vrstvou kyselinám odolných oxidov, príp. iných zlúčenín daného kovu. (napr. titán, ktorý je známy svojou mimoriadnou odolnosťou voči kyselinám, s výnimkou kys. fluorovodíkovej).
Z pozície kovu v Beketovom rade možno získať informáciu o oxidačno-redukčných vlastnostiach daného kovu - čím viac vľavo je postavený určitý kov, tým má lepšiu schopnosť odovzdávať elektróny (redukčné vlastnosti), naopak, prvky na pravej strane majú oxidačné vlastnosti (radi elektróny prijímajú). Zovšeobecnením pravidla o vytláčaní/nevytláčaní vodíka je vytláčanie prvku, stojaceho v Beketovom rade vpravo, prvkom na ľavej strane - napr. vyzrážanie medi z roztoku síranu meďnatého železom.
Fe0 (s) + Cu2+SO4 (aq) → Cu0 (s) + Fe2+SO4 (aq)
Reakcie prebiehajúce pri styku železa s ušľachtilejším kovom vo vlhkom prostredí spôsobujú korodovanie železných predmetov. Obdobný typ reakcie beží aj v klasických olovených akumulátoroch - tu však nastáva zmena oxidačného stupňa olova z Pb0 cez Pb2+ až po Pb4+ a naopak. Elektrolytom je zriedená kyselina sírová.

</doc>
<doc id="202890" url="https://sk.wikipedia.org/wiki?curid=202890" title="Comfortably Numb">
Comfortably Numb

„Comfortably Numb“ je skladba od britskej rockovej skupiny Pink Floyd, ktorá bola vydaná na ich dvojalbume "The Wall" z roku 1979. Zároveň bola v tom istom roku vydaná ako singel, na ktorého "B" strane bola nahrávka skladby „Hey You“.
Táto pieseň je jednou z troch na albume "The Wall", ktorej autorom je spolu s Rogerom Watersom aj gitarista a neskorší líder skupiny, David Gilmour. Gilmour mal hudobné nápady, nahraté na demo pre túto skladbu pripravené na svoj neskorší sólový projekt.
„Comfortably Numb“ je jednou z najslávnejších skladieb skupiny Pink Floyd. Je uznávaná hlavne vďaka gitarovým sólam, ktoré sú v nej nahraté. V skladbe sú hrané dve sóla. Druhé z nich je fanúšikmi, hudobnou kritikou ale aj samotným Gilmourom považované za najlepšie, aké kedy nahral. V hudobnom časopise Guitar World je „Comfortably Numb“ umiestnená na štvrtom mieste v stovke najlepších gitarových sól. V hlasovaní na serveri "Yahoo" získalo gitarové sólo prvé miesto u divákov televízneho hudobného kanálu "Planet Rock". V roku 1989 členovia fanzinu skupiny Pink Floyd, "The Amazing Pudding", zvolili túto skladbu za ich najlepšiu pieseň. Časopis Rolling Stone dal túto pieseň na 314. miesto zoznamu 500 najlepších skladieb všetkých čias.
Skladba „Comfortably Numb“ je spolu so skladbou „Mother“ jednou z mála samostatných hudobných diel, ktoré nie sú priamo zvukovo prepojené na ostatné diela albumu. Podľa časpisu "Rolling Stone" text piesne pochádza z Watersovej osobnej skúsenosti po tom, ako dostal injekciu na utíšenie pri hepatitíde v roku 1977 pred koncertom "Animals tour" vo Philadelphii "boli to dve najdlhšie hodiny môjho života", hovorí Waters. "Skúšať hrať na koncerte v stave, keď som mal problém zdvihnúť ruku." O aranžmáne finálnej verzii skladby viedli Waters s Gilmourom spory. Gilmour si ju predstavoval (oproti albumu) v drsnejšiu, Waters chcel, aby Gilmourove sólo bolo na začiatku skladby.
Tak ako ostatné skladby albumu "The Wall", pieseň „Comfortably Numb“ je rozprávaním časti príbehu jeho hlavného protagonistu Pinka. Pink sa cíti úplne izolovaný od spoločnosti, nedokáže odolať tlaku postavenia rockovej hviezdy a pred odchodom na koncertné vystúpenie kolabuje v hotelovej izbe. K Pinkovi je privolaný lekár, ktorý mu dáva injekciu, ktorá by ho mala prebrať. Text piesne je koncipovaný ako dialóg doktora (Waters) s Pinkom (Gilmour).

</doc>
<doc id="202891" url="https://sk.wikipedia.org/wiki?curid=202891" title="Maug">
Maug

Ostrovy Maug je skupina troch menších neobývaných ostrovčekov ("North Island", "West Island" a "East Island"), nachádzajúcich sa v súostroví Severné Mariány v Tichom oceáne. Ostrovy vlastne predstavujú okraje 2,3 km širokej kaldery, ktorej dno sa leží v priemernej hĺbke 200 m pod hladinou mora. V kaldere sa nachádza lávový dóm, ktorého vrchol je len 20 m pod hladinou. Expedícia NOAA z roku 2004 zistila geotermálnu aktivitu v kaldere.

</doc>
<doc id="202892" url="https://sk.wikipedia.org/wiki?curid=202892" title="Beketov rad">
Beketov rad



</doc>
<doc id="202895" url="https://sk.wikipedia.org/wiki?curid=202895" title="Varaždínska župa (Uhorsko)">
Varaždínska župa (Uhorsko)

Varaždínska župa resp. Varaždínska stolica resp. Varaždínsky komitát (iný názov: Varaždín; po latinsky: "Comitatus Varasdinensis", po chorvátsky: "Varaždinska županija", po maďarsky: "Varasd vármegye", po nemecky: "Komitat Warasdin") bola župa resp. stolica resp. komitát v Uhorsku a Chorvátsko-Slavónsku. V súčasnosti jej územie leží v severnom Chorvátsku. Hlavným mestom bolo mesto Varaždin.

</doc>
<doc id="202896" url="https://sk.wikipedia.org/wiki?curid=202896" title="Virovitická župa">
Virovitická župa

Virovitická župa resp. Virovitická stolica resp. Virovitický komitát (iný názov: Virovitica; po latinsky: "Comitatus Verovitiensis", po chorvátsky: "Virovitička županija", po maďarsky: "Verőce vármegye", po nemecky: "Komitat Wirowititz") bola župa resp. stolica resp. komitát v Uhorsku a Chorvátsko-Slavónsku. V súčasnosti jej územie leží vo východnom Chorvátsku. Hlavným mestom bolo mesto Osijek (maď. Eszék).

</doc>
<doc id="202897" url="https://sk.wikipedia.org/wiki?curid=202897" title="Záhrebská župa (Uhorsko)">
Záhrebská župa (Uhorsko)

Záhrebská župa resp. Záhrebská stolica resp. Záhrebský komitát (iný názov: Záhreb; po latinsky: "Comitatus Zagrabiensis", po chorvátsky: "Zagrebačka županija", po maďarsky: "Zágráb vármegye", po nemecky: "Komitat Agram") bola župa resp. stolica resp. komitát v Uhorsku a Chorvátsko-Slavónsku. V súčasnosti toto územie leží v severnom Chorvátsku. Hlavným mestom bol Záhreb.

</doc>
<doc id="202902" url="https://sk.wikipedia.org/wiki?curid=202902" title="Arab">
Arab

Arab môže byť:

</doc>
<doc id="202903" url="https://sk.wikipedia.org/wiki?curid=202903" title="Asunción (ostrov)">
Asunción (ostrov)

Asunción je 3 km široký ostrov vulkanického pôvodu, nachádzajúci sa v súostroví Severné Mariány v Tichom oceáne. Ostrov je trvalo neobývaný, najvyšší bod je 857 m nad hladinou mora. Z vulkanologického hľadiska je Asunción stratovulkán symetrického kužeľovitého tvaru, naposledy eruptujúci v roku 1906.

</doc>
<doc id="202904" url="https://sk.wikipedia.org/wiki?curid=202904" title="Mramor">
Mramor

Mramor alebo kryštalický vápenec je v petrológii hlavný typ premenenej horniny vzniknutej z usadenej horniny vápenec alebo z usadenej horniny dolomit. Je to stredne až hrubo zrnitá hornina s granoblastickou stavbou, ktorá obsahuje minimálne 50 (mod.) % tzv. karbonátov (v mineralogickom zmysle tohto slova), t. j. kalcitu a/alebo aragonitu a/alebo dolomitu.
V technickej praxi termín mramor označuje akékoľvek dobre opracovateľné a leštiteľné karbonátové horniny. 
Etymológia slova mramor.
Termín zaviedol podľa gréckeho výrazu "marmaros" (iskrivý) v roku 320 pred Kr. Theofrastos z Eresu.
Mramor v petrológii.
Zloženie.
V zásade mramor obsahuje minimálne 50 % karbonátov, t. j. kalcitu, aragonitu či dolomitu (pozri vyššie). 
Čistý kryštalický vápenec sa skladá z 95 % kryštálov karbonátov. Zvyšných 5 % tvoria rôzne silikáty, ílovité hmoty, limonit, grafit, prípadne aj ďalšie minerály a organické látky, ktoré zafarbujú pôvodne biely mramor.
Ak pôvodný karbonát obsahoval prímes ílovej hmoty, tá sa pri metamorfóze, ktorou vzniká kryštalický vápenec, mení na sľudy a Ca - Al kremičitany (epidot, diopsid, aktinolit a iné). Bežná je tiež prímes kremeňa, chalcedónu, grafitu, hematitu, pyritu, limonitu, tremolitu, wollastonitu a ďalších minerálov. Z vedľajších súčiastok sú zastúpené amfiboly, chlority, Mg-sľuda (flogopit), plagioklasy, Mg-olivín, serpentín, zoizit, Ca-granát a ďalšie. Akcesórie tvoria kremeň, granát, sericit, magnezit, magnetit, titanit a iné. Minerály ako kremeň, albit, sericit, epidot-zoizitové minerály, chlorit a tremolit indikujú premenu do fácie zelených bridlíc. Pri metamorfóze vyššieho stupňa a vhodnom chemizme vznikajú minerály ako wollastonit, forsterit, diopsid, tremolit, flogopit alebo plagioklas.
Textúra býva všesmerná i rovnobežná. Štruktúra je zreteľne zrnitá, od jemných až po hrubozrnné odrody. Pri väčšom obsahu sľudnatých minerálov je i šupinatozrnitá. Sfarbenie majú biele, svetlé, sivé, žltkasté, červenkasté, nazelenalé, modrosivé až čiemosivé (od grafitu). Chemické zloženie kryštalických vápencov sa podobá organogénnym vápencom, z ktorých premenou vznikli. Zelené sfarbenie spôsobujú kremičité minerály obsiahnuté vo vápenci s vysokým obsahom horčíka. Ak mramor obsahuje väčšie množstvo Ca a Mg kremičitanov, možno ho považovať za erlán.
Vznik.
Mramor môže vznikať regionálnou, no nezriedka aj kontaktnou premenou (tzv. kontaktné mramory) usadených vápencov (prípadne i dolomitu, magnezitu alebo sideritu). Môže tiež vzniknúť metamorfózou staršieho mramoru. Tento proces zapríčiňuje úplné prekryštalizovanie pôvodnej horniny alebo minerálu. Teplota a tlak väčšinou zničia všetky usadeniny v pôvodnej hornine. Čistý biely mramor vznikol metamorfózou veľmi čistého vápenca.
Výskyt mramoru na Slovensku.
Na Slovensku sa vyskytujú viaceré druhy mramoru. V Ochtinej sa vyskytuje biely mramor. V jeho formácii je vyvinutá i Ochtinská aragonitová jaskyňa. Na Liptove je z oblasti Iľanovskej doliny a z Gemera pri Turni nad Bodvou je známy tmavý mramor. Zo Západných Karpát je známy taktiež svetlý a ružovkastý, miestami páskovaný mramor triasového veku pri Tuhári neďaleko Lučenca – tzv. tuhársky mramor. Tento mramor vznikol po prekrytí veporika južnejšími jednotkami po subdukcii Meliatského oceánu. Kryštalické vápence sa nachádzajú v Slovenskom rudohorí a v Malých Karpatoch. Kryštalické vápence sú známe z okolia Bacúcha, Šumiaca, Kráľovej hole, a z tzv. pliešovského ostrova uprostred neovulkanitov pri obci Pliešovce, v okolí Banskej Štiavnice. Z pásma jadrových pohorí sú mramory známe z niektorých lokalít v pohorí Tribeč.
Využitie.
Mramor sa používa po vyleštení ako obkladový kameň, prípadne ako sochársky materiál. Vyrábajú sa z neho náhrobné kamene. Menej kvalitný mramor sa po podrvení používa na výrobu vápna alebo ako stavebný kameň, či ako drvina pri meliorácii. Čisté mramory sa môžu používať ako plnidlo v gumárenskom priemysle. Pre obkladové účely je dôležitá najmä jeho farba, dostatočná pevnosť a ťažiteľnosť v neporušených blokoch. Musí sa dať dobre opracúvať a leštiť. Tektonická porušenosť hornín Západných Karpát v dôsledku alpínskej orogenézy, nedovoľuje významnejšie použitie miestneho mramoru na sochárske a dekoračné účely.
Mramor v technickej praxi.
V technickej praxi sú zaužívané niektoré označenia typov mramorov. Nie sú záväzné, ani založené na petrografických vlastnostiach, často sa nimi označujú aj celkom odlišné horniny, alebo mramory s podobnými vlastnosťami, ale z odlišných oblastí.
Príklady:

</doc>
<doc id="202905" url="https://sk.wikipedia.org/wiki?curid=202905" title="Agrigan">
Agrigan

Agrigan (alebo Agrihan) je elipsový (predĺžená os má 8 km) ostrov vulkanického pôvodu, nachádzajúci sa v súostroví Severné Mariány v Tichom oceáne. Ostrov je najvyšší v celom súostroví (965 m). V roku 1990 kvôli nárastu indícií o blížiacej sa erupcii bolo obyvateľstvo evakuované, no žiadna erupcia nenastala. Následný pokus o znovuosídlenie sa neskončil úspešne, v roku 2005 žilo na ostrove deväť obyvateľov.
Ostrov je masívny stratovulkán, ktorého základňa je v hĺbke 4 000 m. Jeho vrchol je ukončený kalderou s rozmermi 1 × 2 km a stenami vysokými až 500 m. Posledná erupcia sa odohrala v roku 1917, jej pozostatky sú 3 m hrubé depozity tufov na juhovýchodnom pobreží.

</doc>
<doc id="202906" url="https://sk.wikipedia.org/wiki?curid=202906" title="Gašpar Pika">
Gašpar Pika

Gašpar Pika (aj "Pikha", či "Pikay"; * asi 1630† 25. november 1672, Oravský Podzámok) bol veliteľ stráže Oravského hradu a vodca protihabsburského povstania na Liptove a Orave v roku 1672.
Život.
Pochádzal zo zemplínskeho šľachtického rodu ktorý získal armáles začiatkom 17. storočia. Gašpar Pika vlastnil menší majetok v Istebnom. Jednalo sa polovicu šľachtickej usadlosti bez poddaných. 
Po odhalení Vešeléniho sprisahania sa časť evanjelickej šľachty, hajdúchov a poddaných vzbúrila v roku 1672 proti absolutistickým snahám Habsburgovcov. Dobyli Prešov, Bardejov a iné mestá na východnom Slovensku. Časť povstalcov pod vedením Gašpara Piku sa dostala až na Liptov a Oravu, kde podnietila povstanie hlavne evanjelickej šľachty, škultétov a poddaných (tzv. "Pikovo povstanie"). Podarilo sa im dobyť na niekoľko týždňov Oravský hrad a ovládli takmer celú Oravskú stolicu.
Povstanie sa podarilo potlačiť žoldnierskemu vojsku pod vedením generála Johana von Sporcka. Gašpar Pika bol za výdatnej pomoci hornooravských katolíckych škultétskych rodov ako Wilcsek, Bukowinsky či Monyák koncom novembra 1672 porazený vojskom pod velením cisárskeho generála Sporcka. Dňa 28. novembra 1672 generál kruto zúčtoval s vodcami povstania. Gašpara Piku, veliteľa stráže Oravského hradu, nechal naraziť na kôl — istý škultét a veliteľ sedliakov bol zavesený za rebro. Jeden z evanjelických kňazov mal byť zavesený za črevá, vyberač poplatkov na ozbrojenie Piku bol sťatý a vystavený v kolese — ďalší richtári okolitých mestečiek a dedín, ktorí Piku podporovali, boli lámaní v kolese alebo ich obesili za rebrá — a poniektorých nakoniec po tomto mučení ešte aj narazili na koly, alebo sťali. Veliteľa hradnej stráže odsúdili na smrť zastrelením mušketou do hlavy. Ďalších 70 zajatcov, väčšinou kurucov lapených po bitke pri Ďurkove, odsúdili na morské galeje a podľa hlásenia boli uväznení na Likavskom hrade. Všetci pracovali pri opevňovacích prácach v Košiciach, neskôr ich takisto narazili na koly. Presné počty popravených a spôsob popravy zatiaľ nie sú známe. Isté je, že cisárska rada protestovala voči počínaniu generála von Sporcka — a vyhrážala sa mu odvolaním, ak bude pokračovať v takýchto „krutých a nezmyselných represáliách“. Aj štyri známe stvárnenia popravy sú rozdielne, každé s inou legendou a počtom odsúdených ako aj spôsobu popravy.
Majetok v Istebnom bol Gašparovi skonfiškovaný generálom von Sporck spolu s majetkom Imricha Davida de Szentpéter et Isztebnye, v roku 1700 darovaný donáciou Leopolda I. Jurajovi Okolicsányi. 
Erb.
Erbom rodu je v modrom poli štítu, na zelenom trojvrší stojaca doprava obrátená holubica s červenou zbrojou, držiaca v pravom pazúriku o pravé krídlo opretú kopiju. Klenotom zo zlatej koruny vyrastajúci zlatý grif držiaci v pazúroch doprava hroziacu kopiju. Prikrývadlá sú zlato-modré a strieborno-červené.

</doc>
<doc id="202908" url="https://sk.wikipedia.org/wiki?curid=202908" title="Pagan (ostrov)">
Pagan (ostrov)

Pagan je ostrov vulkanického pôvodu, nachádzajúci sa v súostroví Severné Mariány v Tichom oceáne. Je to najväčší ostrov súostrovia. Ostrov je tvorený dvoma stratovulkánmi ("North Pagan" - 570 m a "South Pagan" - 548 m), spojenými úzkou šijou. V súčasnosti aktívny je stratovulkán North Pagan (záznamy o erupciách sa datujú do 17. storočia).
Ostrov nie je obývaný, obyvateľstvo bolo evakuované pred erupciou v roku 1981. táto erupcia bola najväčšia erupcia v Severných Mariánoch, čo sa týka objemu vyvrhnutého materiálu - približne 5 mil. m3 lávy a 25 mil. m3 tefry a sopečného popola.

</doc>
<doc id="202909" url="https://sk.wikipedia.org/wiki?curid=202909" title="Ambivalencia (psychológia)">
Ambivalencia (psychológia)

Ambivalencia (z – dvojakosť; z – sila) je nesúlad, protirečenie medzi niekoľkými súčasne prežívanými emočnými stavmi k určitému objektu napr. láska - nenávisť, odpor - náklonnosť, strach - túžba. Je to aj neschopnosť rozhodnúť sa, výskyt protichodných rozumových argumentov.

</doc>
<doc id="202916" url="https://sk.wikipedia.org/wiki?curid=202916" title="Anamnéza (psychológia)">
Anamnéza (psychológia)

Anamnéza (z = rozpamätávanie, rozpomínanie) je získavanie relevantných údajov o duševnom vývine jednotlivca, o prostredí, jeho vplyvoch, o rodine, v ktorej žil ako aj v ďalších etapách života, počas štúdia, pracovnej či partnerskej sebarealizácie. Tieto informácie pomáhajú porozumieť človeku a vysvetliť jeho súčasný stav. Existujú špeciálne anamnestické dotazníky, v praxi sa však väčšinou využíva otvorený rozhovor, v ktorom sa dajú relatívne rýchlo zachytiť podstatné rysy vývinu, najmä v kritických obdobiach.

</doc>
<doc id="202917" url="https://sk.wikipedia.org/wiki?curid=202917" title="Kryštalický vápenec">
Kryštalický vápenec



</doc>
<doc id="202918" url="https://sk.wikipedia.org/wiki?curid=202918" title="Heredita">
Heredita



</doc>
<doc id="202922" url="https://sk.wikipedia.org/wiki?curid=202922" title="Delfská metóda">
Delfská metóda

Delfská metóda alebo metóda Delphi je expertná, resp. prognostická metóda skupinového hľadania riešenia. Spravidla sa v nej zúčastňujú skupiny expertov, ktorí robia odhady nezávisle od seba, materiály sumarizuje prostredník, tie potom distribuuje pre ďalšie kolá. Používajú sa štandardizované dotazníky posielané i elektronickou poštou. Postup sa môže opakovať tak dlho, kým nedôjde k približnej zhode.

</doc>
<doc id="202923" url="https://sk.wikipedia.org/wiki?curid=202923" title="Docilita">
Docilita

Docilita je miera schopností a osobnostných dispozícií zapojiť sa aktívne do vzdelávacieho procesu. S vekom sa vzdelávateľnosť nestráca, schopnosť učenia sa modifikuje predovšetkým v tom, že z mechanickej pamäte časom vzniká pamäť logická, rýchlosť učenia je postupne nahradzovaná istotou a presnosťou, narastá i schopnosť zapamätania si abstraktných pojmov a obrazov. V neskoršom veku klesá ľahkosť učenia, kapacita (množstvo spracovaných informácií) a trvanlivosť (miera udržania informácií v dlhodobej pamäti). Narastá však intenzita učenia, zodpovednosť v prístupe, ochota študovať stimulovaná životnými rolami, vyššími spoločenskými potrebami ako sú napr. prestíž, uznanie, sebauspokojenie, sebarealizácia.

</doc>
<doc id="202924" url="https://sk.wikipedia.org/wiki?curid=202924" title="Alojz Miškovič">
Alojz Miškovič

Doc. ThDr. Alojz Miškovič (pseud. "Andrej Bielovodský, Gor, Gogoľov, Zloja M."; * 4. september 1902, Jurgov – † 14. marec 1967, Bratislava) bol slovenský historik, literárny historik, publicista a rímskokatolícky kňaz.
Pôsobil ako profesor a správca učiteľského ústavu v Spišskej Kapitule v rokoch 1928-1933. Od roku 1953 bol vedúcim Katedry cirkevných dejín a kresťanskej archeológie na Cyrilometodskej bohosloveckej fakulte UK v Bratislave.
Ako historik sa zameral na obdobie včasného feudalizmu, národné obrodenie a dejiny spisovnej slovenčiny. Z oblasti literárnej histórie doplnil poznatky o viacerých slovenských kultúrnych dejateľoch (napr. Juraj Páleš, Johann Ladislaus Pyrker, Ladislav Zábojský, Ján Kollár).
K poznaniu dejín slovenského spisovného jazyka prispel objavom, záchranou a publikovaním viacerých vzácnych jazykových pamiatok. V roku 1963 pripravil a publikoval nový preklad Života Konštantína-Cyrila a Života Metoda.
Bol členom Mierového hnutia katolíckeho duchovenstva, (1951 -1968), ktorého priamym pokračovateľom bolo „Združenie katolíckych duchovných Pacem in terris“, ktoré neskôr, v rokoch 1971 až 1989 kolaborovalo s komunistickým režimom.

</doc>
<doc id="202933" url="https://sk.wikipedia.org/wiki?curid=202933" title="Aha efekt">
Aha efekt

Aha efekt je individuálna zážitková metóda odkrývania príčinnej súvislosti javov a situácií. Aha efekt je veľmi významný pri tréningovom prístupe, napr. pri vzdelávaní a vzniká predovšetkým pri takých metódach, ako sú simulácie, hranie rolí a i. Navodením situácie sa účastník sám dopracuje k výsledkom, je vtiahnutý do procesu, reaguje spontánne a výsledky sú ďaleko silnejšie fixované.
V súčasnosti sa pojem AHA efekt používa aj na označenie náhleho spontánneho pochopenia súvislostí v bežnom živote.

</doc>
<doc id="202938" url="https://sk.wikipedia.org/wiki?curid=202938" title="Fotografická pamäť">
Fotografická pamäť

Fotografická pamäť alebo eidetická pamäť je akt vnímania, pri ktorom po krátkej expozícii predmetov alebo javov sú ľudia schopní si ich ďalej zapamätať a vybaviť vo všetkých podrobnostiach, detailoch a kontúrach. Túto schopnosť sa nepodarilo experimentálne dokázať. 

</doc>
<doc id="202943" url="https://sk.wikipedia.org/wiki?curid=202943" title="Ján Mucha (1982)">
Ján Mucha (1982)

Ján Mucha (* 5. december 1982, Belá nad Cirochou) je niekdajší slovenský futbalový brankár. 
Pred príchodom do Legie hrával za slovenské kluby: Slovan Belá nad Cirochou, MŠK Žilina a HFC Humenné a Inter Bratislava. V roku 2005 prestúpil zo Žiliny, kde nedostával dostatok príležitostí do poľského superligového klubu Legia Varšava. V drese Legie Varšava sa presadil na post prvého brankára a pomohol klubu k zisku titulu v lige v roku 2006. 
Podľa poľského denníka "Przegląd Sportowy", mal na konci októbra 2008 hodnotu jeden milión eur. Po skončení sezóny bol jednotkou na pozícii brankára v Jedenástke Ekstraklasy. Tá bola zostavená podľa novinárov na základe známok, ktorú hráči dostávali po každom zápase a zároveň musel daný hráč odohrať minimálne 16 zápasov.
V zime 2010 o neho prejavili záujem viaceré špičkové futbalové kluby. 21. januára 2010 podpísal zmluvu s anglickým klubom Premier League Everton FC. Jarnú časť sezóny 2009/10 odohral ešte v drese Legie, hráčom Evertonu sa stal od 1. júla 2010.
Reprezentácia.
Jeho premiérou v reprezentačnom drese bol 6. február 2008 v zápase proti Maďarsku. V dôležitom víťaznom zápase kvalifikácie na Majstrovstvá sveta 2010 proti vychytal nulu a výrazne tak pomohol mužstvu k prvému miestu v kvalifikačnej skupine. Podľa čitateľov SME bol zvolený za najlepšieho hráča tohto zápasu. Na majstrovstvách sveta 2010 odohral všetky štyri zápasy národného mužstva a výrazne tak pomohol k postupu mužstva do osemfinále.
Reprezentačné zápasy.
"(Stav: 15. november 2009)"
Pozri aj.
Ján Mucha (1978)

</doc>
<doc id="202944" url="https://sk.wikipedia.org/wiki?curid=202944" title="Baran (priezvisko)">
Baran (priezvisko)

Baran (o význame pozri baran) je slovenské, poľské a ukrajinské priezvisko. Na Slovensku je najčastejšie v Prešove, Poprade, Vranove nad Topľou a Bratislave. V Česku je najčastejšie v Ostrave a Frýdku-Místku.
Známi nositelia.
Pozri v článku Baran.

</doc>
<doc id="202946" url="https://sk.wikipedia.org/wiki?curid=202946" title="Magnóliorasty">
Magnóliorasty



</doc>
<doc id="202947" url="https://sk.wikipedia.org/wiki?curid=202947" title="Dvojklíčnolistové">
Dvojklíčnolistové

Dvojklíčnolistové (iné názvy pozri nižšie; lat. "Dicotyledonopsida", "Dicotyledoneae", "Dicotyledones") alebo magnólie (iný názov: magnóliokveté, lat. "Magnoliopsida") je veľký parafyletický taxón (tradične trieda) magnóliorastov. Niekedy sa čisto formálne dvojklíčnolistové klasifikujú ako nadtrieda a magnólie potom ako jediná trieda tohto taxónu. 
Názvy.
Slovenské ekvivalenty vedeckého názvu Dicotyledones (a pod. - pozri vyššie) sú: dvojklíčnolistové, dvojklíčnolistové rastliny, staršie dvojklíčne rastliny , zriedkavo dvojklíčnolisté rastliny, zriedkavo dikotyledony. Nesprávny alebo starší názov je: "dvojdeložné (rastliny)". Zastarané názvy sú: "dvojmaternicové rastliny", "dvojklolisté rastliny", "dvoj- a viackeľničné rastliny", "rozrastliny".
Charakteristika.
Dvojklíčnolistové sú vývojovo staršie krytosemenné rastliny. Majú hlavný koreň zväčša vyvinutý, listy s perovitou alebo dlaňovitou žilnatinou, kvety najčastejšie päťpočetné, kvetný obal rozlíšený na kalich a korunu a zárodok s dvoma klíčnymi listami. Väčšina z nich má tiež v sitkoviciach plastidy so škrobovými zrnami. 
Dnes je známych okolo 199 350 druhov týchto rastlín a zahŕňajú 75 % všetkých krytosemenných rastlín. Fosílie prvých pravých dvojklíčnolistových pochádzajú z ranej kriedy (pred 125 miliónmi rokov). 
Systém.
Dvojklíčnolistové sú taxón vyskytujúci sa v tradičných systémoch. Typický príklad je uvedený tu: Cronquistov systém. V Cronquistovom systéme sa dvojklíčnolistové delia na rôzne podtriedy a rady. 
Alternatívny tradičný systém delí dvojklíčnolistové na najvyššej úrovni na dve veľké skupiny (a tie potom ďalej na podtriedy a/alebo rady):
V systéme APG IV sa taxón dvojklíčnolistové už nevyskytuje explicitne, ale implicitne v ňom zodpovedá jednoducho všetkým krytosemenným rastlinám okrem vetvy jednoklíčnolistové rastliny. T.j. v systéme APG IV majú dvojklíčnolistové nasledujúci systém:
Z uvedených taxónov APG IV sú pravé dvojklíčnolistové rastliny to isté ako v tradičnom systéme vyššie dvojklíčnolistové a všetky ostatné uvedené taxóny APG IV zodpovedajú v tradičnom systéme nižším dvojklíčnolistovým.

</doc>
<doc id="202954" url="https://sk.wikipedia.org/wiki?curid=202954" title="Geológia Álp">
Geológia Álp

Alpy sú pásmové pohorie, ktoré je súčasťou terciérneho orogénu tvoriaceho súčasť alpsko-himalájskej sústavy. Patria k jej severnej vetve nazývanej alpidy, ktorá sa tiahne južnou a strednou Európou až do Ázie. Tento reťazec hôr vznikol počas viacerých fáz Alpínskeho orogénu.
Alpy vznikli v dôsledku zrážky Apulskej a Eurázijskej tektonickej platne počas ktorej zanikla západná časť pôvodného oceánu Tethys. Veľké mechanické napätie pri ich zrážke pôsobilo na horniny nachádzajúce sa na dne paniev oceánu Tethys a spôsobilo ich zvrásnenie, kryhové prešmyky, odlepenie a násun, na sever k predpoliu, v podobe príkrovov. Predpolie Álp tvorí Európska platforma a hercýnsky konsolidované pohoria Massif Central, Vogézy, Shwartzwald a Český masív. Najväčšie horotvorné pohyby nastali v kriede, oligocéne a miocéne. Pri týchto horotvorných dejoch boli do štruktúry Álp zavrásnené aj viaceré staršie celky, ktoré dnes tvoria najvyššie časti pohoria.
Výskum geológie Álp, na ktorom sa podieľali geológovia viacerých európskych krajín, významne ovplyvnil celkový vývoj viacerých odborov geológie a Alpy sú dodnes miestom, kam mieria mnohí odborníci, ktorí sa zdokonaľujú vo výskume orogénnych pásiem.
Geologické hranice Álp.
Alpy tvoria na sever vypuklý (konvexný) oblúk okolo Pádskej panvy. Kvartérne a neogénne sedimenty tejto panvy ležia diskordantne na najjužnejších častiach alpského vejára. Západný okraj Álp sa nachádza pri Ženeve, na východe siahajú až k Viedni. Severne od Álp sa nachádza ich predpolie - alpská predhlbeň (tzv. Molasová panva) okrajová panva predpolia, uklonená na juh a vyplnená nezvrásnenými molasovými sedimentami. Predpolie na severovýchode nadväzuje na Bavorskú panvu. Na severozápade predhlbeň oddeľuje pohorie Jura, ktoré vzniklo tlakom Álp z juhu pred asi 7 miliónmi rokov koncom miocénu. Príčina odlišnosti severozápadnej a východnejšej časti predhlbne je dodnes predmetom diskusie. Za veľmi pravdepodobné vysvetlenie je považovaný vplyv zo severu na juh sa tiahnúceho Rýnskeho grábenu severozápadne od Álp.
Alpy z juhozápadu nadväzujú na Apeniny a oblúkovite sa točia o skoro asi 90° a ďalej pokračujú smerom na východ a severovýchod do Karpát. Na východe sú Alpy oddelené od Západných Karpát sústavou poklesnutých paniev tvoriacich Panónsku panvu (viedenská a štajerská panva), miestom ich styku na povrchu je Karnutská brána. Južné Alpy priamo nadväzujú na na Dinárske vrchy.
Geologická stavba Álp.
Geológia Álp je pomerne zložitá, ale základný princíp vývoja, je podobný ako pri iných pohorí spojených s kontinentálnou kolíziou. Zložitú stavbu Álp spôsobila prítomnosť nie jednej ale viacerých sutúr. Zdanlivá dôležitosť periadriatickej línie je spôsobená až neskoršími treťohornými násunovými pohybmi, ktoré spôsobili stlačenie staršieho kriedového príkrovového systému
Alpy možno rozčleniť na dve časti. Jednou je smerom na Európu (sever) nasúvané pásmo, ktoré vzniklo medzi kriedou a neogénom násunom kontinentálnych aj oceánskych oblastí na Európsku plaformu a molasovú panvu. Druhou je na juh (smerom na Apúliu) nasúvané neogénne vrásovo-násunové pásmo tvoriace Južné Alpy.
Hlavná sutúra (styčná plocha tektonických mikroplatní) má v Alpách rôzne názvy: periadriatická línia (Drávska jazva, či insubrická alebo gailská línia) a prechádza Alpami od západu na východ. Je hranicou medzi vtedajšou Európskou a Apulskou platňou (označovanou tiež Adriatická platňa) a významnou štruktúrnou hranicou Álp. Periadriatická línia je však len súčasť zlomového systému a nadväzuje na západe na giudicárskú a rhônsko-simplonskú líniu. Oblasť je koreňovou oblasťou viacerých príkrovov, ktoré z nej boli vytlačené na sever (príkrovové jednotky rôzneho pôvodu sa označujú helvetikum, penninikum a austroalpinikum). Južné Alpy, ktoré ležia južne od pariadriatickej línie majú odlišnú geologickú stavbu. Nie sú prítomné príkrovy a horniny majú podobnú stavbu ako Dinaridy. Kvôli nasunutiu helvétskych, penninických a austroalpínskych príkrovov na sever, majú Alpy dominantnú severnú vergenciu (smerovanie vrás). V Južných Alpách bol smer násunu opačný a tak je vergencia vrás v tejto oblasti južná. Alpy preto majú v priereze tvar označovaný ako asymetrický vejár. Rozdiel je aj medzi západnou a východnou časťou Álp. Zatiaľ čo v Západných Alpách prevládajú nižšie príkrovy ako helvetikum a penninikum, vo Východných Alpách sú dominantné vyššie príkrovy austroalpinika. Austroalpinikum a dinarikum ležali v druhohorách na okraji apulskej platne, zatiaľ čo penninikum tvorilo samostatný element severne od nich a južne od helvetika, ktoré ležalo na okraji Európskej platne.
Južné Alpy.
Južné Alpy sa nachádzajú južne od periadriatickej línie, geograficky tvoria samostatný celok. Táto oblasť je zvrásnená a poznačená viacerými násunmi (tvorí tzv. vrásovo-násunové pásmo), príkrovy však nie sú prítomné, čo je znakom odlišného pôvodu. Táto tenkokôtová stavba vznikla v miocéne.
Severné Alpy.
Členenie alpských jednotiek severne od periadriatickej línie sa do značnej miery odvíja od paleogeografického pôvodu hornín.
Helvetikum.
Helvétska zóna (Helvetikum) sa nachádza na vonkajšej (severnej strane) Álp. Na povrchu prevláda najmä v Západných Alpách, kde sa vyskytujú často po obvode príkrovových trosiek penninických príkrovov ako napr. v oblasti Préalpes du Sud južne od Ženevského jazera. Zo severu na juh tvoria zónu flyšové a vápencové helvétske príkrovy nasunuté na predpolie, ktoré je flexúrne prehnuté vytvárajúc predhlbeň a vyplnenú molasou. Autochtónne klastické mezozoické sedimenty pochádzajúce z kontinentálneho okraja erodovaných materských hornín Európskej platformy, ležia na staršom hercýnskom kryštaliniku a sú označované ako infrahelvetikum. Pôvodne tvorili šelf. Podložie infrahelvetika však nie je vo svojej pôvodnej pozícii, tieto pôvodne hercýnske horniny boli oddelené od svojho podložia a počas orogenézy zavrásnené medzi mladšie jednotky. Neskôr vytvorili rozsiahle vyklenuté antiklinóriá (hraste), vďaka svojej vyššej odolnosti, budujúce najvyššie časti dnešných Álp. Helvetický príkrov v oblasti Glarus bol prvým miestom, kde geológovia predpokladali príkrovovú stavbu.
Penninikum.
Penninikum je nasunuté na helvetikum a výrazne metamorfované. Na povrchu sú príkrovy penninika prítomné najmä v západnej časti Álp. Na východe vystupujú v rozsiahlych tektonických oknách spod austroalpinika (napr. tektonické okno Vysokých Taur alebo Engadine). Pôvodne sa, dnes už pohltený, sedimentačný priestor (penninikum) týchto príkrovov nachádzal medzi helvetikom a južnejším austroalpinikom. Priestor označovaný ako Briançonnaiský mikrokontinent s kontinentálnou kôrou bol zo severu ohraničovaný Piemontsko-ligurským oceánom a z juhu Valaiským oceánom. Oba oceány vznikli v jure a zo západu do nich vpadlo more. Pre celú zónu sú typické Bündnerské bridlice (tiež označované ako shistes lustrés). Troska mezozoických hornín penninika severne od helvetika je označovaná ako Predalpy.
Austroalpinikum.
Austroalpínska zóna (austroalpinikum) sa pôvodne nachádzala na okraji Apulskej platne, kde tvorila šelf a kontinentálny svah priliehajúci k Valaiskému oceánu. V Západných Alpách bolo austroalpinikum erodované a nachádza sa len v tektonických oknách (napr. tektonické okno Dent Blanche s vrchom Matterhorn), ktoré ležia nad penninikom. Naopak vo Východných Alpách pokrýva väčšinu územia. Vytvára tri výrazné tektonické jednotky: unterostalpin, ktorý leží na penniniku v leme tektonických okien; mittelostalpin tvorený kryštalinikom a oberostalpin, ktorý je sústavou viacerých superficiálnych príkrovov. Spodný príkrov je označovaný ako juvavikum, v jeho podloží sa nachádza slabo metamorfovaná karbónsko-permská Grauwackenzone. Vyššie príkrovy tvorí tirolikum a vrchné bajuvarikum. Kriedovú stavbu austroalpinika prekrývajú vrchnokriedovo-paleogénne sedimenty gossauskej superskupiny.
Intrúzie.
Staršie vyvreté horniny v nižšej časti zemskej kôry, ktorá vznikla počas hercýnskeho vrásnenia (devón - perm), teda pred vznikom samotných Álp, sú podľa rádiometrického datovania staré až 320 miliónov rokov (karbón). V Alpách však možno nájsť aj mladšie intrúzie felzických magiem, ktoré pochádzajú z permu a triasu, počas ktorých podliehala kôra v tejto oblasti rozpínaniu. Intrúzie v Alpách nezaberajú veľké územia, najväčšie sa nachádzajú pozdĺž periadriatickej línie, kde vznikli napríklad adamelské granity. V oblasti penninických príkrvov možno sledovať migmatity.
Metamorfizmus.
Horniny helvétskych, austroalpínskych príkrovov ako aj Južných Álp neboli zasiahnuté premenou vysokého stupňa počas terciéru. Premenené horniny vysokého stupňa nevznikli v týchto zónach v dôsledku orogenézy, ich pôvod možno vysvetliť napríklad tak, že pochádzajú z pôvodne hlbších častí kôry a na povrch sa dostali až neskorším výzvihom, pri ktorom boli premenené do amfibolitovej fácie. V zóne austroalpínskych príkrovov sa vyskytuje aj eklogit (premenená hornina vysokého stupňa), ktorého vznik sa spája s kriedovými orogénnymi pohybmi.
Terciérne eklogity sa nachádzajú aj v penninických príkrovovch. Tie obsahujú aj horniny od fácie modrých bridlíc. Takéto podmienky však signalizujú tepeltno-tlakové podmienky, ktoré sa môžu vyskytovať iba hlboko vnútri Zeme, na rozhraní spodnej kôry a vrchného plášťa. To znamená že tieto horniny pôvodne subdukovali a dostali sa niekoľko stoviek km hlboko, no neskôr boli pri obdukcii vyzvihnuté.
Kontaktná metamorfóza je v alpských terciérnych horninových komplexoch pomerne vzácna.
Vznik a vývoj Álp.
Alpy sú vrásovo-príkrovové pásmo, ktoré vzniklo v dôsledku kôrového skrátenia spôsobeného konvergentným pohybom Euroázijskej a Apulskej litosférickej platne.
Rozpad Pangey.
Koncom karbónu pred asi 300 miliónmi rokov sformovalo hercýnske (tiež označované variské) vrásnenie veľký superkontinent Pangea, ktorý v tej dobe zahŕňal väčšinu vtedajšej súše. Pangea vznikla zrážkou dvoch veľkých blokov, južnej Gondwany a severnej Laurázie. Do Pangey z východu zasahoval ako obrovský záliv oceán Paleotethys, ktorý niesol menšie kryhy kontinentálnej kôry, ktorá neskôr vytvorila časť Álp a ďalších pohorí alpsko-himalájskej sústavy. 
Vietor, voda a drsné poveternostné podmienky spôsobovali chemické a mechanické zvetrávanie a eróziu hercýnskych pohorí, ktoré vznikli na mieste zrážky oboch kontinentov. V perme preto v oblasti dnešnej Európy vznikali hlavne klastické sedimenty, najmä pieskovce, presnejšie ich na kremeň bohatá odnož kremence a zlepence. V rovnakej dobe sa však zemská kôra týchto pohorí, ktorá bola izostaticky nestabilná, začala horizontálne rozpínať a stenčovať, čo viedlo k takzvanému orogénnemu kolapsu. V dôsledku tejto extenzie začali v stenčených častiach kôry vznikať panvy a pozdĺž osi horstva sa objavila felizcká sopečná činnosť. Bola to prvá fáza riftingu ktorý opäť oddelil Lauráziu a Gondwanu. Počas kolísania hladiny svetového oceánu v triase bol východný okraj Pangey zaplavený morom Paleotethys. V plytkých častiach šelfu tohto epikontinentálneho mora sa tak usadili verfénske bridlice a pri ďalšom pozvoľnom poklesávaní najmä veľké hrúbky vápencov, ktoré majú lokálne názvy. Masívne tmavé guttensteinské vápence vznikali v plytšej severnej časti šelfu, sú často dolomitizované (premenené na dolomit). Južnejšie, v o niečo hlbších častiach paniev, vznikali tenšie zvrstvené svetlé wattersteinské vápanece. V depresiach na okraji šelfu, ktoré poklesli najviac vznikali reiflingské vápence s rohovcami. Zaujímavosťou sú tiež lunzské vrstvy z vrchného triasu, ktoré majú flyšový charakter a ich vznik bol spojený s krátkodobou ale výraznou zmenou podnebia, ktorá spôsobila eróziu okolitého kryštalinika. Na lunzské vrstvy nasadá významná až 3000 m hrubá formácia tzv. hauptdolomitu (hlavný dolomit).
Jura.
Začiatkom jury pred 180 miliónmi rokov pokračoval rozpad Pangey vznikom riftu a následne oceánu najprv medzi Severnou Amerikou a Západnou Afrikou, neskôr v kriede aj v oblasti Eurázie, Južnej Afriky a Južnej Ameriky. Vznikal Atlantik. Jedna z jeho vetiev siahala aj do oblasti európskej platne. Oceánska kôra, ktorá pri tomto procese vznikla bola označená ako Piemontsko-ligurský oceán. Všeobecne je tento oceán považovaný za súčasť Západnej Tethydy, tá sa však nachádzala viac na východ a Piemontsko-ligurský oceán s ňou geologicky nebol spojený. Oddeľovala ich polostrovná kryha africkej kontinentálnej kôry označovaná ako Apulská platňa (označovaná aj Adriatická platňa). (Označenie "Západný Tethys" je pomenovaním viacerých menších oceánskych paniev juhozápadne od Európskej platformy, ktoré ich rozlišuje od Neotethýdnej oblasti na východe.) Keďže sa v jure na Zemi nevyskytovali žiadne kontinentálne ľadovce, morská hladina siahala vysoko a oba tieto oceány boli spojené rozsiahlymi plytkými oblasťami, v ktorých sa mohli usadzovať karbonáty.
Koncom jury postihla extenzia aj euroázijskú platňu, vznikol pri tom Valaiský oceán, ktorý oddelil od kontinentu malú Iberskú platňu, ktorú z druhej strany ohraničoval Piemontsko-ligurský oceán. Obe tieto oceánske provincie nikdy nedosiahli veľkosť porovnateľnú s dnešným Atlantikom, boli skôr porovnateľné s dnešným Červeným morom. V tej istej dobe (vrchná jura - malm) sa však narušil pasívny okraj Piemontsko-ligurského oceánu, ktorého kôra začala subdukovať a Apulská platňa sa začala pohybovať smerom k Euroázijskej platni. V dôsledku subdukcie vznikla vo východnej časti Álp oceánska priekopa (tzv. trenč), v ktorej sa usadzovali hlbokomorské sedimenty hlavne radiolarity a Bündnerské bridlice. Miestami boli zachované nepohltené ofiolity.
Eoalpínske fázy.
Vzďaľovanie (divergentný pohyb) Euroázijskej a Africkej platne nemalo dlhé trvanie. Pred asi 100 miliónmi rokov, v strede kriedy, vznikol Atlantický oceán a Afrika sa začala pohybovať na severovýchod. V dôsledku tohto pohybu došlo k stlačeniu a skráteniu sedimentačných paniev oceánu Tethys, ktorých sedimenty boli tlačené pred Africkou platňou. Oceánska kôra sa medzi oboma kontinentálnymi platňami začala zužovať a subdukovať pod Apulskou platňou. V dôsledku pôsobenia obrovských síl sa najjužnejšia časť Eurázijskej platne ohla a ponorila hlbšie do horúceho zemského plášťa, ktorý ju natavil a celkom pohltil. Africká platňa zatiaľ pokračovala v svojom pohybe na sever, v priebehu tohto obdobia sa posunula vyše 1000 km.
Mladokimérska fáza sa v Alpách prejavila iba okrajovo (významnejšie boli vtedy horotvorné pohyby na Kryme), dôležitá však bola austrijská fáza, ktorú možno považovať za začiatok deformácie Apulskej platne, ktorej horniny neskôr vytvorili podstatnú časť austroalpínskych príkrovov a Južných Álp. Stopy týchto horotvorných pohybov možno pozorovať aj v niektorých oblastiach Piemontsko-ligurského oceánu, ktorý dnes tvorí príkrovy penninika. Vo vrchnej kriede (mediteránna fáza) nastala prvá kontinentálna kolízia, keď severná časť Apulskej platne narazila na Európsku platformu. 
Po skončení prvých fáz Alpínskej orogenézy vzniklo viacero vrásovo-násunových štruktúr, veľká časť oblasti však zostala v kriede stále pod hladinou mora. Na južnom okraji Európskej tabule vznikli v plytkej šelfovej zóne hojné vápencové uloženiny, ktoré boli v Alpách zabudované do helvétskych príkrovov. Naopak v hlbokých častiach anoxického dna Piemontsko-ligurského a Valaiského oceánu vznikali naďalej ílovité sedimenty penninského flyšu. Usadzovali sa tiež sedimenty gossauskej skupiny.
Paleogén.
Po úplnej subdukcii Piemontsko-ligurskej oceánskej kôry pod Apulskou platňou v paleocéne sa začala subdukovať aj kontinentálna provincia Briançonského mikrokontinentu a pravdepodobne aj časť Iberskej platne. Jednalo sa o laramskú a sávsku fázu alpínskej orogenézy. Briançonnaiský mikrokontinent a Valaiský oceán (s ostrovným oblúkom) subdukoval pod Apulskú platňu v eocéne. Počas tohto obdobia sa dostal do hĺbky asi 70 km, pričom jeho horniny boli premenené do eklogitovej fácie a na niektorých miestach boli aj intrudovené migmatitmi. Tieto horniny sa neskôr stali súčasťou penninických príkrovov, ale veľká časť Briançonnaiského kontinentu bola pohltená hlbšie a zanikla. Zároveň bola vrchná časť Apulskej platne, predstavujúcej austroalpínske príkrovy nasunutá na svoje predpolie tvorené Európskou tabuľou. Tieto udalosti boli vrcholom alpínskeho vrásnenia. V kolíznej oblasti došlo k úplnému odlepeniu a vytlačeniu hornín penninika, austroalpinika a helvetika na sever, vyvrásnilo sa i alpské flyšové pásmo a molasová panva. V mieste uzavretia sutúry vznikla Periadriatické línia.
Subdukujúca Apulská kryha sa však rozpadla, jedna časť pokračovala v subdukcii a neskôr zanikla, ale druhá bola izostaticky vyzvihnutá. Tento výzdvih viedol v miocéne k rozťahovaniu hrubej kôry kolízneho pásma, erózii a vytvoreniu tektonických okien Veľkých Taur a Engadinu.
Neogén a súčasnosť.
Apulská a Eurázijská platňa sa približujú dodnes. Jadro Álp, ktoré subdukovalo počas paleocénu a eocénu naďalej pomaly stúpa. Podľa meraní v cestných a železničných tuneloch sa Alpy dvíhajú priemerne o milimeter až centimeter ročne. To vedie k rovnováhe medzi výzdvihom (izostáziou) a zvetrávaním. Pohorie je stále seizmicky aktívne. Energia, ktorá sa postupne hromadí v horninách sa uvoľňuje najmä pozdĺž hlbokých zlomových línií. Pohyb príkrovov na sever stále pokračuje pozdĺž Penninického násunu. Pokračuje tiež subsidencia okrajových paniev Pádskej a Bavorskej panvy.

</doc>
<doc id="202956" url="https://sk.wikipedia.org/wiki?curid=202956" title="Kostol svätého Martina (Malé Hoste)">
Kostol svätého Martina (Malé Hoste)

Kostol svätého Martina je najvýznamnejšia historická pamiatka obce Malé Hoste. 
Rímskokatolícky barokový kostol bol dokončený v roku 1783. Slúži veriacim z celej malohostianskej farnosti, kde patria aj obce Pochabany, Veľké Hoste a Zlatníky.
Veľmi dôležitou súčasťou interiéru kostola je organ od majstra Samuela Wagnera z roku 1858. Vo veži sa nachádza pôvodný renesančný zvon z roku 1651.

</doc>
<doc id="202957" url="https://sk.wikipedia.org/wiki?curid=202957" title="Cezmína paraguajská">
Cezmína paraguajská

Cezmína paraguajská (lat. "Ilex paraguariensis") je rastlina z Južnej Ameriky, pôvodne rastúca v štátoch Paraguaj, Argentína, Uruguaj a Brazília. Ide o krovinu dorastajúcu až do výšky 15 metrov. Listy sú 7 - 11 cm dlhé a 3 - 5 cm široké. Rastlina má malé biele kvety a plody podobné brusnici.
Nápoj.
Rastlina je známa tým, že slúži na prípravu nápoja maté. Nápoj sa pripravuje zaliatím sušených drvených listov horúcou vodou. Má plnú horkú chuť a má povzbudzujúce účinky, podobné ako káva alebo čaj. Tradične sa podáva v tekvičke a pije sa pomocou špeciálnej slamky (v španielčine "bombilla", "bomba" po portugalsky) a považuje sa za nápoj priateľstva, tradične sa totiž pije v kruhu priateľov alebo rodiny z jednej tekvičky. Týmto zvykom je známy Paraguaj, Argentína, Uruguaj, Brazília, ale tento zvyk sa dostal aj do Sýrie či Libanonu.
Chemické zloženie.
Cezmína paraguajská obsahuje alkaloidy, známe stimulanty, ktoré obsahuje aj káva alebo čokoláda. Obsahuje aj draslík, horčík a mangán. Obsah kofeínu kolíše medzi 0,3 - 1,7% v sušenom stave (v porovnaní s 2,5% - 4,5% pri čaji a 1,5% pri káve).

</doc>
<doc id="202958" url="https://sk.wikipedia.org/wiki?curid=202958" title="Yerba mate">
Yerba mate



</doc>
<doc id="202959" url="https://sk.wikipedia.org/wiki?curid=202959" title="Yerba maté">
Yerba maté



</doc>
<doc id="202961" url="https://sk.wikipedia.org/wiki?curid=202961" title="Answer That and Stay Fashionable">
Answer That and Stay Fashionable

Answer That and Stay Fashionable je prvý album od americkej punkovej skupiny AFI. Pôvodne vyšiel u hudobného vydavateľstva "Wingnut Records" 1. augusta 1995. 22. apríla 1997 vyšla u Nitro Records reedícia tohto albumu.
Skladby Two of a Kind a Yürf Rendenmein sa objavili aj na druhom albume Very Proud of Ya. Ako autor textu piesne Cereal Wars je zo srandy uvedený tukan Sam (maskot cereálií Froot Loops).

</doc>
<doc id="202964" url="https://sk.wikipedia.org/wiki?curid=202964" title="Shut Your Mouth and Open Your Eyes">
Shut Your Mouth and Open Your Eyes

Shut Your Mouth and Open Your Eyes je tretí album od americkej punkovej skupiny AFI, ktorý vyšiel 11. novembra 1997 u hudobného vydavateľstva Nitro Records. Je to prvý album, na ktorom spolupracovala súčasná zostava, hoci Pudget aj Borgan boli v čase jeho vydania len hosťami.
V texte piesne Keeping Out of Direct Sunlight sa spieva „we are the ones who have a fire inside“. Názov skupiny od tohto albumu znamená práve A Fire Inside (dovtedy znamenal Anthems for Insubordinates). Skupina natočila klip k piesni Third Season.

</doc>
<doc id="202965" url="https://sk.wikipedia.org/wiki?curid=202965" title="Black Sails in the Sunset">
Black Sails in the Sunset

Black Sails in the Sunset je štvrtý album od americkej punkovej skupiny AFI, ktorý vyšiel 18. mája 1999 u hudobného vydavateľstva Nitro Records. Je prvým kompletným štúdiovým albumom skupiny, ktorý nahrali s Jade Pugetom.

</doc>
<doc id="202966" url="https://sk.wikipedia.org/wiki?curid=202966" title="Maté">
Maté

Maté je nápoj, ktorý sa pripravuje z listov cezmíny paraguajskej. Nápoj sa pripravuje zaliatím sušených drvených listov horúcou vodou. Má plnú horkú chuť a má povzbudzujúce účinky, podobné ako káva alebo čaj. Tradične sa podáva v tekvičke (v Paraguaji zvyčajne v upravenom volskom rohu) a pije sa pomocou špeciálnej slamky (v španielčine "bombilla", "bomba" po portugalsky). V krajinách svojho pôvodu (Paraguaj, Argentína, Uruguaj, Brazília), je bežné nosenie špeciálnych tašiek, ktoré sa nazývajú "matera" a sú uspôsobené na nosenie uvedenej výbavy a navyše termosky. 
Maté je považované za nápoj priateľstva, tradične sa totiž pije v kruhu priateľov alebo rodiny z jednej tekvičky. Týmto zvykom je známy Paraguaj, Argentína, Uruguaj, Brazília, ale tento zvyk sa dostal aj do Sýrie či Libanonu. V týchto krajinách sa kovová slamka s dierkami, ktorou sa maté pije, nazýva "mussása". Podáva sa pri najrozmanitejších príležitostiach.
Príprava.
Príprava maté sa odlišuje v závislosti od regiónu. Vo všeobecnosti sa však nezalieva vriacou vodou, aby nápoj nedostal ostrú horkú chuť. Odporúča sa teplota je 70 - 80 °C. Kvalitné maté by v tom prípade nemalo zhorknúť ani pri dlhom lúhovaní.
Zmes na zálievku má viacero podôb. Môže ísť o čistú nemiešanú drvinu, čistú drvinu upravenú pražením (typický spôsob prípravy v Brazílii), môže ísť o zmes s prísadami. Namiesto horúcej vody môže byť nápoj chladný, čo je spôsob prípravy pochádzajúci z Paraguaja ("tereré"). V niektorých prípadoch sa zvykne dochucovať mliekom alebo cukrom - napríklad vtedy, ak sa maté pripravuje pre deti.
Účinky.
Maté má vďaka vysokému obsahu kofeínu povzbudzujúce účinky. Považuje sa za nápoj s jemnejšími účinkami než má káva. Štúdie, ktorých zatiaľ nie je veľa, ukazujú, že zmes alkaloidov obsiahnutom v maté má iné účinky, než väčšina rastlín, obsahujúca kofeín. Rozdiel je hlavne v tom, že ovplyvňuje tkanivo svalstva, nie centrálny nervový systém. Ukazuje sa, že maté má upokojujúci účinok na hladké svalové tkanivo a stimuluje svalstvo myokardu (srdca), čo zvýšuje pracovný výkon človeka.
Čaj maté dokáže vzhľadom na obsah kofeínu účinne stimulovať organizmus, pričom sa považuje za jednu z najzdravších foriem stimulovania. 
Maté obsahuje aj saponíny, ktoré môžu pôsobiť protizápalovo. Taktiež obsahuje malé množstvo vitamínu C a E.

</doc>
<doc id="202968" url="https://sk.wikipedia.org/wiki?curid=202968" title="Kostol svätého Gála (Nižná)">
Kostol svätého Gála (Nižná)

Kostol svätého Gála v Nižnej je pôvodne gotický kostol postavený v rokoch 1614 – 1620. Patrí medzi najvýznamnejšie kultúrno-historické stavby v oblasti. Pôvodne gotický kostol bol neskôr prestavaný v barokovom slohu a viackrát renovovaný. V kostole sa nachádzajú vzácne umelecké pamiatky ako je krakovská zlatnícka práca – kalich (r. 1570), ďalej dva zvony z polovici 17. storočia a ľudové umelecké dielo, oltár "Ukrižovania" pochádzajúci z 19. storočia.
V roku 1615 bola ku kostolu pristavená veža. Neskôr bol viackrát prestavaný. Kostol mal zo začiatku 5 zvonov, z toho najstaršie boli odliate v rokoch 1628 a 1629. V neskorších vojnových časoch z pôvodných piatich zvonov ostali iba dva. V roku 1829 bol kostol rozšírený a v roku 1911 bol na veži upevnený kríž. Nachádzajú sa v ňom dva oltáre. Hlavný – Oltár ukrižovania – ľudová umelecká práca z 19. storočia a bočný oltár. V oltárnom nadstavci je obraz sv. Gála. Okrem toho sa tu nachádza kamenná krstiteľnica, organ a vzácne sakrálne pamiatky ako zlatý kalich z roku 1570, monštrancia, cibórium a paténa.
Fresky na strope kostola boli renovované v rokoch 1926 a 1970. Najnovšia rekonštrukcia sa uskutočnila v roku 1999.

</doc>
<doc id="202982" url="https://sk.wikipedia.org/wiki?curid=202982" title="Zrážková voda">
Zrážková voda

Zrážková voda môže mať skupenstvo kvapalné (dážď) alebo tuhé (sneh, ľadovec). Prechodom cez vrstvu vzduchu pohlcuje rôzne plynné, kvapalné a tuhé látky, ktoré sa v ovzduší nachádzajú. Môžu to byť látky prírodné (napr. kyslík, oxid uhličitý) alebo priemyselné produkty (napr. oxid siričitý, sulfán). Preto je zloženie zrážkovej vody v priemyselných oblastiach iné (kyslé dažde), ako v čistých prírodných lokalitách. Napriek všetkému je dažďová voda pomerne čistá a môže sa využiť napr. na pranie bielizne alebo polievanie rastlín.

</doc>
<doc id="202983" url="https://sk.wikipedia.org/wiki?curid=202983" title="Patena">
Patena



</doc>
<doc id="202984" url="https://sk.wikipedia.org/wiki?curid=202984" title="Spolok slovenských spisovateľov">
Spolok slovenských spisovateľov

Spolok slovenských spisovateľov (skratka SSS) je občianske združenie s celoštátnou pôsobnosťou, ktorého tradície siahajú do roku 1923 a ktoré reprezentuje vrcholné hodnoty a osobnosti slovenskej literatúry. Spolok slovenských spisovateľov má regionálne štruktúry (odbočky) v Banskej Bystrici, Košiciach, Nitre, Trnave, Žiline a Prešove. Aktuálne má vyše 356 členov. 
Medzi predsedov a čestných predsedov Spolku slovenských spisovateľov v minulosti patrili osobnosti ako Janko Jesenský, Valentín Beniak, Ján Poničan, Ivan Krasko, Vavro Šrobár, Ladislav Novomeský, Michal Chorváth, Milan Lajčiak, František Hečko, Vojtech Mihálik, Miroslav Válek, Andrej Plávka, Ján Solovič, Ladislav Tažký, Jaroslav Rezník, Ján Tužinský, Milan Ferko, Vincent Šikula, Pavol Janík (predseda 20032007, tajomník 19982003 a 20072013), Peter Jaroš a Miroslav Bielik. Do roku 2025 viedol Spolok slovenských spisovateľov Boris Brendza a funkciu tajomníka zastával Štefan Cifra. V roku 2025 bol zorganizovaný mimoriadny snem, kde bol Boris Brendza odvolaný a následne zvolený za dočasného predsedu Dušan Mikolaj, ktorý viedol Spolok slovenských spisovateľov do 29. 9. 2025, kedy sa konalo členské zhromaždenie, kde bola zvolená za predsedníčku Eva Sisková a rozhodlo sa o predaji sídelnej budovy na Laurínskej ulici z iniciatívy vtedajšieho vedenia (návrh spoločne prezentovali Dušan Mikolaj, Peter Mišák, Pavol Dinka, Roman Michelko, Štefan Cifra, Ľubor Hallon a ďalší; prítomných bolo 89 z 356 členov, návrh bol prijatý, proti predaju sa postavil Boris Brendza). 
Významnou historickou udalosťou Spolku slovenských spisovateľov bol Kongres slovenských spisovateľov (1936) v Trenčianskych Tepliciach. Kongres bol založený na zjednocovaní umeleckého frontu bez ohľadu na politickú, konfesionálne, generačná, teritoriálne, štátny alebo národnostnej príslušnosť – na báze šírenie humanistického posolstva národnej literatúry a kultúry a ich otváranie sa svetu. Okrem 53 členov Spolku slovenských spisovateľov sa na ňom zúčastnilo 100 pozvaných hostí. Po roku 1948 bol Spolok slovenských spisovateľov súčasťou Zväzu československých spisovateľov, ako jeho slovenský sekcia, 11. 6. 1969 sa stal samostatnou organizáciou. Vzhľadom k potrebe koordinácie medzinárodnej reprezentácie v oblasti literatúry sa na ustanovujúcom zjazde v Prahe 8. a 9. 12. 1977 opäť založil ZČSS. ZSS tiež vydával niekoľko literárnych časopisov – Slovenské pohľady (195289), Kultúrny život (195068), Mladá tvorba (195670), Meridiány (v angličtine, nemčine a ruštine, 1977 – 89), Literárny týždenník (198890) a Dotyky (198890). Mimoriadny zjazd ZSS 7. 12. 1989 v Bratislave viedol k následnému organizačnému rozloženia na báze politických, názorových, generačných, konfesionálnych, žánrových a etnicko-národnostných kritérií. Nástupcom ZSS sa stal obnovený Spolok slovenských spisovateľov. Šesť z niekoľkých postupne vznikajúcich menších autorských zoskupenia sa združilo v Asociácii organizácií spisovateľov Slovenska (AOSS).
Od konca roka 2022 do roku 2024 Spolok slovenských spisovateľov organizoval v kooperácii s Maticou slovenskou (Slovenský literárny ústav Matice slovenskej) besedy so spisovateľmi (Dalimír Hajko, Jozef Leikert, Jaroslav Rezník st., Silvia Hlavová, Lidka Žaková, Tatiana Jaglová, Margita Ivaničková, Vincent Šabík, Dušan Mikolaj, Anton Hykisch, Viktor Timura, Pavol Parenička, Ján Tazberík, Alexander Halvoník) a spomienkové či multižánrové podujatia na významné slovenské osobnosti (Ladislav Ballek, Jozef Murgaš, Ladislav Ťažký, Jozef Kroner, Ladislav Mňačko, Ladislav Novomeský či Ivan Horváth) v Dome Matice slovenskej v Bratislave.
V roku 2023 oslávil 100. rokov svojej existencie v priestoroch kaštieľa Budmerice (v slávnostnom programe vystúpil napr. Jaroslav Rezník st.), kde zároveň prebehlo oceňovanie významných osobností a vyhlásenie výsledkov Ceny Rudolfa Fabryho. Spolok slovenských spisovateľov spolu s Maticou slovenskou každoročne organizujú podujatie Slovesná jar v Martine. 
Medzi aktuálnych aktívnych členov spolku možno zaradiť mená ako Dalimír Hajko, Michal Chuda, Bystrík Šikula, Pavol Dinka, Tatiana Jaglová, Peter Mišák, Dušan Mikolaj, Štefan Cifra, Boris Brendza, Roman Michelko, Etela Farkašová, Stanislav Háber, Jozef Mikloško Dalimil Stano, Milan Kenda, Ján Tazberík, Alexander Halvoník, Milan Chovan, Jozef Leikert, Miroslav Musil, Július Lomenčík, Leopold Moravčík, Daniel Šmihula, Eva Sisková, Ján Kačala, Jaroslav Klus, Igor Válek, Martin Kubuš, Ján Mičko, Radoslav Rochallyi, Andrej Ferko, Štefan Patrik Kováč, Martin Vlado, Mária Čechovičová-Ochabová, Milan Chovan, Viera Dubcová, Eduard Samlek, Ľubica Štefániková a ďalších vyše 300 členov.
Vydavateľstvo Spolku slovenských spisovateľov.
Vydavateľstvo Spolku slovenských spisovateľov (VSSS) vydáva ročne asi 30 knižných publikácií pôvodnej i prekladovej tvorby. Ako odborné periodiká vydáva "Literárny týždenník" a časopis pre mladú literatúru a umenie "Dotyky".
Od roku 2002 do roku 2023, kedy bol zvolený za poslanca NRSR bol riaditeľom vydavateľstva Roman Michelko. 
V priebehu svojej existencie získalo vydavateľstvo viacero významných ocenení napr. Cenu Anasoft litera za "Scenár" Etely Farkašovej, Cenu Jána Hollého za najlepší literárny preklad roka (Otakar Kořínek, Nabokovovo dielo "Pamäť, prehovor") a ďalšie ceny za diela ako napr. Cena literárného fondu (Anton Hykisch, "Verte cisárovi"), Cena PEN klubu (Jaroslav Klus, "Pseudologia phantastica"), Literárna cena Všeobecnej úverovej banky (Pavol Janík, "Niekto ako boh") a mnoho laureátov Ceny Ivana Kraska.
Vydavateľstvo vydalo diela významných slovenských spisovateľov ako Etela Farkašová, Vojtech Mihálik, Dalimír Hajko, Rudolf Fabry, Rudolf Dilong, Pavol Janík, Miroslav Válek, Laco Novomeský, Ľudo Ondrejov, Leopold Lahola, Gejza Vámoš, Štefan Moravčík, Ladislav Ťažký, Ján Beňo, Anton Hykisch a ďalší. Vydavateľstvo tiež vydáva diela klasikov ako Sofokles, Marcus Aurelius, H. G. Wells, Jean-Jacques Rousseau, Stefan Zweig, Henryk Sienkiewicz, Tommaso Campanella, Aldous Huxley, Francis Bacon, Alexander Sergejevič Puškin, Thomas More, Michel de Montaigne, Thomas Bernhard a Jean Arthur Rimbaud. V rámci edície "Pohľady za horizont" vydali rad diel významných svetových mysliteľov ako Noam Chomsky, Peter Singer, Ulrich Beck, David Schweickart a Fritjof Capra.
Protest proti neprideľovaniu dotácií.
V roku 2022 adresoval Spolok otvorený list Výboru Národnej rady Slovenskej republiky pre kultúru a médiá a ministerke kultúry Slovenskej republiky pre neudelenie dotácie pre časopisy Literárny týždenník a Dotyky (petíciu podpísalo 750 signatárov a podporila ju aj Únia českých spisovateľov), pričom v roku 2023 vydali Výzvu za pluralitu názorov a na podporu iniciatívy MK SR novelizovať zákon č. 284/2014 Z. z. o Fonde na podporu umenia (FPÚ) (výzvu podporilo 470 signatárov).
Spolok na základe odporúčania komisie pre časopisy už po tretí rok za sebou nezískal finančnú dotáciu FPU na vydávanie svojich časopisom. V januári 2024 nezískal dotáciu pre nedostatočnú kvalitu, keď nevyhovel kritériám FPU. Oficiálne výhrady komisie FPU v roku 2024 nasledovné: "Odborná komisia odporúča žiadosť nepodporiť, keďže časopis v porovnaní s ostatnými periodikami po obsahovej a vizuálnej stránke nespĺňa aktuálne kvalitatívne kritériá. Predovšetkým ide o prínos a relevanciu pre slovenský umelecký kontext, nízku kvalitu publicistiky a recenzistiky. Grafické spracovanie výrazne zaostáva za súčasnými štandardmi. Komisia odporúča špecifikovať cieľovú skupinu a orientovať sa najmä na ňu. Komisia odporúča opätovne sa uchádzať o podporu po zásadnom prehodnotení koncepcie a realizačného tímu projektu."
V januári 2025 dostal Literárny týždenník podľa Denníka N 170-tisíc €, v skutočnosti titulok neuvádza, že ide o dotáciu 57-tisíc ročne na dobu tri roky.

</doc>
<doc id="202986" url="https://sk.wikipedia.org/wiki?curid=202986" title="Very Proud of Ya">
Very Proud of Ya

Very Proud of Ya je druhý album od americkej punkovej skupiny AFI. Je to posledný album, ktorý bol nahratý s basgitaristom skupiny Geoffom Kresgem. Geoff Kresge je zároveň aja autorom obalu albumu.

</doc>
<doc id="202987" url="https://sk.wikipedia.org/wiki?curid=202987" title="Spolok slovenských umelcov">
Spolok slovenských umelcov

Spolok slovenských umelcov bol združenie slovenských umelcov všetkých odvetví. Z iniciatívy Petra Júliusa Kerna bol založený v Martine v roku 1920. Hlavným poslaním bolo združiť všetkých umelcov a usporadúvať výstavy. Po presťahovaní umeleckého života do Bratislavy a vznikom Umeleckej besedy slovenskej jeho význam upadol, až nakoniec v roku 1939 zanikol.
Spolok slovenských umelcov mal tri sekcie: výtvarnú, hudobnú a slovensnú (literárnu). Pôsobili v ňom spisovatelia: Martin Rázus, Vladimír Roy, Štefan Krčméry, Peter Pavol Zgút (písal pod menom Vrbický), Uram Podtatranský, Karol Sidor a Tido J. Gašpar, ktorý bol zároveň aj pokladníkom spolku. 

</doc>
<doc id="202988" url="https://sk.wikipedia.org/wiki?curid=202988" title="Peter Július Kern">
Peter Július Kern

Peter Július Kern (* 31. január 1881, Liptovský Mikuláš-Palúdzka – † 25. marec 1963, Liptovský Mikuláš) bol slovenský maliar a reštaurátor.
Životopis.
V rokoch 1896-1901 študoval na Umelecko-priemyslovej škole v Budapešti. V rokoch 1912-1913 bol na študijnom pobyte v Mníchove. Od roku 1906 pôsobil ako štátny reštaurátor v Székesfehérváre a ďalších mestách, potom žil v Liptovskom Mikuláši - Močiaroch. V rokoch 1911-1914 pôsobil vo Važci. 
Svojho času bol jedným z mála odborne vyškolených reštaurátorov. Podieľal sa napríklad na záchrane umeleckých diel v Dóme sv. Alžbety v Košiciach alebo vo farskom kostole v Levoči. Jeho obrazy sa dodnes predávajú v aukciách nielen doma, ale aj v zahraničí. V Slovenskej národnej galérii v Bratislave sa zachovala jeho korešpondencia s ďalšími významnými umelcami a osobnosťami ako boli Janko Alexy, Martin Benka, Gašpar J. Tido, Zora Jesenská, Štefan Krčméry, Štefan Gách, Jaroslav Votruba, Vladimír Wagner či Miloš Ruppeldt.
Externé odkazy.
[[Kategória:Slovenskí maliari]]
[[Kategória:Slovenskí reštaurátori]]
[[Kategória:Osobnosti z Liptovského Mikuláša]]

</doc>
<doc id="202989" url="https://sk.wikipedia.org/wiki?curid=202989" title="Branislav Varsik">
Branislav Varsik

Prof. PhDr. Branislav Varsik, DrSc. (* 5. marec 1904, Myjava – † 28. máj 1994, Bratislava) bol slovensky historik, archivár, vedec a pedagóg.
Životopis.
Pochádzal z mnohopočetnej (9-detnej) rodiny pytlikárskeho majstra Pavla Varsika. Po skončení ľudovej školy na Myjave začal roku 1915 študovať na gymnáziu v Nagykörösi. Po konci prvej svetovej vojny roku 1918 sa vrátil domov a následne pokračoval v štúdiu na gymnáziu v Skalici. Stredoškolské štúdium nakoniec ukončil v roku 1923 v Bratislave na gymnáziu na Gröslingovej ulici. Roku 1921 sa spolu so starším bratom Vladimírom zúčastnil na sčítaní obyvateľstva v Zemplínskej stolici. Vysokoškolské štúdia začal vo Viedni, kde študoval históriu a geografiu v školskom roku 1923-24. V druhom ročníku prešiel na Karlovu univerzitu do Prahy a štúdium ukončil roku 1928 na Filozofickej fakulte Univerzity Komenského v Bratislave. Hneď po promócii získal štipendium na ročné štúdium v Paríži. Tam študoval na Sorbone až do leta 1929.
Po návrate z Paríža a po vykonaní skrátenej vojenskej služby nastúpil začiatkom apríla 1931 do Krajinského archívu v Bratislave, kde pracoval ako archivár. V Krajinskom archíve absolvoval aj externé štúdium na Štátnej archívnej škole v Prahe. Roku 1933 získal docentúru na Filozofickej fakulte Univerzity Komenského v odbore československé dejiny. V tom istom roku nahradil Daniela Rapanta na jeho poste dovtedajšie prednostu úradu. V rokoch 1933-39 prednášal na Filozofickej fakulte UK. V archíve pracoval až do roku 1939, v tom roku ho slovenská vláda vymenovala za experta pre spisovú rozluku s Maďarskom. Roku 1940 získal profesúru. V rokoch 1942-44 bol dekanom Filozofickej fakulty UK. Roku 1957 získal titul DrSc. Po roku 1945 zastával na UK významné funkcie medzi nimi bol aj vedúcim Katedry všeobecných dejín a archeológie. Na Filozofickej fakulte pôsobil až do roku 1974. 
Po odchode Václava Chaloupeckého ako inšpektora archívov a knižníc táto funkcia pripadla práve Varsikovi. Funkciu vykonával až do roku 1953. Bol členom Učenej spoločnosti Šafárikovej a po jej zániku členom Slovenskej učenej spoločnosti. Roku 1946, keď Rapant založil Slovenskú historickú spoločnosť, Varsik v nej zastával pozíciu podpredsedu a po abdikácii Rapanta ju viedol až do jej rozpustenia roku 1950. Po jej obnovení roku 1962 bol najprv podpredsedom a následne v rokoch 1962-66 predsedom.
Vo vedeckej práci sa zameral najmä na ohlas husitského hnutia na Slovensku a stredoveké osídlenie Slovenska.

</doc>
<doc id="202999" url="https://sk.wikipedia.org/wiki?curid=202999" title="SD">
SD

SD môže byť:

</doc>
<doc id="203000" url="https://sk.wikipedia.org/wiki?curid=203000" title="František Sedlák">
František Sedlák

PhDr. František Sedlák, CSc. (* 1. august 1925, Dubnica nad Váhom – † 10. september 1998, Bratislava) bol slovenský archivár a historik.
V roku 1950 vyštudoval históriu a slovenčinu na Filozofickej fakulte Univerzity Komenského v Bratislave. Pracoval ako archivár v Pôdohospodárskom archíve a po archívnej reorganizácii v roku 1954 v Štátnom slovenskom ústrednom archíve, kde zastával funkciu vedúceho oddelenia dejín feudalizmu a zástupcu riaditeľa archívu. Popri archívnej práci externe viedol v rokoch 19661978 na Filozofickej fakulte UK prednášky o patrimoniálnej správe a jej písomnostiach. Zo svojej vedeckej činnosti publikoval najmä štúdie a články z archivistiky, dejín správy a diplomatiky.
Bibliografia.
Pozri https://web.archive.org/web/20070427135748/http://www.civil.gov.sk/SNARCHIV/bibl_sedlak.htm

</doc>
<doc id="203001" url="https://sk.wikipedia.org/wiki?curid=203001" title="Magnólie">
Magnólie

Magnólie alebo magnóliokveté (lat. "Magnoliopsida") môže byť:
Magnólie môže byť aj množné číslo slova magnólia.
Magnóliokveté môže byť aj alternatívny (skôr starší) názov radu magnóliotvaré (lat. "Magnoliales"), pozri magnóliotvaré

</doc>
<doc id="203002" url="https://sk.wikipedia.org/wiki?curid=203002" title="Jednoklíčnolistové">
Jednoklíčnolistové

Jednoklíčnolistové (iné názvy pozri nižšie; lat. "Monocotyledonopsida", "Monocotyledoneae", "Monocotyledones") alebo ľalie (iný názov: ľaliokveté, lat. "Liliopsida", "Liliidae") je veľký taxón (tradične trieda) krytosemenných rastlín. 
Majú druhotne redukovanú pôvodnú koreňovú sústavu, ktorá je nahradená adventívnymi koreňmi, a často podzemky, hľuzy, cibule. Kvety sú zvyčajne trojpočetné, kvetný obal nerozlíšený (okvetie) a zárodok s jedným klíčnym listom.
Názvy.
Slovenské ekvivalenty vedeckého názvu Monocotyledones (a pod. – pozri vyššie) sú: jednoklíčnolistové, jednoklíčnolistové rastliny, staršie jednoklíčne rastliny, zriedkavo jednoklíčnolisté rastliny, monokotyledony. Nesprávny alebo starší názov je: "jednodeložné (rastliny)". Zastarané názvy sú: "jednomaternicové rastliny", "jednoklolisté rastliny", "jednokeľničné rastliny", "vrastliny".
Charakteristika.
Jednoklíčnolistové rastliny sú jednoročné až trváce byliny, ojedinele liany až stromy. V stonke sú cievne zväzky bez kambia usporiadané v kruhoch v ataktostéle (polycyklickej eustéle). Kvôli neprítomnosti kambia druhotne nehrubnú, len ojedinele pri niektorých drevnatých druhoch dochádza k anomálnemu hrubnutiu stonky. V stonke a listoch sú buď iba cievice alebo tiež aj cievy. Stonka sa rozkonáruje obyčajne len v súkvetí. Hlavný koreň veľmi skoro zaniká a jeho funkciu preberajú adventívne korene (sekundárna homorízia). Listy sú rôzneho tvaru, väčšinou však podlhovasté, s oblúkovitou alebo rovnobežnou žilnatinou, najčastejšie striedavého postavenia. Predpokladá sa, že sú homologické s listovou stopkou iných krytosemenných rastlín. Kvety sú väčšinou aktinomorfné, trojpočetné, s nerozlíšenými kvetnými obalmi.
Systematika.
Systém podľa APG IV:&lt;br&gt;
jednoklíčnolistové rastliny:

</doc>
<doc id="203003" url="https://sk.wikipedia.org/wiki?curid=203003" title="Ľalie">
Ľalie



</doc>
<doc id="203004" url="https://sk.wikipedia.org/wiki?curid=203004" title="Metóda Delphi">
Metóda Delphi



</doc>
<doc id="203005" url="https://sk.wikipedia.org/wiki?curid=203005" title="Mesto umení a vied">
Mesto umení a vied



</doc>
<doc id="203006" url="https://sk.wikipedia.org/wiki?curid=203006" title="Plexiglas">
Plexiglas



</doc>
<doc id="203007" url="https://sk.wikipedia.org/wiki?curid=203007" title="Akrylové sklo">
Akrylové sklo



</doc>
<doc id="203008" url="https://sk.wikipedia.org/wiki?curid=203008" title="Akrylátové sklo">
Akrylátové sklo



</doc>
<doc id="203009" url="https://sk.wikipedia.org/wiki?curid=203009" title="Eidetika">
Eidetika

Eidetika, eidetická veda (zo = z formy, = forma, výzor) môže byť:

</doc>
<doc id="203010" url="https://sk.wikipedia.org/wiki?curid=203010" title="Eidetická pamäť">
Eidetická pamäť



</doc>
<doc id="203011" url="https://sk.wikipedia.org/wiki?curid=203011" title="Azkaban">
Azkaban



</doc>
<doc id="203012" url="https://sk.wikipedia.org/wiki?curid=203012" title="Iné Kafe">
Iné Kafe

 
Inekafe (iné názvy Iné Kafe, Ине Кафе) je slovenská neopunková hudobná skupina založená v roku 1995 v Bratislave.
Kapela začínala ako mnoho iných bratislavských kapiel v jednej z betónových garáží na Prístavnej ulici v Bratislave. Najväčší úspech dosiahla skupina roku 1999 – 2003 albumami "Čumil", "Je tu niekto?", "Príbeh" či "Bez udania dôvodu". Predaj albumov presiahol 100 tisíc kusov. V roku 2006 došlo k vynútenej prestávke v činnosti, pretože frontman a spevák Vratko Rohoň sa rozhodol pre kariéru v letectve. Napriek tomu skupina venovala svojím fanúšikom ešte dva "rozlúčkové" koncerty, 22. augusta 2008 v Mlynskej Doline v Bratislave a 31. januára 2009 v Prahe, z ktorého zároveň pochádza jediný záznam živého koncertu na DVD do tej doby.
Skupina bola naďalej stále populárna a 11. januára 2010 na tlak fanúšikov oznámila comeback. Odvtedy funguje až do súčasnosti, vydala niekoľko albumov a odohrala stovky koncertov.
História.
Začiatky.
Skupinu založili koncom roku 1995 bývalí členovia skupiny Shotgun: Vratko Rohoň a Majo Chromý. Názov kapely bol Ине Кафе (písané v azbuke). V pôvodnej zostave okrem nich hrali aj Richard Barger (basgitara) a Noro Komada (bicie). Začiatkom roku 1996 odišiel R. Barger a zároveň sa zistilo, že Komada berie drogy. Pre zakladajúcich členov bola táto skutočnosť neprijateľná a Komada bol donútený z kapely odísť. Približne v marci 1996 na tieto dve uvoľnené pozície nastupujú bratia Praženovci (Wayobasa, Dodobicie) zo skupiny Grg a Prd (v tejto skupine hral aj budúci člen Forus). Táto zostava začína koncertovať a zároveň nahráva prvé demo skupiny "Kachny" v Trenčíne. V septembri 1996 Majo Chromý nastupuje VŠVU v Prahe a skupinu opúšťa. Na pozícii speváka ho dočasne zastupuje Vratko Rohoň, až kým v decembri nenastúpi Marek "Cibi" Cibula. Ten sa do kapely dostal vďaka svojej podobe na Grega Graffina z kapely Bad Religion. Iné Kafe v tejto zostave nahráva v roku 1997 demo "Situácia". V roku 1998 kapela začína nahrávať debutový album, ktorý Vratko Rohoň vydáva v októbri prostredníctvom vlastného vydavateľstva Shotgun Records pod názvom "Vitaj!". Album bol pokrstený v Aligátore. Album osloví publikum inklinujúce k neopunku a malé vydavateľstvo zaujme veľké lable.
Cesta na vrchol.
Kapela natočila videoklip k svojmu debutovému singlu a začiatkom roku 1999 odštartovala svoje turné "Vitaj! Tour". Počas neho bol na pozíciu koncertného druhého gitaristu prijatý Tomáš "Yxo" Dohňanský zo skupiny Hex, ale ten pre svoju vlastnú skupinu túto pozíciu opustil. Ten s kapelou absolvoval iba 2 živé koncerty. Dočasným náhradníkom sa stal Peter "Fiski" Kudola. V máji zo skupiny odišiel Marek Cibula. Svoj odchod odôvodňoval tvrdením, že mal konflikty v skupine. Kapela argumentovala, že je o.i. najmä nedochvíľny na koncerty. Vratko Rohoň sa tak stal spevákom skupiny a kapela nahrala skladbu "Svätý Pokoj". Tá sa objavila ako debutový singel druhého radového albumu "Čumil (Universal music)". Z tohto albumu sa predalo približne 17 000 nosičov. Popularita skupiny prudko vzrástla a začiatkom roku 2000 viedla k vytvoreniu dvoch táborov v skupine: Vratko na jednej strane, Dodo a Wayo na druhej strane. Názorové rozdelenie vyústilo k odchodu Doda a Waya a tým pádom k rozpadu skupiny. Dodo a Wayo s bývalým spevákom Cibim a koncertným gitaristom z konca roku 1999 Robom založili kapelu Plus Mínus, ktorá bola v začiatkoch vnímaná ako kópia kapely Iné Kafe.
Vrchol.
Vratko ako autor drvivej vačšiny skladieb si obhajuje názov Inekafe a vytvára novú zostavu kapely. Tú v marci doplnili Peter "Forus" Fóra (basgitara), Tibor Prikler (gitara) a Dano Mathia (bicie). V tejto zostave kapela odohrala koncertnú šnúru k albumu Čumil a v tejto zostave vydali singel "Kto Na To Príde?", ktorý bol nasledovaný v septembri tretím albumom "Je tu niekto? (Forza music)". Ten sa s predajnosťou 30 000 nosičov stal doposiaľ najúspešnejším albumom v histórii kapely. V roku 2001 sa začali práce na knihe "Úspešne Zapojení (Vlado "Lamo" Lamoš)", ktorá zosumarizovala vývoj skupiny vo forme rozhovorov s vtedajšími členmi. Zároveň sa začali práce na štvrtom albume "Príbeh (Forza music)". Ten vyšiel v septembri 2001 a stal sa "najmäkším" dielom, ktoré skupina nahrala. Napriek popularite a očakávaniam sa kapela náhle roku 2002 sťahuje do úzadia a kapelu opúšťa Tibor Prikler.
Návrat ku koreňom.
Úspech kapele priniesol aj tlak na zaradenie sa do mainstreamu populárnej hudby, ktorý kapele nesedel, preto sa Vratko zmieril s Cibim, Wayom a Dodom. Na znak zmierenia (a zároveň na prosbu skalných fanúšikov) vyšiel v reedícii v roku 2002 album demonahrávok skupiny "Situácia &amp; Kachny (Forza music)". Začiatkom roka 2003 mala skupina prichystaný materiál na nový album, ale Dano Mathia sa rozhodol ísť hrať na Mallorku. Nahradil ho bubeník skupiny Vanilla Club Ján Rozbora. Album vyšiel pod názvom "Bez udania dôvodu" (Forza music) a bol pokrstený netradičným spôsobom – prejdený kolesom Volgy (kapelové auto). Týmto album zaznamenal odklon od popovejších vôd a jeho nekompromisný sound a aranž je dodnes považovaný mnohými fans za jeden z najtvrdších od IK vôbec. Zároveň sa v tomto období po prvýkrát používa názov Inekafe namiesto Iné Kafe. Oneskorenie vydania piateho albumu kapela vysvetlila tým, že sa vydávaním albumu rok čo rok vyčerpávala a tým aj mäkla jej hudba. Po vydaní "Príbehu" sa ocitla na konci svojich síl a mohla ich pozbierať len tým, že sa stiahla z mainstreamu a dala si od albumov pauzu. V roku 2005 bolo usporiadané špeciálne turné "Situácia a Vitaj! Tour", odohrané v zostave, ktorá tieto albumy nahrala (Cibi, Vratko, Dodo, Wayo). Pozostávalo len zo šiestich koncertov (po 2 na Slovensku, Morave a v Čechách) a koncertný program bol zložený výlučne z pesničiek, vydaných na týchto albumoch. Skupina však oficiálne stále vystupovala v zostave Rohoň-Forus-Rozbora. V tomto roku začali prenikať na verenosť správy a príprave výberovky.
20062009.
Začiatkom roku 2006 sa Vratko Rohoň definitívne rozhodol pre profesionálnu kariéru v leteckej doprave, čo znemožňovalo hudobné aktivity. Problémom bola aj jeho náhrada iným členom kapely a preto bolo 17. februára 2006 oficiálne oznámené ukončenie činnosti skupiny. Skupina na svojej internetovej stránke poďakovala za priazeň a vyzvala fanúšikov, aby jej neposielali emaily o prípadnom obnovení, aj keď len pre jediný koncert. Kapela však napokon tlaku fanúšikov podľahla a 22. mája 2008 odohrala v Bratislave v Mlynskej doline zadarmo a exkluzívne bonusový koncert nazvaný "Len tak..". Zostavu tvorili najdlhšie pôsobiaci hráči kapely (Vratko, Forus, Dodo a Wayo, ktorý hral pre zmenu na gitare), ktorí sa ale predtým na pódiu spolu nikdy neobjavili. Koncert mal napokon aj reprízu v Prahe, tentoraz definitívne pomenovaného ako posledný a rozlúčkový. Ešte pred termínom bol vypredaný a presunutý zo športovej haly Folimanka do väčšej Incheba arény. Záznam z tohto koncertu vyšiel v apríli 2009 na DVD s názvom "Live In Praha (Forza music)", kde sú okrem tohto koncertu aj všetky videoklipy skupiny a ďalšie bonusy. Medzičasom Vratko Rohoň dokončil všetky výcviky a štúdiá a stal sa dopravným pilotom na lietadlách Cessna Citation CJ 525 a Boeing 737 v spoločnosti Air Slovakia, neskôr v Air Explore.
Comeback a po ňom.
2010.
Aj napriek tomu, že sa nepredpokladala ďalšia činnosť kapely, po nátlaku zo strany fanúšikov 11. januára 2010 kapela vydala oficiálne ohlásenie návratu a definovala spôsob občasného vystupovania. Vratko comeback komentoval slovami: "Pilotov je veľa, Inekafe je len jedno". Comebackovým singlom bola skladba "Deja vu". Na jar vyšiel dvojalbum "Najlepších 15 rockov", (Forza music) v ktorom je prvé CD sumárom všetkých hitov a druhé je unplugged prerábkami vybraných skladieb. K nemu boli vydané dva videoklipy, jeden k rovnomennému singlu a druhý ku skladbe "Pomôžte mi so mnou". V lete 2010 kapela odohrala 3 letné festivaly (Praha, Nové Mesto nad Váhom a Prešov) a na sklonku roka sa uchýlila do štúdia, kde pripravila po ôsmich rokoch nový materiál na nový album.
2011.
Na január 2011 kapela ohlásila jediný klubový koncert v Bratislave, ktorý bol vypredaný za rekordné 3 a pol hodiny, a tak z jedného koncertu vzniklo januárové mesačné turné po piatich mestách, napokon celkovo 15 koncertov, z toho 5 v Bratislave. Kapela odmietla možnosť presunúť koncerty do športových hál, nakoľko sa nechcela vzdať myšlienky klubovej show a atmosféry. Nový radový album kapela ohlásila na jeseň 2011. V marci gitarista Hulo vystriedal Waya a skupina sa zúčastnila na letných festivaloch na Slovensku i v Čechách. 21. novembra kapela vydala dlhoočakávaný album "Právo na šťastie" Album získal Zlatú platňu už prvý mesiac predaja, ktorý o tri dni neskôr v lietadle Boeing 737 nad Vysokými Tatrami pokrstil Marek Rakovický (šéf štúdia LavaSound kde album vznikal a člen kapely Lavagance). Letu z Bratislavy nad Tatry a späť, ktorý pilotoval Vratko Rohoň, sa zúčastnilo 72 fanúšikov a 72 novinárov.
2012.
Svoju koncertnú sezónu kapela odštartovala v Pražskom Paláci Akropolis 2. februára. Po tomto koncerte nasledovalo ďalších 13, z ktorých bola väčšina vypredaná. Počas INEKAFE - PRÁVO NA ŠŤASTIE TOUR 2012 navštívili postupne Prahu (2.2.), Plzeň (3.2.), Pardubice (4.2.), Ostravu (9.2.), Zlín (10.2.), Brno (11.2.), Žilinu (17.2.), Trenčín (18.2.), Banskú Bystricu (23.2., so slovenským krstom a odovzdaním Zlatej platne pre "Právo na šťastie"), Košice (24.2.), Prešov (25.2.). Turné kapela ukončila dvoma koncertmi v Bratislave (28.2. a 29.2.)
Ďalej nasledujú letné festivaly a dva klubové koncerty (jediné v lete 2012), ktoré sa kapela rozhodla odohrať v moravskom Velkom Měziříčí a juhočeskom Písku, kam sa vrátili po niekoľkých rokoch. Kapela tiež rozbehla projekt AIR INEKAFE (zalietaj si s Vratkom Rohoňom), počas ktorého Vratko povozí 100 ľudí z 20. letísk v Česku a Slovensku.
2013.
V tomto roku kapela aktívne koncertovala a hrala v mestách, kde sa roky nehralo, na letných festivaloch, ale aj v kluboch a festivaloch v Poľsku. Po desiatich rokoch koncertovala opäť na Poľskom Woodstocku. Dodo si otvoril vlastnú bubenícku školu "Rock'n Roll drumschool". Vratko Rohoň zmluvne znížil počet pracovných hodín v spoločnosti Air Explore ale s fanúšikmi kapely v rámci AIR INEKAFE lietal aj túto sezónu. Kapela nahrala hymnu pre domáci hokejový klub Slovan "Bratislava volá!".
2014.
Začiatkom roka 2014 basgitaristu Petra Fóru (Forusa) strieda Hulo (Roman Hulín), ktorý predtým hrával basu v kapelách ako Davová psychóza, či Testimony. V marci kapela vydala prvý singel z albumu s názvom "Strom" a vydala sa na krátke jarné "Strom minitour 2014" po českých a slovenských mestách. Od februára do novembra kapela nahráva nový, v poradí už siedmy radový album, ktorý dostal ázov "Nevhodný typ" (Shotgun records). Počas celého roka kapela aktívne koncertuje a popri tom z pripravovaného albumu postupne uverejňuje single, niektoré aj s videoklipmi (Čiernobiela, Nevhodný typ, Nezáujem). Album vychádza oficiálne 1.1.2015, avšak v predtermíne 1.12.2014 ho poštou dostávajú tí, ktorí si ho objednali vopred, dokonca za zníženú cenu. Tieto aktivity predznamenávajú veľkolepý charakter najbližšieho roka, kedy kapela oslávi 20 rokov svojej existencie. Vratkov projekt AIR INEKAFE - lietanie s fanúšikmi - zaznamenáva ďalšiu sezónu.
2015.
Kapela oslavuje 20 rokov svojej existencie a celý rok sa nesie v duchu výnimočných aktivít. Ako darček svojim fans (namiesto tradičnej bestofky) vydáva oficiálne 1.1.2015 album "Nevhodný typ". Zároveň v januári kapela štartuje doposiaľ najväčšie turné vo svojej histórii a to v 7 EU krajinách (Česko, Slovensko, Poľsko, Ukrajina, Srbsko, Írsko a Spojené kráľovstvo). Za zmienku stojí koncert v Srbsku (Bački Petrovac (Juhobáčsky obvod, Vojvodina)), ktorý bol nielenže búrlivo pozitívne prijatý mládežou miestnej slovenskej komunity a bol vypredaný, ale zároveň to bol prvý koncert slovenskej kapely v regióne slovenskej menšiny v Srbsku v histórii. V lete sa kapela zúčastňuje festivalov po Slovensku a Česku. Koncom roku 2015 odohrala skupina koncerty v 3 mestách, kde na každom z nich odznel jeden celý album (Čumil (Brno), Je tu niekto? (Praha), Príbeh (Ostrava) a Bez udania dôvodu (Bratislava)). Ako hosťujúci druhý gitarista s nimi tieto koncerty odohral Michal "Breny" Brener zo skupiny Rybičky 48. Vratkov projekt AIR INEKAFE - lietanie s fanúšikmi - zaznamenáva ďalšiu sezónu.
2016.
Začiatkom roku 2016 Hulo zakladá svoj sólový projekt Romanes a na jeho miesto prichádza naspäť Forus. Počas tohto roka sa kapela venuje koncertovaniu či už v kluboch, alebo na festivaloch. Počas jari vyráža na špeciálne turné "Mestá ďaleké 2016" na ktorom sa vracia buď do miest, kde veľmi dlho nehrala, alebo do miest, kde nikdy nehrala. Hlavne sa ale jedná o mestá naozaj vzdialené od rodnej Bratislavy. Od tohto roka až po rok 2019 kapela bude vydávať špeciálny každoročný dizajn svojho merchandise. Ten spočíva v oslave výročí 21, 22, 23 a 24 rokov kapely formou dizajnového odkazu na rovnaké modely vozidiel Volga GAZ (GAZ 21, GAZ 22, GAZ 23 a GAZ 24). Ako posledný dizajn z tejto série vyjde dizajn 31 a to v roku 2026 s odkazom na Volgu GAZ 31, ktorá bola piatym a zároveň posledným číselným typom tohto nielen pre kapelu kultového auta. Na autách Volga kapela začínala a počas svojho koncertovania na nich najazdila nespočet kilometrov. Mnohé z nich sa objavili aj vo videoklipoch (090x, Spomienky na budúcnosť, Ani minútu). Vratkov projekt AIR INEKAFE - lietanie s fanúšikmi - zaznamenáva ďalšiu sezónu.
2017.
Kapela sa venuje počas celého roku aktívnemu hraniu v kluboch aj na festivaloch. Na jar vzniká v štúdiu PULP v Bratislave singel "Sínus dopadu", ktorý je v šuflíku u Vratka 8 rokov. Jedná sa o atypický song, ktorý ako Vratko vyhlásil "8 rokov čakal na aranže". Singel je zaradený na bestofku "22 SVETELNÝCH ROKOV - Best of 1995-2017", ktorá mapuje 22 rokov kapely, čo je z pohľadu jej členov dostatočne okrúhle výročie na vydanie Best of. K singlu je natočený videoklip na Marse. CD vychádza 10. novembra 2017. Jednotku vzdialenosti "Svetelný rok" autor textu aj hudby Vratko použil v texte v súvislosti s vyjadrením času zámerne, najmä ako metaforu. "Svetelný rok je síce jednotkou vzdialenosti požívanej v astronómii, ale je to zároveň aj rovnica, z ktorej čas vieme veľmi jednoducho vypočítať ak poznáme vzialenosť, ktorú sme za tých 22 rokov prešli. Hlavne je to ale v našom prípade metafora" komentuje Vratko. Jeho projekt AIR INEKAFE - lietanie s fanúšikmi - zaznamenáva opäť ďalšiu sezónu.
2018.
Začiatkom roku 2018 na miesto basgitaristu nastupuje Vlado Bis, známy najmä zo začiatkov kapely Dimenzia X. Kapelu čaká plná sezóna hrania, či už v kluboch, alebo na festivaloch. AIR INEKAFE bude opäť lietať z letiska Senica.
2019.
Kapela sa štandardne venuje koncertnej činnosti počas roka. Približne od mája sa pripravuje projekt 25 rokov Inekafe symphonic. Projekt pripravuje Vratko s Lukášom Sommerom - českým skladateľom a aranžérom. Na konci roka je do spolupráce prizvaný aj spevácky zbor Tirnavia z Trnavy. Spevové aranžmány vytvoril Michal Stahl.
2020.
V januári 2020 odohrala kapela spolu s Českým symfonickým orchestrom 2 výročné špeciálne koncerty v Prahe (Fórum Karlín) a v Bratislave (NTC). Koncerty mali symfonické aranžmány a boli organizované za účelom oslávenia štvrťstoročia existencie kapely. Ohlas bol mimoriadny a vyšlo aj DVD/CD INEKAFE - 25 ROKOV SYMPHONIC - LIVE IN BRATISLAVA. Po tomto koncerte odohrala kapela už iba 2 vystúpenia a od 6.3.2020 v rámci opatrení na zamedzenie šírenia choroby COVID-19 bola nútená zrušiť všetky naplánované koncerty. V lete po čiastočnom uvoľnení Inekafe odohralo niekoľko menších open airov, ale po nástupe 2. vlny sa koncerty v polovici septembra opäť stopli až do konca roka. Turné 25 rockov - rocková časť sa prekladá o rok. Členovia kapely riešia alternatívne zamestnania, nakoľko pomoc od štátu neprichádza. Dodo učí na bicie, Vlado učí na škole matematiku a Vratko predáva byt a kupuje starší bager Terex a začína podnikať v rámci poskytovania služieb zemných prác. Tiež rozširuje domácu farmu a venuje sa chovu dobytka.
2021.
Začiatok roka sa nesie stále v znamení zákazu koncertovania. Kapela využíva tento priestor na nahrávanie 3 nových skladieb, ktoré sa chystá postupne vydávať v priebehu roka. Ako prvý vychádza 1.7. singel Všetky skladby sveta. V Máji krivka pandémie klesá, tak sa pomaly plánujú koncerty na leto, ktoré kapela postupne uvádza na svojej stránke. Koncom roka sa však koncerty vzhľadom na protipandemické opatrenia opäť prekladajú na ďalší rok. Na Štedrý deň dáva kapela svojim fanúšikom darček v podobe ďalšieho, tentokrát už čisto punkrockového, singla Málo.
2022.
Koncertovanie začiatkom roku 2022 je stále obmedzované protipandemickými opatreniami. Kapela sa preto zatvára da štúdia a realizuje tak svoj dávny sen, album coverov starých československých pesničiek, ktoré boli hitmi, keď členovia Inekafe boli ešte deťmi a možno to boli práve prvé skladby, ktorévo svojom živote vnímali ako také. Album sa nahráva v Bratislave, už klasicky v štúdiu LavaSound a dostáva názov Made in Czechoslovakia. Obal kapely je kreslený a vyjadruje retrospektívne oslobodenie leva (symbol štátneho znaku ČSSR) z klietky znaku a "užívanie si" pesničiek s kapelou, ktoré vyšli v drzej pop punkovej podobe, čo by bolo na tú dobu prakticky nemožné. Ako prvý singel vychádza pesnička Vymyslená od kapely Elán. Album obsahuje 5 českých a 5 slovenských coverov a dá sa povedať, že sa jedná o skladby časovo zaraditeľné do 80-tych rokov. V apríli sa postupne začína koncertovať, kapela hrá po dlhej dobe teda opäť kluby. V lete festivaly. Na jeseň vychádza Album Made in Czechoslovakia pod vydavateľstvom Warner music a v novembri sa natáča videoklip ku skladbe Severní vítr o.i. aj v pôvodných lokáciách v Karlových Varoch, známych z filmu Vrchní prchni!, vďaka ktorému je skladba známa. Na jeseň ešte odohráva kapela pár klubov v menších mestách V rámci miniturné VYMYSLENÁ WARM UP TOUR 2022, ktoré predznamenáva veľké turné na ďalší rok.
2023.
V januári Inekafe odohráva československé klubové turné k albumu Made in Czechoslovakia s názvom MADE IN CZECHOSLOVAKIA TOUR 2023. Turné je v 9 mestách a je vypredané. Kapela si ho spolu s fanúšikmi naozaj užíva, po niekoľkch rokoch nútenej stopky klubových akcií. Po tour sa opäť ide do štúdia, kde sa nahrávajú 2 skladby. Jedna je nová a jedna je prerábka skladby Leto!, ktorú kapela nahrala ešte v roku 2021. Vratko sa rozhodol skladbu prerobiť do viac "fresh" aranžu a tak vznikli verzie 2. Uvedená bola začiatkom leta 25.6.. O mesiac neskôr bola uvedená aj jej pôvodná rýchla punkrocková verzia. Kapela odohrá túto novinku aj naživo, unplugged na rádiu Expres, takže do tretice existuje aj unplugged verzia tejto skladby. Tá je spolu s punkrockovou dostupná iba na Youtube. V lete kapela hrá festivaly a na jeseň a v zime kluby v menších mestách.
2024.
V januári prebehne natáčanie posledných scén k novému singlu, ktorý sa nahral minulý rok a ktorého názov je Otázka za milión. Kapela štartuje koncertný rok v marci českými klubmi, ale už v apríli a máji sa objaví spolu s kapelou Horkýže slíže na spoločnom pódiu v 4 veľkých slovenských mestách na halovom turné s názvom SLÍŽE &amp; KAFE PO 100 ROKOCH TOUR 2024. Myšlienka turné bol spontánny nápad oboch kapiel, ktoré sa roky stretávajú na rôznych festivaloch, ale ešte nikdy nemali spoločné turné. Nový singel Otázka za milión vyšiel koncom apríla.
2025.
Kapela sa dostáva do 30. roku svojej existencie. V tomto duchu sa aj nesie celý rok 2025. Špeciálny merch, tour so skupinou Horkýže Slíže po Česku. 2. februára vychádza nový singel „Kolagénová nitka“. V lete festivaly a 31. októbra kapela vydáva ďalší singel „Keď odchádza niekto“. Ku skladbe je urobený výpravný videoklip a Vratko potvrdzuje, že sa jedná o najemotívnejšiu pesničku, akú kedy dal na papier. Venoval ju svojim starým rodičom. Na obdobie december 2025 – marec 2026 kapela ohlasuje klubové turné po 11 mestách na Slovensku a v Česku s názvom "Inekafe – 30 rokov (1995 – 2025) Grand Finále CS Klub Tour".
Členovia.
Časová os.
V osi nie sú zahrnutí hostia ani krátkodobé reuniony (2005, 2008 a 2009), z diskografie sú uvedené len radové albumy.
Diskografia.
Ak nie je uvedené inak, album (resp. časť diskografie) vydalo vydavateľstvo Forza. V septembri 2011 kapela prešla na Universal Music.
Single a videoklipy.
Videoklipy sú vyznačené hviezdičkou

</doc>
<doc id="203013" url="https://sk.wikipedia.org/wiki?curid=203013" title="Bystrý potok (prítok Váhu)">
Bystrý potok (prítok Váhu)

Bystrý potok je potok na Liptove, v okrese Ružomberok. Nachádza sa v severnej časti Veľkej Fatry, v jej podcelku Šípska Fatra, je to ľavostranný prítok Váhu, má dĺžku 9,5 km a je tokom III. rádu. 
Prameň.
Pramení na severovýchodnom svahu Maďarovej (1 340 m n. m.) v nadmorskej výške ca 1 250 m n. m., na katastrálnom území obec Ľubochňa. 
Priebeh toku.
Tečie prevažne smerom na sever cez Bystrú dolinu, len na krátkom úseku v pramennej oblasti smerom na východ. Na hornom toku tečie územím horských lúk, následne prevažne zalesneným územím s prevahou buka a lesa s mozaikou odlesnených území (na ktorých prebieha pasenie hovädzieho dobytka). V hornej a dolnej časti jeho tok sprevádza žlto-značený turistický chodník, ktorý sa v strednej časti od jeho koryta vzďaľuje a prechádza svahmi vysoko nad dolinou. Kým pramenná oblasť je súčasťou katastrálneho územia obce Ľubochňa, horný tok tvorí katastrálnu hranicu medzi Ľubochňou (ľavý breh) a Černovou (pravý breh), tak potom stredný a dolný tok oddeľuje Hubovú (na ľavom) a Černovú.
Prítoky.
Z oboch strán priberá iba kratšie prítoky, z nich vynikajú dva ľavostranné prítoky, jeden zo severného svahu Magurky (1 158 m n. m.), druhý spod Sedla pod Červeným grúňom a štyri pravostranné prítoky zo západných a severozápadných svahov Pliešky (1 085 m n. m.).
Ústie.
Do Váhu sa vlieva na katastrálnej hranici medzi obcou Hubová (3 km východne od stredu obce) a ružomberskou mestskou časťou Černová (3,5 km severozápadne od jej stredu), v blízkosti horárne Bystrá. Bližšie sú však intravilány obce Švošov (2 km na severozápad) a ružomberskej časti Hrboltová (2 km na juhovýchod odtiaľ). 

</doc>
<doc id="203014" url="https://sk.wikipedia.org/wiki?curid=203014" title="Svišťová dolina">
Svišťová dolina

Svišťová dolina, známa je aj forma Svišťovka, Dolina svišťovka (, , ) je dolina vo Vysokých Tatrách. Tiahne sa sponad "Poľany pod Vysokou" na juhovýchod k Poľskému hrebeňu. Je ohraničená vedľajším severozápadným hrebeňom Svišťového štítu, hlavným hrebeňom Vysokých Tatier od Svišťového štítu po Velický štít a severovýchodným vedľajším hrebeňom Velického štítu.
Názov.
Je odvodený od hojného výskytu typického vysokohorského hlodavca svišťa.
Prírodopis.
Preteká ňou Svišťovský potok, ktorý vzniká poniže Zamrznutého plesa a má niekoľko drobných prítokov, okrem iných aj zo Svišťových pliesok. Okrem nich sa nachádza v nej Hrubé pleso a Zamrznuté pleso.
Dolina má tri stupne. Sú to: "Nižná svišťová roveň" () asi , "Prostredná svišťová roveň" () asi a "Vyšná svišťová roveň" () asi .
Turistika.
Po modrej turistickej značke z Lysej Poľany vedie popri pravom brehu Bielej vody lesná cesta (je aj pre starších turistov pohodlná) na Bielovodskú poľanu, kde v jej strede stojí lesovňa. V hornej časti doliny, pod Bielovodskou vežou je "Poľana pod Vysokou". Značkovaná cesta vedie Bielovodskou dolinou okolo Rozpadlín, Spismichalovej doliny, Litvorového žľabu, Rovienok, Svišťovej doliny, ktoré sú po ľavej strane turistického chodníka do Litvorovej doliny a do Zamrznutého kotla, kde sa cesty rozdeľujú po modrej značke do Prielomu a na Zbojnícku chatu vo Veľkej Studenej doline a po zelenej značke cez Poľský hrebeň do Velickej doliny a na Sliezsky dom.
Z Lysej Poľany vedie ku horárni v Bielovodskej doline bezbariérový turistický chodník, vhodný pre ľudí so zníženou mobilitou a imobilných. Má dĺžku 4 km, jeho povrch je zhutnený štrkový, preto sa najmä vozičkárom odporúča sprievod.

</doc>
<doc id="203015" url="https://sk.wikipedia.org/wiki?curid=203015" title="Žabia Bielovodská dolina">
Žabia Bielovodská dolina

Žabia Bielovodská dolina, správne Žabia dolina bielovodská (, , ) je postranná vetva Bielovodskej doliny vo Vysokých Tatrách. 
Názov.
Odvíja sa od žiab. Jeho autormi boli pravdepodobne zlatokopi. Vznikol niekedy v 18. storočí, keď hľadači pokladov sklamaní neúspechmi vymýšľali nadprirodzené tvory, ktoré by im svojimi schopnosťami pomohli dopátrať sa bájnej "klenotnice Tatier". Rozprávkové žaby - obrovské ropuchy so zlatými korunkami a kačky so zlatými chocholčekmi oživovali tatranské plesá a znášali v skrýšach zlaté vajíčka. 
Poloha.
Nachádza sa medzi hrebeňmi "Siedmych granátov" a "Žabích štítov" od západu a hrebeňom Mlynára od východu. 
Preteká ňou Žabí potok. Nachádzajú sa v nej Nižné a Vyšné Bielovodské Žabie pleso. Nevedie do nej žiaden značkovaný chodník.
Zaujímavosť.
Do roku 1933 v doline pásli ovce pastieri z Jurgova. Na jej hornej hranici stál primitívny salaš. Prvými turistami v doline boli v roku 1914 Poliaci "Józef Lesiecki a Józef Oppenheim".
Turistika.
Do doliny nevedú turistické chodníky. Je v chránenej prírodnej rezervácii. 

</doc>
<doc id="203018" url="https://sk.wikipedia.org/wiki?curid=203018" title="Litvorová dolina">
Litvorová dolina

Litvorová dolina (, , ) sa nachádza v závere Bielovodskej doliny vo Vysokých Tatrách. Tvorí jedno z horných odvetví doliny. Je dlhé približne . Nachádza sa medzi vedľajším hrebeňom Velického štítu, krátkym úsekom hlavného hrebeňa Tatier od Velického štítu po Litvorový štít a severozápadným vedľajším ramenom Litvorového štítu. Od svojho juhovýchodného uzáveru smeruje na severozápad a splýva s dolnou časťou Kačacej doliny, takže ju dávnejšie pokladali za jej súčasť.
Názov.
Pomenovanie je odvodené od litvora - archangeliky lekárskej, ktorá rastie v kosodrevinovom pásme a bývala hojne zastúpená pri Litvorovom plese.
Prírodopis.
V doline leží Litvorové pleso. Z neho odteká Litvorový potok, ktorý spolu so Zeleným potokom tvorí Bielu vodu.
Turistika.
Po modrej turistickej značke z Lysej Poľany vedie popri pravom brehu Bielej vody lesná cesta (je aj pre starších turistov pohodlná) na Bielovodskú poľanu, kde v jej strede stojí lesovňa. V hornej časti doliny, pod Bielovodskou vežou je "Poľana pod Vysokou". Značkovaná cesta vedie Bielovodskou dolinou okolo Rozpadlín, Spismichalovej doliny, Litvorového žľabu, Rovienok, Svišťovej doliny, ktoré sú po ľavej strane turistického chodníka do Litvorovej doliny a do Zamrznutého kotla, kde sa cesty rozdeľujú po modrej značke do Prielomu a na Zbojnícku chatu vo Veľkej Studenej doline a po zelenej značke cez Poľský hrebeň do Velickej doliny a na Sliezsky dom.
Z Lysej Poľany vedie ku horárni v Bielovodskej doline bezbariérový turistický chodník, vhodný pre ľudí so zníženou mobilitou a imobilných. Má dĺžku 4 km, jeho povrch je zhutnený štrkový, preto sa najmä vozičkárom odporúča sprievod.

</doc>
<doc id="203020" url="https://sk.wikipedia.org/wiki?curid=203020" title="Žabí potok">
Žabí potok

Žabí potok môže byť:

</doc>
<doc id="203021" url="https://sk.wikipedia.org/wiki?curid=203021" title="Poľský zlotý">
Poľský zlotý

Poľský zlotý alebo len zlotý () je jednotka poľskej meny, ktorá sa delí na 100 grošov. 
Do obehu bol novo uvedený v roku 1924 peňažnou reformou ministra financií Władysława Grabského, keď nahradil poľskú marku, vtedajšiu menovú jednotku, ktorá prešla hyperinfláciou na začiatku 20. rokov 20. storočia. Hodnota novej meny bola stanovená na 0,1687 gramov zlata za 1 zlotý s výmenným kurzom 1 zlotý = 1 800 000 poľských mariek. Mince poľských zlotých majú nerovnomerné strany
Mince: 1, 2, 5, 10, 20, 50 grošov, 1, 2, 5 zl.
Bankovky: 10, 20, 50, 100, 200, 500 zl.

</doc>
<doc id="203024" url="https://sk.wikipedia.org/wiki?curid=203024" title="Kaštieľ v Diviakoch">
Kaštieľ v Diviakoch

Kaštieľ v Diviakoch alebo Platthyovský kaštieľ stojí v mestskej časti Turčianskych Teplíc v Diviakoch na Matičnej ulici 1467/61. 
Pôvodne renesančný kaštieľ bol postavený okolo roku 1630 na príkaz Františka Platthyho (správcu majetkov na dvore Michala Thurzu), preto je kaštieľ niekedy označovaný aj ako Platthyovský. V rokoch 1745-1747 bol prestavaný na renesančno-barokový komplex s obrannou funkciou. V roku 1754 boli dostavané kamenné steny, maštale a sýpka. Jeho posledným vlastníkom bol gróf Karol Pongrácz. V roku 1946 bol kaštieľ zoštátnený, pričom zápisnica o zoštátnení uvádza, že v tomto čase bol už objekt v dezolátnom stave.Kaštieľ bol obnovený v štýle purizmu v r. 195258, keď zámok prevzala Matica Slovenská. Dnes je pracoviskom Slovenskej národnej knižnice. V bývalej maštali je umiestnený depozitár historických knižných fondov.
Kaštieľ je dvojpodlažná budova na pôdoryse tvaru písmena U, na východnej strane s dvoma kratšími krídlami uzatvárajúcimi nádvorie, na západnej strane s dvoma štvorcovými vežami. Na vstupnej strane na vnútornom nároží oboch krídel sú symetricky situované okrúhle arkiere, posadené na krakorcoch. Fasády majú štvorcové a obdĺžnikové okná s kamennou šambránou a nadokennou rímsou. Na všetkých nárožiach je plastické kvádrovanie. Strechy na vežiach sú manzardové a na objekte sedlové s valbou. Sú pokryté dreveným šindľom. V miestnostiach sú prevažne valené lunetové klenby. Na nádvorí je studňa. Vnútorné zariadenie je podľa návrhu A. Slatinského. Nádvorie z uličnej strany zakončuje budova sýpky. Cez širokú polkruhovú bránu vedie klenutý podjazd do nádvoria. Vyústenie podjazdu tvorí malý rizalit do nádvoria, členený tromi oblúkmi.
Interiéry kaštieľa, žiaľ, nie sú otvorené pre verejnosť, pohľadom na jeho pôvabný zovňajšok, ktorý vo svojom diele vyzdvihol i slávny uhorský polyhistor Matej Bel označivší kúriu za veľkú ozdobu obce, sa však môže bez okolkov pokochať každý.

</doc>
<doc id="203025" url="https://sk.wikipedia.org/wiki?curid=203025" title="Simon Singh">
Simon Singh

Simon Lehna Singh (* 1964 Wellington grófstvo Somerset, Anglicko) je britský vedecký novinár, autor a producent. 
Singh študoval fyziku na Imperial College v Londýne a na univerzite v Cambridge. Ziskal doktorát v oblasti fyziky malých častíc.
Od roku 1990 do 1997 pracoval ako producent pri BBC a v roku 1996 získal ocenenie "British Academy Award" za svoje vysielanie "Fermatova veta"
Tiež sa spolupodieľa na YouTube kanály numberphile. 

</doc>
<doc id="203043" url="https://sk.wikipedia.org/wiki?curid=203043" title="Drachma (novoveké Grécko)">
Drachma (novoveké Grécko)

Drachma bol názov troch novovekých gréckych mien. Prvá bola uvedená v roku 1832 a posledná bola nahradená eurom v roku 2002 pri výmennom kurze 340,75 drachiem za euro. 
Mince:5,10,20,50,100 drachiem
Bankovky:50,100,500,1000,5000,10000 drachiem

</doc>
<doc id="203044" url="https://sk.wikipedia.org/wiki?curid=203044" title="Zloty">
Zloty



</doc>
<doc id="203045" url="https://sk.wikipedia.org/wiki?curid=203045" title="Stephen Wiltshire">
Stephen Wiltshire

Stephen Wiltshire, (* 24. apríl 1974, Londýn, Spojené kráľovstvo) je britský výtvarník s diagnózou autizmus. 
Narodil sa v Londýne rodičom, ktorí pochádzali zo Západnej Indie. Preslávil sa najmä schopnosťou kresliť panorámy miest po jednom zhliadnutí vďaka fotografickej pamäti na grafické vnemy.

</doc>
<doc id="203050" url="https://sk.wikipedia.org/wiki?curid=203050" title="Krymská vojna">
Krymská vojna

Krymská vojna bol ozbrojený konflikt medzi Ruským impériom a koalíciou Osmanskej ríše, Francúzska, Spojeného kráľovstva a Sardínskeho kráľovstva v rokoch 1853 až 1856. Väčšina bojových operácií sa uskutočnila na polostrove Krym, k bojom menšej intenzity došlo aj v oblasti západného Turecka a Čierneho mora.
Medzi geopolitické príčiny vojny patril úpadok Osmanskej ríše („východná otázka“), expanzia Ruska v predchádzajúcich rusko-tureckých vojnách a snaha Veľkej Británie a Francúzska zachovať Osmanskú ríšu, aby sa zachovala rovnováha síl v rámci Koncertu veľmocí. Ohniskom sporu bol spor o práva kresťanských menšín v Palestíne, ktorá bola vtedy súčasťou Osmanskej ríše, pričom Francúzi presadzovali práva rímskokatolíkov a Rusko práva východnej pravoslávnej cirkvi.
Cirkvi sa s Osmanmi dohodli, ale francúzsky cisár Napoleon III. aj ruský cár Mikuláš I. odmietli ustúpiť. Mikuláš vydal ultimátum, v ktorom požadoval, aby sa pravoslávni poddaní Osmanskej ríše dostali pod jeho ochranu. Británia sa pokúsila o sprostredkovanie a dohodla kompromis, s ktorým Mikuláš súhlasil. Keď Osmani požadovali zmeny v dohode, Mikuláš od nej odstúpil a pripravoval sa na vojnu.
V júli 1853 ruské vojská obsadili podunajské kniežatstvá (dnes súčasť Rumunska, ale vtedy pod osmanskou zvrchovanosťou). Dňa 16. októbra 1853 Osmani po získaní prísľubov podpory od Francúzska a Británie vyhlásili Rusku vojnu. Osmani pod vedením Omara Pašu viedli silnú obrannú kampaň a zastavili ruský postup pri Silistre (dnes v Bulharsku). Samostatná akcia na pevnostné mesto Kars v Osmanskej ríši viedla k obliehaniu a osmanský pokus o posilnenie posádky zničila ruská flotila v bitke pri Sinope v novembri 1853.
V januári 1854 vstúpili britské a francúzske flotily do Čierneho mora v obave z rastúceho vplyvu Ruského impéria. V júni 1854 sa presunuli na sever k Varne a dorazili práve v čase, keď Rusi opustili Silistru. V Baltskom mori, neďaleko ruského hlavného mesta Petrohradu, anglicko-francúzska flotila zaviedla námornú blokádu a zablokovala početnú prevahu ruskej Baltskej flotily, čím spôsobila Rusku hospodárske škody blokovaním obchodu a zároveň prinútila Rusov držať veľkú armádu strážiacu Petrohrad pred potenciálnym spojeneckým útokom.
Po menšej potýčke pri Köstence (dnes Konstanca) sa spojeneckí velitelia rozhodli zaútočiť na hlavnú ruskú námornú základňu v Čiernom mori, Sevastopoľ na Kryme. Po dlhších prípravách sa spojenecké vojská vylodili na polostrove v septembri 1854 a po víťazstve v bitke pri Alme 20. septembra 1854 sa vydali na pochod do bodu južne od Sevastopola. Rusi 25. októbra podnikli protiútok, ktorý vyústil do bitky pri Balaklave, a boli odrazení, ale jednotky britskej armády boli v dôsledku toho vážne oslabené. Druhý ruský protiútok pri Inkermane sa skončil patovou situáciou.
V roku 1855 vyslalo talianske Sardínske kráľovstvo na Krym expedičné oddiely, ktoré sa pridali na stranu Francúzska, Veľkej Británie a Osmanskej ríše. Front sa ustálil na obliehaní Sevastopoľa, ktoré sa vyznačovalo krutými podmienkami pre vojská na oboch stranách. Menšie vojenské akcie sa uskutočnili na Kaukaze (1853 - 1855), v Bielom mori (júl - august 1854) a v severnom Tichomorí (1854 - 1855).
Sevastopoľ napokon padol po jedenástich mesiacoch, keď Francúzi zaútočili na pevnosť Malakoff. Rusko, ktoré bolo izolované a čelilo hrozbe invázie Západu, ak by vojna pokračovala, požiadalo v marci 1856 o mier. Francúzsko a Veľká Británia tento vývoj privítali vzhľadom na nepopularitu konfliktu na domácej scéne. Parížska mierová zmluva podpísaná 30. marca 1856 ukončila vojnu. Zakázala Rusku umiestňovať vojnové lode v Čiernom mori. Osmanské vazalské štáty Valašsko a Moldavsko sa stali z veľkej časti nezávislými. Kresťania v Osmanskej ríši získali určitú oficiálnu rovnoprávnosť a pravoslávna cirkev znovu získala kontrolu nad spornými kresťanskými cirkvami.
Krymská vojna bola jedným z prvých konfliktov, v ktorom vojenské jednotky použili moderné technológie, ako napríklad výbušné delostrelecké granáty, železnice a telegraf. Táto vojna bola tiež jednou z prvých, ktoré boli podrobne zdokumentované v písomných správach a na fotografiách. Vojna sa rýchlo stala symbolom logistických, zdravotníckych a taktických zlyhaní a zlého riadenia. Reakcia v Británii viedla k požiadavke profesionalizácie medicíny, ktorú najviac preslávila Florence Nightingalová, ktorá si získala celosvetovú pozornosť vďaka priekopníctvu modernej ošetrovateľskej starostlivosti pri ošetrovaní ranených.
Krymská vojna znamenala pre ruské impérium zlom. Vojna oslabila ruskú cársku armádu, vyčerpala štátnu pokladnicu a podkopala vplyv Ruska v Európe. Ríši trvalo desaťročia, kým sa zotavila. Poníženie Ruska prinútilo jeho vzdelané elity identifikovať svoje problémy a uznať potrebu zásadných reforiem. Rýchlu modernizáciu považovali za jediný spôsob, ako obnoviť postavenie impéria ako európskej mocnosti. Vojna sa tak stala katalyzátorom reforiem ruských spoločenských inštitúcií vrátane zrušenia nevoľníctva a reorganizácie súdnictva, miestnej samosprávy, vzdelávania a vojenskej služby.
Východná otázka.
Keďže Osmanská ríša v 19. storočí neustále slabla, Ruská ríša bola pripravená využiť túto situáciu a expandovať na juh. V 50. rokoch 19. storočia sa britské a francúzske impériá spojili s Osmanskou ríšou a boli odhodlané tomu zabrániť. Historik A. J. P. Taylor tvrdil, že vojna nevyplynula z agresie, ale zo vzájomných obáv hlavných aktérov:Krymská vojna bola v istom zmysle predurčená a mala hlboké príčiny. Ani Mikuláš I., ani Napoleon III., ani britská vláda nemohli z konfliktu kvôli prestíži ustúpiť, keď sa už spustil. Mikuláš potreboval podriadené Turecko kvôli bezpečnosti Ruska; Napoleon potreboval úspech kvôli svojmu domácemu postaveniu; britská vláda potrebovala nezávislé Turecko kvôli bezpečnosti východného Stredomoria... Krymskú vojnu spôsobil vzájomný strach, nie vzájomná agresia.
Oslabenie Osmanskej ríše: 20. - 40. roky 19. storočia.
Na začiatku 19. storočia čelila Osmanská ríša viacerým existenčným problémom. Srbská revolúcia v roku 1804 viedla k autonómii prvého balkánskeho kresťanského národa v rámci ríše. Grécka vojna za nezávislosť, ktorá sa začala začiatkom roka 1821, poskytla ďalší dôkaz vnútornej a vojenskej slabosti ríše a páchanie krutostí osmanskými vojenskými jednotkami ríšu ešte viac oslabilo. Rozpustenie stáročného janičiarskeho zboru sultánom Mahmudom II. 15. júna 1826 (Vaka-i Hayriye) pomohlo ríši z dlhodobejšieho hľadiska, ale krátkodobo ju pripravilo o existujúcu stálu armádu. V roku 1827 anglo-francúzsko-ruská flotila zničila v bitke pri Navarine takmer všetky osmanské námorné jednotky. V roku 1830 sa Grécko po desiatich rokoch vojny a rusko-tureckej vojny (1828 – 1829) stalo nezávislým. Adrianopolský mier (1829) umožnila ruským a západoeurópskym obchodným lodiam voľný prechod cez čiernomorské úžiny. Autonómiu získalo aj Srbsko a podunajské kniežatstvá (Moldavsko a Valašsko) sa stali územiami pod ruskou ochranou.
Francúzsko využilo príležitosť a v roku 1830 obsadilo Alžírsko, ktoré bolo pod osmanskou nadvládou. V roku 1831 egyptský paša Muhammad Alí, najmocnejší vazal Osmanskej ríše, vyhlásil nezávislosť. Osmanské vojská boli porazené vo viacerých bitkách, čo prinútilo Mahmuda II. požiadať o ruskú vojenskú pomoc. V roku 1833 sa na brehoch Bosporu vylodila 10-tisícová ruská armáda, ktorá pomohla zabrániť Egypťanom v dobytí Konštantínopolu.
„Dôvody cárovho znepokojenia nie sú neznáme. Ibrahimov postup neohrozoval len Turecko. Priamo ohrozené boli aj práva, ktoré Rusku zabezpečovala postupnosť zmlúv. Vymenenie energickej albánskej dynastie v Konštantínopole namiesto slabých Osmanov bolo to posledné, čo si mocnosť, ktorá si prirodzene želala mať pod kontrolou bránu do Stredozemného mora, želala". Rusko bolo spokojné so slabou vládou v Konštantínopole (Istanbule).
Výsledkom bolo podpísanie Hünkâr İskelesiskej zmluvy, z ktorej malo Rusko veľký prospech. Ustanovovalo sa v nej vojenské spojenectvo medzi Ruskou a Osmanskou ríšou v prípade útoku tretej strany na ich územie. V tajnej časti zmluvy však bolo Turecko oslobodené od povinnosti poskytnúť vojsko; namiesto toho prisľúbilo uzavrieť Bospor a Dardanely pre cudzie lode s výnimkou Ruska. Egypt zostal nominálne pod osmanskou zvrchovanosťou, ale "de facto" bol nezávislý.
V roku 1838, v podobnej situácii ako v roku 1831, bol egyptský kráľ Muhammad Alí nespokojný s nedostatkom kontroly a moci v Sýrii a obnovil vojenské akcie. Osmani prehrali s Egypťanmi v bitke pri Nezibe 24. júna 1839, ale zachránili ich Veľká Británia, Rakúsko, Prusko a Rusko, ktoré 15. júla 1840 podpísali v Londýne dohovor, ktorý Muhammadovi Alímu a jeho potomkom udelil právo zdediť moc v Egypte výmenou za stiahnutie egyptských vojsk zo Sýrie a Libanonu. Muhammad Alí musel navyše priznať formálnu závislosť od osmanského sultána. Po tom, ako Muhammad Alí odmietol splniť požiadavky dohovoru, spojenecká anglo-rakúska flotila zablokovala deltu Nílu, bombardovala Bejrút a dobyla Akko. Muhammad Alí potom prijal podmienky dohovoru.
Dňa 13. júla 1841, po vypršaní platnosti Hünkâr İskelesiskej zmluvy, bol pod tlakom európskych krajín podpísaný Londýnsky dohovor o úžinách. Nová zmluva zbavovala Rusko práva blokovať prejazd vojnových lodí do Čierneho mora v prípade vojny. Cesta do Čierneho mora tak bola pre britské a francúzske vojnové lode počas prípadného rusko-osmanského konfliktu otvorená.
Ruskí historici majú tendenciu považovať túto skutočnosť za dôkaz toho, že Rusko nemalo agresívne plány. Ruský historik V. N. Vinogradov píše: „Podpísanie dokumentov bolo výsledkom premyslených rozhodnutí: Nový Londýnsky dohovor záväzný pre všetkých, uzatváral Bospor a Dardanely. Vzhľadom na absenciu plánov na expanziu to bolo rozumné rozhodnutie“.
V roku 1838 Británia stratila záujem rozdrviť Osmanskú ríšu. Naopak, po uzavretí obchodnej zmluvy z roku 1838 získala Británia neobmedzený prístup na trhy Osmanskej ríše. „Británia zaviedla voči Porte colný dohovor, ktorý v skutočnosti premenil Osmanskú ríšu na virtuálnu zónu voľného obchodu. Jej obchodné záujmy ju preto tlačili k ochrane integrity Osmanskej ríše. Z dlhodobého hľadiska Osmanská ríša stratila možnosť modernizácie a industrializácie, ale z krátkodobého hľadiska získala možnosť získať podporu európskych mocností (predovšetkým Veľkej Británie) v boji proti túžbe podrobených národov po sebaurčení a Ruska, ktoré sa snažilo potlačiť jej vplyv na Balkáne a v Ázii.
Európski politici verejne dávali Osmanom rozsiahle sľuby. Lord Palmerston, britský minister zahraničných vecí, v roku 1839 povedal: „Všetko, čo počúvame o rozklade tureckej ríše, o tom, že je to mŕtve telo alebo kmeň bez miazgy a podobne, je čistý a nefalšovaný nezmysel. Pri desiatich rokoch mieru pod európskou ochranou v spojení s vnútornými reformami sa mi nezdá, že by bol dôvod, prečo by sa z nej opäť nestala úctyhodná mocnosť.
Orlando Figes tvrdil, že „motívom Britov pri presadzovaní liberálnych reforiem nebolo len zabezpečenie nezávislosti Osmanskej ríše od Ruska. Ich cieľom bolo aj podporiť vplyv Británie v Turecku“, ďalej: „presadzovať britské záujmy v oblasti voľného obchodu (čo mohlo znieť nádherne, ale pravdepodobne to Osmanskej ríši škodilo)“.
„Britský vývoz do Osmanskej ríše, vrátane Egypta a podunajských kniežatstiev, sa v rokoch 1840 až 1851 zvýšil takmer trojnásobne (...) Z finančného hľadiska bolo teda pre Britániu veľmi dôležité zabrániť tomu, aby sa Osmanská ríša dostala do iných rúk.“
„Od tohto momentu (1838) vývoz britského priemyselného tovaru do Turecka prudko stúpol. Do roku 1850 sa zvýšil jedenásťnásobne“.
Pomoc západoeurópskych mocností alebo Ruska dvakrát zachránila Osmanskú ríšu pred zničením, ale zároveň Osmani stratili svoju nezávislosť v zahraničnej politike. Veľká Británia a Francúzsko si viac ako iné štáty želali zachovať integritu Osmanskej ríše, pretože nechceli, aby Rusko získalo prístup k Stredozemnému moru. Rovnaké obavy malo aj Rakúsko.
Ruský expanzionizmus.
Rusko ako člen Svätej aliancie pôsobilo ako „európska polícia“, aby udržalo rovnováhu síl, ktorá bola ustanovená na Viedenskom kongrese v roku 1815. Rusko pomáhalo Rakúsku pri potláčaní uhorskej revolúcie v roku 1848 a očakávalo, že bude mať voľnú ruku pri riešení svojich problémov s Osmanskou ríšou, „chorým mužom Európy“. Británia však nemohla tolerovať ruskú dominanciu v osmanských záležitostiach, ktorá by spochybnila jej nadvládu vo východnom Stredomorí.
Po storočiach osmanskej expanzie na sever a krymsko-nohanských nájazdov začalo Rusko začiatkom 17. storočia expandovať na juh cez riedko osídlené „divoké polia“ k teplovodným prístavom Čierneho mora, ktoré na rozdiel od hŕstky prístavov kontrolovaných Ruskom na severe nezamŕza. Cieľom bolo podporiť celoročný obchod a celoročné námorníctvo. Snaha o dosiahnutie tohto cieľa priviedla vznikajúci ruský štát do konfliktu s ukrajinskými kozákmi, neskôr s Tatármi z Krymského chanátu, a Čerkesmi.
„Plán na rozvoj Ruska ako južnej veľmoci sa začal realizovať v roku 1776, keď Katarína poverila Poťomkina vedením Novoruska (Novorossie), riedko osídleného územia, ktoré bolo nedávno dobyté od Osmanov na severnom pobreží Čierneho mora, a nariadila mu kolonizovať túto oblasť.“ Keď Rusko dobylo tieto skupiny a získalo do vlastníctva ich územia, Osmanská ríša stratila nárazníkovú zónu proti ruskej expanzii a obe ríše sa dostali do priameho konfliktu. Konflikt s Osmanskou ríšou predstavoval aj dôležitú náboženskú otázku, keďže Rusko sa považovalo za ochrancu dejín východnej pravoslávnej cirkvi pod osmanskými ortodoxnými kresťanmi, s ktorými sa právne zaobchádzalo ako s občanmi druhej kategórie. Osmanský reformný edikt z roku 1856, vyhlásený po vojne, do značnej miery zrušil väčšinu druhotriedneho postavenia, predovšetkým daň, ktorú platili len nemoslimovia.
Británia sa bezprostredne obávala expanzie Ruska na úkor Osmanskej ríše. Briti si želali zachovať integritu Osmanskej ríše a obávali sa, že Rusko by mohlo postupovať smerom k britskej Indii alebo sa presunúť do Škandinávie či západnej Európy. Odvedenie pozornosti (v podobe Osmanskej ríše) na ruskom juhozápadnom krídle by túto hrozbu zmiernilo. Kráľovské námorníctvo chcelo tiež zabrániť hrozbe silného ruského cisárskeho námorníctva. Taylor uviedol britskú perspektívu:Krymská vojna sa viedla skôr kvôli Európe než kvôli východnej otázke; viedla sa proti Rusku, nie v prospech Turecka... Briti bojovali proti Rusku z nevôle a predpokladali, že jeho porážka posilní európsku rovnováhu síl.
Kvôli „britským obchodným a strategickým záujmom na Blízkom východe a v Indii“ sa Briti pridali k Francúzom, čím „upevnili spojenectvo s Britániou a... posilnili jej vojenskú moc“. Medzi tých, ktorí podporovali britskú stratégiu, patrili Karl Marx a Friedrich Engels. Marx vo svojich článkoch pre "New-York Tribune" okolo roku 1853 vnímal krymskú vojnu ako konflikt medzi demokratickými ideálmi Západu, ktorý sa začal „veľkým hnutím roku 1789“, proti „Rusku a absolutizmu“. Osmanskú ríšu označil za nárazník proti vzoru expanzionizmu cára. Marx a Engels tiež obvinili lorda Palmerstona, že sa zahráva so záujmami Ruska a neseriózne sa pripravuje na konflikt. Marx veril, že Palmerston je podplatený Ruskom, a toto presvedčenie zdieľal aj s Davidom Urquhartom. Urquhart bol zasa britský politik, ktorý bol hlavným zástancom Osmanskej ríše.
Michail Pogodin, profesor histórie na Moskovskej univerzite, poskytol Mikulášovi I. zhrnutie ruskej politiky voči Slovanom počas vojny. Mikulášova odpoveď bola plná výčitiek voči Západu. Mikuláš zdieľal Pogodinov pocit, že úloha Ruska ako ochrancu pravoslávnych kresťanov v Osmanskej ríši nebola pochopená a že Západ s Ruskom zaobchádza nespravodlivo. Mikuláš schvaľoval najmä nasledujúcu pasáž:Francúzsko zaberá Alžírsko Turecku a Anglicko takmer každý rok anektuje ďalšie indické kniežatstvo: nič z toho nenarušuje rovnováhu síl; ale keď Rusko obsadí Moldavsko a Valašsko, hoci len dočasne, naruší to rovnováhu síl. Francúzsko obsadí Rím a zostane tam niekoľko rokov v čase mieru: to nič neznamená; ale Rusko len pomyslí na obsadenie Konštantínopolu a mier v Európe je ohrozený. Angličania vyhlasujú vojnu Číňanom, ktorí ich, ako sa zdá, urazili: nikto nemá právo zasiahnuť; ale Rusko je povinné požiadať Európu o povolenie, ak sa háda so svojím susedom. Anglicko sa vyhráža Grécku, aby podporilo falošné nároky mizerného Žida, a páli jeho flotilu: to je zákonný krok; Rusko však požaduje zmluvu na ochranu miliónov kresťanov, a to sa považuje za posilnenie jeho postavenia na Východe na úkor rovnováhy síl. Od Západu nemôžeme očakávať nič iné ako slepú nenávisť a zlobu... ("poznámka na margo Mikuláša I.:" „To je celá pointa“).
— Memorandum Michaila Pogodina Mikulášovi I., 1853Rusko bolo vojensky slabé, technologicky zaostalé a administratívne neschopné. Napriek veľkým ambíciám smerom na juh nemalo vybudovanú železničnú sieť týmto smerom a jeho komunikácie boli slabé. Jeho byrokracia bola preplnená úplatkárstvom, korupciou a neefektívnosťou a nebola pripravená na vojnu. Jej námorníctvo bolo slabé a technologicky zaostalé. Jej armáda, hoci bola veľmi početná, trpela plukovníkmi, ktorí si privyrábali na žoldoch, slabou morálkou a technologickým deficitom v porovnaní s Britániou a Francúzskom. Na konci vojny sa hlboké nedostatky ruských ozbrojených síl ukázali ako zjavné a ruské vedenie bolo odhodlané ich reformovať.
Bez ohľadu na to, aké veľké boli problémy Ruska, Rusko verilo, že problémy Osmanov sú väčšie. „V boji jeden na jedného Mikuláš (cár) nepochyboval, že porazí osmanské vojská a námorníctvo“. Ruská zahraničná politika nechápala význam obchodných záujmov Veľkej Británie a nerozumela zmenám situácie po uzavretí anglo-osmanskej zmluvy v roku 1838. Rusko sa pokúsilo „čestne“ rokovať so Spojeným kráľovstvom o rozdelení Osmanskej ríše a urobilo ústupky, aby eliminovalo všetky námietky Spojeného kráľovstva.
„Ako sme videli, cár Mikuláš sa vždy usiloval o udržanie srdečného porozumenia s Anglickom v súvislosti s východnou otázkou a začiatkom jari 1853 absolvoval sériu rozhovorov so sirom Georgeom Hamiltonom Seymourom, vtedajším britským veľvyslancom v Petrohrade.“ Cár Mikuláš I. ubezpečil, že nemá v úmysle zmocniť sa Konštantínopolu a území na Balkáne, sám ponúkol Británii ovládnutie Egypta a Kréty. Ústupky pri uzatváraní Londýnskeho dohovoru o úžinách boli urobené už skôr v roku 1841. „Podpísaním dohovoru sa Rusi vzdali svojho výsadného postavenia v Osmanskej ríši a kontroly nad úžinami, a to všetko v nádeji na zlepšenie vzťahov s Britániou a izoláciu Francúzska“. Británia však po roku 1838 mala záujem zachovať integritu Osmanskej ríše a všetky ruské návrhy odmietla. „Pád Osmanskej ríše však nebol požiadavkou britskej politiky na Východe. Slabý osmanský štát najlepšie vyhovoval britským záujmom“.
Vojna.
Vojnu vyvolal vpád ruských vojsk na územie dnešného Rumunska, Moldavska a Valašska v júli 1853, ktoré v tom čase patrilo Osmanskej ríši. Rusko sa snažilo posilniť svoje mocenské pozície na Balkáne na úkor Turkov. To nevyhovovalo ostatným veľmociam, hlavne Spojenému kráľovstvu a Francúzsku. 
Po napadnutí svojho územia vypovedala Osmanská ríša v októbri 1853 Rusku vojnu. Británia a Francúzsko vyslali na ochranu Istanbulu svoje vojnové lode. Turci porazili Rusov pri rumunskom meste Oltenita, Rusom sa však podarilo zničiť tureckú flotilu pri Sinope.
Začiatkom roku 1854 vplávali do Čierneho mora vojnové lode Spojeného kráľovstva a Francúzska na ochranu osmanského loďstva. Ruské jednotky zaútočili na osmanské vojsko v Bulharsku.
Útok na Krym.
28. marca 1854 vypovedali vojnu Rusku Spojené kráľovstvo a Francúzsko. Spojenci sa 13. marca vylodili na západnom Kryme s asi 55 000 mužmi, severne od mesta Sevastopoľ. Pri rieke Alma sa im 21. septembra 1854 podarilo zvíťaziť nad Rusmi (okolo 4 000 mŕtvych Rusov a 2000 mŕtvych spojencov). Nakoniec sa spojeneckej armáde podarilo 4. októbra obkľúčiť Sevastopoľ, ktorý bol pevnosťou a dôležitou námornou základňou ruského námorníctva. 25. októbra sa Rusi neúspešne pokúsili prelomiť obkľúčenie v časti britského sektoru, neďaleko od prístavného mestečka Balaklava. Následný protiútok britskej ľahkej kavalérie skončil masakrom vďaka ruskej krížovej delostreleckej paľbe. Začala sa zákopová vojna, ktorá predznamenala spôsob boja na frontoch 1. svetovej vojny. 5. novembra nevyšiel Rusom pokus o vrazenie klinu medzi spojenecké vojská pri Inkermane. Porážka si vyžiadala 12 000 mŕtvych. Spojenci stratili viac ako 4 000 mužov. 
V januári 1855 vypovedalo vojnu Rusku aj Sardínske kráľovstvo. Jeho premiér gróf C. Cavour vyslal na Krym vojsko. Spojenci sa 7. júna pokúsili útokom dobyť Sevastopoľ, ale nepodarilo sa im to ani za cenu 7 000 mŕtvych a ranených. Straty Rusov boli ešte vyššie.
Druhý pokus o desať dní neskôr bol takisto neúspešný. 16. augusta sa neúspechom skončil pokus Rusov o prelomenie obliehania. Výsledkom bolo viac ako 8 000 mŕtvych. Obrancovia Sevastopoľa boli v ťažkej situácii a 8. septembra 1855 kapitulovali.
Výsledok.
30. marca 1856 bola v Paríži podpísaná mierová zmluva. Podpísali ju Rusko, Osmanská ríša, Spojené kráľovstvo, Francúzsko, Sardínske kráľovstvo (Piemont), Rakúsko a Prusko. Boli obnovené predvojnové hranice medzi Ruskom a Tureckom a Turci museli súhlasiť s demilitarizáciou Čierneho mora a dolného toku Dunaja. K Moldavsku bola pripojená južná Besarábia a došlo k medzinárodnému uznaniu autonómie Moldavska a Valašska pod formálnou tureckou zvrchovanosťou. 
Neschopnosť spojencov poraziť za krátky čas ruskú armádu, ktorá bola technicky zaostalejšia, súvisela okrem nepochopenia nového druhu vojny spojeneckým velením s neschopnosťou a niekedy aj nemožnosťou využiť vlastnú technologickú a vojenskú prevahu. Svoju úlohu zohrávala tiež dĺžka zásobovacích línií armád bojujúcich na Kryme. Samozrejme aj húževnatosť ruských vojakov brániacich sa na svojom území a ich dokonalá znalosť terénu spolu so systémom opevnení okolo Sevastopoľa prispeli k tomu, že ruská armáda dokázala tak dlho odolávať. Krymská vojna sa stala prvou vojnou, o ktorej aktuálnom vývoji sa čitatelia dozvedali vďaka telegrafu a fotografii (spojeneckých vojakov a miesta bojov fotografoval najmä Angličan Roger Fenton). Utrpenie vojakov na bojisku sa prostredníctvom fotografie a telegrafie dostalo na stránky novín a prinášalo čitateľom aktuálne informácie o dianí na bojisku.

</doc>
<doc id="203055" url="https://sk.wikipedia.org/wiki?curid=203055" title="Diviaky">
Diviaky

Diviaky môžu byť:

</doc>
<doc id="203056" url="https://sk.wikipedia.org/wiki?curid=203056" title="Šiling">
Šiling

Šiling môže byť:

</doc>
<doc id="203057" url="https://sk.wikipedia.org/wiki?curid=203057" title="Grécka drachma">
Grécka drachma



</doc>
<doc id="203058" url="https://sk.wikipedia.org/wiki?curid=203058" title="Drachma">
Drachma

Drachma môže byť:

</doc>
<doc id="203061" url="https://sk.wikipedia.org/wiki?curid=203061" title="Abovci">
Abovci

Abovci (v základnom tvare Aba) je jeden z najstarších a najvýznamnejších ranouhorských šľachtických rodov."" Rod bol pomenovaný po svojom najvýznamnejšom členovi, Samuelovi Abovi,treťom uhorskom kráľovi, zaťovi kráľa Štefana I. Abovské panstvo sa rozkladalo v kraji pod pohorím Matra, pravdepodobné sídlo ranouhorského kniežatstva bol Jáger. Abovci medzi inými postavili i Slanecký hrad a hrad Branč. Názov rodu sa taktiež zachoval aj v názvoch viacerých sídlisk, medzi nimi napr. Abasár, Abaujvár, Abaújszina, Abaújszántó, či v názve regiónu a bývalej župy Abov.
Dejiny rodu.
Predkovia rodu pochádzali z časti Chazarov, ktorí sa v 9. storočí odtrhli od Chazarského kaganátu a pridali k starým Maďarom. Najstarším známym predkom bol Póta (Pata), ktorý si pod Matrou (Heves) postavil hrad. Po vzniku Uhorska získali Abovci panstvá aj severnejšie, v Above a Šariši. Vrchol svojho vplyvu dosiahli v časoch kráľa Štefana I., keď sa knieža Samuel Aba oženil so Štefanovou najmladšou dcérou a stal sa uhorským palatínom. Po povstaní Uhrov proti Štefanovmu synovcovi Petrovi Orseolovi sa v rokoch 1041-1044 Samuel Aba stal aj uhorským kráľom. V roku 1067 založili rodový benediktínsky kláštor vo Feldebrő a v roku 1143 v Krásnej nad Hornádom. Samuelova vláda netrvala dlho a po tom, čo si znepriatelil domácu šľachtu i nemeckého cisára Henricha bol Samuel po bitke pri Menfő (1044) popravený. V arpádovských časoch sa viacerí Abovci stali najvyššími krajinskými hodnostármi a sudcami. Z písomných prameňov z 13.-14. storočia možno doložiť až 28 vetiev rodu. Z územia terajšieho Slovenska to boli napríklad šľachtici z Hosťoviec (Vendégi), z Berótoviec (Bertóty), zo Širokého (Širokai), z Hendrichoviec (Hedri), z Drienova (Šomoši), z Lipovca (Kecer) a mnohé ďalšie. Významný vplyv si Abovci, a najmä ich vetva Omodejovci, udržali až do začiatku 14. storočia.Na svoju, od panovníka nezávislú politiku Abovci (Omodejovci) doplatili po nástupe kráľa Karola Róberta z Anjou, ktorý ich v roku 1312 pri Rozhanovciach porazil a skonfiškoval veľkú časť ich majetkov. V tomto čase význam rodu postupne upadal až nakoniec rod úplne vymizol z písomných prameňov. 
Známi príslušníci rodu.
, Medzi najvýznamnejších členov rodu patrili:

</doc>
<doc id="203062" url="https://sk.wikipedia.org/wiki?curid=203062" title="Toliar">
Toliar

Toliar môže byť:

</doc>
<doc id="203063" url="https://sk.wikipedia.org/wiki?curid=203063" title="Marka">
Marka

Marka môže byť:

</doc>
<doc id="203064" url="https://sk.wikipedia.org/wiki?curid=203064" title="Darina Lehotská">
Darina Lehotská

Doc. PhDr. Darina Lehotská, CSc. (* 28. január 1922, Kremnica – † 12. február 1990, Bratislava) bola slovenská archivárka, historička a vysokoškolská pedagogička.
V rokoch 1941-1945 študovala históriu a slovenčinu na Filozofickej fakulte UK v Bratislave, kde v roku 1946 získala doktorát z filozofie (PhDr.). V roku 1958 sa habilitovala na docentku pomocných vied historických a v roku 1967 jej bola udelená vedecká hodnosť kandidátky historických vied (CSc.). Z politických dôvodov sa nemohla stať univerzitnou profesorkou.
Po ukončení štúdia pracovala v Archíve mesta Bratislavy, kde pracovala v rokoch 1945-1955. Zároveň prednášala od roku 1950 archívnictvo na Filozofickej fakulte UK, kde v rokoch 1955-1987 pôsobila spočiatku ako odborná asistentka Katedry československých dejín a archívnictva, neskôr ako docentka. Jej pedagogická činnosť bola zameraná najmä na archívnictvo a diplomatiku, ale venovala sa aj ostatným pomocným historickým vedám.
Vedeckým zameraním doc. Lehotskej boli najmä mestská kancelária a dejiny Bratislavy. Okrem toho publikovala aj poznatky z dejín ostatných slovenských miest, z regionálnych dejín a podieľala sa na vydávaní archívnych dokumentov a vysokoškolských učebníc. Svojou vedeckou a pedagogickou činnosťou ovplyvnila niekoľko generácií slovenských archivárov a historikov.

</doc>
<doc id="203066" url="https://sk.wikipedia.org/wiki?curid=203066" title="Agrarizmus">
Agrarizmus

Agrarizmus je politicko-ideologický prúd, ktorý za základ národného hospodárstva považuje poľnohospodárstvo. 
Od polovice 19. storočia sa šíril z Nemecka do mnohých európskych krajín, pevnú pôdu našiel napríklad v Poľsku, Dánsku či v balkánskych štátoch. K propagátorom agrarizmu na Slovensku od začiatku 20. storočia patrili najmä Milan Hodža a Pavel Blaho, ktorí po vzniku Česko-slovenskej republiky, vychádzajúc z agrárnej štruktúry Slovenska, dali tomuto hnutiu politický rámec vo forme politickej strany (Národná a roľnícka strana, neskôr Slovenská národná a roľnícka strana). V roku 1922 sa slovenskí a českí agrárnici spojili do Republikánskej strany poľnohospodárskeho a maloroľníckeho ľudu, ktorá patrila medzi najsilnejšie česko-slovenské strany.

</doc>
<doc id="203068" url="https://sk.wikipedia.org/wiki?curid=203068" title="Aksamitka (chránené územie)">
Aksamitka (chránené územie)

Aksamitka je národná prírodná pamiatka v katastrálnom území obce Haligovce v okrese Stará Ľubovňa v Prešovskom kraji.
Nachádza sa v geomorfologickom celku Pieniny, je súčasťou ochranného pásma Pieninského národného parku a bola vyhlásená v roku 1979. Predmetom ochrany je jaskyňa s dĺžkou s narušenou krasovou výzdobou, ako aj výskytom netopierov. Je to aj archeologické nálezisko, verejnosti nie je sprístupnená.

</doc>
<doc id="203074" url="https://sk.wikipedia.org/wiki?curid=203074" title="Kostol svätého Gála">
Kostol svätého Gála

Kostol svätého Gála môže byť:
na Slovensku:
v Česku:

</doc>
<doc id="203077" url="https://sk.wikipedia.org/wiki?curid=203077" title="Kostol svätého Martina">
Kostol svätého Martina

Kostol svätého Martina môže byť kostol v týchto obciach:

</doc>
<doc id="203079" url="https://sk.wikipedia.org/wiki?curid=203079" title="Steven Erikson">
Steven Erikson

Steven Erikson (* 7. október 1959, Toronto, Kanada) je pseudonym Stevena Rune Lundina, kanadského spisovateľa fantasy, ktorý vyštudoval archeológiu a antropológiu. Nejaký čas strávil na vykopávkach v Južnej a Strednej Amerike. Tam sa tiež zoznámil so svojou manželkou. V súčasnosti sa venuje už len písaniu.Jeho najznámejšie dielo je 10-dielna séria románov Malazská Kniha padlých.
Začiatky.
Jeho prvý fantasy román "Gardens of the Moon" (1999) je prvým z 10-dielnej Malazskej Knihy padlých. Štýl jeho písania sa zameriava na zložité zápletky z pohľadu viacerých postáv. Svet Malazu navrhli Steven Erikson a Ian Cameron Esslemont pôvodne ako hru na hrdinov (RPG). Román "Gardens of the Moon" vznikol ako filmový scenár a neskôr sa vyvinul do podoby románu, ktorý Erikson dokončil v rokoch 1991 – 1992; nedokázal ho však predať. Ku koncu 90-tich rokov vydavateľstvo Bantam UK román odkúpilo a požiadalo Eriksona, aby napísal ďalšie knihy z rovnakého sveta. Naplánoval 10-dielnu sériu a pri písaní použil históriu sveta, ktorú vymyslel spolu s Esslemontom. Zmluva s Bantam UK mala hodnotu 675 000 libier, čo bol „jeden z najväčších honorárov zaplatených za fantasy sériu“.
Erikson uviedol, že sa rád hrá a mení zažité zvyklosti fantasy tým, že predstavuje postavy, ktoré porušujú stereotyp spájaný s ich rolami. Typickým príkladom je hĺbavý a zároveň vražedný barbar Karsa Orlong. Taktiež úmyselne začal sériu uprostred už prebiehajúceho príbehu namiesto častejšieho úvodu.
Bibliografia.
Malazská Kniha padlých.
Príbehy, ktoré tvoria jadro série:
Novely, ktoré sa odohrávajú vo svete Malazu:
Charkanaská trilógia:

</doc>
<doc id="203085" url="https://sk.wikipedia.org/wiki?curid=203085" title="Mesto Rijeka">
Mesto Rijeka



</doc>
<doc id="203090" url="https://sk.wikipedia.org/wiki?curid=203090" title="Alúvium Blhu">
Alúvium Blhu

Alúvium Blhu je chránený areál v katastrálnom území obce Hrušovo v okrese Rimavská Sobota. Patrí pod CHKO Cerovskú vrchovinu.
Nachádza sa v geomorfologickom celku Revúcka vrchovina, rozprestiera sa na ploche a bol vyhlásený v roku 1991. Predmetom ochrany je jelšový biotop na nive rieky Blh s výskytom perovníka pštrosieho ("Matteuccia sthruthiopteris"). Ochranné pásmo nebolo určené.

</doc>
<doc id="203091" url="https://sk.wikipedia.org/wiki?curid=203091" title="Far Cry 2">
Far Cry 2

Far Cry 2 je akčná počítačová hra žánru first-person shooter, pokračovanie úspešnej hry Far Cry z roku 2004. Firma CryTek, vývojári pôvodného prvého dielu Far Cry sa nepodieľali na vývoji titulu. 
Gameplay.
Far Cry 2 sa odohráva na území afrického kontinentu.
Zbrane.
Hráč má aj prístup k veľkému arzenálu zbraní. Medzi ne patria:
DUNIA Engine.
DUNIA, slovo perzského pôvodu, ktoré znamená život. DUNIA je vlastne obrovský, realistický, prepracovaný a detailný ekosystém. Každý konár ide bez problémov odstreliť, stromy sa regenerujú po dlhšom časovom úseku. Rovnako sa dá kosiť tráva, alebo sa dajú zapáliť aj rozľahlé územia.

</doc>
<doc id="203094" url="https://sk.wikipedia.org/wiki?curid=203094" title="Alúvium Gidry">
Alúvium Gidry

Alúvium Gidry je prírodná rezervácia v katastrálnom území obce Budmerice v okrese Pezinok. 
Chránené územie je súčasťou geomorfologického celku Podunajská pahorkatina, podcelku Trnavská pahorkatina, má rozlohu a bola vyhlásená v roku 1993 bez ochranného pásma. Na území rezervácie platí 5. stupeň ochrany.
Predmetom ochrany sú: "Zachované prirodzené močiarne spoločenstvá tvorené zvyškom jelšového lesa, dvoma jazierkami s priľahlými močiarno-vŕbovými porastmi na alúviu riečky Gidra."

</doc>
<doc id="203096" url="https://sk.wikipedia.org/wiki?curid=203096" title="Alúvium Paríža">
Alúvium Paríža

Alúvium Paríža je chránený areál v katastrálnom území obcí Nová Vieska a Strekov v okrese Nové Zámky.
Nachádza sa v geomorfologickom celku Podunajská pahorkatina, má rozlohu a prvýkrát bol vyhlásený v roku 1988. Predmetom ochrany sú zachované lužné porasty v poľnohospodárskej krajine na nive Paríža.

</doc>
<doc id="203097" url="https://sk.wikipedia.org/wiki?curid=203097" title="Brad Renfro">
Brad Renfro

Brad Renfro, celým menom Bradley Barron Renfro (* 25. júl 1982, Knoxville, Tennessee, USA – † 15. január 2008 Los Angeles, Kalifornia) bol americký herec. V roku 1994 sa sa ako 12-ročný preslávil v hlavnej filmovej úlohe vo filme režiséra Joela Schumachera Klient natočeného podľa románu Johna Grishama. Nasledovalo 21 obsadení v ďalších filmoch, ďalšie filmové role v krátkometrážnych filmoch a dve obsadenia v televíznych seriáloch. Zomrel na predávkovanie heroínom 15. januára 2008.
Životopis.
Skorý život a kariéra.
Brad Renfro sa narodil v meste Knoxville v americkom federálnom štáte Tennessee. Jeho matka bola Angela a otec Marc Renfro, pracovník vo fabrike. Od piatich rokov Brada Renfra vychovávala stará mama, cirkevná pracovníčka. Ako desať ročného ho objavil vedúci filmových výberových konaní režiséra J. Schumachera Mali Finn. Režisér Joel Schumacher ho obsadil do hlavnej úlohy vo filme "Klient" z roku 1994. V roku 1995 bol kritikmi ocenený za výkon vo filme "Liek" a film "Klient". V tom istom roku hral popri Jonathanovi T. Thomasovi úlohu Hucka v adaptáci podľa Marka Twaina "Tom a Huck". Následne popri hercoch Brad Pitt, Robert de Niro, Kevin Bacon a Dustinn Hoffmann účinkoval vo filme Barryho Levinsona natočeného podľa novely Lorenza Carcaterra "Spáči" a vo filme režiséra Bryana Singera popri Ianovi McKellenovi "Nadaný žiak", natočeného podľa románu Stephena Kinga. V tom istom roku, počas realistickej reklamnej kampane pred uvedením počítačovej hry "Resident Evil 2" na trh, stvárnil charakter policajta z Racoon City Leona S. Kennedyho, jedného z voliteľných charakterov postáv v hre. V roku 2001 hral vo filme režisérky Christiny Wayne "Drsná škola" a filme režiséra Larryho Clarka "Šikana". O rok neskôr nasledoval film režiséra Jordana Bradyho "Confessions of an American Girl". Ďalej hral v epizóde seriálu "" a v roku 2005 vo filme "Zvieracia kazajka". V roku 2008 dokončil natáčanie filmu "The Informers", v ktorom hral s hercami ako Mickey Rourke, Kim Basingerová a Billy Bob Thornton. Brad Renfro bol bratranec speváka Jesseho Haseka z kapely "10 Years" a účinkoval v prvej verzii videoklipu pre ich pesničku "Wasteland". 
Závislosť a register trestných činov.
Dňa 3. júna 1998 boli 15 ročný Brad Renfro a jeho 19 ročný bratranec zadržaní za prechovávanie narkotík. V cigaretovej škatuľke mu našli dva balíčky kokaínu a v ponožke sáčok marihuany. Procesu sa vyhol dohodou, že v budúcnosti sa podrobí niekoľkým náhodným drogovým testom a bude sa vyhýbať omamným látkam. Dňa 28. augusta 2000 sa v prístave Fort Lauderdale, Florida pokúsil s kamarátom Haroldom Bondom odcudziť jachtu. V januári 2001 ho odsúdili na dva roky podmienečne, na zaplatenie vzniknutej škody na plavidle majiteľovi a výdavkov policajného úradu Fort Lauderdale spojených s vyšetrovaním. Dňa 14. januára 2002, nedodržal podmienky skúšobnej lehoty keď ho v rodnom meste Knoxville zadržali za konzum drog na verejnosti a riadenie vozidla bez platného preukazu. Následne sa musel podrobiť trojmesačnej odvykacej kúre. V decembri 2005 bol Brad Renfro zadržaný počas tajnej akcie polície LAPD, keď sa od policajného agenta - domnelého dílera pokúsil kúpiť heroín. Jeho fotka ukazujúca ho v policajných putách bola na titulných stránkach denníka Los Angeles Times. Vyšetrovateľovi sa priznal, že užíva heroín a metadon. V procese sa k vine priznal a bolo mu uložený trojročný podmienečný trest. V roku 2006 strávil desať dní za mrežami, potom ako ho usvedčili z prechovávania omamných látok a vedenia motorového vozidla pod vplyvom omamných látok.
Úmrtie.
Zomrel 15. januára 2008 vo svojom byte v Los Angeles na predávkovanie heroínom a morfínom, čo bolo 8. februára 2008 oficiálne potvrdené. Mal 25 rokov. Jeho telo bolo prevezené do miesta jeho rodiska a bol pochovaný 22. januára 2008 na cintoríne Red House Cemetery v Blaine v Tennessee. 
Presne po dvoch týždňoch po smrti Brada Renfra zomrela doma jeho stará mama, ktorá ho vychovávala a ktorá sa o neho starala v začiatkoch jeho kariéry. Oficiálne zdroje potvrdili, že umrela prirodzenou smrťou.
Brad Renfro zomrel týždeň predtým, ako na predávkovanie liekmi zomrel aj Heath Ledger. V roku 1999 sa zúčastnil obaja na rovnakom filmovom výberovom konaní na úlohu "Gabriela Martina" vo filme Patriot, ktorú nakoniec získal Heath Ledger.
Brad Renfro mal syna Yamata Renfra. Narodil sa v roku 2003 a stará sa oňho jeho matka v Japonsku.

</doc>
<doc id="203098" url="https://sk.wikipedia.org/wiki?curid=203098" title="Alúvium Žitavy">
Alúvium Žitavy

Alúvium Žitavy je prírodná rezervácia v katastrálnom území mesta Hurbanovo a obce Martovce v okrese Komárno.
Je lokalizovaná v geomorfologickom celku Podunajská rovina, má rozlohu a bola vyhlásená v roku 1993. Dôvodom ochrany je zachovaný lužný les s diverzitou rozmanitých druhov rastlín a živočíchov, vrátane množstva vtákov (hniezdiská).
V rezervácii Alúvium Žitavy bolo zistených 16 druhov vodných mäkkýšov.

</doc>
<doc id="203099" url="https://sk.wikipedia.org/wiki?curid=203099" title="Karol Spišák">
Karol Spišák

Karol Spišák (* 17. august 1941, Bratislava – † 13. marec 2007, Bratislava) bol slovenský herec a režisér. 
Životopis.
V Nitre začal študovať Pedagogickú fakultu, školu však nedokončil. Roku 1964 v Bratislave vyštudoval divadelnú réžiu na Vysokej škole múzických umení. Od roku 1965 pôsobil v nitrianskom Divadle Andreja Bagara ako režisér, neskôr ako umelecký šéf. Pôsobenie v divadle ukončil roku 1994, kedy sa stal riaditeľom Bábkového divadla Nitra.
Zomrel 13. marca 2007 v Bratislave po ťažkej chorobe. V umeleckej branži pokračujú jeho synovia Michal a Ondrej. Po jeho smrti bol za riaditeľa Bábkového divadla Nitra vymenovaný jeho syn, Ondrej Spišák (* 1964). Roku 2009 premenovali názov divadla na jeho počesť na Staré divadlo Karola Spišáka.

</doc>
<doc id="203100" url="https://sk.wikipedia.org/wiki?curid=203100" title="Billy Joe Armstrong">
Billy Joe Armstrong



</doc>
<doc id="203101" url="https://sk.wikipedia.org/wiki?curid=203101" title="Basket Case">
Basket Case

„Basket Case“ je pieseň skupiny Green Day z ich tretieho albumu "Dookie". Po tom, čo vyšla ako singel v januári 1995 sa stala obrovským hitom, 5 týždňov obsadila prvé miesto v rebríčkoch Modern Rock Tracks. Pieseň napísal frontam skupiny Billie Joe Armstrong, pričom text obsahuje jeho boj s úzkosťou.
V roku 1995 bola skupina za singel nominovaná na Grammy za najlepší rockový spevácky výkon. Pieseň tiež vyšla na kompilácii "International Superhits!", ktorá vyšla v roku 2001.
Zoznam skladieb.
7" Vinylové single Box Set

</doc>
<doc id="203112" url="https://sk.wikipedia.org/wiki?curid=203112" title="Bunker">
Bunker

Bunker je zodolnená obranná stavba, patrí k prvkom modernej fortifikácie. Začali sa používať pred prvou svetovou vojnou, mohutný rozvoj prebehol pred a počas druhej svetovej vojny, ako aj počas studenej vojny. Bunker môže byť vybudovaný ako stály, spravidla železobetónový objekt - súčasť stáleho opevnenia, alebo ako súčasť poľného opevnenia. Bunker zväčša vybudovaný ako polozapustený (len čiastočne vyčnievajúci z terénu), zapustený (strop objektu je na úrovni terénu) alebo podzemný objekt, len výnimočne je bunker vybudovaný ako povrchový objekt. 
Úlohou bunkru je chrániť živú silu a techniku pred účinkami bojových prostriedkov nepriateľa. 
Typy bunkrov.
Podľa určenia možno bunkre rozdeliť na:
Bunkre ako stále obranné objekty sú len výnimočne budované ako jednotlivé objekty, oveľa častejšie vyvárajú určitý systém rovnakých alebo podobných objektov - napríklad líniu pohraničného alebo pobrežného opevnenia, opevnený priestor, alebo sú do nejakého obranného systému rôznym spôsobom zapojené - napríklad zodolnené letisko, základňa strategických rakiet, ale tiež napríklad systém ochrany obyvateľstva proti zbraniam hromadného ničenia.
Bojové objekty.
Sú určené predovšetkým na priame vedenie bojovej činnosti. Podľa druhu a bojového určenia môžu byť vyzbrojené guľometmi, delami rôznych kalibrov a mínometmi, ako aj ďalšími druhmi zbraní. Podľa bojového určenia môžu mať veľmi rozdielnu konštrukciu - od jednoduchej polozapustenej stavby s jedinou miestnosťou, ktorá slúži ako bojové stanovište zbraní, ubytovací priestor pre pár vojakov i skladisko munície zároveň, po rozsiahle niekoľkoposchodové objekty s posádkou niekoľko desiatok vojakov, s vlastným zdrojom vody a elektriny. 
Pozorovacie a kontrolné stanovištia.
Sú určené na pozorovanie priestoru bojiska alebo iného záujmového priestoru (napríklad mestá, priemyslového závodu a podobne). 
Úkryty pre živú silu.
Sú určené na ochranu živej sily pred účinkami nepriateľskej paľby. 
Úkryty pre strediská velenia a riadenia.
Sú určené pre ochranu veliteľstiev a štábov pred účinkami nepriateľskej paľby. Spravidla sú lepšie chránené (odolnejšie) ako úkryty pre živú silu. Mimoriadne odolné sú objekty pre ochranu najvyššieho vedenia štátu.
Úkryty pre vojenskú techniku.
Sú určené pre ochranu vojenskej techniky pred účinkami nepriateľských zbraní. Umožňujú tiež obsluhu a údržbu ukrytej vojenskej techniky. Sú to napríklad úkryty pre bojové lietadlá, k najväčším bunkrom patrili napríklad nemecké úkryty pre ponorky.
Úkryty pre obyvateľstvo a pre výrobné zariadenia a zásoby.
Začali sa budovať pred a počas druhej svetovej vojny, ako reakcia na zvýšenú účinnosť leteckého bombardovania zázemia znepriatelených strán a tým aj zvýšené ohrozenie obyvateľstva a výrobných kapacít. Zvláštny význam nadobudli v období studenej vojny a ako reakcia na hrozbu použitia zbraní hromadného ničenia. V tejto podobe sa radia k objektom civilnej ochrany.

</doc>
<doc id="203122" url="https://sk.wikipedia.org/wiki?curid=203122" title="Zoznam ministrov zahraničných vecí Česko-Slovenska">
Zoznam ministrov zahraničných vecí Česko-Slovenska

Od vzniku Česko-Slovenska v roku 1918 do jeho rozpadu v roku 1992 mal štát týchto ministrov zahraničných vecí:

</doc>
<doc id="203124" url="https://sk.wikipedia.org/wiki?curid=203124" title="Ornithodira">
Ornithodira

Ornithodira je taxón plazov patriaci do taxónu Avemetatarsalia (Pan-Aves), ktorý patrí pod Archosauria. Ornithodira pozostáva v podstate z vtákojašterov a dinosaurov.
Charakteristika.
Tieto živočíchy sú charakteristické vzpriamenou chôdzou a krkom v tvare S, vďaka čomu majú názov Ornithodira, čiže vtáčí krk. 
Systematika.
Ornithodira:
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z taxónu Ornithodira vyňaté vtáky (tvoria samostatnú triedu blanovcov).

</doc>
<doc id="203126" url="https://sk.wikipedia.org/wiki?curid=203126" title="TGM">
TGM



</doc>
<doc id="203130" url="https://sk.wikipedia.org/wiki?curid=203130" title="Miriam Bobková">
Miriam Bobková

Miriam Bobková (* 2. marec 1979, Spišská Nová Ves) je slovenská atlétka, bežkyňa na 100 metrov cez prekážky, vysoká 175 cm a váži 67 kg. Je členkou klubu AK Spartak Dubnica nad Váhom. V roku 2007 na MS v atletike nepostúpila z rozbehu. Na Letných olympijských hrách 2008 v Pekingu taktiež nepostúpila z rozbehu.
Vrcholové podujatia.
Peking 2008.
Na olympijských hrách v Pekingu 2008 vypadla v rozbehoch a časom 13,65 s skončila na celkovom 37. mieste.
 Jej štartovná rekacia bola 0,230 s.

</doc>
<doc id="203134" url="https://sk.wikipedia.org/wiki?curid=203134" title="Pterosauromorpha">
Pterosauromorpha



</doc>
<doc id="203135" url="https://sk.wikipedia.org/wiki?curid=203135" title="Agrihan">
Agrihan



</doc>
<doc id="203139" url="https://sk.wikipedia.org/wiki?curid=203139" title="Výnos o zriadení Protektorátu Čechy a Morava">
Výnos o zriadení Protektorátu Čechy a Morava

Výnos o zriadení Protektorátu Čechy a Morava je výnos vydaný Adolfom Hitlerom 16. marca 1939 v Prahe, ktorý po vyhlásení samostatnosti slovenského štátu 14. marca 1939 a okupácii českých krajín nemeckými vojskami 15. marca 1939 formálne zavŕšil existenciu pomníchovského Česko-Slovenska a včlenil zvyšok Česka do Veľkonemeckej ríše ako (ríšsky) Protektorát Čechy a Morava ("Reichsprotektorat Böhmen und Mähren").
Výnos bol publikovaný vo vestníku ríšskeho protektora pod číslom RP06/39 a v česko-slovenskej zbierke zákonov pod číslom 75/1939. Text je v oboch prípadoch v nemčine, pričom v čs. zbierke zákonov nasleduje český preklad, ktorý však nemá charakter oficiálneho prameňa práva. 16. marca 1939 bol uverejnený na prvých stranách všetkých českých denníkov.

</doc>
<doc id="203140" url="https://sk.wikipedia.org/wiki?curid=203140" title="Archieparchia">
Archieparchia

Archieparchia alebo zriedkavo arcieparchia je vo východných katolíckych cirkvách územie s veriacimi, ktorí sú zverení do pastoračnej starostlivosti archieparchu. Na jej čele stojí archieparcha (arcieparcha), ktorý môže byť aj metropolitom, ale nie každý archieparcha je metropolitom.
Termín archieparchia je ekvivalentom termínu arcidiecéza používaného v rímskokatolíckej cirkvi.
Archieparchie (a ich archieparchovia) sa riadia podľa kánonov 177-310 Kódexu kánonov východných cirkví.

</doc>
<doc id="203141" url="https://sk.wikipedia.org/wiki?curid=203141" title="Prešovská archieparchia">
Prešovská archieparchia

Gréckokatolícke arcibiskupstvo Prešov alebo Prešovská archieparchia alebo Prešovská gréckokatolícka archieparchia alebo zriedkavejšie Prešovská gréckokatolícka arcieparchia je metropolitná archieparchia Gréckokatolíckej cirkvi na Slovensku "sui iuris" so sídlom v Prešove. Na jej čelo bol 26. októbra 2023 vymenovaný Jonáš Maxim M.S.U..
História.
Archieparchia bola zriadená ako eparchia () 3. novembra 1815 cisárom Františkom I. (na základe patronátneho práva) a kanonicky erigovaná 22. septembra 1818 rímskym pápežom Piom VII. bulou Relata Semper. Prešovská eparchia bola vyčlenená z územia pôvodnej Mukačevskej gréckokatolíckej eparchie.
Dňa 30. januára 2008 rímsky pápež Benedikt XVI. túto eparchiu povýšil na archieparchiu a zároveň zriadil Prešovskú gréckokatolícku metropoliu. Sufragánnymi eparchiami sa stali Košická eparchia a novozaložená Bratislavská eparchia. Rozloha archieparchie je zhodná s územím Prešovského kraja.
Biskupi.
Arcibiskup a metropolita.
Na čele Prešovskej archieparchie je v súčasnosti Jeho Vysokopreosvietenosť vladyka Jonáš Maxim ako arcibiskup a metropolita. Menovaný bol 26. októbra 2023, biskupskú chirotóniu prijal 27. januára 2024 a v ten istý deň sa ujal riadenia Prešovskej archieparchie.
Emeritný arcibiskup.
Arcibiskupom a metropolitom bol do 25. apríla 2022 vladyka Ján Babjak. Do úradu prešovského eparchu ho menoval pápež Ján Pavol II. 11. decembra 2002. Biskupskú vysviacku prijal z rúk sv. Jána Pavla II. v Bazilike sv. Petra v Ríme 6. januára 2003. Intronizácia sa uskutočnila 18. januára 2003 v Prešove. 30. januára 2008 pápež Benedikt XVI. v súvislosti s novým kánonickým usporiadaním Gréckokatolíckej cirkvi na Slovensku vymenoval Jána Babjaka za prvého prešovského arcibiskupa a metropolitu. 
Jeho zrieknutie úradu bolo prijaté pápežom Františkom a oznámené 25. apríla 2022. Archieparchiu od toho dňa viedol ako apoštolský administrátor "sede vacante" vladyka Peter Rusnák, bratislavský eparcha, a to až do chirotónie a intronizácie vladyku Jonáša 27. januára 2024.
Pomocný biskup.
V súčasnosti je Prešovská archieparchia bez pomocného biskupa. Pápež František vymenoval 19. apríla 2013 pomocného biskupa pre Prešovskú archieparchiu otca Milana Lacha SJ. Jeho chirotonia sa uskutočnila v Ľutine 1. júna 2013. Vladyka Milan Lach bol 24. júna 2017 menovaný za apoštolského administrátora Eparchie Parma pre Ruténov v USA. 
V rokoch 19921997 bol pomocným biskupom Milan Chautur, ktorý bol v roku 1997 vymenovaný za exarchu Košického exarchátu.
Archieparchiálny vikariát.
Arcibiskup a metropolita Ján Babjak zriadil 13. apríla 2017 Humenský vikariát so sídlom v Humennom. Prvým vikárom sa stal dovtedajší farár farnosti Humenné Martin Zlacký. Do správy vikariátu patria protopresbyteráty Humenné, Snina, Medzilaborce, Stropkov, Vranov, Čemerné a Hanušovce. 
Katedrála.
Hlavným chrámom eparchie je Katedrálny chrám sv. Jána Krstiteľa v Prešove. Patrónom eparchie je sv. Ján Krstiteľ (Predchodca).
Pútnické miesta.
Pútnickými miestami eparchie sú Ľutina, Krásny Brod, Buková hôrka, Šašová, Čirč, Rafajovce, Litmanová.

</doc>
<doc id="203143" url="https://sk.wikipedia.org/wiki?curid=203143" title="Bratislavská eparchia">
Bratislavská eparchia

Bratislavská gréckokatolícka eparchia alebo Bratislavská eparchia () je eparchia gréckokatolíckej cirkvi na Slovensku. Jej rozloha je zhodná s územím Slovenska okrem územia Prešovského a Košického kraja. Je sufragánnou eparchiou Prešovskej gréckokatolíckej metropolie. Jej eparchom je Peter Rusnák.
Hlavným chrámom eparchie je Katedrálny chrám Povýšenia vznešeného a životodarného Kríža v Bratislave. Patrónmi eparchie sú sv. Peter a sv. Pavol.
Pútnickými miestami eparchie sú Bratislava (katedrála) a Šaštín (Bazilika Sedembolestnej Panny Márie).
História.
Eparchia bola zriadená 30. januára 2008 pápežom Benediktom XVI. vyčlenením územia z Prešovskej gréckokatolíckej archieparchie a jurisdikčne sa stala jej sufragánnou eparchiou. Následne, v ten istý deň, pápež vymenoval aj prvého eparchu eparchie – Petra Rusnáka, ktorý predtým pôsobil ako bratislavský farár a protopresbyter. Ako eparcha pôsobí doteraz.
Pápež František vymenoval dňa 23. januára 2023 za pomocného biskupa, dovtedajšieho parmského eparchu, vladyku Milana Lacha. 
Protopresbyteriáty a farnosti.
Eparchia pozostáva zo štyroch protopresbyteriátov: Bratislava-Trnava, Banská Bystrica, Nitra-Trenčín a Žilina.
Protopresbyteriáty sa delia na farnosti nasledovne:

</doc>
<doc id="203144" url="https://sk.wikipedia.org/wiki?curid=203144" title="Košická eparchia">
Košická eparchia

Košická gréckokatolícka eparchia alebo Košická eparchia (lat. "Eparchia Košicensis"; 1997-jan. 2008 "Košický apoštolský exarchát" - lat. "exarchatus Košicensis") bola zriadená ako apoštolský exarchát 21. februára 1997 rímskym pápežom Jánom Pavlom II. vyčlenením územia z Prešovskej gréckokatolíckej eparchie. Dňa 30. januára 2008 bol exarchát rímskym pápežom (Benedikt XVI.) povýšený na eparchiu a jurisdikčne ju podriadil novozriadenej Prešovskej gréckokatolíckej archieparchii. Rozloha eparchie je zhodná s územím Košického kraja.
Dejiny.
V roku 1787 vznikol v rámci Mukačevskej eparchie košický vikariát. Jeho sídlo však bolo neskôr prenesené do Prešova. Udialo sa tak z rozhodnutia cisárskej kancelárie z 20. decembra 1792.
Keď bolo v r. 1818 zriadené Prešovské biskupstvo nepatrila doňho stredná a južná časť Zemplína, ktoré zostali pod správou Mukačevského biskupstva.
V r. 1939 bola časť Mukačevskej eparchie na východnom Slovensku daná pod dočasnú správu ako samostatná "sui iuris" časť (Apoštolská Administratúra Mukačevská, zriadená na pokyn Posvätnej Kongregácie pre Východnú Cirkev) gréckokatolíckemu biskupovi – apoštolskému administrátorovi v Prešove Pavlovi Petrovi Gojdičovi. Ten ju spravoval prostredníctvom generálneho vikára.
Po odstúpení Podkarpatskej Rusi Sovietom časť Mukačevskej eparchie na Slovensku prešla bez dekrétu apoštolského stolca pod správu prešovského eparchu, opäť ako samostatná "sui iuris" časť, a nie ako časť Prešovskej eparchie.
Mukačevská administratúra mala v rokoch 1945-1950 75 farností a 161 filiálok.
Apoštolský exarchát so sídlom v Košiciach ustanovil pre gréckokatolíkov rímsky pápež Ján Pavol II. 27. februára 1997 bulou "Ecclesiales communitates". Jeho územie bolo vyčlenené z gréckokatolíckej eparchie so sídlom v Prešove a zodpovedalo územiu Košického kraja. 
V roku 2008 bol exarchát povýšený na eparchiu.
Hlavným chrámom eparchie je Katedrálny chrám Narodenia Presvätej Bohorodičky v Košiciach. Patrónmi eparchie sú sv. Cyril a Metod.
Pútnickými miestami eparchie sú Sečovce, Klokočov, Michalovce (Bazilika Zostúpenia Svätého Ducha) a Košice (katedrála).

</doc>
<doc id="203145" url="https://sk.wikipedia.org/wiki?curid=203145" title="Exarchát svätých Cyrila a Metoda v Toronte">
Exarchát svätých Cyrila a Metoda v Toronte

Torontský exarchát svätých Cyrila a Metoda, presnejšie Exarchát svätých Cyrila a Metoda v Toronte (lat. "Exarchatus Sanctorum Cyrilli et Methodii Torontini ritus Byzantini"), je biskupstvo na území Kanady náležiace k Pittsburghskej metropolii. Rozloha eparchie je zhodná s celým územím Kanady.
Zriadený bol ako eparchia 13. októbra 1980 pápežom Jánom Pavlom II. vyčlenením územia a veriacich z Torontskej ukrajinsko-gréckokatolíckej eparchie pre slovenských gréckokatolíckych veriach a jurisdikčne bola podriadená priamo Svätej Stolici. Prvým eparchom v rokoch 1980-1996 bol Michael Rusnak, C.Ss.R. († 2003). Od roku 2000 spravoval eparchiu John Stephen Pazak najprv ako eparchiálny biskup, následne ako apoštolský administrátor sede vacante so sídlom vo Phoenixe. 5. júla 2018, na sviatok sv. Cyrila a Metoda, patrónov eparchie, menoval rímsky pápež František za eparchiálneho biskupa kňaza-redemptoristu Mariána Andreja Pacáka. Svojho úradu sa ujal 15. septembra 2018 intronizáciou v torontskej katedrále. Dňa 20. októbra sa dovtedajší eparcha Marián Andrej Pacák vzdal úradu a za apoštolského administrátora sede vacante bol vymenovaný Kurt Richard Burnette, sídelný ruténsky eparcha passaický.
3. marca 2022 Pápež František zmenil eparchiu na exarchát a pripojil ju k Pittsburghskej ruténskej metropolii. Zároveň potvrdil Kurta Brunetta ako apoštolského administrátora "sede vacante."

</doc>
<doc id="203156" url="https://sk.wikipedia.org/wiki?curid=203156" title="Luga (mesto)">
Luga (mesto)

Luga (rusky Луга) je mesto v Leningradskej oblasti v severozápadnom Rusku, 140 km od Petrohradu. Preteká tadiaľ rieka Luga. Mesto bolo založené v roku 1777. Žije tu 39 100 obyvateľov . 

</doc>
<doc id="203157" url="https://sk.wikipedia.org/wiki?curid=203157" title="Dmitrij Vaľukevič">
Dmitrij Vaľukevič

Dmitrij Vaľukevič (; * 31. máj 1981) je slovenský atlét, skokan do diaľky a trojskokan. V roku 2007 skončil na MS v atletike v kvalifikácií.
Zmena občianstva.
Od marca 2005 je reprezentantom Slovenska.
Vrcholové podujatia.
Peking 2008.
Na olympijských hrách v Pekingu 2008 skončil na štrnástom mieste výkonom 17,08 m a z kvalifikácie nepostúpil.

</doc>
<doc id="203162" url="https://sk.wikipedia.org/wiki?curid=203162" title="Arcieparchia">
Arcieparchia



</doc>
<doc id="203163" url="https://sk.wikipedia.org/wiki?curid=203163" title="Prešovská gréckokatolícka arcieparchia">
Prešovská gréckokatolícka arcieparchia



</doc>
<doc id="203164" url="https://sk.wikipedia.org/wiki?curid=203164" title="Trojrozmerné modelovanie">
Trojrozmerné modelovanie

Trojrozmerné modelovanie alebo 3D modelovanie umožňuje analýzy priestorových vzťahov 3D objektov. Každý element 3D objektu umožňuje pripojenie negrafických atribútov (napr. databázy s obsahom typov striech, fasád, databázy nájomníkov a pod.).
Na základe požiadavky na zameranie detailov a analytického spracovania dát je možné ponúknuť tri základné typy 3D modelov budov:
1. generácia: Blokový model.
Jednotlivé budovy sú nahradené blokom, ktorý je daný priemetom obvodu ich strešných plášťov stavieb na terén a charakteristickou výškou. Bloky budov sú umiestnené na zameraný digitálny model terénu.
2. generácia: Urbanistický model.
Jednotlivé budovy sú nahradené blokom, ktorý je daný priemetom obvodu ich strešných plášťov na terén, výškovou kostrou a je doplnený o automatizované generované tvary striech z meraných výškových a polohových údajov. Bloky budov sú umiestnené na zameraný digitálny model terénu a môžu byť doplnené jednoduchým priestorovým modelom vegetácie.
3. generácia: Podrobný model.
3D model blokov budov je daný priemetom obvodu ich strešných plášťov na terén a rozčlenením na jednotlivé budovy podľa stavebných parciel. Tvary striech sú vytvárané 3D modelovaním z meraných výškových a polohových údajov. Budovy sú umiestnené na zameraný digitálny model terénu a môžu byť doplnené priestorovým modelom vegetácie.

</doc>
<doc id="203165" url="https://sk.wikipedia.org/wiki?curid=203165" title="Sovietsk">
Sovietsk

Sovietsk (), do druhej svetovej vojny známy pod nemeckým názvom Tilsit (; ), je mesto na sútoku riek Tylža a Neman v Kaliningradskej oblasti Ruskej federácie, ležiace na hraniciach s Litvou.
Založené bolo Rádom nemeckých rytierov v roku 1288 a pred 2. svetovou vojnou bolo súčasťou Nemeckej ríše, presnejšie provincie Východné Prusko. Podľa sčítania obyvateľstva v roku 2020 malo 38 910 obyvateľov.
V meste bol v roku 1807 počas napoleonských vojen uzavretý tzv. Tylžský mier medzi Ruskom, Pruskom a Francúzskom.

</doc>
<doc id="203169" url="https://sk.wikipedia.org/wiki?curid=203169" title="Nachodka (mesto)">
Nachodka (mesto)

Nachodka () je prístavné mesto v Prímorskom kraji v Rusku. Mesto bolo založené v roku 1941. Má 173 500 obyvateľov .

</doc>
<doc id="203173" url="https://sk.wikipedia.org/wiki?curid=203173" title="Ďalekozrakosť">
Ďalekozrakosť

Ďalekozrakosť (odb. "hyperopia") je chyba oka, pri ktorej sa lúče svetla usmernené očnou šošovkou zbiehajú až za sietnicou, preto na sietnici nevzniká ostrý obraz. Oko minimálne odchýlky dokáže čiastočne kompenzovať akomodáciou šošovky (zmenou mohutnosti). 
Takto postihnutý človek zle vidí blízke predmety, naopak celkom dobre vidí predmety vzdialené. Chyba sa dá napraviť použitím spojnej šošovky (okuliare alebo očné šošovky). Opakom ďalekozrakosti je krátkozrakosť. Chyba sa dá riešiť aj operáciou.

</doc>
<doc id="203187" url="https://sk.wikipedia.org/wiki?curid=203187" title="Írska libra">
Írska libra

Írska libra (angl. "Irish pound", ír. "Éireannach") bola menová jednotka Írska do roku 2002. Jej ISO 4217 kód bol "IEP" a zvyčajné označenie bolo "£" alebo "IR£" na rozlíšenie od britskej libry alebo iných libier. V roku 2002 bola nahradená eurom.
Mince:1,2,5,10,20,50 penny, 1 pound
Bankovky:5,10,20,50,100 pounds
€1=0,787564 IEP

</doc>
<doc id="203188" url="https://sk.wikipedia.org/wiki?curid=203188" title="Haló efekt">
Haló efekt

Haló efekt (tiež "efekt svätožiary", anglicky "The Halo Effect") je kognitívne skreslenie, v ktorom celkový dojem pozorovateľa z osoby, z firmy, zo značky alebo produktu ovplyvňuje pocity a myšlienky pozorovateľa o znakoch alebo vlastnostiach daného subjektu . 
Termín zaviedol psychológ Edward Thorndike ako odkaz na osobu majúcu svätožiaru. Následne fenomén študovali výskumníci ako vzťah atraktívnosti a jeho vplyvu na súdne a vzdelávacie systémy. 
Haló efekt je špecifický druh konfirmačného skreslenia, v ktorom pozitívne pocity z jednej oblasti spôsobujú, že ostatné nejednoznačné alebo neutrálne črty, sa javia ako pozitívne. 
Edward Thorndike pôvodne razil termín len ako vzťahujúci sa na ľudí, ale jeho význam sa neskôr rozšíril a to najmä na oblasť marketingu značiek.
Pojem "haló" sa tu používa v analógii náboženstvom: ako žiariaci kruh, videný okolo hláv svätých na nespočetných stredovekých a renesančných obrazov. Svätcova tvár sa zdá, akoby sa kúpala v nebeskom svetle svojej svätožiary. 
Ak bol niekto nakreslený so svätožiarou, pozorovateľ môže povedať, že to musel byť dobrý a hodnotný človek. Inými slovami, pozorovateľ prenáša svoj úsudok z jednej ľahko pozorovateľnej charakteristiky osoby (namaľovanej so svätožiarou) na charakter danej osoby.
Halo efekt funguje ako v kladnom tak aj v zápornom smere (ďalej len efekt rohov). Ak je napr. prvý celkový dojem o človeku priaznivý, neskôr sa celé jeho správanie, črty a konanie hodnotia kladne. V prípadne záporného dojmu sa na konanie človeka pozerá prioritne záporne .
Celkový pocit dobrého alebo zlého prispieva k mnohým ďalším
úsudkom, či už je to logické alebo nie, či si to uvedomujete alebo nie. Pokusné osoby, ktorým sa
povedalo o výhodách jadrovej elektrárne majú sklon hodnotiť ju ako menej rizikovú; burzoví analytici
hodnotiaci akcie neznámych firiem ich hodnotia ako všeobecne dobré alebo všeobecne zlé – nízke riziko
a vysoké výnosy, alebo vysoké riziko a nízke výnosy – v rozpore s bežnou ekonomickou teóriu, ktorá
hovorí, že riziko a výnosy by mali pozitívne korelovať .
Príklady.
Výskum ukázal, že dobre vyzerajúcim jednotlivcom automaticky pripisujeme také priaznivé črty ako talent, láskavosť, čestnosť a inteligencia. Navyše, tieto úsudky robíme bez vedomia, že fyzická príťažlivosť hrá v tomto procese rolu. 
Štúdia kanadských federálnych volieb v roku 1974 zistila, že atraktívni kandidáti získali vyše dva a pol-krát viac hlasov ako neatraktívni kandidáti. Napriek takýmto indíciám uprednostňovania pekných politikov, voliči si neuvedomujú svoje skreslenie. V skutočnosti 73 percent oslovených kanadských voličov zásadne odmietlo, že by ich hlasy boli ovplyvnené fyzickým výzorom; iba 14 percent vôbec pripustilo možnosť takéhoto vplyvu. Voliči môžu popierať vplyv príťažlivosti na zvoliteľnosť, ale indície naďalej potvrdzujú jej problematickú prítomnosť. 
Podobný účinok sa našiel pri prijímacích pohovoroch. Podľa jednej štúdie mala dobrá upravenosť uchádzačiek v simulovanom pracovnom pohovore väčší vplyv na rozhodnutie zamestnať, než pracovná kvalifikácia – napriek tomu, že osoby robiace rozhovor tvrdili, že výzor hral v ich rozhodovaní malú rolu. 
Výhoda príťažlivých uchádzačov sa týkala nielen zamestnania, ale aj výplaty. Ekonómovia skúmajúci americké a kanadské vzorky zistili, že príťažliví zamestnanci dostávajú v priemere o 12 až 14 percent vyššie výplaty než ich nepríťažliví spolupracovníci. 
Súdny proces podobne podlieha vplyvu telesných rozmerov a štruktúry kostí. Dobre vyzerajúci ľudia majú väčšiu šancu, že sa k nim právny systém zachová veľmi výhodne. Napríklad v štúdii z Pennsylvánie výskumníci hodnotili na začiatku súdneho procesu fyzickú príťažlivosť mužov nezávisle obžalovaných. Keď si omnoho neskôr výskumníci pozreli súdne záznamy výsledkov z týchto prípadov, zistili, že atraktívni muži dostali výrazne ľahšie tresty. V skutočnosti mali príťažliví obžalovaní dvakrát väčšiu šancu vyhnúť sa väzeniu ako nepríťažliví obžalovaní. V inej štúdii – táto sa týkala odškodného prideleného vo fingovanom súdnom procese ublíženia z nedbanlivosti – obvinený, ktorý vyzeral lepšie ako jeho obeť, bol odsúdený zaplatiť v priemere 5 623 dolárov; ale ak bola obeť príťažlivejšia, priemerné odškodné bolo 10 051 dolárov. Navyše, sklon uprednostňovať príťažlivejších vykazovali aj muži aj ženy v porote. 

</doc>
<doc id="203194" url="https://sk.wikipedia.org/wiki?curid=203194" title="Portugalské escudo">
Portugalské escudo

Portugalské escudo bola menová jednotka v Portugalsku väčšinu 20. storočia. Jeho ISO 4217 kód bol PTE. Jedno escudo sa delilo na 100 centavov (centavos).
V roku 1999 bolo v bezhotovostnom styku nahradené eurom, v roku 2002 aj v styku hotovostnom.
Mince: 5, 10, 20, 50, 100 a 200 escudos
Bankovky: 500, 1000, 2000, 5000 a 10000 escudos

</doc>
<doc id="203202" url="https://sk.wikipedia.org/wiki?curid=203202" title="Španielska peseta">
Španielska peseta

Španielska peseta (ISO 4217 kód "ESP") bola menová jednotka Španielska v rokoch 1869-2002. Spolu s francúzskym frankom bola aj jednou z mien Andorry. Delila sa na 100 centimov (céntimos) alebo 4 reály (reales), tieto jednotky sa však prestali používať v 70. rokoch 20. storočia.

</doc>
<doc id="203209" url="https://sk.wikipedia.org/wiki?curid=203209" title="Vodná veža (Petržalka)">
Vodná veža (Petržalka)

Vodná veža v Petržalke je vodná veža, ktorá sa nachádza na petržalskom brehu Dunaja, pri Starom moste na Tyršovom nábreží. Je vysoká približne 20 metrov a spolu s domčekom slúžiacim na jej obsluhu sa nachádza v areáli divadla Aréna.
Objekt je od 15. októbra 2004 národnou kultúrnou pamiatkou zapísanou v Ústrednom zozname pamiatkové fondu pod číslom 652/2.
História.
Vodnú vežu postavili pár rokov predtým, ako bolo založené divadlo Aréna (1828). Veža slúžila na zásobovanie divadla vodou v čase, keď ešte nebol vybudovaný mestský vodovod. Ten sa začal stavať až koncom 19. storočia a v Petržalke dokonca ešte neskôr.
Súčasnosť.
V rokoch 2022-2023 prešla veža spolu s Divadlom Aréna rekonštrukciou. Objekty, ako aj pozemok, na ktorých stoja, patria bratislavskému samosprávnemu kraju. Spolu s divadlom boli stavby vyhlásené za národné kultúrne pamiatky.

</doc>
<doc id="203215" url="https://sk.wikipedia.org/wiki?curid=203215" title="Dievčenský román">
Dievčenský román

Dievčenský román je druh románu určený najmä dospievajúcim dievčatám. 
Hlavnou hrdinkou románu býva mladé dievča, zvyčajne v školskom veku, ktoré sledujeme pri prekonávaní životných prekážok, vďaka ktorým objavuje alebo nadobúda určité mravné hodnoty, získava životné skúsenosti a dospieva. Dej sa odohráva v typickom prostredí, kde sa mladé dievčatá zvyknú pohybovať, napríklad škola, rodinné prostredie, penzionát a podobne. Dievčenský román kladie taktiež veľký dôraz na citovú stránku života hlavnej postavy, riešia sa medziľudské vzťahy medzi hlavnou hrdinkou a inými postavami, vnútorné citové rozpoloženie hlavnej hrdinky a pod. 
Niektoré dievčenské romány zvyknú byť kritizované a označované za „gýčové“, „stereotypné“ a „psychologicky povrchné“, no mnohé sú naopak vydvihované a oceňované za svoju komplexnosť.
Významní predstavitelia.
Zo sveta
Slovenskí autori

</doc>
<doc id="203216" url="https://sk.wikipedia.org/wiki?curid=203216" title="Fínska marka">
Fínska marka

Fínska marka (po fínsky "markka") bola jednotka fínskej meny od roku 1860 do roku 1999, v praxi až do 2002, kedy ju nahradilo euro. Jej menový kód bol FIM a obyčajne sa na vyjadrenie častí používala značka mk. Delila sa na 100 penny. Výmenný kurz s eurom bol 5,94573 mariek za 1 euro.
Mince: 5, 10, 20, 50 penniä, 1, 5, 10 mariek
Bankovky: 10, 20, 50, 100, 500, 1000, 5000 mariek
Bankovky.
Nasledovná tabuľka ukazuje posledné vydané série fínskych mariek, ktoré navrhol Erik Bruun a boli vydané v 1986.

</doc>
<doc id="203217" url="https://sk.wikipedia.org/wiki?curid=203217" title="Básnická otázka">
Básnická otázka



</doc>
<doc id="203218" url="https://sk.wikipedia.org/wiki?curid=203218" title="Markka">
Markka



</doc>
<doc id="203220" url="https://sk.wikipedia.org/wiki?curid=203220" title="Gotická veža z františkánskeho kostola v Sade Janka Kráľa v Bratislave">
Gotická veža z františkánskeho kostola v Sade Janka Kráľa v Bratislave



</doc>
<doc id="203221" url="https://sk.wikipedia.org/wiki?curid=203221" title="Holandský gulden">
Holandský gulden

Holandský gulden alebo (najmä staršie) holandský zlatý či nizozemský zlatý bola menová jednotka Holandska resp. Nizozemska od 13. storočia do roku 2002, kedy bol nahradený eurom. 
Mince: 5, 10, 25 centov,1, 2 1/2, 5 guldenov
Bankovky: 5, 10, 25, 50, 100, 250, 1000 guldenov
€1= 2,20371 NLG

</doc>
<doc id="203222" url="https://sk.wikipedia.org/wiki?curid=203222" title="Henrich III. (Francúzsko)">
Henrich III. (Francúzsko)

Henrich III. (* 19. september 1551, Fontainebleau, Francúzsko – † 2. august 1589, Saint-Cloud) bol francúzsky kráľ, ktorý vládol od roku 1574 do roku 1589. Tiež nazývaný Henrich z Valois, alebo (do roku 1574) duc d'Anjou. Bol tretím synom kráľa Henricha II. a jeho manželky Kataríny Medicejskej. Bol obľúbeným synom svojej matky, čo zapríčiňovalo nezhody s jeho ostatnými súrodencami. 
Život.
Pod jeho panovaním bola predĺžená kríza náboženských vojen, zhoršená dynastickým súperením. Ním vymrela mužská línia dynastie Valois. Počas toho ako velil kráľovskej armáde v boji proti hugenotom za vlády svojho brata Karola IX., porazil dvoch hugenotských vodcov, princa de Condé (Louis I. de Bourbon) v Jarnacu v marci 1569 a Gasparda de Coligny v Moncontoure v októbri toho istého roku. V roku 1572 ho matka predstavila ako kandidáta na uprázdnený poľský trón, na ktorý bol napokon zvolený v máji 1573. V máji 1574 však jeho brat, francúzsky kráľ Karol IX. zomrel a Henrich opustil Poľsko, aby bol 13. februára 1575 korunovaný v Remeši za francúzskeho kráľa. O dva dni neskôr sa oženil s Louise de Vaudémont, princeznou z rodu Lorraine. 
Náboženské vojny.
Francúzske náboženské vojny (1562 – 98) pokračovali aj počas vlády Henricha III. V máji 1576 súhlasil s mierom Monsieur, pomenovaným podľa štýlu jeho brata Františka, vojvodu d'Alençon, ale jeho ústupok hugenotom v edikte z Beaulieu rozhneval rímskych katolíkov, ktorí vytvorili Svätú ligu na ochranu svojich vlastných záujmov. Henrich obnovil vojnu proti hugenotom, neskôr Bergeracský mier (1577) napätie zmiernil. Hugenoti stratili časť svojich slobôd ediktom z Poitiers a Svätá liga bola rozpustená. V roku 1584 však boli rímskokatolíci znepokojení, keď sa po smrti brata Henricha III. Františka stal následníkom trónu hugenotský vodca Henrich Navarrský (budúci Henrich IV.) a Liga bola obnovená pod vedením Henricha.
Henrich III., postupujúc podľa rád svojej matky, sa pokúsil upokojiť Svätú ligu zrušením minulých ediktov, ktoré poskytovali hugenotom istú mieru tolerancie, no jej členovia ho považovali za vlažného obrancu viery a pokúsili sa ho zosadiť. Povstanie v Paríži, bašte Ligy, dňa 12. mája 1588 spôsobilo, že kráľ musel náhlivo utiecť do Chartres. V decembri 1588 využil stretnutie generálnych stavov v Blois, aby dal zavraždiť vojvodu de Guise a jeho brata Ľudovíta, kardinála Lotrinského. Henrich III. bol nútený spojiť sa s Henrichom Navarrským. Spoločne obliehali Paríž, ale 1. augusta 1589 sa Jacques Clément, fanatický dominikánsky mních, dostal do prítomnosti kráľa a pobodal ho. Pred svojou smrťou Henrich, ktorý nezanechal žiadne potomstvo, uznal Henricha Navarrského za svojho dediča. Henrich III. mal údajne dobrý intelekt, bol láskavý, mal vkus a rečnícky talent, ale nedokázal zachrániť Francúzsko pred občianskou vojnou. Vydal nariadenia určené na nápravu mnohých finančných a súdnych problémov krajiny, ale odmietol vyvinúť úsilie potrebné na ich presadenie. Viac pozornosti venoval nástrahám moci ako jej hlavnej podstate a stratil sympatie vplyvných osobností z radov šľachty a duchovenstva. Podstatnú časť pozornosti venoval svojej skupine obľúbencov ("mignons"), pekných mladých mužov, s ktorými pravdepodobne udržiaval homosexuálne vzťahy. 
Manželstvo.
15. februára 1575 sa stala jeho manželkou Lujza Lotrinská (* 1551 – † 1601). Manželstvo zostalo bezdetné. 

</doc>
<doc id="203223" url="https://sk.wikipedia.org/wiki?curid=203223" title="Ľudovít II. (Francúzsko)">
Ľudovít II. (Francúzsko)

Ľudovít II. zvaný Koktavý (* 1. november 846 – † 10. apríl 879, Compiègne) z dynastie Karolovcov bol francúzsky kráľ, syn francúzskeho kráľa Karola II. a Ermentrudy Orleánskej. 
Vlády sa ujal po smrti svojho otca v roku 877. Ešte predtým vládol v Akvitánsku, kde sa stal kráľom už v roku 866 po smrti svojho mladšieho brata Karola, zvaného Dieťa. 
Ľudovíta korunoval 8. decembra 877 Hincmar, arcibiskup v Reims. Druhý raz dostal západofranskú korunu od pápeža Jána VIII. v Troyes, keď sa pápež v septembri 878 zúčastnil na tamojšom koncile. Pretože Ľudovít zomrel už na jar nasledujúci rok, mal na priebeh dejín len malý vplyv. Bol opisovaný ako „prostý a jemný muž, milovník mieru, spravodlivosti a náboženstva“. V roku 878 venoval okolie Barcelony, Girony a Besalú Guifredovi Barcelonskému. Jeho posledným činom bol vojenský pochod proti Vikingom, ktorí sužovali Európu. Ľudovít bol už ale chorý a krátko po začiatku výpravy zomrel. Po jeho smrti si vládu nad Západofranskou ríšou rozdelili jeho dvaja synovia Ľudovít III. a Karolman II.
Manželstvá a deti.
V roku 862 sa oženil, napriek odporu svojho otca Karola, s Ansgardou Burgundskou. Karol ale požiadal pápeža o anulovanie manželstva, ten mu vyhovel, a Ľudovít sa potom oženil s otcom vybratou nevestou Adelou z Frioul.
∞ 1/ Ansgarda Burgundská
∞ 2/ 875 Adéla z Frioul

</doc>
<doc id="203227" url="https://sk.wikipedia.org/wiki?curid=203227" title="Róbert I. (Francúzsko)">
Róbert I. (Francúzsko)

Róbert I. (* okolo roku 865 – † 15. jún 923) bol francúzsky kráľ, ktorý vládol medzi rokmi 922 a 923.
Život.
Narodil sa okolo roku 865. Bol mladším synom Róberta z Anjou a bratom kráľa Oda. V roku 888 čase bratovho panovania získal hodnosť grófa Parížskeho a v ďalšom období sa stal grófom aj v Tours, Anjou a Blois. A dostal aj kláštory Marmoutier, St. Martin v Tours, St. Aignan v Orleane, St. Denis, St.Germain-des-Prés, St. Amand a Morienval v ktorých bol aj laickým opátom. Keď Odo roku 898 zomrel, rešpektoval nárok Karola III. na trón za čo mu on potvrdil všetky jeho majetky. Róbert sa potom naďalej venoval obrane severu krajiny pred Normami. Roku 921 však Róbert porušil vazalský sľub voči Karolovi. Podporovaný mnohými duchovnými a silnými šľachticmi bol korunovaný za protikráľa. Obaja králi zberali vojsko, ktoré sa stretlo v krvavej bitke pri Soissons. Podľa tradície Róberta v priamom súboji zabil jeho súper. Jeho potomkovia sa však presadili. Vnuk Hugo sa stal zakladateľom novej francúzskej dynastie Kapetovcov.

</doc>
<doc id="203228" url="https://sk.wikipedia.org/wiki?curid=203228" title="Kráľovský jobagión">
Kráľovský jobagión

Kráľovskí jobagióni (iné názvy: dvornícki jobagióni, kráľovskí dvorania, kráľovi poddaní, kráľovi lénnici; lat. iobagiones regis = „jobagióni kráľa“) boli v 12. a začiatkom 13. storočia (spolu so županmi) najvyššia šľachtická vrstva v Uhorsku, teda uhorskí veľmoži. 

</doc>
<doc id="203229" url="https://sk.wikipedia.org/wiki?curid=203229" title="Karol VII. (Francúzsko)">
Karol VII. (Francúzsko)

Karol VII. Víťazný (* 22. február 1403, Paríž, Francúzsko – † 22. júl 1461, Mehun-sur-Yèvre) bol francúzsky kráľ v rokoch 14221461. Jeho meno je neodmysliteľne spojené s menom Johanky z Arku. I jej zásluhou doviedol Francúzsko k úspešnému ukončeniu storočnej vojny.
Životopis.
Pochádzal z dynastie Valois a bol piatym synom Karola VI. a Izabely Bavorskej. Kráľom sa stal v roku 1422 uprostred občianskej vojny, ktorá navyše bola komplikovaná anglickou vojenskou intervenciou z víťaznej bitky pri Azincourte (1415). Jeho duševne chorý otec ho v zmluve z Troyes vydedil v prospech svojho zaťa, anglického kráľa Henricha V. a vnuka Henricha VI. Karol však pod zámienkou duševnej nespôsobilosti svojho otca túto zmluvu odmietol. Bol korunovaný ako kráľ Karol VII. 17. júla 1429 v Reims v prítomnosti Johanky z Arku.
Radom ordonancií zaistil tiež relatívny pokoj v krajine. Výrazne upevnil kráľovskú moc, čím podporil vzrastajúce centralistické tendencie vtedajšieho Francúzska. Vykonal dve dôležité reformy – peňažnú a vojenskú. Zaviedol pevné dane a stále žoldnierske vojsko závislé od kráľovskej moci. V jeho reformách ďalej pokračoval jeho syn Ľudovít XI.
Deti.
V apríli 1422 sa oženil s Máriou z Anjou (* 1404 – † 1463), mali spolu 14 detí:

</doc>
<doc id="203236" url="https://sk.wikipedia.org/wiki?curid=203236" title="Maltská líra">
Maltská líra

Maltská líra (ISO 4217 MTL) bola menovou jednotkou Malty do roku 2007. Delila sa na 100 centov, do toku 1994 sa 1 cent delil na 10 mils. 1. januára 2008 bola nahradená eurom s výmenným kurzom 1 EUR = 0,429300 MTL.
Mince:1,2,5,10,25,50 centov, 1 lira
Bankovky:2,5,10,20 liri

</doc>
<doc id="203239" url="https://sk.wikipedia.org/wiki?curid=203239" title="Vatikánska líra">
Vatikánska líra

Vatikánska líra (ISO 4217 VAL) bola menová jednotka Vatikánu v rokoch 1929 až 2002. 
V roku 2002 bola nahradená eurom v kurze 1 EUR = 1936,27 VAL.

</doc>
<doc id="203240" url="https://sk.wikipedia.org/wiki?curid=203240" title="Sanmarínska líra">
Sanmarínska líra

Sanmarínska líra (ISO 4217 SML) bola menová jednotka San Marína od 60. rokov 19. storočia do roku 2002, kedy bola nahradená eurom. Bola ekvivalentom talianskej líry. 

</doc>
<doc id="203242" url="https://sk.wikipedia.org/wiki?curid=203242" title="Michael Gambon">
Michael Gambon

Sir Michael John Gambon (* 19. október 1940, Dublin, Írsko – † 27. september 2023, Witham, Essex, Anglicko) bol britský divadelný, televízny a filmový herec. Mal britské aj írske občianstvo.
Od tretieho dielu hral v ságe o Harry Potterovi riaditeľa Rokfortskej strednej školy čarodejníckej – profesora Albusa Dumbledora, po tom, čo jeho prvý predstaviteľ Richard Harris v roku 2002 zomrel na Hodgkinovu chorobu.

</doc>
<doc id="203244" url="https://sk.wikipedia.org/wiki?curid=203244" title="Amadeovci">
Amadeovci

Amadeovci alebo Amadéovci () bol významný uhorský rod. Rody Amade a Marczalthöy pochádzali z bočnej vetvy uhorského veľmožského rodu Guth-Keled, ktorá v arpádovskom období získala majetky v Zadunajsku a na Žitnom ostrove. Priamym zakladateľom Amadeovcov bol Lothard, syn Comesa Homodea, ktorý získal panstvá Vrakúň a Böš (dnešné Gabčíkovo). Jeho potomkovia si začali písať po svojom predkovi priezvisko Omode, Omodeffy, ktoré sa v pomoháčskom období upravilo do tvaru Amade.
Dejiny rodu.
V stredoveku boli príslušníci rodu členmi uhorského kráľovského Dračieho rádu, o čom svedčí drak obkolesujúci ich rodové znamenie v erbe. V 16. storočí rod vyženil od Ňáriovcov podiely na panstve hradu Branč a panstvách Slovenské Pravno a Sučany v Turci. Amadeovci sa uplatňovali najmä ako podžupani Bratislavskej stolice. Spoločenský rod pozdvihol Leonard († 1647), uhorský vicepalatín a krajinský pokladník, ktorý získal barónsky titul (1622). Jeho potomkovia boli neskôr povýšení aj do grófskeho stavu (1782), avšak rod zakrátko v roku 1845 vymrel. Majetky na Žitnom ostrove po ženskej línii vyženil rod Űchtritz-Amade, ktorý ich držal až do konfiškácie v roku 1945. Z významných členov rodu treba spomenúť Jána († 1656), kapitána Žitného ostrova, Františka († 1823), cisárskeho komorníka a palatína predialistov, Tadeáša (17821845), hudobného skladateľa. Amadeovci vymreli po meči 1845 Tadeášom ml., sobášom Dominiky Amadeovej (* 1810† 1875) a Emila Üchtritza (* 1808† 1886) rod pokračoval ako Üchtrit-Amadé.
Známi príslušníci rodu.
Medzi najvýznamnejších členov rodu patrili:
Erb rodu.
Erb rodu dokazuje spoločný pôvod s Guth–Keledovcami, podobne ako u rodu Báthory sú to v červenom štíte tri strieborné šikmé špice. Vplyvom uhorskej heraldickej tradície sa špice už v 16. storočí zmenili na vlčie zuby a nakoniec sa z nich stala dolná čeľusť vlka. Túto podobu erbu zaznamenávajú aj pečate. Na Leonardovej oktogonálnej pečati z roku 1634 je v štíte čeľusť vlka s tromi zubami a okolo nej obtočený drak. Klenotom je medzi otvorenými krídlami čeľusť v korune. V leme sa nachádza kruhopis: LEONARD – AMADE. Pečať Adama z roku 1701 je bez draka. Alžbeta z Beckova v roku 1702 odtlačila obsahovo zhodnú pečať ako Leonard. Magdaléna pečatila aliančnou pečaťou Zichy – Amade. Prsteňová pečať Antona z roku 1735 obsahuje v poli korunu, v ktorej sú otvorené krídla a medzi nimi čeľusť s tromi zubmi. Nad krídlami je koruna. V poli sú pri korune iniciály: A(ntonius) – A(made) – D(e) – W(arkony). Grófskym erbom z roku 1782 sú v modro-červeno delenom štíte zprava tri strieborné vlčie zuby. Na štíte je perlová (počet 9) grófska korunka. Erb má tri klenoty. Prvým sú pootvorené modro-červeno delené orlie krídla s tromi striebornými vlčími zubmi. V druhom klenote z koruny vyrastá doľava otočený zlatý grif, držiaci v pravom pazúre šabľu a v ľavom červené plamenné srdce. Tretím sú slonie choboty strieborno-modré a naopak, medzi nimi sú dve prekrížené zlaté kopije s červeno-striebornou zástavou. Prikrývadlá prvé sú strieborno-modré a strieborno červené, zlato-modré po oboch stranách a strieborno-modré po oboch stranách. Na najmladšej Žofiinej aliančnej pečati Amade–Nyáry je grófsky modro-červeno delený erb, na ktorom sú zprava tri vlčie zuby. Grófsky erb z roku 1903 je štiepený, v pravom strieborno-modrom poli sú prekrížené zlaté kľúče. V ľavom modro-červeno delenom poli sú vpravo tri strieborné vlčie zuby. Na štíte je perlová grófska koruna (počet 7). Erb má päť klenotov. Prvým sú pootvorené modro-červeno delené orlie krídla s tromi striebornými vlčími zubmi, v druhom z koruny vyrastá červeno odetý muž držiaci v pravej ruke fakľu a na ľavej mu sedí dozadu hľadiaci vlk. V treťom klenote z koruny vyrastá doľava otočený zlatý grif, držiaci v pravom pazúre šabľu a v ľavom červené horiace srdce. Štvrtý tvoria strieborno-modro a opačne delené slonie choboty. Piatym sú strieborno-modro a opačne delené slonie choboty a medzi nimi prekrížené zlaté kopije s červeno striebornými zástavkami. Prikrývadlá sú strieborno-modré a strieborno-červené, strieborno-modré po oboch stranách, strieborno-modré a zlato-modré, zlato-modré po oboch stranách a strieborno-modré po oboch stranách. Štítonosičmi sú odvrátené vlky so zdvihnutými chvostami na páske s textom: AMORE et CANDORE.

</doc>
<doc id="203245" url="https://sk.wikipedia.org/wiki?curid=203245" title="Jednotka (STVR)">
Jednotka (STVR)

Jednotka (:1; od 1993 do 2004 "STV1") je prvý televízny okruh (program) Slovenskej televízie a rozhlasu, ktorý vysiela najmä spravodajstvo, relácie pre deti, seriály a zábavné show.
História.
Jednotka vznikla 1. januára 1993 transformáciou prvého programu Česko-slovenskej televízie (po roku 1990 nazývaného F1), ktorý začal vysielať v roku 1956 z Bratislavy (od 1962 aj z Košíc a od 1966 aj z Banskej Bystrice) a bol na rozdiel od neskoršieho druhého programu koncipovaný ako federálny, teda český aj slovenský. V súčasnosti je Jednotka súčasťou verejnoprávneho multiplexu.

</doc>
<doc id="203246" url="https://sk.wikipedia.org/wiki?curid=203246" title="Štátna poznávacia značka">
Štátna poznávacia značka

Štátna poznávacia značka (skr. ŠPZ) alebo hovorovo ešpézetka, ešpezetka môže byť:

</doc>
<doc id="203247" url="https://sk.wikipedia.org/wiki?curid=203247" title="Andezitové kamenné more">
Andezitové kamenné more

Andezitové kamenné more je národná prírodná pamiatka v správe štátnej ochrany prírody Štiavnické vrchy.
Nachádza sa v katastrálnom území obce Malá Lehota v okrese Žarnovica v Banskobystrickom kraji, v pohorí Pohronský Inovec. Vyhlásená bola v roku 1975 s rozlohou bez ochranného pásma. Na území prírodnej pamiatky platí 4. stupeň ochrany.
Predmetom ochrany je: "Vedecky zaujímavý zachovaný zvyšok čela rozpadnutého lávového prúdu s andezitmi."

</doc>
<doc id="203250" url="https://sk.wikipedia.org/wiki?curid=203250" title="Deliberatívna otázka">
Deliberatívna otázka



</doc>
<doc id="203251" url="https://sk.wikipedia.org/wiki?curid=203251" title="Rozvažovacia otázka">
Rozvažovacia otázka



</doc>
<doc id="203253" url="https://sk.wikipedia.org/wiki?curid=203253" title="Dvojka (STVR)">
Dvojka (STVR)

Dvojka (:2; od 1993 do 2004 – "STV2") je druhý televízny okruh (program) Slovenskej televízie a rozhlasu na ktorom sa vysielajú hlavne dokumenty, magazíny, kvalitné európske filmy, detské programy a programy pre národnostné menšiny.
História.
Vznikol 1. januára 1993 transformáciou druhého programu Česko-slovenskej televízie (po 1990 nazývaného S 1, alebo len STV), ktorý začal vysielať v roku 1970 pokusne a v roku 1973 pravidelne a bol na rozdiel od federálneho prvého programu koncipovaný ako národný, teda slovenský. V súčasnosti je Dvojka súčasťou verejnoprávneho multiplexu.

</doc>
<doc id="203254" url="https://sk.wikipedia.org/wiki?curid=203254" title="Vodné pólo">
Vodné pólo

Vodné pólo je loptová hra, v ktorej proti sebe nastupujú dve 7 (6 a 1 brankár) členné družstvá. Hrá sa na štyri štvrtiny po 8 minút čistého času (v prípade, že hra musí mať víťaza a je nerozhodný stav, predlžuje sa 2x po 3 minúty), mladší žiaci hrajú 4x7 minút a mladšia prípravka 4x6 minút.
Prvá zmienka o loptovej hre vo vode je z roku 1840. Hráči pri nej sedeli obkročmo na sudoch a loptu sa do bránky snažili dostať za pomoci pádla. Podobnosť tejto hry s konským pólom mala za následok, že táto hra dostala meno „Vodné pólo“. Prvé pravidlá boli spísané približne v roku 1870. V rokoch 1880 až 1888 získalo "vodné pólo" súčasnú podobu. K zjednoteniu pravidiel došlo v roku 1908. Vodné pólo je najdlhšie hraným kolektívnym športom na olympijských hrách. Prvýkrát sa objavil na olympiáde v Paríži v roku 1900.
Prvé pravidlá hry spracoval William Wilson zo Škótska.
Za správne rozmery ihriska zodpovedá usporiadateľská organizácia. Pre mužov je hracia plocha 25-33 metrov dlhá a pre ženy je 20-25 metrov dlhá. Šírka hracej plochy je 10-20 metrov. Biela farba označuje bránkovú čiaru, žltá čiara päť metrov od brány a dva metre od brány sa označuje červenou farbou. Bránka je 3 metre široká a 90 centimetrov vysoká, ak je hĺbka vody 1,5 a viac metrov hlboká.
Plavky musia byť nepriehľadné a pred zapojením do hry sa musia odstrániť všetky predmety, ktoré môžu spôsobiť zranenie.Ženy musia mať jednodielové plavky a vlasy pod čiapkou. Čiapky slúžia na to, aby rozhodcovia a diváci mohli rozlišovať hráčov. Mužstvá používajú čiapky kontrastných farieb, modré a biele. Sú upevnené pod bradou. Brankár má číslo 1 a ostatní čísla 2-13. Lopta je guľatá a musí byť vodotesná. Obvod lopty pre mužov je 68-71 cm a pre ženy 65-67 cm. Hmotnosť lopty má byť 400-450 gramov.

</doc>
<doc id="203258" url="https://sk.wikipedia.org/wiki?curid=203258" title="Milionár">
Milionár

Milionár môže byť:

</doc>
<doc id="203261" url="https://sk.wikipedia.org/wiki?curid=203261" title="Escudo">
Escudo

Escudo môže byť:

</doc>
<doc id="203262" url="https://sk.wikipedia.org/wiki?curid=203262" title="Piero della Francesca">
Piero della Francesca

Piero della Francesca, vl. menom Piero dei Franceschi (* 1410/1420, Borgo San Sepolcro (dnes Sansepolcro) – † 12. október 1492, Borgo San Sepolcro) bol taliansky renesančný maliar, matematik a geometer, spolu so Sandrom Botticellim vrcholný predstaviteľ florentskej renesančnej maľby. 
Život a tvorba.
Biografické údaje o tomto umelcovi sú pomerne skromné. Narodil sa v malom meste Borgo San Sepolcro (dnes Sansepolcro) na hraniciach Toskánska a Umbrie. Vieme, že bol prvorodeným synom obuvníckeho majstra Benedetta dei Franceschi a Romany di Perino da Monterchi. O jeho mladých rokoch a umeleckých začiatkoch je veľmi málo poznatkov. Usudzuje sa, že jeho prvým učiteľom bol sienský umelec Stefano di Giovanni, ktorý v tom čase žil v Borgo San Sepolcro.
Prvý raz sa jeho meno spomína v septembri 1439 v súvislosti s vyúčtovaním umeleckých prác na výzdobe chóru Kostola Sant'Egidio vo Florencii. Podľa účtovných záznamov tu pracoval ako pomocník Domenica Veneziana.
Medzi rokmi 1440 – 1449 pôsobil v Lorete a vo Ferrare, kde pracoval na výzdobe paláca vojvodu Borsa d'Este. V roku 1451 vytvoril v Rimini freskový portrét Sigismonda Malatestu v tunajšom chráme Tempio Malatestiano.
V roku 1452 Piera della Francesca povolali do Arezza aby tu v Bazilike San Francesco dokončil freskovú výzdobu po zosnulom maliarovi Biccim de Lorenzo. V nasledujúcich štrnástich rokoch tu umelec vytvoril svoje najväčšie dielo - freskový cyklus "Legenda svätého Kríža", zdobiaci tri steny chóru baziliky. V dvanástich fragmentoch, čerpajúcich námet z kristologického učenia svätého Atanáza z Alexandrie a zbierky životopisov svätých zv. "Zlatá legenda" (dielo historika Iacopa da Varazze z rokov 1255 - 1266), vytvoril veľkolepý cyklus zachytávajúci historické i biblické scény. Maľby "Adamova smrť", "Návšteva kráľovnej zo Sáby u kráľa Šalamúna", "Nájdenie a skúška pravosti Kríža", "Zvestovanie", "Konštantínovo videnie", "Konštantínovo víťazstvo nad Maxentiom" či "Herakleiova bitka s perzským kráľom Husravom" vyvolávajú u diváka pocit kresťanskej zbožnosti a duchovného povznesenia. 
Práce na freskách v Arezze musel prerušovať kvôli častým cestám do rodného mesta, či prácam v Urbine či v Ríme, kam bol povolaný na výzdobu Apoštolského paláca za pápeža Mikuláša V. (neskôr, za Júliusa II., boli maľby odstránené). Z rímskeho pobytu sa do dnešných dní zachovalo torzo freskovej výzdoby Baziliky Santa Maria Maggiore.
Vďaka tvorbe sa stával známym a vyhľadávaným umelcom; okrem maľovania bol i verejne činný.
V roku 1469 je doložený jeho pobyt v Urbine, kde bol hosťom maliara Giovanniho Santiho, otca Raffaela. V roku 1482 sa na jeden rok usadil v Rimini.
Posledných päť rokov života prežil v rodnom meste. Trpel závažnými ochoreniami, kvôli ktorým dokonca stratil zrak. Tu i v októbri 1492 zomrel. Okrem značného majetku a umeleckých diel (dnes väčšinou roztrúsených) zanechal po sebe i literárny odkaz v podobe matematických a geometrických spisov, v ktorých sa venoval najmä optike a perspektíve na základe učenia starogréckeho matematika Euklida. Trojzväzkový traktár "De prospectiva pingendi" ("O perspektíve pri maľovaní") pojednáva o bodoch, čiarach, plochách, zaoberá sa konštrukciou a perspektívou architektonických segmentov ale aj ľudského tela. V spise "Libellus de cinque corporibus regularis" ("Kniha o piatich pravidelných telesách geometrie") sa zaoberal konštrukciami pravidelných telies a útvarov. Francesca bol tiež učencom zaoberajúcim sa tzv. zlatým rezom a estetickými zásadami organického delenia a členenia obrazov (v spise "Divina Proporzione"). Svojimi výsledkami položil tak základy renesančného chápania umenia, z ktorých neskôr čerpali Leonardo da Vinci, Albrecht Dürer, Giovanni Bellini ale i Tizian. 
Dielo.
I keď dielo Piera della Francesca nie je veľmi rozsiahle, svojou kvalitou sa radí k popredným súdobým prácam. Umelec divákovi predkladá ideovo i kompozične vycibrené dielo, ktoré je dodnes zdrojom hlbokých duševných zážitkov a veľkého mravného a ideového poučenia.
Madonna della Misericordia.
V roku 1445 bol bratstvom Compagnia della Misericordia poverený namaľovaním polyptychu s názvom "Madonna della Misericordia" (slov. " Madona milosrdenstva"). Vzniklo tak jedinečné dielo, jeden z najranejších príkladov talianskej výtvarnej renesancie. Dielo, v skutočnosti oltár, skladajúci sa z viacerých samostatných polí, vytvára ucelený ideový rámec. Členené je v horizontálnom i vertikálnom smere. Horizontálne sa skladá z troch rovín a spodnej predely. 
Ústredným námetom polyptychu je postava svätožiarou korunovanej Panny Márie na hlavnom paneli. Kristova matka je tu znázornená v póze, kedy pod roztvoreným plášťom poskytuje ochranu tým, ktorí sa k nej utiekajú. Jednou z postáv je aj samotný maliar; nachádzame ho medzi postavami vľavo v úzadí.
Spoločnosť Márii robí skupina svätcov a anjelov, napr. vľavo sv. Šebestián, sv. Ján Krstiteľ, vpravo sv. Ján Evanjelista a sv. Bernard Sienský. Vrchol oltára tvorí scéna Ukrižovania. Predela zachytáva udalosti zo života Ježiša Krista, napr. "Ježiš v Getsemanskej záhrade", "Bičovanie Krista" či "Ukladanie do hrobu".
Legenda svätého Kríža.
"Legenda svätého Kríža" (tal. "Le Storie della Vera Croce"), freskový cyklus vytvorený v rokoch 1453 - 1466 v chóre Baziliky San Francesco v Arezze, je považovaný za najvýznamnejšie dielo Piera della Francesca. 
Celý cyklus, poňatý ako historická epopeja, namaľovaný na dvoch protiľahlých chórových stenách a múre pri okne, je podaný v istej chronologickej následnosti. Ústredným bodom, okolo ktorého sa celý príbeh rozvíja, je Kríž (a drevo, z ktorého bol zhotovený). Začína freskou "Adamova smrť" scénou pod rajským stromom poznania, z ktorého výhonku má vyrásť strom Kríža. Výhonok, ktorý dostal Seth, Adamov syn, od archanjela Michala, zasadil na otcovom hrobe. 
Príbeh pokračuje dvojdielnou scénou "Návšteva kráľovnej zo Sáby u kráľa Šalamúna". Kráľovná v zbožnej úcte pokľakla pred lávkou vedúcou k Šalamúnovmu palácu, keď poznala, že je zhotovená z dreva určeného na ukrižovanie. Na okennej stene maľba líči ako na Šalamúnov rozkaz odnášajú drevo aby ho zakopali.
Hlavnou postavou ďalšieho sledu udalostí je prvý, na kresťanskú vieru obrátený cisár Konštantín I.. Ten poznal vo svojom videní (freska "Konštantínovo videnie") moc Kríža, keď uveril, že v jeho znamení zvíťazí ("Konštantínovo víťazstvo nad Maxentiom"). 
Príbeh pokračuje keď Konštantín požiadal svoju matku Helenu aby pátrala v Jeruzaleme po skrytom Kríži. Iba muž menom Judáš vie, kde Kríž ukryli. Freske "Judášovo martýrium" na okennej stene chronologicky odpovedá maľba v strednom páse ľavej steny. Zobrazuje "Nájdenie a rozlíšenie pravého Kríža". 
O moci Kríža sa presvedčil i cisár Hérakleios, ktorý v jeho znamení zvíťazil nad perzským kráľom Husravom II. Ideovým zavŕšením príbehu je maľba "Hérakleios prináša Kríž do Jeruzalema", kedy cisár vracia vzácnu relikviu do mesta, odkiaľ vzišla.
Fresky v Bazilike San Francesco v Arezze 

</doc>
<doc id="203264" url="https://sk.wikipedia.org/wiki?curid=203264" title="Kukenan">
Kukenan

Kukenan alebo Kukenan tepui, v nárečí domorodcov Matawi je stolová hora v Guyanskej vysočine vo Venezuele, dosahujúca nadmorskú výšku 2 680 metrov. 
Domorodí indiáni z kmeňa Pémonov odjakživa považujú horu za posvätnú. Boja sa jej a majú pred ňou rešpekt. Azda aj preto je výstup na jej povrch zakázaný. Indiáni volajú stolovú horu Kukenan po svojom – Matawi, čo v preklade znamená „ak na mňa vylezieš, zomrieš“, alebo aj „hora samovrahov“.
Z Kukenanu padá aj štvrtý najvyšší vodopád na svete – Kukenanský vodopád s výškou 670 metrov. Nachádza sa tu aj niekoľko menších jaskýň, z ktorých najdlhšia je zatiaľ Sima Kukenan Norte s dĺžkou 650 metrov.

</doc>
<doc id="203267" url="https://sk.wikipedia.org/wiki?curid=203267" title="Švédska koruna">
Švédska koruna

Švédska koruna ("svensk krona"; ISO 4217 SEK) je jednotka švédskej meny od roku 1873. Jej lokálna skratka je kr a delí sa na 100 öre (singulár aj plurál). Spolu s eurom je to aj neoficiálna mena fínskej provincie Ålandy.
Mince: 1, 2, 5, 10 korún
Bankovky: 20, 50, 100, 200, 500, 1000 korún

</doc>
<doc id="203269" url="https://sk.wikipedia.org/wiki?curid=203269" title="Tatra T7">
Tatra T7

Tatra T7 je siedmou (a poslednou) generáciou štandardných štvornápravových električiek, ktoré boli vyrábané spoločnosťou ČKD Tatra.
Konštrukcia.
Tatra T7 je štandardná štvornápravová jednosmerná motorová električka, ktorej dizajn pochádza z predchádzajúceho typu Tatra T6, respektíve od jeho predchodcu T5. Vozne T7 boli vyrábané na prelome 80. a 90. rokov 20. storočia.
Varianty.
Na rozdiel od šiestej generácie, kde boli realizované celkom štyri varianty, boli električky T7 vyrobené iba v jednom podtypu, ktorý bol označený ako Tatra T7B5.

</doc>
<doc id="203270" url="https://sk.wikipedia.org/wiki?curid=203270" title="Dánska koruna">
Dánska koruna

Dánska koruna (ISO 4217 DKK) je jednotka dánskej meny, ktorá platí okrem Dánska aj v autonómnych provinciách Grónsko a na Faerských ostrovoch. Delí sa na 100 øre (singulár aj plurál). Miestna skratka dánskej koruny je kr.

</doc>
<doc id="203271" url="https://sk.wikipedia.org/wiki?curid=203271" title="Neovulkanity">
Neovulkanity



</doc>
<doc id="203274" url="https://sk.wikipedia.org/wiki?curid=203274" title="Neogénne vulkanity karpatského oblúka">
Neogénne vulkanity karpatského oblúka

Neogénne vulkanity karpatského oblúka (alebo neovulkanity) je súhrnný názov pre vulkanizmus, ktorý prebiehal v treťohorách (neogén – spodný baden) až do štvrtohôr a vystupuje na vnútornej strane karpatského oblúka (v malej miere aj na vonkajšej strane). Vznik sopečnej činnosti je spájaný s procesmi kolízie a subdukcie okraja európskej platformy (oceanického podložia flyšového pásma) pod oblúkom Karpát a ďalším vývojom Panónskej zaoblúkovej panvy. Eruptívna činnosť sa odohrávala v značnom časovom rozpätí. Za najstaršie horniny sa pokladajú východokarpatské andezity a ryolity spodného miocénu z okolia Banátu. Najmladšie produkty majú vek niečo cez 20 000 rokov.
Západokarpatské neovulkanické pohoria po prvýkrát správne definoval v 18. storočí Ján Ehrenreich Fichtel.
Tektonická pozícia.
V období neogénu predstavovali Karpaty ostrovný oblúk, ktorý migroval na sever, severovýchod až východ v dôsledku ustupujúcej subdukcie oceánskej resp. suboceánskej kôry podložia flyšového pásma. Ustupujúca subdukcia (roll back) mala za následok extenziu paniev v zaoblúkovej oblasti.
Prvotná fáza.
V období spodného miocénu sa v severnom Maďarsku začína prvá fáza vulkanizmu, reprezentovaná kyslými horninami prevažne ryodacitového až ryolitového zloženia. Obdobné horniny sú známe i z Východných Álp z oblasti západne mesta Graz. Táto fáza sa v strednom miocéne rozšírila aj na územie Slovenska – na strednom Slovensku vystupujú horniny tohto typu v spodných súvrstviach Poľany, Kremnických vrchov a Vtáčnika, na východnom Slovensku sú to ryodacitové tufy v sedimentoch spodného badenu v oblasti Zemplína a Miliča.
Stredná fáza.
Vulkanity zaoblúkovej extenzie.
V spodnom badene nastupuje nový typ vulkanizmu – alkalicko-vápenaté andezity a dacity. Ich aktivita sa začína v podmorskom prostredí pozdĺž šahansko-lyseckej zóny v oblasti Krupinskej planiny. Neskôr boli v pobrežnej zóne vtedajšieho mora sformované rozsiahle stratovulkány (stratovulkány "Poľana", "Javorie", "Lysec", "Čelovce", "štiavnický stratovulkán" a stratovulkán v Kremnických vrchoch).
Ďalší vývoj poznamenala ešte počas badenu rozsiahla erózia a vznik vulkanicko-tektonických depresií, ktoré boli vypĺňané bázickejšími horninami. Následné obnovenie činnosti vo vrchnom badene vytvorilo vrchnú stavbu stratovulkánov v Javorí a Štiavnických vrchoch, ako aj samostatné stratovulkány vo Vtáčniku, Kremnických vrchoch a Poľane. Obnovený vulkanizmus bol viac explozívny, prevládajúcimi horniami sú andezitové a ryolitové pyroklastiká. V sarmate intenzita poklesla, ale v panóne sa znova zintenzívnila.
V Slovenskom rudohorí (v oblasti Tisovca a Rimavskej kotliny) sa nachádzajú silne erodované stratovulkanické zvyšky, ktoré sú petrologicky ekvivalentné stredoslovenským stratovulkánom. Na východnom Slovensku sa táto fáza začína vo vrchnom badene a zasiahla do oblasti Zemplínskych vrchov.
Vulkanity subdukčnej zóny.
V subdukčnej zóne východného Slovenska sa vytvorila v spodnom sarmate línia morfologicky jednoduchých stratovulkánov Slanských vrchov (stratovulklány "Šebastovka", "Zlatá Baňa", "Makovica", "Strechov", "Bogota", "Milič" a "Bradlo"), ktorá pokračovala až do severného Rumunska. S touto fázou sú petrograficky ekvivalentné intrúzie andezitov v Pieninách, na Považí a pri Uherskom Brode. Z hornín prevládajú dioritové porfýry a andezity s výrastlicami amfibolov a pyroxénov, niekedy aj s granátmi.
Mladšia fáza tejto vulkanickej činnosti vytvorila pohorie Vihorlat so stratovulkánmi "Kyjov", "Sokolský potok", "Morské oko", "Diel" a "Popriečny" (na ukrajinskej strane pod názvom "Popričny").
Finálna fáza.
Finálna fáza vulkanizmu predstavuje bázický alkalický vulkanizmus stredoslovenskej a juhoslovenskej oblasti. Zmena typu vulkanizmu bola pravdepodobne spôsobená ukončením kôrového skrátenia vo flyšovom pásme. Z hornín prevládajú bazalty s výrastlicami olivínu, alebo nefelínu. Prvá etapa tejto fázy vyprodukovala telesá bazaltov v oblasti Banskej Štiavnice, lávové prúdy v okolí Ostrej Lúky pri Zvolene a Devičia pri Krupine (s vekom 8 až 6,6 mil. rokov) a lávové prúdy a maary v okolí Pincinej, Jelšovca v severozápadnej časti Lučeneckej kotliny (s vekom 7,2 až 6,4 mil. rokov).
Druhá etapa je "cerovská bazaltová formácia" tvorená bazaltovými lávovými prúdmi, nekmi, dajkami a maarmi s vekom 5,4 až 1,1 mil. rokov v Cerovej vrchovine a mladý troskový kužeľ Putikov vŕšok pri Novej Bani, ktorého vek je odhadovaný na 100 000 rokov a menej.
Vulkanizmus finálnej fázy bol spôsobený izostatickým vyrovnávaním poklesnutej panónskej zaoblúkovej panvy v kombinácii s extenzívnymi pohybmi.
Hydrogeologické a inžinierskogeologické pomery.
Oblasť neovulkanitov je veľmi rôznorodá nielen po stránke tvarov povrchu ale i vo svojej pestrej horninovej náplni od rozsiahlych utuhnutých lávových telies, cez tufy až po íly a štrky. Prevažujúcou horninou na povrchu sú andezity a ich pyroklastiká. Ide všeobecne o slabo priepustné horniny, ktoré sú od hĺbky 20 –  len veľmi slabo priepustné. V masívnych efuzívnych horninách prevažujú vody plytkého obehu, cirkulujúce v zóne zvetrávania a rozpojenia puklín. Väčšina prameňov v takýchto oblastiach má výdatnosť do 1 l.s−1 a je nestála. Zvodnené pórové vulkanoklastiká sa vyznačujú medzizrnovou a puklinovou priepustnosťou. Ich výdatnosť dosahuje 5 – 20 l.s−1. Hlbšie založené poruchové zóny, majúce pôvod v extenznej tektonike môžu byť tiež zvodnené. Ich výdatnosť sa pohybuje od 0,4 do 5 l.s−1. Niekedy môžu mať zvýšenú teplotu. Všeobecne majú tieto vody mineralizáciu typu Ca-Mg-HCO3 v rozmedzí od 0,04 – 0,25 g.l−1 v efuzívnych horninách po 0,04 – 0,05 g.l−1 v tufitických horninách. Na miestach ich prechodu sulfidickými horninami ich mineralizácia rastie, tieto vody sú často znehodnotené a nevhodné na využitie.
V oblasti neovulkanitov sú typické kryhové zosuvy pevných vulkanitov po svojom plastickom tufitovom alebo ílovito piesčitom podloží. Pozorovateľné sú mnohé staršie, najmä pleistocénne zosuvy. Svahy sú obvykle pokryté 0,5 až hrubými piesčito-hlinitými až kamenistými delúviami. Niektoré lávové telesá sa postupne zabárajú do svojho menej pevného podložia, alebo sa kĺžu po jeho svahoch. Známe je tiež ohrozenie okolia rozpadom a sutinou, napr. ryolitové bralo pri Vyhniach.
Stavebná činnosť v oblasti neovulkanitov sa sústreďuje do oblasti eróznych kotlín a brázd, s lepšími podmienkami. V minulosti tu bola pomerne rozšírená banská činnosť. V súčasnosti je však väčšina ložísk rudných surovín v oblasti vyčerpaná. Stále významná zostáva ťažba stavebného kameňa, ktorý je na rozdiel od starších hornín v Karpatoch podstatne menej tektonicky rozpukaný a má preto väčšie využitie.

</doc>
<doc id="203275" url="https://sk.wikipedia.org/wiki?curid=203275" title="Estónska koruna">
Estónska koruna

Estónska koruna ("Eesti kroon"; ISO 4217 EEK) bola jednotkou estónskej meny. Delila sa na 100 senti (singulár sent). Od 1. januára 2011 ju nahradilo euro v konv. kurze €1=15,64664 EEK
Mince estónskej koruny mali hodnoty 5, 10, 20, 50 senti a 1 koruna, avšak obiehala aj 5 korunovka v dvoch verziách (75. výr. estónskej republiky a 75. výr. estónskej banky)
Bankovky v obehu mali hodnoty 1, 2, 5, 10, 25, 50, 100 a 500 korún.

</doc>
<doc id="203277" url="https://sk.wikipedia.org/wiki?curid=203277" title="Gulden">
Gulden



</doc>
<doc id="203278" url="https://sk.wikipedia.org/wiki?curid=203278" title="Poistka (elektrotechnika)">
Poistka (elektrotechnika)

Poistka, elektrická poistka alebo tavná poistka v schémach označovaná ako F (z angl. "Fuse") je elektrická súčiastka, ktorej úlohou je chrániť elektrický obvod pred prúdom vyšším ako je nominálny (tzv. nadprúd), skratom alebo pred preťažením (stav kedy obvodom tečie vyšší prúd než je jeho očakávaná "bezpečná" hodnota). Poistka teda predstavuje zámerné vytvorenie najslabšieho miesta v obvode čím sa pri jej aktivácii (vplyvom nadprúdu, skratu alebo preťaženia pretaví tavný vodič v poistke) obvod bezpečne preruší. Tento stav je pre samotnú poistku deštruktívny nakoľko dôjde k jej trvalému poškodeniu a takúto poistku je nutné vymeniť za novú.
Činnosť poistky.
Je založený na prerušení chráneného obvodu pretavením tavného vodiča vo vnútri poistky. Pri veľkom nadprúde alebo skrate sa tavný vodič môže pretaviť až v celej svojej dĺžke. Elektrický oblúk, ktorý horí medzi koncami roztaveného vodiča, zaniká pôsobením prudkého nárastu odporu, ktorý vytvára odparený kov. Pôsobením elektrodynamických síl sa z roztopeného kovu tvoria perličky, ktoré oblúk trieštia. Súčasne so zvyšovaním teploty horiaceho oblúku narastá v pomerne malom priestore aj tlak pár. Kovové pary ďalej expandujú medzi zrnká kremičitého piesku, ktorý sa v poistke nachádza okolo tavného vodiča. Pary v piesku začnú kondenzovať, tým sa teplota oblúka rapídne znižuje a klesá množstvo ionizovaných častíc, ktoré sú schopné viesť elektrický prúd. Celý tento proces sa uskutoční veľmi rýchlo. Poistky sú schopné prerušiť obvod skôr, ako skratový prúd dosiahne kritickú veľkosť poškodzujúcu chránený obvod.
Opravou poškodenej "nefunkčnej" poistky sa jedná nebezpečný zásah, nakoľko nie je možné garantovať obnovenie všetkých vlastností, parametrov a funkčnosti pôvodnej poistky.
Z uvedeného dôvodu sa teda poškodené poistky nesmú opravovať a je nutné ich vymeniť! 
Poistky sú najúčinnejšie pri veľkých nadprúdoch resp. skratoch, ktoré veľmi rýchlo pretavia tavný vodič. Pri malých nadprúdoch sú pomerne nespoľahlivé, preto sa používajú hlavne na istenie vedení proti skratom. Na istenie elektromotorov, ktoré sú citlivé na preťaženie nie sú vhodné. V súčasnosti sa poistky v domových inštaláciách nahradzujú ističmi, ktorých výhodou z hľadiska obsluhy je ich možné opätovné použitie (tzv. nahodenie). V praxi je možné sa stretnúť aj s tzv. , ktoré majú ale iné konštrukčné vyhotovenie a odlišný princíp funkčnosti.
Poistky sa delia na rýchle a pomalé, pričom rýchlosť reakcie poistky určuje hlavne jej konštrukcia. Rýchle poistky obsahujú zvyčajne len voľný tavný drôt pričom pri pomalých poistkách je patróna poistky vyplnená jemným kremičitým pieskom, ktorý čiastočne odvádza teplo z tavného drôtu. Preto sú pomalé poistky vhodné hlavne na istenie vedení motorov, kde možu pri ich rozbehu vznikať krátkodobé nárasty prúdu nad nominálnu hodnotu.
Z hľadiska jednoduchosti a priaznivých vlastností sú poistky stále naďalej využíváné napríklad v hlavných prívodoch elektrického prúdu do domov či objektov (nožové poistky), v automobiloch ako ochrana vedení (autopoistky) alebo v citlivých zariadeniach (prístrojové poistky).
Konštrukcia poistiek.
Poistky sa podľa konštrukčného vyhotovenia delia na: závitové, nožové, prístrojové "trubičkové", autopoistky, válcové, poistky do DPS, pásové poistky
Závitové poistky: 
Hlavnou časťou sú poistný spodok, poistková hlavica, poistková vložka (patróna), poistkový dotyk. Patróna (niekedy samotná označovaná ako poistka) je tvorená keramickým valčekom v ktorom sa nachádza tavný vodič, ktorý je umiestneným medzi dvoma kovovými čiapočkami (vodivé kontakty poistky). Jedna strana tavného vodiča je prichytená pod okraj kovovej čiapočky a na opačnej strane je vodič vyvedený stredom čiapočky, kde je pripevnený k terčíku pod ktorým je pružinka. Terčík slúži ako vizuálny ukazovateľ stavu funkčnosti poistky a svojim farebným prevedením zároveň informuje o prúdovej hodnote poistnej vložky. Poistný spodok je pevnou časťou poistky, ktorá je pevne spojená s chráneným obvodom. 
Poistná vložka je vymeniteľnou časťou závitovej poistky a jej prúdová veľkosť je normalizovaná a farebne odstupňovaná podľa maximálnej prúdovej záťaže.
Normalizované farby (hodnoty v Ampéroch): 2 (ružová), 4 (hnedá), 6 (zelená), 10 (červená), 13 (bledo hnedá), 16 (šedá), 20 (modrá), 25 (žltá), 35 (čierna), 50 (biela), 60 a 63 (hnedá), 80 (strieborná), 100 (červená), 125 (žltá). Od hodnoty 100 A sa síce farby poistných vložiek opakujú (červená a žltá), ale vďaka poistkovému dotyku ("vymedzovací krúžok") prípadne konštrukčnej typovej veľkosti poistky nie je možné vložit väčšiu patrónu do menšieho poistkového spodku či hlavice. Vymedzovací dotyk povoľuje vloženie patróny s identickou prípadne menšou prúdovou hodnotou, ktorú má na sebe uvedenú. Farebné označenie sa používa dodnes a rovnakom význame sa používa aj na ističoch.
Poistkové hlavice sú v prevedení so závitom E27 „Edison“ (pre typy DI, DII) alebo G33 „Goliáš“ (pre typy DIII, DIV, DV)
Typové veľkosti poistiek: DI, DII, DIII, DIV alebo DV
typ DI (pre prúd. hodnoty: 2, 4, 6, 10, 13, 16, 20, 25 A
typ DII (pre prúd. hodnoty: 2, 4, 6, 10, 16, 20, 25, 35 A
typ DIII (pre prúd. hodnoty: 4, 6, 10, 16, 20, 25, 32,35, 40, 45, 50, 63, 80, 100 A
typ DIV (pre prúd. hodnoty: 80, 125, 100 A
typ DV (pre prúd. hodnoty: 125, 160, 200 A 
Konštrukčné vyhotovenie: DIAZED- staršie typy poistiek; NEOZED- novšie typy poistiek (sú menšie a tým šetria miesto)
"Hlavné časti klasickej závitovej poistky sú:"
Závitovými poistkami sa istia svetelné, zásuvkové, motorové a pomocné obvody a ich skratový výkon je malý. 
Nožové poistky:
Hlavnou časťou týchto poistiek je poistný spodok s pružinovými kontaktmi a poistková vložka. Poistkové spodky sa vyhotovujú v prevedení 1- alebo 3-fázové.
Nožové poistky pre nízke napätia a vysoké prúdy sa označujú dvojicou písmen NH (z nemeckého: "Niederspannungs-Hochleistungssicherungssystem"- Nízkonapäťový-vysokovýkonný istiaci systém). Poistkové vložky sa vyhotovujú v šiestich veľkostiach (NH00, NH0, NH1, NH2, NH3, NH4) pričom je možné ich nájsť aj v nasledovnom typovom prevedení NH/NV00; PN00; NH/NV000; PNA000; NH/NV1; NH/NV2; NH/NV3; NH/NV4. Nožové poistky sú používané ako nadprúdová ochrana ističov (typicky pri hlavnom prívode do priemyselných alebo domových objektov).
Poistky typu PH sú určené pre menovité prúdy 10 až 630 A a napätie 500V/50 Hz. Vyrábajú sa v piatich veľkostiach. Porcelánové poistkové spodky SPH, určené pre poistky PH, sú odstupňované v štyroch veľkostiach. Sériové zapájanie poistiek sa neodporúča.
Farebné rozlíšenie sa u nich nepoužíva. Tvar patróny (poistnej vložky) môže byť valcový alebo štvorhranný.
Vo vnútri patróny je umiestnený tavný vodič, ktorý zabezpečuje vodivé prepojenie medzi hlavnými kontaktmi a je zoslabený na viacerých miestach. Tým sa zabezpečuje veľký vypínací prúd (až 100 kA). Účinné zhášanie oblúka zabezpečuje kremičitý piesok, ktorý obklopuje tavný vodič. Preto sa zhotovuje z materiálu s väčším odporom. Jednotlivé typy poistiek sa odlišujú vypínacou charakteristikou.
Poškodená poistka je signalizovaná vyskočeným terčíkom na vrchnej časti poistky. Poistné vložky nožových poistiek sú vybavené dvoma kovovými kolíkovými držiakmi, pomocou ktorých je možné ich z poistkového spodku vytiahnuť. Na bezpečnú manipuláciu slúži izolačný držiak (v technickej praxi často označovaný ako "žehlička"), ktorý zároveň slúži ako bezpečnostný kryt na ochranu pred nebezpečným dotykom so živými časťami (kontaktmi). Pomocou izolačného držiaka je možné poškodené patróny bezpečne vymeniť v beznapäťovom stave ako aj v stave pod napätím.
UPOZORNENIE: 
"Výmenu nožových poistiek môže vykonávať iba odborne spôsobilá osoba s príslušným vzdelaním a kvalifikáciou (elektrotechnik podľa vyhlášky 508/2009 Z.z. §21). V prípade vypínania elektrického obvodu pod záťažou je z hľadiska vzniku el. oblúku vhodné používať ochranný prvok tváre (štít). Samotné odpojenie poistiek pod záťažou musí byť prevedené rázne (rýchlym zatiahnutím) a to z dôvodu zamedzenia natiahnutia elektrického oblúka."
Prístrojové poistky:
Vzhľadom na svoju jednoduchosť a nenáročnosť sú používané v elektronických zariadeniach (rádiá, napäťové zdroje, TV, monitory a pod.). Tieto poistky sú tvorené keramickou alebo sklenenou trubičkou s kontaktnými čapičkami vzájomne prepojenými tavným drôtikom. Vyrábajú sa pre napätia 250 V a menovité prúdy 32mA až po 20 A.
Vyrábajú sa s rôznymi vypínacími charakteristikami (čas pretavenia drôtu v závislosti na prechádzajúcom prúde) ako: FF – superrýchle; F – rýchle; M – stredne pomalé; T – pomalé; TT – superpomalé. Rýchle poistky sa používajú na ochranu citlivej elektroniky (meracie prístroje), pomalé k rozbehom malých elektromotorov.
Pri výmene poškodenej poistky za novú je potrebné dodržať odporúčanú prúdovú hodnotu istiaceho prvku pre daný typ obvodu a to zdôvodu že tieto poistky sa vyrábajú v konštrukčne rovnakých rozmerových veľkostiach trubičiek a teda len na základe rozmerov nie je možné určiť samotnú prúdovú hodnotu poistky.
Údaje sú vylisované po obvode na kovových čiapočkách kde je uvedená prúdová hodnota v mA alebo v A a rovnako aj vypínacia charakteristika poistky. Pri keramických prevedeniach sú údaje uvedené na keramickom valčeku.
Prístrojové poistky sa prevažne vyrábajú v rozmerových radách 5x20mm a 6,35x32mm. V prípade špeciálnych prístrojov je možné sa stretnúť aj s iným rozmerom.
Autopoistky:
Automobilová poistka je tvorená nožovými kontaktami v plastovom puzdre, medzi ktrorými je napnutý tavný drôt. Niektoré automobilové poistky sú vyrábané z jedného kusa aj s prívodnými nožami, slabé miesto je vytvorené zalisovaním (stenčením) prepojky. Tieto poistky sa vyrábajú zvyčajne prevedení malých obdĺžnikov s nožovými kontaktmi (ich farebné prevedenie obalu zodpovedá menovitému prúdu). Vyrábajú sa v prevedení MINI 15,8x11,2mm a MAXI 19x20mm. U starších vozidiel je možné sa stretnúť s autopoistkami v tvare keramických alebo plastových valčekov na koncoch osadenými kovovými čiapočkami.
Poistky do DPS:
Tieto poistky sa vyrábajú aj ako malé súčiastky SMD do DPS, resp. pre povrchovú montáž. Vzhľadovo môžupripomínať rezistor, kondenzátor. Niekedy je na DPS umiestnený len poistný spodok, do ktorého sa vkladajú prístrojové "trubičkové" poistky, prípadne sa doňno zasúvajú valčekové poistky s drôtovými kontakmi.
Vypínacia charakteristika poistky.
Je závislosť vypínacieho času poistky od efektívnej hodnoty prúdu, ktorý ňou prechádza. Charakteristika má približne hyperbolický priebeh, ktorý sa asymetricky približuje menovitému prúdu formula_1 a času formula_2.
Vypínacia charakteristika závisí od:
Vypínacie časy jedného typu poistky majú rozptyl, preto je vypínacia charakteristika definovaná určitým pásmom. Podľa vypínacej charakteristiky sa poistky rozdeľujú na:

</doc>
<doc id="203279" url="https://sk.wikipedia.org/wiki?curid=203279" title="Tatra RT6">
Tatra RT6

Tatra RT6 je označenie dvoch rozdielnych typov nízkopodlažnej električky. Vyrábal ich český podnik ČKD Praha a poľská firma HCP v 90. rokoch 20. storočia.
Konštrukcia.
Oba typy električiek majú spoločný dizajn, ktorý vytvoril český architekt Ing. Patrik Kotas. Spoločnú majú tiež koncepciu, ktorá pochádza z francúzskych električiek z 80. rokov.
RT6 sú trojčlánkové šesťnápravové jednosmerné motorové električky. V krátkom nízkopodlažnom strednom článku sú sedadlá umiestnené pozdĺžne, nachádza sa v nehnanom podvozku. Ostatné dva podvozky sú trakčné.
Varianty.
Na začiatku 90. rokov bola vyvinutá električka Tatra RT6N1. Po vybudovaní prototypu RT6N bola vyrobená osemkusová testovacia séria, po ktorej vyrobili desať kusov pre Poľsko.
V polovici 90. rokov bol vyrobený prototyp RT6S.

</doc>
<doc id="203280" url="https://sk.wikipedia.org/wiki?curid=203280" title="Gibraltárska libra">
Gibraltárska libra

Gibraltárska libra (ISO 4217 GIP) je zákonné platidlo Gibraltáru. Jej kurz k anglickej libre je stanovený na 1:1, pričom na území Gibraltáru je možné platiť aj anglickou librou, naopak to možné nie je.
Gibraltár tlačí vlastné bankovky už od roku 1927, mince razí od roku 1988.

</doc>
<doc id="203282" url="https://sk.wikipedia.org/wiki?curid=203282" title="Zlatý">
Zlatý

Zlatý môže byť:

</doc>
<doc id="203283" url="https://sk.wikipedia.org/wiki?curid=203283" title="Holandský zlatý">
Holandský zlatý



</doc>
<doc id="203284" url="https://sk.wikipedia.org/wiki?curid=203284" title="Š">
Š

Š je v poradí 34. písmeno slovenskej abecedy.

</doc>
<doc id="203285" url="https://sk.wikipedia.org/wiki?curid=203285" title="Poistka">
Poistka

Poistka môže byť:

</doc>
<doc id="203286" url="https://sk.wikipedia.org/wiki?curid=203286" title="Ď">
Ď

Ď je v poradí 7. písmeno slovenskej abecedy.

</doc>
<doc id="203287" url="https://sk.wikipedia.org/wiki?curid=203287" title="Č">
Č

Č je v poradí 6. písmeno slovenskej abecedy.

</doc>
<doc id="203288" url="https://sk.wikipedia.org/wiki?curid=203288" title="Skrat">
Skrat

Skrat (alebo tiež "stav nakrátko") je stav v elektrickom obvode, kedy elektrický prúd neprechádza cez žiadny spotrebič a jediným odporom je vlastný odpor obvodu (resp. vodiča), cez ktorý prúd prechádza. Skrat nastáva aj pri priamom spojení pólov zdroja alebo pri prechode prúdu miestom kadiaľ mu to nebolo určené (napr. pri poruche). V domácnostiach alebo hlavných vysokonapäťových vedeniach skrat nastáva medzi fázou a zemou alebo fázou a nulovacím vodičom.
Následky skratu.
V obvodoch platí ohmov zákon, podľa ktorého veľkosť prúdu určíme ako formula_1 kde I – prúd, U – napätie, R – odpor. Ak teda jediným odporom je odpor vodiča – rádovo stotiny až desatiny ohmov, veľkosť prúdu je veľmi vysoká aj pri napätí 1 volt. S rastúcim prúdom v obvode sa zvyšuje aj teplota vodičov, pri týchto vysokých hodnotách môže dôjsť k požiaru, pokiaľ nie je obvod vhodne chránený.
Pri chemických zdrojoch dochádza k rýchlemu vybitiu týchto zdrojov, medzi elektródami dochádza k veľmi rýchlemu prenosu elektrického náboja a tým sa medzi nimi znižuje napätie. So zvyšujúcou sa teplotou vodičov a zdroja môže dochádzať k nežiaducim chemickým reakciám pri vysokých teplotách vnútri zdroja a tým k jeho poškodeniu až explózii.
V silnoprúdovej energetike a vysokonapäťových vedeniach predstavuje skrat značné nebezpečenstvo, extrémne hodnoty prúdu môžu spôsobiť požiar v okolí vedení, alebo zničenie zariadení, rozvodní alebo transformátorových vinutí.
Skrat ako ochrana.
Využíva sa pri vysokonapäťových rozvodoch pri ich údržbe, kontrole a pod. Pri vypnutom zariadení sa ako istenie pripoja špeciálnymi vysokovodivými káblami opravované zariadenia na zem, aby pri prípadnom náhodnom zapnutí zariadenia (rozvodu, transformátora a pod.) nedošlo k ohrozeniu života pracovníkov.
Ochrana pred skratom.
Na ochranu sa používajú ochranné prvky napr. poistka, istič, nadprúdové relé. Ich úlohou je "sledovať" veľkosť pretekajúceho prúdu na vstupnom vedení zariadenia, alebo chráneného obvodu. V prípade, že pretekajúci prúd prekročí nominálnu hodnotu (napr. pri skrate v zariadení, poruche a pod.) automaticky preruší napájanie (prívod energie). Ak sa takéto ochranné prvky v obvode nenachádzajú, je potrebné obvod sledovať a vypnúť ručne.

</doc>
<doc id="203289" url="https://sk.wikipedia.org/wiki?curid=203289" title="Ň">
Ň

Ň je v poradí 26. písmeno slovenskej abecedy.

</doc>
<doc id="203290" url="https://sk.wikipedia.org/wiki?curid=203290" title="Ý">
Ý

Ý je v poradí 44. písmeno slovenskej abecedy. Je to dlhá samohláska. Písmeno ý sa nachádza v slovách ako napríklad dlhý, mäkký, pekný, zelený oranžový, červený, modrý, sivý, ružový atď.

</doc>
<doc id="203291" url="https://sk.wikipedia.org/wiki?curid=203291" title="Lotyšský lats">
Lotyšský lats

Lotyšský lats (ISO 4217 LVL) bola jednotka lotyšskej meny, ktorá sa delila na 100 "santīmi". Od 1. januára 2014 ju nahradilo euro v konverznom kurze 1 EUR = 0,702804 LVL.
Mince lotyšského latsu mali nominály 1, 2, 5, 10, 20 a 50 (santīmi); 1 a 2 (lats).
Bankovky mali hodnoty 5, 10, 20, 50, 100 a 500 LVL.

</doc>
<doc id="203292" url="https://sk.wikipedia.org/wiki?curid=203292" title="Ú">
Ú

Ú je v poradí 38. písmeno slovenskej abecedy. Je to dlhá samohláska.

</doc>
<doc id="203293" url="https://sk.wikipedia.org/wiki?curid=203293" title="Ó">
Ó

Ó je v poradí 28. písmeno slovenskej abecedy. Je to dlhá samohláska.

</doc>
<doc id="203294" url="https://sk.wikipedia.org/wiki?curid=203294" title="Í">
Í

Í je v poradí 18. písmeno slovenskej abecedy. Je to dlhá samohláska.

</doc>
<doc id="203295" url="https://sk.wikipedia.org/wiki?curid=203295" title="Litovský litas">
Litovský litas

Litovský litas (ISO 4217 LTL) bola jednotka litovskej meny, ktorá sa delila na 100 "centų" (singulár "centas"). Od 1. januára 2015 ju nahradilo euro v konverznom kurze 1 EUR = 3,45280 LTL.
Mince litovského litasu mali nominály 1, 2, 5, 10, 20, 50 centas; 1, 2, 5 litai. Bankovky mali nominály 1, 2, 5, 10, 20, 50, 100, 200, 500 litai.

</doc>
<doc id="203296" url="https://sk.wikipedia.org/wiki?curid=203296" title="Poistné">
Poistné

Poistné môže byť:

</doc>
<doc id="203297" url="https://sk.wikipedia.org/wiki?curid=203297" title="Złoty">
Złoty



</doc>
<doc id="203299" url="https://sk.wikipedia.org/wiki?curid=203299" title="Ľ">
Ľ

Ľ je v poradí 23. písmeno slovenskej abecedy.

</doc>
<doc id="203300" url="https://sk.wikipedia.org/wiki?curid=203300" title="Ô">
Ô

Ô je v poradí 29. písmeno slovenskej abecedy. V súčasnosti sa používa v slovenčine, sliezštine, kašubčine, francúzštine a portugalčine.
Výslovnosť.
[uo] – slovenčina, a v jednej z abecied sliezštiny
[o:] – francúzština, predtým tiež v grónčine
[o:] – portugalčina
[o] – vietnamčina

</doc>
<doc id="203301" url="https://sk.wikipedia.org/wiki?curid=203301" title="É">
É

É je v poradí 12. písmeno slovenskej abecedy.

</doc>
<doc id="203302" url="https://sk.wikipedia.org/wiki?curid=203302" title="Dz">
Dz

Dz je digraf považovaný za samostatné písmeno "DZ" a "dz "(v UNICODE ako" Ǳ, ǳ"), v poradí 9. písmeno slovenskej abecedy. Označuje spoluhlásku /d͡z/.
Znak ("Ǳ, ǳ")" "sa v slovenskej znakovej sade nenachádza.

</doc>
<doc id="203303" url="https://sk.wikipedia.org/wiki?curid=203303" title="Róbert I.">
Róbert I.

Róbert I. môže byť:

</doc>
<doc id="203304" url="https://sk.wikipedia.org/wiki?curid=203304" title="Ä">
Ä

Ä je v poradí 3. písmeno slovenskej abecedy. Hláskuje sa ako široké e alebo a s dvomi bodkami/a s dvoma bodkami. Graficky sa značí ako písmeno "A"/"a" s dvomi bodkami (dierézou) a v slovenskom jazyku je to jediná samohláska, ktorá nemá dlhý ekvivalent. Tam, kde sa (zvlášť pri slovotvorbe) vyžaduje predĺženie, použije sa dvojhláska "ia", napr. svätý → sviatok, mätiem → miasť, mäso → mias (tvar genitívu plurálu)… Vo vyššom štýle je riadna výslovnosť hlásky "ä" záväzná, v neutrálnom a nižšom štýle je nezvyčajná a hodnotí sa ako príznaková, nahrádza sa hláskou "e" (), prípadne "a".
Výskyt.
Hláska "ä" sa môže vyskytovať iba po spoluhláskach "b", "m", "p" a "v", napr. v týchto slovách (a ich tvarov):
V iných jazykoch.
Toto písmeno sa nachádza napríklad v estónskej, fínskej, nemeckej, švédskej či turkménskej abecede. Vo väčšine jazykov označuje predné otvorenejšie samohlásky, najčastejšie alebo .

</doc>
<doc id="203308" url="https://sk.wikipedia.org/wiki?curid=203308" title="Robert I.">
Robert I.



</doc>
<doc id="203311" url="https://sk.wikipedia.org/wiki?curid=203311" title="Biodiverzita">
Biodiverzita

Biodiverzita alebo biologická diverzita (angl. biological diversity) je rozmanitosť živočíšnych alebo rastlinných druhov. Ovplyvňuje ju nadmorská výška, klíma, reliéf, dostupnosť vody, horninové podložie ale aj zásahy človeka. Biologická diverzita predstavuje rôznosť života. Existuje mnoho definícií biodiverzity. V každom prípade ale treba zdôrazniť, že sa jedná o zložitý niekoľkoúrovňový jav prebiehajúci všade na svete.
Svetový fond ochrany prírody definoval v roku 1989 biodiverzitu ako „bohatstvo života na Zemi, milióny rastlín, živočíchov a mikroorganizmov, vrátane génov, ktoré obsahujú, a zložité ekosystémy, ktoré vytvárajú životné prostredie“ (preklad podľa Kindlmanna a Jersákové). Je to veľmi dôležitý proces i pre budúce generácie a taktiež je veľmi krehký. Narušenie jednej zložky (prostredie, bióm, predátor...) môže viesť až k vyhynutiu niekoľkých druhov, ktoré sú od nich závislé.
Vedecká definícia a etymológia.
Biologická diverzita je neologizmus zložený zo slov biológia a diverzita a znamená rozmanitosť života v prírode. Termín biologická rozmanitosť bol vytvorený Thomasom Lovejoyom (vo WWF spoluzakladateľ conservation biology) v roku 1980.
Úrovne biodiverzity.
Rozlišujeme tri úrovne biodiverzity:
Biodiverzita na Zemi.
Biologická rôznosť je pri väčších klimatických teplotách väčšia. Príkladom môže byť rovníkové a tropické pásmo či historické teplá období počas fanerozioka. (napr. cicavce a hmyz). Pre diverzitu fauny a flóry na Zemi plnia veľký význam ostrovy. Mnohé druhy sú tu početnejšie ako na súši. Zvyčajne je to spôsobené chýbaním predátora a súperov. Tieto ekosystémy sú veľmi zraniteľné. Na niektorých ostrovoch žijú dokonca živočíchy ktoré na súši už vyhynuli (napr. lemury na Madagaskare).
Biodiversita na Slovensku.
Nepôvodné druhy na Slovensku tvoria 24% rastlín. V priemere na Slovensku pribudne za rok 3 až 5 nepôvodných rastlín.
Druhová rozmanitosť.
(druhová diverzita) je biodiverzita na úrovni druhov. Jej meradlom je celkový počet živočíšnych a rastlinných druhov na Zemi a jeho rast.
Počet všetkých druhov na Zemi nie je ľuďmi zďaleka známy - odhady sa pohybujú medzi 1,7 až 1.8 milióna druhov, z toho 920 000 predstavuje hmyz. Len 1,4 miliónov druhov je pomenovaných, vedecky popísaných a zaradených. Tiež máme len hmlisté predstavy o jeho pohybe - pribúdanie resp. ubúdanie druhov. Len za obdobie 1965 - 1990 vymizlo okolo 50 000 druhov. Podľa inej štúdie z roku 2014 však k úbytku druhov nedochádza. Vymieranie druhov je jeden zo spôsobov merania vplyvu človeka na biosféru.
Druhová rozmanitosť je ovplyvnená dvoma základnými protikladnými procesmi. Sú to rýchlosť speciácie a vymieranie druhu.
Vymieranie druhov.
K najväčšiemu vymieraniu druhov dochádza v prostrediach s najväčšou biodiverzitou a biologickou aktivitou - v dažďových pralesoch, koralových útesoch a mokradiach. Všetky tri menované ekosystémy, hlavne v posledných rokoch, trpia priamym či ne priamym vplyvom človeka. Zničenie habitatov, kultivácia, erózie, znečistenie, ťažba dreva, odvodnenie... Tým všetkým človek vo veľkej miere prispel k poklesu biodiverzity.
Miera vymierania (ale i zvyšovania počtu) druhov sa dá pomerne presne stanoviť zo zmeny rozlohy ich prirodzených biotopov. Empiricky bolo zistené, že pri úbytku prirodzeného prostredia na 1/10 prežije polovica druhov. Po odhade pôvodného počtu druhov v danom prostredí a zo zmeny rozlohy ich biotopu je možné teda stanoviť odhad súčasného počtu druhov v danej lokalite.

</doc>
<doc id="203312" url="https://sk.wikipedia.org/wiki?curid=203312" title="Ľudovít II. Koktavý">
Ľudovít II. Koktavý



</doc>
<doc id="203314" url="https://sk.wikipedia.org/wiki?curid=203314" title="Avonmore">
Avonmore

Avonmore (, ) je rieka vo východnom Írsku. Je to ľavostranná zdrojnica rieky Avoca spoločne s riekou Avonbeg. Meria a tečie územím grófstva Wicklow.
Vzniká sútokom horských tokov Cloghoge a Inchavore, ktoré sa vlievajú do jazera Lough Dan. Západne od obce Roundwood už vyteká z jazera rieka Avonmore, tečie juhovýchodným smerom k osade Ballinacorbeg, odtiaľ do oblasti Glebe na juh a potom k obci Laragh na juhozápad. Tu najprv priberá sprava Glenmacnass, prechodne sa stáča na juh a opäť sprava priberá Glendasan. Odtiaľ pokračuje juhovýchodným smerom, priberá pravostrannú Derrybawn River a pod osadou Clara mení smer toku na juh. Na dolnom toku preteká mestom Rathdrum, následne preteká okrajom prírodného parku Avondale Forest Park, napokon sa v mieste zvanom "Meeting of the Waters" spája s vodami rieky Avonbeg a ďalej už tečú pod názvom Avoca.

</doc>
<doc id="203316" url="https://sk.wikipedia.org/wiki?curid=203316" title="Istič">
Istič

Istič je elektrické zariadenie, ktoré v prípade, keď ním začne tiecť prúd väčší ako je určený (nadprúd alebo skrat), automaticky odpojí prívod elektrického prúdu do elektrického obvodu (resp. spotrebiča) a tým bráni jeho preťaženiu, ako aj prípadnému zasiahnutiu osôb. Jeho hlavnou výhodou oproti poistke je, že je ho možné znova zopnúť a používať bez potreby výmeny jeho častí. Ističe sa vyrábajú pre rôzne prúdové zaťaženie – od menších, ktoré slúžia na ochranu napríklad len bytu, či domu, až po veľké ističe ochraňujúce vysokonapäťové vedenia privádzajúce prúd pre celé mesto. 
Rozdelenie ističov.
Rozdeľujú sa podľa:
"Spôsobu zhasínania oblúka na:"
"Počtu pólov na:"
"Veľkosti menovitého prúdu na:"
"Druhu prúdu na:"
"Vypínacej charakteristiky na ističe na istenie:
"Spôsobu ovládania na:"
Konštrukcia.
Funkčné časti ističov.
Aby prístroj mohol pôsobiť ako istič v obvode s nízkym napätím, musí mať:
Kontaktová sústava.
Dimenzuje sa na trvalý prenos menovitého prúdu a musí vydržať aj krátkodobé zaťaženie skratovým prúdom. Pri malých ističoch môže byť kontaktová sústava "jednoduchá" alebo "mostíková" s jedným až dvoma prerušeniami. Malé hmotnosti pohyblivých kontaktov umožňujú dosiahnutie veľkých vypínacích rýchlostí kontaktov. Kontakty sa vyrábajú zo zliatiny striebra s prísadami, ktoré zvyšujú ich tepelnú vodivosť. Pri stredných a veľkých ističoch sa používajú najmä palcové kontakty. Ich tvar sa navrhuje tak, aby pri vypínaní skratového prúdu nenastalo zvýšenou teplotou ich zvarenie. Konštrukcia musí umožňovať jednoduchú a rýchlu výmenu kontaktov. Moderné ističe sú vybavené pomocnými mostíkovými kontaktmi.
Ovládací a voľnobežný mechanizmus.
Malé a stredné ističe sa ovládajú ručne. Pri veľkých ističoch môže byť ručné ovládanie kombinované so strojovým pohonom. V zopnutej polohe sa systém zabezpečuje zámkou voľnobežky.
Spúšte.
Sú to zariadenia, ktoré svojím účinkom zabezpečujú pôsobenie voľnobežného mechanizmu vtedy, ak prúd v obvode zmení svoju veľkosť pod alebo nad nastavenú hodnotu. Spúšť vytvára prúdová dráha (cievka, bimetal) a vybavovací mechanizmus (kotva). Spúšť sa skladá z elektrickej časti (cievka elektromagnetu) a mechanickej časti (kotva elektromagnetu). Ak cievkou prechádza plný prúd hlavného obvodu, spúšť je označovaná ako "primárna". Ak sú prúdy v obvode veľké, alebo treba spúšť galvanicky oddeliť od siete, napája sa spúšť z prístrojového transformátora a je označovaná ako "sekundárna". Čas reakcie spúšte závisí od veľkosti prechádzajúceho nadprúdu, preto sa nazýva závislá spúšť. Niektoré druhy ističov majú zabudovanú "kataraktovú spúšť". Je to elektromagnetická spúšť s hydraulickým oneskorovacím zariadením z nemagnetického materiálu. Puzdro je naplnené kvapalinou s nízkym bodom tuhnutia a nachádza sa v ňom pohyblivé jadro z feromagnetického materiálu, ktoré je pružinou tlačené do zadnej polohy.
Pri vypínaní skratového prúdu pôsobí spúšť elektromagnetická. Magnetické pole vytvorené cievkou, ktorou prechádza skratový prúd, dosť veľké na to, aby pritiahlo kotvu pôsobiacu na zámok voľnobežného mechanizmu aj napriek veľkej vzduchovej medzere. Pôsobenie spúšte v tomto prípade je časovo nezávislé.
Pri vypínaní nadprúdu pôsobí spúšť ako oneskorovacia. Bimetalom preteká nadprúd, ktorý pomaly zohrieva bimetal. Bimetal sa zohreje v závislosti od veľkosti nadprúdu a času pôsobenia, čím vyvolá mechanické pôsobenie na kotvu vybavovacieho mechanizmu, ktorý dá pokyn na vypnutie ističa.
Činnosť.
Všetky ističe majú tú istú funkciu, ale ich parametre sa líšia v závislosti na napäťovej triede, veľkosti medzného prúdu a druhu ističa. Istič musí rozpoznať chybu; v nízkonapäťových je to vo vnútri samotného ističa, vysokonapäťové majú oddelené zariadenia na odhalenie nadprúdu alebo skratu. Ak je chyba odhalená, kontakty v ističi sa musia rozpojiť aby sa tým zamedzilo prechádzanie prúdu. Niektoré používajú mechanickú energiu na rozpojenie kontaktov, iné energiu zo samotného nadprúdu, napríklad pre rôzne cievky. Ak je dodávka prúdu prerušená, môže vzniknúť elektrický oblúk, ktorý je rušený/zhasínaný v zhasínacej komore. Nakoniec ak je obvod bezpečne rozpojený, kontakty môžu byť opäť spojené aby sa obnovila dodávka prúdu.
Zhasínanie elektrického oblúka.
Rýchle a spoľahlivé zhasínanie oblúka zabezpečuje zhasínacia komora, ktorú obsahuje každý istič. Pri starších typoch ističov sa využívali komory s pólovými nadstavcami a zhasínacou cievkou – tento spôsob sa používa iba pri ističoch na jednosmerný prúd. V súčasnosti sa používajú deiónové zhasínacie komory. Elektrodynamické sily vyvolané prúdovou slučkou vháňajú oblúk do zhasínacej komory. Medzi kovovými doskami sa oblúk rozdelí na väčší počet oblúkov, spojených do série. Prudkým zväčšením dĺžky oblúka narastá celkový odpor vodivej dráhy a intenzívne ochladzovanie. V dôsledku toho nastáva deionizácia a oblúk sa zhasína. Ďalšie zväčšenie účinnosti zhasínania sa dosiahne zväčšením rýchlosti vypínania pohyblivých kontaktov. Ak sa oblúk zapáli v čase do 5ms od vzniku skratu a zhasínacia komora má dostatočný počet deliacich komôr, istič môže mať obmedzovací účinok. Táto úprava umožňuje zvýšenie vypínacieho prúdu malých ističov až na 10kA.

</doc>
<doc id="203318" url="https://sk.wikipedia.org/wiki?curid=203318" title="Pygmalion efekt">
Pygmalion efekt

Pygmalion efekt je druh sociálnej percepcie. Ide o často pozorovaný prípad, kedy sa človek začne správať spôsobom, ktorý od neho očakávajú druhí. V pedagogickej praxi i prípad učiteľa, ktorý očakáva neúspech študenta. Zjednodušene by sa Pygmalion efekt mohol nazvať „sebanaplňujúce proroctvo“. Tento jav skúmal a prvýkrát zverejnil americký psychológ Robert Rosenthal.

</doc>
<doc id="203323" url="https://sk.wikipedia.org/wiki?curid=203323" title="Ursula Kroeberová Le Guinová">
Ursula Kroeberová Le Guinová

Ursula Kroeberová Le Guinová (* 21. október 1929, Berkeley, Kalifornia, USA† 22. január 2018, Portland, Oregon) bola americká spisovateľka.
Aj keď písala romány, poéziu, knižky pre deti a eseje, najznámejšie sú jej romány a poviedky z oblasti science fiction a fantasy. V slovenčine je najobľúbenejší jej cyklus príbehov zo "Zememoria", najuznávanejším dielom však je román "Ľavá ruka tmy". Je považovaná za jedného z najlepších spisovateľov fantastických žánrov. Obdržala niekoľko cien, okrem cien Hugo a Nebula taktiež Gandalf Grand Master v 1979 a Damon Knight Memorial Grand Master Award v roku 2003. Známa je prepracovanosťou svojich diel a svojimi sondami do oblasti taoizmu, anarchizmu, feminizmu, psychológie a sociológie. Neoddeliteľnou súčasťou jej diel je vyhýbanie sa antropocentrizmu, vytvorenie cudzej kultúry jej však slúži ku zdeleniu informácií o kultúre našej.
Životopis.
Narodila sa v roku 1929 ako Ursula Kroeberová v rodine antropóloga Alfreda Kroebera a spisovateľky Theodory Kroeberovej. Alfred sa zaoberal pôvodnými obyvateľmi Ameriky, Theodora písala knihy pre deti a rovnako ako jej manžel sa venovala antropológii. Ursula už vo svojých jedenástich rokoch poslala svoj prvý príbeh do magazínu Astounding Science Fiction, bola však odmietnutá. Absolvovala v roku 1952 na Columbia University zo stredovekej romantickej literatúry. V štúdiach pokračovala vo Francúzsku, kde stretla svojho manžela, historika Charlesa Alfreda Le Guina. Svadbu mali dva dni pred Štedrým dňom roku 1953. Aj potom si ponechala v mene písmeno K ako Kroeberová. Od roku 1958 žije v Oregone v štáte Portland a má tri deti: Elisabeth, Caroline a Theodore.
Jej prvé knihy pojednávali o imaginárnych krajinách. Prvou uverejnenou prácou bola v roku 1962 poviedka April in Paris, prvými románmi boli roku 1966 Planéta exilu a Rocannonov svet.
Diela.
Pretože ide o veľmi plodnú autorku, je nasledujúci zoznam neúplný.

</doc>
<doc id="203324" url="https://sk.wikipedia.org/wiki?curid=203324" title="ISO 4217">
ISO 4217

ISO 4217 je medzinárodný štandard opisujúci trojpísmenové kódy, ktoré definujú názvy mien definované medzinárodnou organizáciou pre normalizáciu (ISO).
Prvé dve písmená sú písmená kódu ISO 3166-1 alfa-2 a definujú krajinu, tieto sa používajú aj v top-level doménach na Internete a tretie písmeno je obyčajne začiatočné písmeno samotnej meny.

</doc>
<doc id="203326" url="https://sk.wikipedia.org/wiki?curid=203326" title="SNM">
SNM



</doc>
<doc id="203327" url="https://sk.wikipedia.org/wiki?curid=203327" title="SNG">
SNG



</doc>
<doc id="203329" url="https://sk.wikipedia.org/wiki?curid=203329" title="BC Transit">
BC Transit

BC Transit je kráľovská spoločnosť, ktorá zabezpečuje verejnú dopravu v celej kanadskej provincii Britská Kolumbia, s výnimkou regionálneho okresu Metro Vancouver. BC Transit sídli v meste Victoria.
Pôvodne bola známa pod názvom British Columbia Electric Railway, ktorá bola dcérskou spoločnosťou BC Hydro. BC Transit vznikla v roku 1972 s cieľom zabezpečiť služby verejnej dopravy v provincii. V roku 1978 vyňala vláda provincie verejnú dopravu zpod pôsobnosti BC Hydro a vytvorila novú spoločnosť Urban Transit Authority, ktorá sa neskôr premenovala na BC Transit. V roku 1999 prevzala služby verejnej dopravy v regionálnom okrese Metro Vancouver spoločnosť TransLink.

</doc>
<doc id="203330" url="https://sk.wikipedia.org/wiki?curid=203330" title="Medzinárodná finančná korporácia">
Medzinárodná finančná korporácia

Medzinárodná finančná korporácia (anglicky "International Finance Corporation" - IFC) ako jedna z inštitúcii Skupiny Svetovej banky bola založená v roku 1956.
Ciele.
Jej cieľom je napomáhať súkromnému sektoru hlavne v rozvojových krajinách, rozvíjať miestne kapitálové trhy prílevom medzinárodného kapitálu, poskytovať poradenskú činnosť vládam pri reštrukturalizácii a privatizácii štátnych podnikov a zaškoliť odborníkov pre ekonomickú činnosť.
Potrebný kapitál IFC získava emisiou obligácii v členských krajinách. IFC poskytuje pôžičky na rozvojové projekty na obdobie 3 až 12 rokov s odkladom spratnosti do troch rokov, a to bez záruk príslušnej vlády. 
Riadiace orgány IFC sú totožné s orgánmi Svetovej banky, ale IFC má aj nezávislý poradný bankový výbor, v ktorom sú zástupcovia ôsmich svetových bánk a obchodnú poradenskú radu, ktorú tvoria zástupcovia 39 významných svetových spoločností.
Členstvo.
IFC má 182 členov.

</doc>
<doc id="203333" url="https://sk.wikipedia.org/wiki?curid=203333" title="Gniezno">
Gniezno

Gniezno (hist. slovenský názov "Hnezdno"; ) je jedno z najstarších poľských miest, nachádzajúce sa v západnom Poľsku. Bolo založené v 8. storočí a stalo sa prvým historickým hlavným mestom Poľska (do roku 1038). Rozkladá sa uprostred jazier Jelonek, Świętokrzyskie a Winiary.
Je najstaršou cirkevnou metropolou Poľska, sídli v ňom Gnieznianska arcidiecéza. 
Legenda.
Podľa legendy traja bratia Lech, Čech a Rus hľadali miesto, kde by sa mohli usadiť. Našli pahorok, na ktorom stál starý dub, na ktorom sedel biely orol. Lech sa tu rozhodol usadiť. Okolo duba vybudoval svoj hrad, nazval ho Gniezno podľa orlieho hniezda a bieleho orla prijal za svoj znak. Zostávajúci bratia potom putovali ďalej, Čech na juh a Rus na východ.
História.
Od konca 8. storočia tu stálo obranné hradisko kmeňa Poľanov na návrší Lecha. V polovici 10. storočia v čase Meška I. bolo rozšírené a stalo sa hlavným mestom poľského štátu. V Gniezne bola roku 977 pochovaná přemyslovská kňažná Doubravka (manželka Meška I., českého pôvodu) a roku 999 svätý Vojtech po jeho mučeníckej smrti v Prusku v roku 997. V roku 1000 sa pri jeho hrobe stretol na svojej púti nemecký cisár Oto III. s poľským kniežaťom Boleslavom I. Chrabrým - toto stretnutie je známe ako Gnieznský zjazd. Pri tejto príležitosti tu bolo založené arcibiskupstvo, ktorému boli podriadené ďalšie novo založené poľské biskupstvá (Krakov, Vratislav a Kołobrzeg). V roku 1025 sa v Gniezne konala korunovácia Boleslava chrabrého ako prvého poľského kráľa. V roku 1039 dobyl mesto české knieža Břetislav I., ktorý ho pritom vypálil a katedrálu vylúpil. Následkom toho poľský knieža Kazimír I. Obnoviteľ preniesol svoje sídlo do Krakova.
Gniezno získalo mestské práva v roku 1239. V roku 1300 sa v tunajšej katedrále uskutočnila korunovácia Václava II. ako poľského kráľa. Bola to posledná kráľovská korunovácia v Gniezne, všetky ďalšie korunovácie až do 18. storočia sa už odohrávali v Krakove. V roku 1331 bolo mesto obsadené a zničené križiakmi. Ďalší rozvoj zažilo mesto za kráľa Kazimíra III. Veľkého. Roku 1419 získali gnieznskí arcibiskupi titul poľského prímasa. Mesto bolo naďalej významným centrom obchodu, remesiel a umenia, ale následkom vpádov cudzích vojsk, požiarov a epidémií chorôb postupne strácalo svoj význam.
Roku 1793 následkom delenia Poľska pripadlo Gniezno Prusku. V roku 1918 bolo jedným z hlavných stredísk Veľkopoľského povstania a roku 1919 sa stalo súčasťou obnoveného poľského štátu. V rokoch 19391945 bolo mesto okupované hitlerovským Nemeckom a v roku 1945 utrpelo ťažké straty pri dobývaní Červenou armádou. V roku 1997 sa tu uskutočnili veľkolepé oslavy 1000 rokov od smrti svätého Vojtecha za účasti pápeža Jána Pavla II. a prezidentov 7 stredoeurópskych krajín (Poľska, Nemecka, Česka, Slovenska, Maďarska, Ukrajiny a Litvy). Podobné stretnutie sa tu konalo aj v roku 2000 ako pripomienka 1000 rokov od gniezdnského zjazdu za účasti 5 prezidentov krajín strednej Európy.
Pamiatky.
Gniezno sa nachádza na tradičnej "Piastovskej ceste", vedúcej z Poznane cez Ostrów Lednicki, Gniezno, Trzemeszno, Mogilno, Strzelno, Kruszwica, Inowrocław, Biskupin, Giecz - jedná sa napospol o historicky významné miesta, spojené s počiatkami poľského štátu. V Gniezne začína aj jedna z vetiev pútnickej cesty sv. Jakuba, ktorá vedie ďalej cez Poznaň, Głogów (v Sliezsku) a Prahu do španielskej Compostely.
Priemysel a doprava.
Mesto je v súčasnosti strediskom priemyslu potravinárskeho, textilného, ​​obuvníckeho, elektrotechnického, strojárskeho a stavebných hmôt. Prechádzajú ním tiež významné dopravné trasy: hlavná železničná trať v smere Poznaň – Inowrocław, po ktorej jazdia okrem iného rýchliky, spájajúce Vratislav a Gdaňsk a vedľajšia železnica do Jarocina; na lokálke v smere Nakło nad Notecią je osobná doprava zastavená. Cesta č. 5/E261 spája mesto s Poznaňou a Bydgoszczou.

</doc>
<doc id="203337" url="https://sk.wikipedia.org/wiki?curid=203337" title="Počítačová grafika">
Počítačová grafika

Počítačová grafika je z technického hľadiska odbor informatiky, ktorý využíva počítače na syntetické vytváranie umelých obrazov (tzv. rendering), na úpravu zobraziteľných a priestorových informácií nasnímaných z reálneho sveta – napríklad digitálna fotografia, skenovanie 2D, 3D. Z hľadiska umenia ide o samostatnú kategóriu grafiky.
Spôsob podania grafickej informácie.
2D počítačová grafika.
Existujú dva základné prístupy k 2D grafike: vektorová a rastrová grafika. Vektorová grafika ukladá presné geometrické dáta, napríklad súradnice bodov, prepojenia medzi bodmi (úsečky, krivky) a výplne tvarov. Väčšina vektorových grafických systémov umožňuje použiť štandardné tvary ako kruh, štvorec a pod. 
Naopak základom rastrovej grafiky je pravidelná sieť pixelov, organizovaná ako dvojrozmerná matica bodov. Každý pixel nesie špecifické informácie, napríklad o jase, farbe, transparentnosti bodu, alebo kombináciu týchto hodnôt. Obrázok v rastrovej grafike má obmedzené rozlíšenie, ktoré sa udáva počtom riadkov a stĺpcov. Dnes sa často kombinuje rastrová a vektorová grafika v súborových formátoch ako PDF alebo SWF.
Kombinácia vektorovej a rastrovej grafiky sa označuje ako metagrafika.
3D počítačová grafika.
3D grafika je príbuzná vektorovej 2D grafike. Tiež pracuje so súradnicami bodov a informáciami o úsečkách, krivkách a plochách, ale dáta sú uložené v trojrozmernom koordinačnom systéme. Z týchto trojrozmerných dát reprezentujúcich teleso je potom renderovaný 2D obrázok. 
Rôznymi technikami sa dajú v 3D grafike vytvoriť veľmi realisticky vyzerajúce obrázky vďaka verné simuláciu svetelných a optických javov ako sú tieň, odraz svetla, lom svetla alebo kaustika. Pokročilé vývojové nástroje umožňujú aj realistické animácie vrátane pohybov odevu, vlasov, vodnej hladiny a simulácia fyzikálnych javov ako je gravitácia a odrazy. 
ASCII art.
ASCII art je jedným z najstarších odvetví počítačovej grafiky. Spočíva v reprezentáciu obrázkov a ďalších grafických prvkov pomocou písmen a znakov tabuľky ASCII. Základy tejto umeleckej disciplíny vznikli už v 19. storočia s prvými písacími strojmi a od 60 rokov sa s rozšírením počítačov a najmä ich periférií určených pre tlač stal rozšírenejším.
Grafické editory.
Rastrové (bitmapové)
Moderné textové procesory (MS WORD, AmiPro a iné) majú jednoduchý grafický editor zabudovaný už ako príslušenstvo, tabuľkové procesory (MS Excel, Quattro Pro) zase obsahujú moduly pre jednoduché vytváranie grafov priamo z tabuliek.
Špeciálnu skupinu programov pre tvorbu prezentácií reprezentuje napr. Power Point z balíka MS Office.
Vektorové:
Obdobný systém práce používajú aj Zoner Callisto či nástroj na kreslenie obrázkov v MS Worde.
Už značne špeciálna oblasť tvorby máp je pokrytá programami Bentley GIS, ArcView, AutoCAD Map...
Pre animácie sa používajú napr. Flash, Corel Movie, 3D Studio MAX, True Space 3D
Formáty grafických súborov.
Formátom grafického súboru rozumieme spôsob záznamu obrázku do súboru (vlastný spôsob kódovania obrázku) a komprimačnú metódu.
Pozri aj.
Grafický formát

</doc>
<doc id="203338" url="https://sk.wikipedia.org/wiki?curid=203338" title="Zlatka">
Zlatka

Zlatka môže byť:

</doc>
<doc id="203339" url="https://sk.wikipedia.org/wiki?curid=203339" title="Folkearth">
Folkearth

Folkearth je medzinárodné zoskupenie, vytvorené hudobníkmi, hrajúcimi folk a viking metal.
História.
Skupina vznikla na základe myšlienky litovčana Metfolvik zo skupiny Rawenclaw, ktorý ňou "„nakazil“" Magnusa Wohlfarta z Nae'blis, Wulfstana a Athelstana z anglických Forefather a Mariosa Koutsoukosa z gréckeho zoskupenia Dol Amorth. Títo piati vytvorili v roku 2003 základ, ku ktorému sa postupne pridávali ďalší hudobníci. Prvý album "A Nordic Poem" sa začal nahrávať na jar 2004. Album mal mať pôvodne cez 60 minút, no časť materálu sa stratila a tak bola výsledná dĺžka len 40 minútová. Neskôr, pre nekvalitný zvuk, sa spravilo remastrovanie a reedícia. Celkovo na ňom vo finálnej fáze spolupracovalo 31 hudobníkov z ôsmich krajín.
Nasledujúce albumy mali takisto pestré obsadenie, na nahrávaní každého sa zúčastnilo (s menšími obmenami) približne 30 ľudí. Jednotlivé skladby vznikajú návrhom melódie určitým muzikantom, ktorý potom upravujú ostatní členovia zokupenia. Texty sú (s niektorými výnimkami) v angličtine a ich témami sú prevažne nordická, keltská a grécka mytológia. Skupina v tomto zložení nie je schopná živých vystúpení, ani to neplánuje.

</doc>
<doc id="203340" url="https://sk.wikipedia.org/wiki?curid=203340" title="Florin">
Florin

Florin (z tal. "fiorino" = zlatý/florén) môže byť:

</doc>
<doc id="203341" url="https://sk.wikipedia.org/wiki?curid=203341" title="Mnohostranná agentúra pre investičné záruky">
Mnohostranná agentúra pre investičné záruky

Mnohostranná agentúra pre investičné záruky (anglicky "Multirateral Investment Guarantee Agency" - MIGA) ako jedna z inštitúcii Skupiny Svetovej banky bola založená v roku 1988, ale Oficiálne začala svoju činnosť až v roku 1990.
Ciele.
Cieľom tejto inštitúcie je podporiť prílev zahraničných investícii do výrobnej sféry členských krajín, hlavne rozvojových, poskytovať záruky zahraničným investorom v súvislosti s politickými rizikami a poskytnúť poradenské služby.
Kapitál získava zo vstupných vkladov členov, príspevkov od členských krajín a zisku. Riadiacimi orgánmi sú Rada guvernérov a Rada riaditeľov.
Členstvo.
MIGA má 175 členov.

</doc>
<doc id="203342" url="https://sk.wikipedia.org/wiki?curid=203342" title="Červenoočká">
Červenoočká

"Novšie sa niekedy názvom červenoočká označuje taxón Euglenozoa v širšom zmysle(= taxón, ktorý je predmetom tohto článku plus najmä taxóny Symbiontida a bázobičíkovce), pozri euglenovce (Euglenozoa v širšom zmysle)".
Červenoočká (iné názvy: euglény, euglenovce v užšom zmysle, ako trieda alebo rad aj euglénotvaré, neformálne euglenidy, neformálne euglenoidné bičíkovce, neformálne euglenoidy, zriedkavo [asi bohemizmus]: "krásnoočká"; lat. "Euglenophyta", "Euglenida", "Euglenoid(e)a" - ďalšie lat. názvy pozri nižšie) sú jeden zo základných veľkých taxónov bičíkatých jednobunkových eukaryotov, ktorý sa vyskytuje v rôznych podobách a pod rôznymi názvami v systémoch od konca 19. storočia a tradične býva umiestňovaný niekde na pomedzí tradične chápaných živočíchov a rastlín. Podrobnosti o zaradení červenoočiek v systéme pozri nižšie. V závislosti od systému môže mať taxón červenoočká postavenie ríše, oddelenia (resp. kmeňa), pododdelenia (resp. podkmeňa), infrakmeňa, triedy alebo staršie radu.
Červenoočká boli pôvodne heterotrofné organizmy, z ktorých niektoré druhy vnútrobunkovou symbiózou zelených rias získali organely umožňujúce fotosyntézu, čím sa stali autotrofnými resp. lepšie povedané mixotrofnými organizmami. Zjednodušene povedané sú teda červenoočká živočíchy, z ktorých niektoré sa symbiózou s rastlinou zmenili na zmes živočícha a rastliny. Z tejto ich dvojitej povahy pramenia aj problémy s ich zaradením a pomenovaním v systéme (a to najmä v minulosti, keď ešte nebolo známe, či sú červenoočká pôvodne rastliny alebo živočíchy).
O iných významoch vyššie uvedených názvov "Euglenophyta", "Euglenida" a "Euglenoida" pozri (najmä poznámky) v nižšie uvedenej kapitole Vedecké názvy.
Vedecké názvy.
Vedecké názvy tohto taxónu sú:
Ako vidno, niektoré názvy môžu mať v závislosti od autora rôzne postavenie. Napríklad názov Euglenida môže byť v závislosti od autora kmeň, podkmeň, trieda alebo rad. V základnej práci Adl et al. 2019 je Euglenida uvedené ako trieda, čo ale napr. Cavalier-Smith 2016 kritizuje, pretože názvom Euglenida sa v súčasnosti často označuje rad Euglenida (v užšom zmysle, t.j. rad tvoriaci len časť triedy Euglenida) a ľahko teda môže dôjsť k zámenám. 
Systematika.
Zaradenie v systéme.
Základný prehľad.
V súčasnosti sa červenoočká obyčajne zaraďujú do taxónu Euglenozoa v širšom zmysle (po slovensky euglenovce v širšom zmysle alebo červenoočká v širšom zmysle), ktorý zahŕňa okrem červenoočiek najmä aj bázobičíkovce (Kinetoplastidea) a taxón Symbiontida, a ktorý bol (v tu spomínanom význame) zavedený v roku 1981. Spomínaný taxón Euglenozoa v širšom zmysle, a teda aj taxón červenoočká, v novších systémoch patrí buď do taxónu exkaváty (resp. Discoba) alebo do taxónu prvoky . V starších systémoch sa spomínaný taxón Euglenozoa v širšom zmysle nevyskytuje a červenoočká sa v nich najčastejšie zaraďujú do taxónu prvoky , protisty, riasy alebo nižšie rastliny. Podrobnosti sú uvedené nižšie.
Podrobnosti.
V súčasnosti sa červenoočká (a Euglenozoa v širšom zmysle) zaraďujú jedným z týchto spôsobov:
Tradične sa červenoočká zaraďujú jedným z týchto spôsobov:
Ako vidno, tradične sa červenoočká nezvykli zaraďovať do taxónu Euglenozoa v širšom zmysle, ale priamo do vyššie uvedených taxónov.
Vnútorná systematika.
Vnútorné členenie červenoočiek sa líši podľa autora. V jednom zo systémov sa červenoočká delia na šesť radov:
Charakteristika.
Červenoočká sú jednobunkové prvoky schopné fotosyntézy. Svoj názov dostali podľa červenej škvrny – stigmy, ktorá je citlivá na slnečné svetlo.
Sú to spravidla voľne žijúce vodné bičíkovce väčšinou s dvoma rôzne vyvinutými bičíkmi. Keď je dostatok organických látok v prostredí, červenoočká sa živia osmotrofne alebo fagotrofne. Po vyčerpaní organických látok v prostredí prechádzajú na fotoautotrofný spôsob výživy. Takéto striedania spôsobu prijímania živín označujeme ako mixotrofia. Červenoočká sú dôležité indikátory na určovanie saprobity vody a zvýšenej koncentrácie niektorých látok.
Stavba tela.
Všetky červenoočká majú eukaryotickú štruktúru bunky. Ich telo tvorí jednobunková stielka, ktorá môže byť monádoidná alebo gleomorfná (kapsálna). Monáda je bunka oválneho alebo vretenovitého tvaru, prípadne nepravidelného. Predný koniec obsahuje fľaškovitý útvar – ampulu a vyrastajú z neho dva, zriedkavo viac bičíkov. Do ampuly vyúsťuje obsah pulzujúcich vakuol, ktoré slúžia na vyrovnávanie tlaku.
Kapsálna stielka je väčšinou guľovitého tvaru bez bičíkov. Kapsálne stielky nemajú možnosť aktívneho pohybu, ale sú obalené hrubou vrstvou slizu a môžu vytvárať slizovité kolónie.
Charakteristická je pre ne červená škvrna – stigma, ktorá je uložená voľne v cytoplazme v blízkosti ampuly. Je zložená z drobných zŕn sfarbených intenzívne do červena karotenoidmi.
Chloroplasty, pokiaľ sú vôbec prítomné, obsahujú chlorofyl a a malé množstvo chlorofylu b, β-karotén, diadinoxanhtín, neoxanthín a ďalšie xanthofyly. Zásobnou látkou je paramylon ((1,3)-beta-polyglukán). Bunka je pokrytá bielkovinovými prúžkami, ktoré tvoria tzv. pelikulu, umožňujúcu premenlivý tvar bunky.
Rozmnožovanie.
Červenoočká sa rozmnožujú nepohlavne pozdĺžnym delením.

</doc>
<doc id="203343" url="https://sk.wikipedia.org/wiki?curid=203343" title="Euglenophyta">
Euglenophyta



</doc>
<doc id="203344" url="https://sk.wikipedia.org/wiki?curid=203344" title="Revízor (divadelná hra)">
Revízor (divadelná hra)

Revízor je satirická komédia s prvkami satiry od N.V. Gogoľa. Námet na jej napísanie získal od Puškina a kritizuje v nej spoločenské pomery vo vtedajšom Rusku. Po premiére Revízora musel N.V. Gogoľ opustiť Rusko, pretože kritika ho považovala za nepriateľa štátu.
Téma.
Vzťahy ľudí v zaostalej ruskej dedine - poukázanie na pokrytectvo ľudí, na ich nečestnosť.
Hlavná myšlienka.
Kritika feudálno-nevoľníckeho zriadenia. 
Nie vždy môže byť prvý dojem správny. 
Formálna stránka.
Revízor je komédia v piatich dejstvách.
Celý dej odohráva v tej istej dedine aj keď na rôznych miestach. Odohráva sa počas 2 dní.
Význam diela.
Revízor je majstrovská komédia. V tejto komédii Gogoľ kritizoval feudálno-nevoľnícke zriadenie a štátny aparát cárskeho Ruska. Táto komédia odhalila korupciu ruských úradníkov, ale aj vrstvy obchodníkov a statkárov, ktorí úradníkov podplácajú. Cárska úradnícka trieda bola dielom nesmierne pohoršená a útočila na autora do takej miery, že bol nútený opustiť krajinu.
Dej.
Do malého mesta príde mladý úradník z Hlavného mesta Ivan Chlestakov. Mestskému kapitánovi v tej dobe oznámia, že má do ich mestečka zavítať revízor z Hlavného mesta. Preto všetci začnú za tohto revízora považovať práve Chlestakova. Ten kvôli nedostatku peňazí vďačne príjme ubytovanie v kapitánovom dome a berie úplatky od vysoko postavených miestnych úradníkov.Dokonca požiada o ruku kapitánovu dcéru Máriu. Hneď na to odchádza so sľubom, že sa vráti nasledujúci deň. No v skutočnosti to nemyslí vážne. Obyvatelia mesta sa dozvedia z listu, ktorý poslal Chlestakov svojmu priateľovi, že on nie je tým revízorom a že si z každého urobil hlupáka. No vtedy je už neskoro. Chlestakov je preč a do mesta prichádza skutočný revízor.

</doc>
<doc id="203345" url="https://sk.wikipedia.org/wiki?curid=203345" title="Medzinárodné centrum pre riešenie investičných sporov">
Medzinárodné centrum pre riešenie investičných sporov

Medzinárodné stredisko pre riešenie investičných sporov (anglicky "International Centre for Settlement of Investment Disputes" ICSID) ako jedna z inštitúcii Skupiny Svetovej banky bola založená v roku 1966 na základe Konvencie o riešení investičných sporov medzi členských štátmi a súkromnými investormi iných členských štátov (Konvencia).
Ciele.
Ceiľom ICSID je riešiť investičné spory medzi členskými krajinami a zahraničnými investormi, ktorí sú štátnymi príslušníkmi iných členských krajín. Členské štáty, ktoré podpísali Konvenciu, súhlasili s tým, že rozhodnutia vynesené rozhodcovským tribunálom budú pre obidve strany záväzné, t. j. obidve strany budú dodržiavať a plniť podmienky rozhodnutí. Ich porušenie môže byť predmetom súdneho pojednávania pred Medzinárodným súdom v Haagu. Okrem toho sa snaží riešiť "ad hoc spory", ktoré sa riešia podľa arbitrážnych pravidiel Komisie OSN pre Medzinárodné obchodné právo (UNCITRAL). 
ICSID participuje aj pri vytváraní a harmonizovaní právnych noriem.
Orgány.
Orgánmi ICSID sú Správna rada a Sekretariát. Správna rada ("Administrative Council") sa skladá z členov menovaných jednotlivými krajinami, ktoré podpísali Konvenciu. Predsedom Správnej rady ICSID je prezident Svetovej banky, David Malpass. Výročné zasadnutia rady sa konajú spoločne s výročnými zasadnutiami MMF a Svetovej banky. Sekretariát reprezentuje ICSID a spravuje arbitrážne konania.
Členstvo.
K marcu 2008 podpísalo Konvenciu 155 krajín, z ktorých 143 ju aj ratifikovalo.

</doc>
<doc id="203346" url="https://sk.wikipedia.org/wiki?curid=203346" title="Peseta">
Peseta

Peseta môže byť:

</doc>
<doc id="203347" url="https://sk.wikipedia.org/wiki?curid=203347" title="William Hogarth">
William Hogarth

William Hogarth (* 10. november 1697, Londýn, Spojené kráľovstvo – † 26. október 1764, Londýn) bol anglický satirický maliar, grafik a rytec.
Životopis.
Narodil sa ako piate dieťa učiteľa latinčiny Richarda Hogartha. Jeho otec vlastnil malú kaviarničku, jeho podnik bol však stratový a tak bol v roku 1707 odsúdený k pobytu vo väzení pre dlžníkov a bol tam až do roku 1712, kedy bola vyhlásená amnestia. V rokoch 1713 až 1714 sa malý Hogarth začal učiť rytectvo u svojho vzdialeného príbuzného Elisa Gamblea a potom pracoval na podradnejších prácach v drobných dielňach. V roku 1718 mu zomrel otec, čo ho donútilo k intenzívnej práci a hľadaniu spôsobov ako prostredníctvom svojho talentu zaistiť živobytie.
V apríli roku 1720 si Hogarth založil vlastnú ryteckú a portrétnu dielňu, ktorá ho preslávila už prvou vážnejšou zákazkou, ktorá predstavovala malé ryté kartičky a návrhy do kníh. Významnou bola aj zákazka na dve rytiny alegórií, ktoré vytvoril v roku 1721. Tieto alegórie vzbudili obrovský ohlas verejnosti a motivovali Hogartha k tomu, aby sa začal venovať vytváraniu čiernobielych satiristických kúskov, ktoré ho preslávili v celej Európe. V tom istom čase sa začal zaoberať aj maľovaním – vytváral predovšetkým obrazy so skupinkami ľudí a ich obľúbenými predmetmi každodenného života. V tej dobe sa Hogarth tiež zoznámil s maliarom Sirom Jamesom Thornhillom, ktorý naňho urobil obrovský dojem svojimi obrazmi s historickou tematikou. Od tej doby Hogarth pravidelne chodil na Thornhillove lekcie umenia na akadémii v Covent Garden a tiež navštevoval Thornhilla v jeho dome, kde sa zoznámil s jeho dcérou Jane, s ktorou sa v roku 1729 oženil.
V roku 1730 nastal zlom v Hogarthovej umeleckej kariére, keď vytvoril podľa skutočnosti obraz z hry „Žobrácka opera“. Tento obraz mu potom priniesol ďalšie zákazky a inšpiroval ho k tomu, aby sa začal venovať maľovaniu výjavov z divadla a rytinám s rovnakými témami, ktoré sa cez rôzne reprodukcie dostali do povedomia širokej verejnosti. Touto cestou potom Hogarth získal finančné prostriedky, ktoré mu v roku 1735 umožnili, aby otvoril vlastnú maliarsku akadémiu St. Martyn´s Lane. Získavanie financií však nebolo pre Hogartha vždy ľahké, lebo mnohí tlačiari používali Hogarthove rytiny bez jeho súhlasu a bez toho, aby mu čokoľvek platili za jeho autorstvo. V roku 1735 však Hogarth prostredníctvom svojich priateľov v parlamente dosiahol to, že bol schválený zákon na ochranu rytcov, čo preňho znamenalo vyplácanie nemalých honorárov. Pri práci v svojej akadémii sa Hogarth venoval prevažne vytváraniu portrétov pre bohatých a slávnych zákazníkov, v roku 1751 sa vrátil k rytectvu a venoval sa predovšetkým témam z každodenného života.
Hogarth je považovaný za jedného z najväčších anglických maliarov a novátorov anglického umenia. Bol taktiež prvým anglickým maliarom, ktorý sa vo svojich obrazoch inšpiroval literárnymi dielami Shakespeara a Miltona a zaujímal sa o témy z divadla. Okrem toho tiež vytvoril unikátny štýl, v ktorom spojil témy z histórie a poučenie z nich plynúce. Tento štýl bol tiež neskôr podľa Hogartha pomenovaný "hogartizmus". Ďalšími Hogarthovými obľúbenými témami bola politická satira a jeho obľúbenou obeťou bol vtedajší ministerský predseda Robert Walpole. Hogarth sa tiež zaujímal o rôzne princípy v umení, ktoré zhrnul a popísal v knihe „Analýza Krásy“ (The Analysis of Beauty, 1753).
Posledných päť rokov života bol Hogarth v neustálom spore s kontroverzným anglickým politikom Johnom Wilkesom, ktorého často kritizoval na svojich rytinách. 
Hogarth zomrel po vážnej a dlhej chorobe 26. októbra 1764 v Londýne a bol pochovaný na cintoríne v Chiswicku.

</doc>
<doc id="203350" url="https://sk.wikipedia.org/wiki?curid=203350" title="Zlotý">
Zlotý

Zlotý (poľ. złoty) môže byť:

</doc>
<doc id="203352" url="https://sk.wikipedia.org/wiki?curid=203352" title="Bulharský lev">
Bulharský lev

Bulharský lev (ISO 4217 BGN) je menová jednotka Bulharska. Delí sa na 100 stotiniek. 
5. júla 1999 urobila bulharská národná banka menovú reformu, pri ktorej 1000 levov sa transformovalo do 1 nového leva. ISO kód sa zmenil z BGL na BGN a súčasne sa naviazala mena na nemeckú marku fixným kurzom 1:1. Po tom, ako bol určený presný výmenný kurz medzi markou a eurom, naviazal sa lev na euro v rovnakom pomere ako nemecká marka, a to v pomere 1 EUR = 1,95583 BGN.
Mince: 1, 2, 5, 10, 20, 50 stotinek, 1 lev
Bankovky.: 1, 2, 5, 10, 20, 50, 100 leva

</doc>
<doc id="203354" url="https://sk.wikipedia.org/wiki?curid=203354" title="Nový rumunský lei">
Nový rumunský lei



</doc>
<doc id="203355" url="https://sk.wikipedia.org/wiki?curid=203355" title="Florén">
Florén

Florén alebo florin (lat. "florenus", tal. "fiorino", maď. "forint", angl. a fr. "florin", nem. "Floren/Florin/Gulden") môže byť:

</doc>
<doc id="203356" url="https://sk.wikipedia.org/wiki?curid=203356" title="Lei">
Lei

Lei môže byť:
LEI môže byť:

</doc>
<doc id="203357" url="https://sk.wikipedia.org/wiki?curid=203357" title="Leu">
Leu

Leu môže byť:

</doc>
<doc id="203360" url="https://sk.wikipedia.org/wiki?curid=203360" title="Hnezdno">
Hnezdno



</doc>
<doc id="203362" url="https://sk.wikipedia.org/wiki?curid=203362" title="Ján Mucha">
Ján Mucha

Ján Mucha môže byť:

</doc>
<doc id="203363" url="https://sk.wikipedia.org/wiki?curid=203363" title="Northwest (USA)">
Northwest (USA)

Northwest je jeden z regiónov USA, ktorý zahŕňa severozápadné štáty po región Veľké prérie a obsahuje štáty Oregon a Washington, pričom niekedy sa sem zaraďuje aj Idaho, Montana, juhovýchodná Aljaška a Wyoming. Zriedkavo sa sem zaraďuje aj časť severnej Kalifornie.

</doc>
<doc id="203366" url="https://sk.wikipedia.org/wiki?curid=203366" title="Mountain states">
Mountain states

Mountain States alebo Mountain West je názov jedného z 9 geografických regiónov USA, ktoré oficiálne rozlišuje United States Census Bureau.
Tvorí ho 8 štátov: Arizona, Colorado, Idaho, Montana, Nevada, Nové Mexiko, Utah a Wyoming. Spolu s Pacifickými štátmi Aljaška, Kalifornia, Havaj, Oregon a Washington, tvorí tento región širší región West, čo je jeden zo štyroch regiónov USA, ktoré rozlišuje United States Census Bureau.

</doc>
<doc id="203368" url="https://sk.wikipedia.org/wiki?curid=203368" title="Roman Turčáni">
Roman Turčáni

Roman Turčáni (* 28. marec 1990, Bratislava) je slovenský atlét, bežec na 100 a 200 metrov. Je členom Slávia UK Bratislava. Je halovým majstrom Slovenska z roku 2008 v behu na 200 metrov. Jeho trénerkou je Dana Horská.
Život.
Vyrastal v Karlovej Vsi, ale neskôr sa presťahoval do Ružinova, kde od 11 rokov navštevoval športové gymnázium. 

</doc>
<doc id="203371" url="https://sk.wikipedia.org/wiki?curid=203371" title="Jim Pattison Group">
Jim Pattison Group

Jim Pattison Group je tretia najväčšia súkromná spoločnosť v Kanade a podľa posledného prieskumu Financial Post aj 48 najväčšia spoločnosť v Kanade. Jim Pattison je Vancouverský podnikateľ, prezident, CEO a jediný vlastník Jim Pattison Group. Spoločnosť má viac ako 29 000 zamestnancov a ročný obrat vo výške 6,3 miliardy dolárov. S investíciami v Kanade, USA, Mexiku, Európe, Ázii a Austrálii je vo vlastníctve spoločnosti viacero podnikov vrátane televíznych a rozhlasových staníc, predajcov áut, hypermarketov, siete magazínov, reklamných agentúr, realitných agentúr, obalových, rybárskych a drevospracujúcich firiem, finančných služieb a firiem podnikajúcich v oblasti zábavy.

</doc>
<doc id="203372" url="https://sk.wikipedia.org/wiki?curid=203372" title="Michal Gottwald">
Michal Gottwald

Michal Gottwald (* 29. apríl 1981, Čadca) je slovenský futbalový útočník. 
Hrával aj za slovenské kluby: FK Slávia Staškov, FK Dukla Banská Bystrica a FK Rapid Bratislava. V roku 1999 prestúpil do gréckeho superligového klubu ÓFI Iraklion. V roku 2001 prestúpil do MŠK Žilina a v r. 2005 do KP Legia Varšava. Po skončení zmluvy v Poľsku hral za Slovan Bratislava, v súčasnosti FK Dukla Banská Bystrica.

</doc>
<doc id="203376" url="https://sk.wikipedia.org/wiki?curid=203376" title="Telus">
Telus

Telus je kanadská telekomunikačná spoločnosť so sídlom vo Vancouveri, ktorá poskytuje telefónne, internetové a televízne služby pre oblasť západnej Kanady. Za rok 2007 zaznamenala výnosy vo výške 8,143 miliardy C$.
Telus Communications bola založená v roku 1990 kanadskou provinciou Alberta ako holdingová spoločnosť s cieľom uskutočniť privatizáciu štátnej kráľovskej spoločnosti Alberta Government Telephones Commission (AGT). V roku 1995 získal Telus spoločnosť Edmonton Telephones (EdTel) od mesta Edmonton, čím sa Telus stal majiteľom všetkých telefónnych služieb v provincii Alberta. V roku 1996 sa Telus predstavil verejnosti ako obchodná spoločnosť, čím nahradil AGT a EdTel. V roku 1999 po zlúčení Telusu (v Alberte) a spoločnosti BCTel (v Britskej Kolumbii) vznikla Telus Corporation, čím sa Telus stal druhou najväčšou telekomunikačnou spoločnosťou v Kanade s 22% podielom na trhu po Bell Canada, ktorá má na trhu podiel vo výške 42%.

</doc>
<doc id="203378" url="https://sk.wikipedia.org/wiki?curid=203378" title="Hradec (Prievidza)">
Hradec (Prievidza)

Hradec je miestna časť mesta Prievidza v rámci mestskej časti Prievidza V. Štvrte.
Dejiny.
Prvé osídlenie lokality sa datuje do mladšej doby kamennej, obdobia tzv. lengyelskej kultúry (3900 – 2900 pred Kr.), z ktorého pochádza veľmi dobre zachovalý nález niekoľkých kamenných nástrojov. Ďalšie osídlenie územia Hradca bolo keltské a dácke, ktoré vystriedalo v 6. – 8. storočí slovanské. Slovanské hradisko bolo postavené na blízkom kopci Hrádok a zrejme využívalo pôvodné časti valu keltského opevnenia. Hradisko však plnilo len funkciu strážneho bodu, keďže sa priamo v priestore opevnenia nenašli pozostatky budov.
Pôvodná samostatná obec, resp. osada patrila bojnickému panstvu. Prvá písomná zmienka je z roku 1433. Z roku 1723 pochádza pečatidlo ktoré má neidentifikovaný znak a v spodnej časti nápis „Oszada Hradecz“. Podľa sčítania z roku 1869 mala obec 30 rodín t. j. viac ako 350 obyvateľov. Od 14. júna 1964 patrí pod Prievidzu ako mestská časť štvrte spolu s Malou Lehôtkou. V súčasnosti má Hradec okolo 749 obyvateľov (31. 12. 2018).

</doc>
<doc id="203380" url="https://sk.wikipedia.org/wiki?curid=203380" title="Eisenhowerova doktrína">
Eisenhowerova doktrína

Termínom Eisenhowerova doktrína sa označuje prejav prezidenta Dwighta D. Eisenhowera, ktorý predniesol 5. januára 1957 v rámci správy Kongresu o situácii na Blízkom Východe. Podľa tejto doktríny mohli štáty Blízkeho východu požiadať USA o ekonomickú alebo vojenskú pomoc v prípade, že čelili hrozbe ozbrojenej agresie zo strany iného štátu. Eisenhower vo svojom prejave zvlášť zdôraznil aj sovietsku hrozbu, keď vyjadril odhodlanie USA zabezpečiť a chrániť teritoriálnu integritu a politickú nezávislosť štátov, ktoré žiadajú o pomoc pri ozbrojenej agresii zo strany národa kontrolovaného medzinárodným komunizmom.
V globálnom politickom kontexte bola doktrína vyhlásená ako reakcia na možnosť eskalácie Studenej vojny po tom čo sa Sovietsky zväz snažil využiť Suezskú krízu ako zámienku pre vstup svojich vojsk do Egypta. Francúzska a britská moc v regióne boli v dôsledku krízy výrazne oslabené o čo sa pričinilo aj USA tým, že neschvaľovalo postup svojich spojencov počas krízy. Eisenhower sa takisto snažil reagovať aj na vzostup moci egyptského prezidenta Násira. Násir sa snažil vyťažiť z americko-sovietskeho konfliktu proklamovanou neutralitou ale zároveň sa rozhodol akceptovať pomoc zo strany ZSSR, čím začali vznikať užšie vzťahy medzi oboma krajinami. 
Na regionálnej úrovni bolo zámerom doktríny poskytnúť nezávislým arabským štátom alternatívu voči Násirovej politickej kontrole a zároveň tak aj izolovať ich od možného sovietskeho vplyvu. V tomto ohľade realizácia doktríny zlyhala. Násirova moc bola do roku 1959 taká silná, že mal rozhodujúci vplyv na vytváranie vlád v susedných arabských štátoch vrátane Iraku a Saudskej Arábie. Násirov vzťah so Sovietskym vzťahom však ochladol a tak sa USA rozhodli akceptovať vzniknuté rozloženie síl.
Eisenhowerova vláda takisto videla potenciál Blízkeho východu stať sa stredobodom záujmu zahraničných politík USA a jeho spojencov v súvislosti s podielom na svetových zásobách ropy. V prípade, že by tento región pripadol do sovietskej sféry vplyvu pre spojencov by to znamenalo nedozerné ekonomické konsekvencie. Eisenhower bol počas Suezskej krízy proti zasahovaniu Veľkej Británie a Francúzsku v regióne. Toto rozhodnutie viedlo k tomu, že USA boli na Blízkom východe zo západných veľmocí osamotené a tak vystavili svoju energetickú bezpečnosť ohrozeniu, keďže ZSSR sa snažil vyplniť vzniknuté mocenské vákuum. Doktrína z roku 1957 bola protichodná k predchádzajúcim rozhodnutiam vlády, avšak teraz už USA museli vojenské náklady znášať osamotené.
V súvislosti s touto doktrínou USA v roku 1958 vojensky intervenovalo počas Libanonskej krízy na základe žiadosti libanonského prezidenta.

</doc>
<doc id="203381" url="https://sk.wikipedia.org/wiki?curid=203381" title="Kennedyho doktrína">
Kennedyho doktrína

Kennedyho doktrína bola vyhlásená americkým prezidentom Johnom F. Kennedym. Riešila otázky zahraničnej politiky v oblasti Latinskej Ameriky počas rokov jeho úradovania 1968 – 1963. Prejavovala sa v podpore zamedzovania prieniku komunizmu v západnej pologuli.

</doc>
<doc id="203382" url="https://sk.wikipedia.org/wiki?curid=203382" title="Johnsonova doktrína">
Johnsonova doktrína

Johnsonova doktrína bola vyhlásená americkým prezidentom Lyndonom B. Johnsonom po americkej intervencii v Dominikánskej republike v roku 1965. Deklarovala, že domáca revolúcia v krajinách západnej pologule už nie je naďalej len miestnou záležitosťou, ak sa stala objektom zriadienia komunistickej diktatúry.

</doc>
<doc id="203383" url="https://sk.wikipedia.org/wiki?curid=203383" title="Kanadský systém vlády">
Kanadský systém vlády

Kanadský systém vlády (v angl. Government of Canada, formálne His Majesty's Government in Canada) je systém federálnej vlády v Kanade. Moc a štruktúra tohto federálneho systému vládnutia sa riadi kanadskou ústavou.
Výkonná moc.
Hlava štátu.
Karol III., kráľ Kanady, je panovníkom a hlavou štátu, ktorý má výkonnú, legislatívnu a súdnu moc tak, ako je vyjadrené v ústave: "výkonná moc a právomoc nad celou Kanadou je zaistená kráľom." No monarcha nikdy neuplatňuje svoju absolútnu moc nad Kanadou z dôvodu prijatia Bill of Rights v roku 1689, neskôr zdedenému a uplatňovanému aj v Kanade, ktorý položil základy parlamentnej zvrchovanosti v Spojenom kráľovstve. Napriek tomu je označovaný za panovníka Kanady.
V kanadskom federálnom systéme hlava štátu nie je súčasťou federálnej alebo provinčnej jurisdikcie, kráľ vládne nestranne nad celou krajinou ako celkom; čo znamená, že zvrchovanosť každej jurisdikcie neprechádza cez generálneho guvernéra, alebo kanadský parlament, ale cez "korunu". Z toho dôvodu je "koruna" "rozdelená" do jedenástich legislatívnych jurisdikcií, jedenástich "korún" – jednej federálnej a desiatich provinčných. Termín "koruna" sa používa na označenie právomocí a sily panovníka. Otcovia konfederácie videli tento systém konštitučnej monarchie ako oporu proti akémukoľvek pokusu o rozdelenie kanadskej konfederácie.
Panovník v praxi zriedkavo osobne vykonáva svoju výkonnú, súdnu či legislatívnu moc. Pretože panovník nesídli v Kanade, vymenúva generálneho guvernéra, ktorý ho reprezentuje a vykonáva jeho právomoci. Osoba, ktorá sa na túto funkciu hodí sa vyberá na základe odporúčania predsedu vlády. Odporúčanie v tomto zmysle je v podstate len formalita, keďže by bolo veľmi nezvyčajné, keby bolo odporúčanie predsedu vlády prehliadnuté – je to zaužívaný zvyk, ktorý chráni monarchiu. Pokiaľ sa panovník riadi radami jeho ministrov, nie je osobne zodpovedný za rozhodnutia vlády. Generálny guvernér nemá stanovené funkčné obdobie, nakoľko má byť „jeho Výsosti k službám", no v praxi je vždy po približne piatich rokoch v úrade vymenený.
Aj keď panovník, či generálny guvernér (alebo viceguvernéri) zriedkavo priamo zasahujú do politických záležitostí, skutočná sila panovníka, tak ako je zakotvená v Kanadskej ústave by nemala byť podceňovaná. Panovník síce môže mať plnú moc, no musí byť vykonávaná diskrétne, inak jej použitie môže vyvolať ústavnú krízu. Udelenie moci do rúk panovníka predstavuje posledný dohľad nad výkonnou mocou. Ak by panovník mal napríklad dojem, že navrhovaný zákon ohrozuje slobodu alebo bezpečnosť jeho občanov, môže jeho schválenie odmietnuť vyhlásením takzvaného Royal Assent. Taktiež jeho prípadné násilné zbavenie moci by bolo obťažné, keďže panovník je hlavným veliteľom ozbrojených síl, ktoré mu prisahajú svoju vernosť.
Predseda vlády.
Ministerského predsedu Kanady vymenúva generálny guvernér. Aby bola zaistená stabilná vláda, musí mať táto osoba dôveru parlamentu. V praxi tento post zvyčajne zastáva líder politickej strany, ktorá má väčšinu v House of Commons, dolnej komore kanadského parlamentu. V niektorých prípadoch sa v kanadskej histórii stalo, že žiadna strana nemala majoritu v House of Commons, v tom prípade jedna strana, zvyčajne najväčšia, sformuje menšinovú vládu.
Ministerský predseda ostáva v úrade, až kým nepodá demisiu, alebo ho neodvolá z funkcie generálny guvernér. V tom prípade sa strana, ktorá bola u moci môže pokúsiť o pokračovanie vlády aj keď má menej kresiel v parlamente ako druhá strana. Koaličné vlády sú na federálnej úrovni vzácnosťou, od vlády Sira Johna A. Macdonalda a jeho Liberálno-Konzervatívnych vlád v polovici 19. storočia mala Kanada iba jednu koaličnú vládu, na čele ktorej počas prvej svetovej vojny stál Sir Robert Borden.
Politické strany nie sú spomenuté v ústave. Predseda vlády a väčšina jeho kabinetu sú členmi parlamentu, ktorému sa zodpovedajú za svoje pôsobenie vo vláde. Podľa ústavy je akykoľvek dospelý kanaďan spôsobilý na zastávanie tejto pozície. Predseda vlády si vyberá zloženie svojho kabinetu, jeho členovia sú menovaní generálnym guvernérom, pričom ostávajú v úrade až do rozhodnutia generálneho guvernéra o ich odvolaní.
Ak parlament vysloví vláde nedôveru, očakáva sa, že ministerský predseda a zvyšok jeho kabinetu buď rezignujú, alebo požiadajú o rozpustenie parlamentu a vypísanie predčasných federálnych parlamentných volieb. Aby sa vyhli hlasovaniu členov parlamentu len podľa ich presvedčenia, vyžadujú politické strany v parlamente od svojich poslancov silnú stranícku disciplínu, keď sú poslanci – najmä z vládnucej strany – pod silným tlakom, aby hlasovali za "líniu svojej strany", lebo v opačnom prípade budú čeliť následkom. Aj keď poslanec vládnej strany môže hlasovať podľa svojho vedomia a svedomia, je si vedomý faktu, že hlasovanie proti línii svojej strany (najmä počas hlasovania o vyslovení dôvery vláde) môže vyústiť do jeho vylúčenia zo strany. Vylúčenie znamená stratu poslaneckého mandátu, pričom strana, ktorá svojho poslanca vylúči, zaňho dosadí svojho náhradníka. Podľa tradície môže vláda padnúť iba vtedy, ak v parlamente neprejde vládny návrh rozpočtu. Takisto ak vláda zistí, že v parlamente nedokáže presadiť svoju legislatívu, je zvykom (no nie povinnosťou) dať hlasovať o vyslovení dôvery vláde. Predseda vlády môže tiež spojiť hlasovanie o novom zákone s hlasovaním o vyslovení dôvery vláde.
V prípade, že po rezignácii predsedu vlády má iná politická strana v parlamente dostatok poslancov na vytvorenie vlády, môže ju generálny guvernér požiadať o sformovanie novej vlády. Táto situácia nastala po ústavnej kríze v roku 1926, známej ako King-Byng Affair. V praxi je nepravdepodobné, že by sa dokázala sformovať nová aliancia, ktorá by získala dôveru parlamentu.
Legislatíva.
Kanadský parlament ako celok pozostáva z panovníka a dvojkomorového parlamentu: voleného House of Commons a menovaného Senátu. V praxi kontroluje legislatívu politická strana, ktorá má väčšinu kresiel v House of Commons, do ktorej sa volia poslanci z 308 volebných okrskov, po dobu nepresahujúcu 5 rokov. Stabilné kanadské politické strany a pluralitný volebný systém zvyčajne dal od 70. rokov kontrolu nad House of Commons iba jednej politickej strane. Päťročné volebné obdobie bolo predĺžené iba raz, počas prvej svetovej vojny v roku 1916. Predseda vlády môže prakticky kedykoľvek požiadať generálneho guvernéra o rozpustenie parlamentu a vypísanie nových parlamentných volieb. Táto požiadavka bola zamietnutá iba raz, počas menšinovej vlády v roku 1926. Je zaužívané, že predseda vlády zvyčajne požiada o vypísanie nových volieb po štyroch rokoch u moci.
Senát nie je bez vplyvu. Pretože vládnuca strana zvyčajne nominuje svojich stúpencov do radov senátorov, je vplyv Senátu najväčší keď sa po dlhej dobe dostane k moci iná politická strana. Kanadská ústava obsahuje špeciálne ustanovenie, ktoré keď táto situácia nastane, umožňuje predsedovi vlády odporučiť vymenovanie ďalších ôsmich senátorov.
Súdnictvo.
Trestné právo, väčšina ktorého je zapísaná vo federálnom Trestnom zákonníku je jednotné v celej krajine a podlieha federálnej jurisdikcii. Civilné právo je založené na anglickom Obecnom práve s výnimkou provincie Quebec, ktorej Spojené kráľovstvo v roku 1774 ponechalo možnosť riadiť sa francúzskym civilným právom. Zatiaľ čo legislatíva netýkajúca sa kriminálnych činov sa zvyčajne v jednotlivých kanadských provinciách líši, niektoré zákony, ako napríklad federálny zákon týkajúci sa rozvodov, sú jednotné v celej krajine.
Súdnictvo sa delí na federálne, provinčné a mestské (obecné) súdy.
Kanadský najvyšší súd je súdom poslednej inštancie. Jeho členmi je deväť sudcov, ktorým predsedá Chief Justice of Canada (predseda najvyššieho súdu). Členov najvyššieho súdu vymenúva generálny guvernér. Na tomto súde sa prejednávajú odvolania proti rozhodnutiam provinčných a teritoriálnych súdov.
Súdy v provinciách v ktorých sa uplatňuje anglické Obecné právo (Common law) sa musia riadiť predchádzajúcimi rozhodnutiami kanadského najvyššieho súdu a rozhodnutiami odvolacieho súdu v ich provincii či teritóriu. V protiklade k tomu sa súdy v Quebecu síce môžu riadiť rozsudkami vyšších súdov, no tieto pre nich nie sú záväzné.
Federalizmus.
Zvyšok výkonu moci – čo sú všetky právomoci a nariadenia, ktoré nie sú špecifikované v ústave – ostáva v rukách federálnej vlády. Pôvodným zámerom pri vytváraní tohto systému bola snaha o vyhnutie sa lokálpatriotizmu, ktorý vyústil do americkej občianskej vojny, no v roku 1895 Judicial Committee of the Privy Council (jeden z najvyšších súdov v Spojenom kráľovstve) rozhodol, že federálna vláda môže tieto svoje právomoci vykonávať len v prípade vojnového stavu. Následkom toho sa dohľad nad novými funkciami vlády, ako pracovného práva a sociálnych vecí a služieb prispôsobil novej legislatíve, zhrnutej v British North America Acts. Veľké množstvo týchto právomocí získali provincie, takže dnešná Kanada je vysoko decentralizovaná federácia. Hlbšia decentralizácia nastala po pridelení ďalších právomocí Quebecu.
Každá provincia má viceguvernéra reprezentujúceho kanadskú nezávislosť a suverenitu, premiéra a jeho kabinet a jednokomorový parlament. Jednotlivé vlády v provinciách majú ten istý parlamentný systém ako federálna vláda, s premiérom provincie menovaným rovnakým spôsobom ako predseda vlády. Viceguvernéri sú menovaní generálnym guvernérom na návrh ministerského predsedu.

</doc>
<doc id="203385" url="https://sk.wikipedia.org/wiki?curid=203385" title="Trakai (hrad)">
Trakai (hrad)

Hrad Trakai (po litovsky Trakų pilis, po poľsky zamek w Trokach) sa nachádza v rovnomennom mestečku asi západne od litovského hlavného mesta Vilnius.
História.
História hradu siaha do 13. storočia, kedy sa križiaci rádu nemeckých rytierov a livónskeho rádu snažili ovládnuť územie dnešnej Litvy. Litovské knieža Gediminas si v roku 1321 zvolil túto bahnitú oblasť na stavbu hradu, kam preniesol svoje sídlo z Kernavė. Tento hrad stál asi juhovýchodne od terajšieho mesta, na mieste, nazvanom dnes Senieji Trakai (Staré Trakai). Onedlho potom (1323) Gediminas založil ďalší hrad a nové hlavné mesto Vilnius. Na Trakai sa vrátil až Gediminov syn Kęstutis. 
V roku 1337 sa prvý raz spomínajú "Naujieji Trakai" (Nové Trakai) v dnešnej polohe na polostrove medzi jazerami. Križiaci vtedy hrad nedobyli, vypálili ale mesto a odtiahli. Na ochranu pred ďalšími útokmi bol systém opevnení prebudovaný a pozostával z dvoch nových hradov. Prvý, "Pusiašalio pilis" (Polostrovný hrad), z ktorého sa zachovali iba zvyšky hradieb, dal vybudovať knieža Kęstutis na polostrove ako predsunutú pevnosť, ktorá slúžila na obranu a druhý vnútorný hrad "Šalos pilis" (Ostrovný hrad) priamo na ostrove v jazere Galvė. Ostrovný hrad dal začiatkom 15. storočia prestavať veľkoknieža Vytautas na obytnú rezidenciu litovských panovníkov. 
V 16. storočí začal hrad Trakai strácať na význame a do popredia sa dostal Vilnius, v tom čase jedno z veľkých európskych miest. V 18. storočí sa z hradu stalo väzenie, nakoniec bol zrúcaný a zachovali sa len zvyšky veží a hradieb. 
Rekonštrukcia.
Od začiatku 20. storočia sa začala na základe archeologických výskumov a historických dokladov pripravovať kompletná rekonštrukcia hradu do podoby z 15. storočia. Počas poľskej vlády v rokoch 1929 až 1939 sa podarilo obnoviť časť hradu, dostavba pokračovala aj po druhej svetovej vojne za sovietskej vlády (s prerušením v roku 1961, ktoré zavinila kampaň proti „glorifikácii feudálnej minulosti“). Rekonštrukcia sa dovŕšila začiatkom 90. rokov. 
Orientácia na hrade.
Za vstupnou bránou sa rozkladá zámocký dvor, vľavo boli kazematy so zbrojnicou a skladmi, neskôr aj väzenie. Po padacom moste sa prejde na nádvorie, odkiaľ sa po drevených schodoch dostaneme do jednotlivých miestností. V hrade je zriadené múzeum histórie a súčasnosti Trakai, ktoré zobrazuje život šľachty a miestnych nevoľníkov.

</doc>
<doc id="203389" url="https://sk.wikipedia.org/wiki?curid=203389" title="Milan Majtán">
Milan Majtán

 
PhDr. Milan Majtán, DrSc. (* 3. máj 1934, Vrútky – † 30. jún 2018, Bratislava) bol slovenský jazykovedec. Pracoval v Jazykovednom ústave Ľudovíta Štúra Slovenskej akadémie vied, venoval sa predovšetkým oblasti onomastiky, výskumu dejín slovenského jazyka a dialektológie.

</doc>
<doc id="203391" url="https://sk.wikipedia.org/wiki?curid=203391" title="Revízor">
Revízor

Revízor môže byť:

</doc>
<doc id="203393" url="https://sk.wikipedia.org/wiki?curid=203393" title="Ján Milan Dubovský">
Ján Milan Dubovský

 
PhDr. Ján Milan Dubovský (* 7. jún 1933, Trnava – † 1. apríl 2005, Šenkvice) bol slovenský archivár a historik.
V rokoch 19541956 študoval na Cyrilometodskej bohosloveckej fakulte UK v Bratislave, v rokoch 19561960 absolvoval klasickú filológiu a históriu na Filozofickej fakulte UK v Bratislave. V rokoch 19602000 bol riaditeľom Štátneho okresného archívu v Pezinku. Bol aktívnym členom Slovenskej historickej spoločnosti pri SAV. Patrí medzi zakladateľov moderného slovenského archívnictva a pomocných vied historických.
Venoval sa najmä metodickým otázkam slovenského archívnictva. V publikačnej činnosti sa venoval najmä regionálnym dejinám obcí bývalého okresu Bratislava-vidiek. Okrem toho spracoval osud mužských a ženských reholí na Slovensku v rokoch 19501960. V oblasti literárnej histórie sa zameral najmä na dielo Juraja Fándlyho.

</doc>
<doc id="203395" url="https://sk.wikipedia.org/wiki?curid=203395" title="Jobagión">
Jobagión

Jobagión (asi z lat. homagio = vazal zviazaný s pánom sľubom vernosti) môže byť v Uhorsku:
Z kráľovských a hradných jobagiónov sa 13. storočí vyvinula šľachta, ktorej panovník udeľoval pôdu a dedičné majetky (tzv. "filii jobagionum").

</doc>
<doc id="203398" url="https://sk.wikipedia.org/wiki?curid=203398" title="Kráľovskí jobagióni">
Kráľovskí jobagióni



</doc>
<doc id="203401" url="https://sk.wikipedia.org/wiki?curid=203401" title="Medveď (priezvisko)">
Medveď (priezvisko)

Medveď (o význame pozri medveď) je slovenské priezvisko. Je rozšírené predovšetkým v okresoch Banská Bystrica a Brezno, najviac (s veľkým odstupom) v meste Brezno, potom v Banskej Bystrici a obci Čierny Balog (okres Brezno).
Známi nositelia.
Pozri v článku Medveď.

</doc>
<doc id="203402" url="https://sk.wikipedia.org/wiki?curid=203402" title="Líška (priezvisko)">
Líška (priezvisko)

Líška (o význame pozri líška) je slovenské priezvisko. Je rozšírené predovšetkým na strednom Slovensku, najčastejšie je v Žiline, Lučenci, Ružinej (okres Lučenec), Turanoch (okres Martin) a Žiari nad Hronom.
Známi nositelia.
Pozri v článku Líška.

</doc>
<doc id="203406" url="https://sk.wikipedia.org/wiki?curid=203406" title="Koza (priezvisko)">
Koza (priezvisko)

Koza (o význame pozri koza) je české a slovenské priezvisko. Na Slovensku je najčastejšie v obciach Oščadnica (okres Čadca), Divín (okres Lučenec) a Lovčica-Trubín (okres Žiar nad Hronom). V Česku je najčastejšie v Hradci Králové a Prahe.
Známi nositelia.
Pozri v článku Koza.

</doc>
<doc id="203407" url="https://sk.wikipedia.org/wiki?curid=203407" title="Pavúk (priezvisko)">
Pavúk (priezvisko)

Pavúk (o význame pozri pavúk) je slovenské priezvisko. Najčastejšie je v Prešovskom kraji, najviac v Prešove, Gelnici, Bardejove a obci Proč (okres Prešov). 
Známi nositelia.
Pozri v článku Pavúk.

</doc>
<doc id="203408" url="https://sk.wikipedia.org/wiki?curid=203408" title="Straka (priezvisko)">
Straka (priezvisko)

Straka (o význame pozri straka) je slovenské a české priezvisko. Na Slovensku je najčastejšie v Prešove, Trenčíne, Širokom (okres Prešov), Zlatovciach (okres Trenčín) a v Bratislave.
Známi nositelia.
Pozri v článku Straka.

</doc>
<doc id="203414" url="https://sk.wikipedia.org/wiki?curid=203414" title="Alamagan">
Alamagan

Alamagan je ostrov vulkanického pôvodu, nachádzajúci sa v centrálnej časti tichomorského súostrovia Severné Mariány. Ostrov predstavuje vrchol masívneho stratovulkánu, jeho plocha je 11,12 km2. V súčasnosti (podobne ako aj v minulosti) je riedko obývaný, záznamy z roku 2000 hovoria len o šiestich osobách. Sopka je v súčasnosti neaktívna, posledná erupcia sa odohrala pred cca 1 000 rokmi.

</doc>
<doc id="203416" url="https://sk.wikipedia.org/wiki?curid=203416" title="Guguan">
Guguan

Guguan je menší ostrov vulkanického pôvodu, nachádzajúci sa v centrálnej časti súostrovia Severné Mariány, asi 30 km južne od ostrova Alamagan a 64 km severovýchodne od ostrova Sarigan. Ostrov má dĺžku 2,8 km a plochu niečo cez 4 km2.
Severnú časť ostrova tvorí menší stratovulkán, na južnej časti sa nachádza erodovaná kaldera s postkalderovým dómom. Posledná vulkanická aktivita na ostrove sa odohrala medzi rokmi 1882 a 1884, keď došlo k vytvoreniu severného vulkánu.

</doc>
<doc id="203419" url="https://sk.wikipedia.org/wiki?curid=203419" title="Sublimácia">
Sublimácia

Sublimácia môže byť:

</doc>
<doc id="203423" url="https://sk.wikipedia.org/wiki?curid=203423" title="Sublimácia (psychológia)">
Sublimácia (psychológia)

Sublimácia je v psychológií obranný mechanizmus spočívajúci v premene nižšieho vitálneho pudu (obyčajne sexuálneho) na vyššiu, spoločensky prijateľnejšiu a uznávanú činnosť (kultúrnu, umeleckú, sociálnu a i.). 
V zmysle Freudovho ponímania je to napr. prenos energie libida na iný cieľ, vzdialený od sexuálneho uspokojovania, a pudová energia sa transformuje na sociálne prijateľnú, morálne schvaľovanú a uvoľňuje napätie spoločensky prípustnejšou formou. Na základe sublimácie vznikajú náboženské kulty, umenie, veda, spoločenské inštitúcie, vývoj ľudstva.

</doc>
<doc id="203427" url="https://sk.wikipedia.org/wiki?curid=203427" title="Zealandia Bank">
Zealandia Bank

Zealandia Bank je stratovulkán, nachádzajúci sa v Tichom oceáne medzi ostrovmi Guguan a Sarigan. Sopka je tvorená andezitmi až bazaltami a jej vrchol sa nachádza necelý meter pod hladinou mora. Vek poslednej erupcie nie je známy, no expedícia NOAA v roku 2004 objavila fumarolickú aktivitu v oblasti Zealandia Bank.

</doc>
<doc id="203428" url="https://sk.wikipedia.org/wiki?curid=203428" title="Hora krížov">
Hora krížov

Hora krížov, niekedy aj Krížový vrch () je umelý pahorok, ktorý sa nachádza severne od litovského mesta Šiauliai. Hora krížov je od Šiauliai vzdialená cca 25 kilometrov a z mesta sem premávajú autobusy. Na pahorku sú umiestnené tisíce krížov.
Podľa archeologických nálezov zo začiatku 90. rokov stál v blízkosti dnešného pahorku v 14. storočí hrad livonských rytierov. Prvé kríže boli na mieste vztýčené v prvej polovici 19. storočia na pamiatku obetí poľského novembrového povstania z roku 1831, ktoré tam pochovali. Nasledovalo pochovanie obetí ďalšieho poľského povstania, januárového povstania z roku 1863.
Na začiatku 20. storočia bolo na mieste približne 100 krížov a ich počet vďaka domácim a zahraničným pútnikom neustále rástol. V čase, keď bola Litva súčasťou Sovietskeho zväzu, sa vládnuci režim pokúsil miesto ako nežiaduci náboženský a národný symbol opakovane zlikvidovať. Kríže boli niekoľkokrát zničené buldozérmi, prvý raz v roku 1961, ale miestni obyvatelia ich vždy znova vztýčili. Keď nastalo uvoľnenie politických pomerov po roku 1985, Sovietsky zväz sa vzdal snahy zničiť toto miesto.
V roku 1993 navštívil Horu krížov pápež Ján Pavol II. Z tohto miesta celebroval omšu, na ktorej sa zúčastnilo asi 100 000 veriacich. Pápež venoval miestu drevenú sochu Krista.
Dnes je Hora krížov cieľom mnohých turistov a pútnikov z celého sveta, ktorí na ňu prinášajú stále nové kríže. Väčšina krížov je z dreva, niektoré sú z kovu, plastu či kameňa.
Na pahorku je v súčasnosti asi 55 000 krížov, v tomto počte nie sú zarátané malé kríže.
Hora krížov je nielen kresťanským pútnickým mestom, ale aj symbolom odporu Litovcov voči okupačnému sovietskemu režimu.

</doc>
<doc id="203443" url="https://sk.wikipedia.org/wiki?curid=203443" title="Sarigan">
Sarigan

Sarigan je 3 km široký ostrov vulanického pôvodu, nachádzajúci sa v tichomorskom súostroví Severné Mariány. Ostrov má trojuholníkový tvar a je to vrchol neaktívneho stratovulkánu. V súčasnosti nie je obývaný a je na ňom zriadená prírodná rezervácia.

</doc>
<doc id="203445" url="https://sk.wikipedia.org/wiki?curid=203445" title="Anatahan">
Anatahan

Anatahan je sopečný ostrov, nachádzajúci sa v južnej časti súostrovia Severné Mariány. široký ostrov predstavuje vrchol masívneho stratovulkánu, ukončeného kalderou s rozmermi 2,3 × Sopka bola až do roku 2003 považovaná za neaktívnu. 10. mája sa však prebudla a veľká explozívna erupcia vyvrhla asi 4,5 mil. km63 tefry a vulkanického popola. Odvtedy eruptuje pravidelne každý rok, aj keď s mešou intenzitou. V okolí sopky sa nachádzajú aj početné podmorské krátery, z ktorých unikajú plyny.

</doc>
<doc id="203448" url="https://sk.wikipedia.org/wiki?curid=203448" title="Tréma (psychológia)">
Tréma (psychológia)

Tréma (z = triasť sa, "tremendus" = hrozný, "tremor" = chvenie, hrôza) je mentálna, resp, emočná dispozícia, stav nepríjemného pocitu napätia pred osobnou prezentáciou na verejnosti alebo pred podaním výkonu (skúška). V prípade ľahšej formy – po príprave a psychickej mobilizácii vnútorných síl organizmu - nepríjemné pocity miznú so zahájením činnosti; ak sa stupňujú, často znemožňujú výkon a vedú k nadmernému stresu. Trému zosilujú predchádzajúce neúspechy, negatívne poznámky a manifestovaná kritika okolia, prehnané nároky, prílišná zodpovednosť, snaha uspieť za každú cenu a iné.

</doc>
<doc id="203449" url="https://sk.wikipedia.org/wiki?curid=203449" title="East Diamante">
East Diamante

East Diamante je názov podmorského vulkánu, ktorý sa nachádza v Pacifiku, v južnej časti reťaze vulkanického ostrovného oblúka Severné Mariány. Sopka je tvorená kalderou, na dne ktorej sa nachádzajú mladší komplex lávových dómov a troskových kužeľov. V rámci komplexu sa vyskytuje aj viacero čiernych fajčiarov v hĺbke niekoľko sto metrov, čo sú najplytkejšie sa vyskytujúce čierne fajčiare na našej planéte.

</doc>
<doc id="203450" url="https://sk.wikipedia.org/wiki?curid=203450" title="Ruby (sopka)">
Ruby (sopka)

Ruby je podmorský vulkán prevažne bazaltového zloženia, ktorý sa nachádza v tichomorskom vulkanickom ostrovnom oblúku Severné Mariány, severozápadne od ostrova Saipan a jeho vrchol je len 230 m pod hladinou mora. Jediná erupcia bola zaznamenaná v roku 1995.

</doc>
<doc id="203451" url="https://sk.wikipedia.org/wiki?curid=203451" title="Esmeralda Bank">
Esmeralda Bank

Esmeralda Bank je masívny podmorský vulkán, nachádzajúci sa v južnej časti súostrovia Severné Mariány. Vulkán je tvorený troma štítmi, najvyšší sa nachádza len 43 m pod hladinou mora. Erupcie sopky neboli zaznamenané, ale v zmena v zafarbení vody a unikanie sírnych plynov v oblasti Esmeralda Bank indikujú minimálne bohatú solfatárovú aktivitu.

</doc>
<doc id="203453" url="https://sk.wikipedia.org/wiki?curid=203453" title="Northwest Rota">
Northwest Rota

Northwest Rota je aktívna podmorská sopka, nachádzajúca sa v Pacifiku, asi 64 km severozápadne od mariánskeho ostrova Rota (od čoho pochádza jej označenie) a 100 km severne od Guamu. Sopka bola objavená pri expedícii NOAA v roku 2003. Je tvorená prevažne andezitmi a bazaltami a jej vrchol je 517 m pod hladinou mora. Aktívny kráter bol pomenovaný "Brimstone Pit" a nachádza sa na južnom svahu asi 40 m pod vrcholom.

</doc>
<doc id="203454" url="https://sk.wikipedia.org/wiki?curid=203454" title="Forecast">
Forecast

Forecast je podmorská sopka, nachádzajúca sa v Tichom oceáne asi 70 km západne od Guamu. Sopka bola objavená expedíciou NOAA v roku 2006. Komplex termálnych prameňov dosahuje teploty až 200 °C, čo je jedna z najvyšších tepôt hydrotermálnych systémov v mariánskom ostrovnom oblúku.

</doc>
<doc id="203455" url="https://sk.wikipedia.org/wiki?curid=203455" title="X (sopka)">
X (sopka)

X je označenie podmorskej sopky, nachádzuajúcej sa v Pacifiku asi 70 km juhozápadne od ostrova Guam. Vrchol vulkánu sa nachádza v hĺbke 1 320 m pod hladinou mora a je ukončený kalderou. Sopka bola objavená expedíciou NOAA v roku 2003.

</doc>
<doc id="203458" url="https://sk.wikipedia.org/wiki?curid=203458" title="Peptid">
Peptid

Peptid je organická chemická zlúčenina, ktorá vzniká zlúčením viacerých aminokyselín. Tie jednotlivé, v definovanom poradí (sekvencii) viazané aminokyseliny, sú pritom spojené do jedného nerozvetveného reťazca. Aminokyseliny v peptide sú navzájom pospájané amidovou väzbou. Kvôli veľkému významu peptidov v biochémii a organickej chémii je táto forma viazania nazývaná aj peptidová väzba. Ako peptidy označujeme relatívne krátke reťazce aminokyselín s 50 (vo všeobecnosti maximálne 100) aminokyselinami.
Charakteristika a nomenklatúra.
Peptidy sa od bielkovín líšia iba veľkosťou. Delenie medzi peptidmi a bielkovinami nie je jednoznačné a je určené dohodou. Hranica je približne pri 100 aminokyselinách. V prírode vznikajúce peptidy sú tvorené prevažne prostredníctvom proteínovej biosyntézy. Informácia o sekvencii, čiže poradí aminokyselín, je kódované v DNA. Peptidy spĺňajú veľké množstvo funkcií. Ich funkčná charakteristika je pritom ale v prevažných prípadoch pochopená len sčasti. Sú známe príklady, v ktorých peptidy účinkujú ako hormóny, ďalšie vykazujú naopak pri zápaloch tlmiace alebo podporujúce účinky a ďalej sú známe aj antibiotické a antivirálne peptidy. Niektoré v potrave často sa vyskytujúce proteíny ako glutény, kazeíny alebo aj vo vajíčkach alebo špenáte nachádzajúce sa bielkoviny, môžu byť zažívacím procesom premenené na takzvané opioidné peptidy. Takéto peptidy na telo účinkujú podobným spôsobom ako morfín. Osoby, ktoré nie sú schopné opioidné peptidy ďalej zažívaním premeniť, môžu vyvinúť príznaky fyzickej alebo duševnej choroby. Pojem peptid vytvoril Emil Fischer (1906). Peptid bol zložený z peptónu, proteínovo odbúraných produktov pepsínu a koncovky z polysacharid vďaka analógii k ich výstavbe z monomérov.
Štruktúra.
Pri kondenzácii aminokyselín reaguje karboxylová skupina jednej aminokyseliny formálne počas úniku vody s aminoskupinou druhej aminokyseliny na kyselinoamidové skupenstvo -CO-NH- (peptidová väzba). Voľnú aminoskupinu na jednom konci peptidu nazývame N-koniec a na druhom konci sa táto skupina nazýva C-koniec. Peptidová väzba nie je voľne otáčateľná, čo zohráva dôležitú úlohu v sekundárnej štruktúre proteínov.
Rozdelenie.
Všeobecne sa počet aminokyselín, z ktorých jedna peptidová molekula pozostáva nazýva aj dĺžka reťazca. Na základe dĺžky reťazca rozdeľujeme:

</doc>
<doc id="203462" url="https://sk.wikipedia.org/wiki?curid=203462" title="Zoznam logických integrovaných obvodov TTL radu 7400">
Zoznam logických integrovaných obvodov TTL radu 7400

Zoznam logických integrovaných obvodov TTL radu 7400

</doc>
<doc id="203463" url="https://sk.wikipedia.org/wiki?curid=203463" title="Klaudia Buganová">
Klaudia Buganová

PhDr. Klaudia Buganová (*1953) je slovenská etnografka, odborná pracovníčka Východoslovenského múzea v Košiciach. 
V rokoch 1975 až 1979 študovala etnografiu na Univerzite Komenského v Bratislave.

</doc>
<doc id="203464" url="https://sk.wikipedia.org/wiki?curid=203464" title="Koháriovci">
Koháriovci

Koháriovci (staršie "Koháryovci"; základný tvar Kohári, staršie "Koháry"; maď. "Koháry") boli uhorský šľachtický rod so sídlom v Čabradi, Sitne a vo Svätom Antone (dnes na Slovensku). Koháriovci patrili medzi najvýznamnejšie magnátske rody Uhorska.
Dejiny rodu Kohári.
Hontiansky rod patril medzi významnú uhorskú šľachtu. V roku 1470 bol Juraj Koháry dvoranom Mateja Korvína. Imrichov (manž. Katarína Jákóffy) syn Peter (* cca 1590, † 1629, manž. Barbora Balassa) zabezpečil rodu postup medzi uhorských magnátov. Imrich Kohári bol podkapitán Krupiny a veliteľ na hrade Čabraď. V roku 1624 sa stal aj hlavným banskomestským kapitánom. Za zásluhy mu Ferdinand II. udelil Rád Zlatého rúna a viaceré donácie na hontianske a novohradské majetky, ktoré sa stali základom ohromného majetku. Peter získal aj baronát, jeho dátum udelenia však nie je známy. Peter mal syna Štefana (manž. Eva Ujfalussy) a dcéru Magdalénu (manž. Tomáš Baranyai) a Katarínu. Petrov syn Štefan I. Kohári vstúpil do vojska, roku 1664 zahynul v bitke proti Turkom pri Leviciach. Za svojho života sa stal dedičným veliteľom fiľakovského hradu a v roku 1661 županom Hontianskej župy.
Na fiľakovskom hrade ho vystriedal jeho syn Štefan I. Kohári. Vyštudovaný teológ, vojak, politik a básnik. Počas Tököliho povstania bol zajatý a po prepustení v roku 1685 získava grófsky titul, post krajinského sudcu pre Uhorsko a stal sa tajným radcom cisára Karola VI. Jeho synovec Andrej Kohári (1694 – 1757), syn Wolfganga bojoval vo vojsku princa Eugena Savojského a zastával funkciu župana Hontianskej župy. Práve on dal v rokoch 1744 – 1750 prestavať dvojkrídly kaštieľ na veľké šľachtické sídlo vo Sv. Antone, kde previezol rodové sídlo z hradu Čabraď. Jeho vnuk ríšsky kancelár František Jozef Kohári (1760 – 1826) predseda Uhorskej kráľovskej komory, hlavný kráľovský komorník a hontiansky župan bol posledný mužský potomok Koháriovcov.
V roku 1815 bol František Jozef Kohári povýšený do rakúskeho kniežacieho stavu na jeho žiadosť, nakoľko jeho jediná dcéra splodená s Máriou Antóniou Waldsteinsko-Wartenbergskou, dcéra Mária Antónia Gabriela (1797 – 1862), sa vydala za saské knieža, Ferdinanda Juraja zo Sasko-cobursko-gothajskej dynastie a podľa sobášnej zmluvy prijali priezvisko a titul kniežat Koháry-Coburg aby nedošlo k mezaliancii. Ferdinand Juraj Sachsen-Coburg-Gottha však zanechal zdvojené priezvisko Koháry-Coburg a užíval ako aj jeho potomkovia iba rodné priezvisko a titul. Ferdinand bol spríbuznený s mnohými kráľovskými dvormi. Jeho neterami boli kráľovná Viktória, cisárovná Karolína Mexická a jeho synovcami boli princ Albert Britský a kráľ Leopold II.
Erb rodu.
Csergheö ho uvádza podľa pečate baróna Petra z roku 1605. V modrom štíte na troch strieborných skalách stojí zlatý korunovaný dvojchvostý lev s mečom. Klenotom je vyskakujúci lev zo štítu. Prikrývadlá sú zlato-modré po oboch stranách. Odlišná oktogonálna pečať tiež z roku 1602, v modrom štíte na zelenom kopčeku stojí lev s mečom. V leme je kruhopis PETTRUS ‒ KOHARI. Na ďalšej Petrovej pečati z roku 1617 je v štíte korunovaný lev s mečom, nad štítom sú iniciály P.K.E.A. Peter v tom istom roku odtlačil aj o niečo väčšie typárium s identickým obsahom. Štefan v roku 1664 v Nitre odtlačil pečať s levom na trojvrší v štíte. Klenotom je lev zo štítu?, vpravo je iniciála S. Štefan v roku 1717 odtlačil pečať, kde je v modrom štíte na skalnom trojvrší zlatý korunovaný dvojchvostý lev. Korunovanú kartušu nesú privrátené levy. Štefan v roku 1718 odtlačil pečať s levom s mečom na kopčeku v štíte. Klenotom je vyrastajúci lev zo štítu, vedľa sú iniciály S – K. Mikuláš v roku 1760 vo Vyhniach odtlačil pečať rovnakého obsahu ako Štefan v roku 1717. Kniežací erb tvorí v modrom poli na striebornom skalnom trojvrší korunovaný lev s mečom. Štít je v purpurovom kniežacom hermelínovom stane s kniežacou korunou. Mortuárium Františka je krásnou ukážkou funerálnej heraldiky. Ohlasuje vymretie rodu po meči, obsah štítu je totiž obrátený dolu hlavou.

</doc>
<doc id="203466" url="https://sk.wikipedia.org/wiki?curid=203466" title="Zoznam logických integrovaných obvodov CMOS radu 4000">
Zoznam logických integrovaných obvodov CMOS radu 4000

Zoznam logických integrovaných obvodov CMOS radu 4000

</doc>
<doc id="203469" url="https://sk.wikipedia.org/wiki?curid=203469" title="Letisko Charlesa de Gaulla">
Letisko Charlesa de Gaulla

Letisko Charlesa de Gaulla () alebo Letisko Roissy, (IATA: CDG, ICAO: LFPG) je najväčšie letisko v Paríži a po londýnskom letisku Heathrow druhé najväčšie v Európe, čo do počtu pasažierov.
Je vzdialené 23 kilometrov severovýchodne od Paríža a s mestom je spojené mnohými dopravnými linkami či už vlakovými (RER, TGV), alebo autobusovými (RoissyBus, autobusové linky RATP č. 350 a 351). Toto letisko bolo jedno z prvých v Európe, ktoré malo integrovaný dopravný systém.
Tri terminály letiska spájajú bezplatné autobusy, ktoré denne prepravia približne 200 000 ľudí. Terminál 1 obsluhuje medzinárodné lety, avšak nezahŕňa Air France, Terminál 2 zahŕňa Air France a iné linky do európskych destinácií a Terminál T9 obsluhuje výlučne charterové lety. Terminál 2 má momentálne 5 separovaných hál a je ďalej rozširovaný na predbežnú kapacitu 50 mil. ľudí do roku 2010. Terminál 2E otvorili znovu v roku 2008 po zrútení strechy v roku 2004.
Letisko Charlesa de Gaulla ponúka svojim zákazníkom možnosť ubytovať sa v luxusných hoteloch ako napr. Sheraton, Holiday Inn.

</doc>
<doc id="203473" url="https://sk.wikipedia.org/wiki?curid=203473" title="Marco Aurelio Soto">
Marco Aurelio Soto

Marco Aurelio Soto (* 13. november 1846, Tegucigalpa, Honduras - † 25. február 1908, Paríž, Francúzsko) bol prezident Hondurasu od 27. augusta 1876 do 19. októbra 1883. Je známy ako liberálny reformátor.

</doc>
<doc id="203478" url="https://sk.wikipedia.org/wiki?curid=203478" title="Triak">
Triak

Triak (z anglického "triode alternating current switch" – triódový spínač striedavého prúdu) je polovodičová spínacia súčiastka, schopná viesť elektrický prúd oboma smermi. Vlastnosťami približne zodpovedá dvom antiparalelne zapojeným tyristorom, ktorých riadiace elektródy sú prepojené do jednej. Triaky sa vyrábajú pre bežné napätia v rozvodných sieťach a pre prúdy rádovo jednotiek ampérov.
Typické využitie triaku je pri regulácii intenzity osvetlenia, výkonu vyhrievacích telies, otáčok elektromotorov v práčkach, vŕtačkách, ventilátoroch a ďalších domácich elektrických spotrebičoch. Jeho hlavnou výhodou je jednoduché zapojenie do elektrického obvodu.

</doc>
<doc id="203479" url="https://sk.wikipedia.org/wiki?curid=203479" title="Triac">
Triac



</doc>
<doc id="203480" url="https://sk.wikipedia.org/wiki?curid=203480" title="Oswaldo López Aréllano">
Oswaldo López Aréllano

Oswaldo López Arellano (* 30. jún 1921, Danlí, Honduras† 16. máj 2010, Tegucigalpa) bol honduraský pilot, politik a dva razy prezident Hondurasu: od 3. októbra 1963 do 7. júna 1971 a od 4. decembra 1972 do 22. apríla 1975. K moci sa dostal vojenskou silou.
Ako osemnásťročný vstúpil do armády a neskôr sa stal pilotom vojenského letectva. V roku 1957 bol členom vojenskej junty, ktorá na krátko uchopila moc v krajine. Prvý raz sa stal prezidentom po vojenskom prevrate, ktorý sa uskutočnil 10 dní pred plánovaným termínom volieb. Tie pripustil až o osem rokov, ale druhý raz sa k moci dostal opäť iba po vojenskom prevrate. V roku 1975 obvinili vyšetrovatelia v USA firmu United Brands Company, nástupkyňu známej United Fruit Company, z korupcie. Prezident López mal dostať 1,25 milióna dolárov za zníženie vývozných ciel na banány. Lópeza zosadil jeho generál Juan Alberto Melgar Castro. Tento škandál je známy v Hondurase ako "Bananagate".
Oswaldo López potom až do smrti pôsobil ako podnikateľ. 

</doc>
<doc id="203481" url="https://sk.wikipedia.org/wiki?curid=203481" title="Erika Bršelová">
Erika Bršelová

Erika Bršelová (* 25. august 1986) je slovenská atlétka, bežkyňa na 100 a 200 metrov. Je členkou klubu AK Inter Bratislava a je úradujúca halová majsterka Slovenska v behu na 60 metrov. Trénuje ju Ján Surgáč.
Úspechy.
Halové majstrovstvá Slovenska (Bratislava)
Beh na 60 metrov:
Beh na 200 metrov:
Majstrovstvá Slovenska
Beh na 100 metrov:
Beh na 200 metrov:

</doc>
<doc id="203482" url="https://sk.wikipedia.org/wiki?curid=203482" title="Alfonz XIII. (Španielsko)">
Alfonz XIII. (Španielsko)

Alfonz XIII. (* 17. máj 1886, Madrid – † 28. február 1941, Rím) bol španielsky kráľ v rokoch 1886 – 1931 z rodu Bourbonovcov.

</doc>
<doc id="203483" url="https://sk.wikipedia.org/wiki?curid=203483" title="Led Zeppelin IV">
Led Zeppelin IV

Led Zeppelin IV je všeobecne známy, ale neoficiálny názov štvrtého štúdiového albumu anglickej rockovej skupiny Led Zeppelin. Album bol vydaný 8. novembra 1971. S predajom viac ako 23 miliónov nosičov (len v USA) patrí medzi najlepšie predávané albumy v histórii. Hudobné vydavateľstvo Atlantic Records vo svojich katalógoch označuje tento album ako Four Symbols, alebo The Fourth Album. Gitarista skupiny Jimmy Page ho tiež bežne označuje ako album "Led Zeppelin IV".
Album bol spočiatku nahrávaný v štúdiách "Basing Street Studios" patriacich Island Records v tom istom čase ako album "Aqualung" od skupiny Jethro Tull, neskôr na ďalších miestach napr. "Headley Grange" v Anglicku, "Sunset Sound" v Los Angeles, ale aj v známom mobilnom štúdiu Rolling Stones Mobile Studio patriacemu skupine Rolling Stones (nahrávala v ňom svoj album "Machine Head" skupina Deep Purple).
"Led Zeppelin IV" patrí medzi albumy, ktorých skladby sú hrané v rádiách zameraných na klasickú rockovú produkciu, sú na ňom také ikony tohto žánru ako je skladba „Black Dog“, či „Stairway to Heaven“.
V roku 1998 čitatelia "časopisu Q" umiestnili album "Led Zeppelin IV" na 26. miesto medzi najlepšími albumami všetkých čias, v roku 2000 tento istý časopis dal tento album na 26. miesto stovky najlepších britských albumov.
V roku 2003 bol tento album časopisom "Rolling Stone" zaradený na 66. miesto zoznamu najlepších albumov všetkých čias.
V TOP 100 hudobných albumov 70. rokov v internetovej publikácii Pitchfork Media je tento album na 7. mieste. V roku 2005 v ankete o najlepší album klasického rocku kanadského rockového rádia Q107 sa umiestnil album "Led Zeppelin IV" na druhom mieste. 
V roku 2006 bol album zvolený na prvé miesto stovky najlepších britských albumov v časopise "Classic Rock", v tom istom roku časopis "Guitar World" umiestnil tiež na prvé miesto a v ankete ABC media top ten získal siedmu pozíciu. 

</doc>
<doc id="203484" url="https://sk.wikipedia.org/wiki?curid=203484" title="Filibustier">
Filibustier

Filibustier je účastník nepovolenej vojenskej expedície do cudzej krajiny. Tento pojem sa obvykle používa na pomenovanie občanov USA, ktorí sa pokúšali podporovať protivládne povstania v Latinskej Amerike v polovici 19. storočia. Filibustieri pôsobili bez povolenia vlády svojej krajiny a obvykle boli motivovaní finančným ziskom, ale aj ideologicky alebo dobrodružstvom.
Samotný termín pochádza cez španielčinu, kde "filibustero" znamenalo "pirát", z holandčiny, kde mal podobu "vrijbuiter" — doslova čosi ako „lupič voľnej koristi“. Prvý raz bol použitý v súvislosti s ľuďmi, ktorí prepadávali španielske kolónie a lode v Karibskom mori, z ktorých najznámejší bol sir Francis Drake, ktorý v roku 1573 vyplienil Nombre de Dios. Po zániku pirátstva v tejto oblasti začiatkom 18. storočia pojem upadol do zabudnutia.
Začal sa znovu používať potom, ako rôzni dobrodruhovia sa pokúsili dobyť silou niektoré stredoamerické krajiny, ostrovy v karibskom mori a Mexiko. Najvýznamnejší z nich boli William Walker, Narciso López a John A. Quitman. Hoci často mali podporu širokej verejnosti, občania USA, ktorí sa k nim pripojili alebo ich materiálne podporovali, porušovali zákon o neutralite.

</doc>
<doc id="203485" url="https://sk.wikipedia.org/wiki?curid=203485" title="Physical Address Extension">
Physical Address Extension

Physical Address Extension anglický výraz - skratka PAE je Rozšírenie fyzickej adresy operačnej pamäte (RAM) počítača.
V operačnom systéme MS Windows XP je to preložené ako "Prípona fyzickej adresy".

</doc>
<doc id="203487" url="https://sk.wikipedia.org/wiki?curid=203487" title="Alfonz XII. (Španielsko)">
Alfonz XII. (Španielsko)

Alfonz XII. zvaný "el Pacificador" (* 28. november 1857, Madrid – † 25. november 1885, Madrid) bol španielsky kráľ v rokoch 1874 – 1885 z rodu Bourbonovcov. Bol synom Izabely II. Na základe vyhlásenia generála Martíneza Camposa bol roku 1874 vyhlásený za kráľa. Zreštauroval bourbonskú monarchiu.

</doc>
<doc id="203489" url="https://sk.wikipedia.org/wiki?curid=203489" title="Frankenstein">
Frankenstein

Frankenstein, čiže moderný Prometeus je román Mary Shelleyovej. Autorka román napísala ako 18-ročná. Prvé vydanie vyšlo anonymne v Londýne v roku 1818, Shelleyovej meno sa objavilo až na revidovanom treťom vydaní, vydanom v roku 1831.
Názov románu vychádza z postavy vedca Victora Frankensteina, ktorý sa naučí vytvoriť život a stvorí bytosť podobnú človeku, ale väčšiu a mocnejšiu. V modernej pop-kultúre ľudia zvyknú Frankensteinom nazývať práve toto stvorenie, najmä po uvedení rovnomenného filmu v roku 1931, napriek tomu, že ide o meno postavy vedca.
"Frankenstein" je román s prvkami gotického románu a romantizmu. Vo svojej dobe to bolo tiež varovanie pred prekračovaním prirodzených medzí moderným človekom v ére Priemyselnej revolúcie, na čo naráža podnadpis románu "Moderný Prometeus".
Príbeh mal značný vplyv na literatúru a pop-kultúru a začal celý žáner hororových príbehov a filmov. Je považovaný za prvý román vedeckej fantastiky. Román kladie otázky relevantné aj v súčasnosti.

</doc>
<doc id="203492" url="https://sk.wikipedia.org/wiki?curid=203492" title="Stavebnica">
Stavebnica

Stavebnica je súprava predpripravených dielov (kociek, výliskov, súčiastok, modulov a pod.), umožňujúca stavbu jednej alebo viacerých rozličných konštrukcií. Hotové predpripravené diely umožňujú sústrediť sa na stavbu komplexných konštrukcií bez nutnosti venovať čas príprave, výrobe, prípadne nákupu jednotlivých dielov. 
Stavebnica môže byť cielená ako detská hračka, školská učebná pomôcka, prípadne ako hobby. Účelom stavebnice je rozvoj motorických schopností, predstavivosti, fantázie a v prípade výukových a experimentálnych stavebníc aj osvojenie si vedomostí a zručností z určitej oblasti príťažlivou formou.
Experimentálne stavebnice.
Experimentálne stavebnice sú špecializované stavebnice, umožňujúce realizáciu vedecko-technických pokusov (experimentov). Medzi oblasti, najčastejšie pokrývané experimentálnymi stavebnicami patria: chémia, fyzika, elektrotechnika, robotika, optika. Využívajú sa hlavne pri výuke na školách ako učebné pomôcky, mnohé sú tiež dostupné ako technické hračky, napr. elektronické stavebnice.

</doc>
<doc id="203494" url="https://sk.wikipedia.org/wiki?curid=203494" title="Amadeus I. (Španielsko)">
Amadeus I. (Španielsko)

Amadeus I. Savojský (vl. m. Amadeo Ferdinand Maria, * 30. máj 1845, Turín – † 18. január 1890, Turín) bol španielsky kráľ v rokoch 1870 – 1873 a prvý vojvoda z Aosty z rodu Savojských. Usiloval sa presadiť demokratické reformy a dodržiavanie ústavy, čelil tlaku republikánov. V roku 1873 abdikoval.

</doc>
<doc id="203495" url="https://sk.wikipedia.org/wiki?curid=203495" title="Ion Iliescu">
Ion Iliescu

Ion Iliescu (* 3. marec 1930, Olteniţa, Rumunské kráľovstvo – † 5. august 2025, Bukurešť, Rumunsko) bol rumunský politik. Bol prezidentom Rumunska v období od 20. mája 1990 do 29. novembra 1996 a od 20. decembra 2000 do 20. decembra 2004. V roku 1989 založil politickú stranu Front národnej spásy a stal sa jej predsedom.
Počas diktatúry Nicolae Ceauşesca zastával post vedúceho ideologického oddelenia ÚV RRS a ministra mládeže. Neskôr, keď sa Iliescu dostal do komunálnej politiky, diktátor v ňom uvidel vážneho konkurenta a dočasne ho odstránil z politického života.
V roku 1989 sa postavil na čelo revolučnej skupiny rumunského obyvateľstva, ktorá chcela zvrhnúť Nicolae Ceauşesca z postu prezidenta Rumunskej socialistickej republiky. Počas svojho prezidentského mandátu uprednostňoval autoritatívne metódy vlády, podobné jeho predchodcovi Nicolae Ceauşescovi.

</doc>
<doc id="203507" url="https://sk.wikipedia.org/wiki?curid=203507" title="Mosina">
Mosina

Mosina je mesto a obec v Poľsku, vo Veľkopoľskom vojvodstve, v Poznaňskom okrese, nad Mosinskom kanálom; 22 kilometrov južne od Poznani. V rokoch 1975-1998 mesto ležalo v Poznaňskom vojvodstve. Mosina má rozlohu 13,58 km² a žije tu 12 110 obyvateľov.

</doc>
<doc id="203508" url="https://sk.wikipedia.org/wiki?curid=203508" title="Hradlo XOR">
Hradlo XOR

Hradlo XOR (angl. "XOR gate", skratka z "eXclusive OR") je druh logického digitálneho elektronického obvodu zo skupiny kombinačných obvodov (hradiel).
Funkcia.
Hradlo XOR je jedným zo základných kombinačných logických obvodov, ktorého výstup je "exkluzívny" logický súčet vstupov („buď A, alebo B“). Výstup je log.1 vtedy a len vtedy ak sa hodnoty vstupov líšia.
XOR je funkciou súčtu modulo 2, využíva sa preto v binárnych sčítačkách v aritmeticko-logických jednotkách počítačov. Polovičná sčítačka pozostáva z jedného hradla XOR (súčet) a jedného hradla AND (prenos do vyššieho rádu).
Tri a viac vstupov.
XOR je binárna operácia – je definovaná na dvoch vstupoch. V elektronike sa ale bežne používa pojem hradla XOR pre 3 a viac vstupov. 
Najčastejšia interpretácia je taká, že prvé dva vstupy sú privedené do prvého hradla XOR. Každý ďalší vstup je privedený spolu s výstupom predchádzajúceho hradla na vstup ďalšieho hradla XOR. Výsledkom je obvod, ktorého výstup je log.1 vtedy a len vtedy ak je log.1 na nepárnom počte vstupov. Takýto obvod sa využíva ako generátor parity.
Možná je aj druhá interpretácia, vychádzajúca z pojmu „"exkluzívny"“ logický súčet ako aj z IEC značky hradla XOR (pozri obr. vpravo). Podľa tejto interpretácie je výstup log.1 vtedy a len vtedy, ak práve na jednom z N vstupov je log.1, čo by zodpovedalo aj „=1“ v značke IEC. IEC značka však nebola myslená pre širšie než 2-vstupové hradlo a takéto jej rozšírenie nie je platné. Táto interpretácia viacvstupového hradla XOR nie je v praxi častá, nakoľko sčítačky a generátory parity sú častejšie než detektory „1 z N“.
Prevedenie.
XOR hradlo sa vyrába vo forme integrovaného obvodu, pričom sa obvykle umiestňuje niekoľko XOR hradiel do jedného puzdra, aby sa využili všetky dostupné vývody puzdra.

</doc>
<doc id="203510" url="https://sk.wikipedia.org/wiki?curid=203510" title="Kvarken">
Kvarken

Kvarken je názov pásu mora s početnými ostrovmi, ktorý vedie v Baltickom mori na juhu Botnického zálivu od švédskej pevniny k fínskej. Väčšina územia sa pritom nachádza na švédskej strane. 
V roku 2000 bol Kvarken zapísaný do svetového kultúrneho dedičstva UNESCO.

</doc>
<doc id="203514" url="https://sk.wikipedia.org/wiki?curid=203514" title="Bratislavská medzinárodná škola liberálnych štúdií">
Bratislavská medzinárodná škola liberálnych štúdií

Bratislavská medzinárodná škola liberálnych štúdií alebo BISLA je súkromná vysoká škola v Bratislave. Je personálne prepojená s Bratislavským inštitútom humanizmu. Je založená na filozofii liberálnych vied a umení.
Je jedinou školou svojho druhu na Slovensku a jednou z mála v širšom okolí. Vznikla v roku 2006. Jej priamym predchodcom bol Výberový vzdelávací spolok. 
Povereným rektorom BISLA je doc. Samuel Abrahám, PhD., politológ, vydavateľ a šéfredaktor časopisu Kritika &amp; Kontext. Prorektorom a garantom štúdia je prof. PhDr. František Novosád, CSc. Od septembra 2015 na BISLe pôsobí bývalá premiérka Iveta Radičová.

</doc>
<doc id="203531" url="https://sk.wikipedia.org/wiki?curid=203531" title="Alternate Ego">
Alternate Ego

„Alternate Ego“ je prvý singel z EP "Monsters In Your Drawers" od slovenskej indie skupiny The Swan Bride. V hitparáde Rádia FM Top FM sa od nasadenia 15. 12. 2007 udržal 27 týždňov. Päťkrát obsadil prvé miesto.

</doc>
<doc id="203532" url="https://sk.wikipedia.org/wiki?curid=203532" title="Mad Romance">
Mad Romance

„Mad Romance“ je druhý singel z EP "Monsters In Your Drawers" od slovenskej indie skupiny The Swan Bride.

</doc>
<doc id="203541" url="https://sk.wikipedia.org/wiki?curid=203541" title="Marhanec">
Marhanec

Marhanec (; ) je mesto v Dnepropetrovskej oblasti na Ukrajine. Počet obyvateľov: 55 tisíc (r. 2007), rozloha: 37 km². Spolu s mestami Nikopol a Pokrov tvorí Nikopoľskú aglomeráciu.
Poloha.
Leží v blízkosti rieky Dneper pri Kachovskej priehrade.

</doc>
<doc id="203544" url="https://sk.wikipedia.org/wiki?curid=203544" title="BISLA">
BISLA



</doc>
<doc id="203547" url="https://sk.wikipedia.org/wiki?curid=203547" title="Nikopol (Ukrajina)">
Nikopol (Ukrajina)

Nikopol (; ; , v preklade: "mesto víťazstva") je mesto v Dnepropetrovskej oblasti na Ukrajine. Je sídlom samostatného rajónu. Nikopol leží na hlavnej ceste a železničnej trati spájajúcej priemyslové oblasti Doneččyny, Záporožia a Kryvyjho Rihu.
Počet obyvateľov je 138 200 (2001) a rozloha 50 km². Spolu s mestom Marganec a Pokrov tvorí Nikopolskú aglomeráciu.

</doc>
<doc id="203549" url="https://sk.wikipedia.org/wiki?curid=203549" title="Európska banka pre obnovu a rozvoj">
Európska banka pre obnovu a rozvoj

Európska banka pre obnovu a rozvoj (angl. "European Bank for Reconstruction and Development"), skr. EBOR, je medzinárodná finančná inštitúcia, ktorá sídli v Londýne. Vznikla v Paríži 29. mája 1990. Slovensko je členom EBOR od roku 1993. Funkciu guvernéra za Slovenskú republiku v EBOR vykonáva minister financií, prípadne guvernér NBS.
Cieľ.
Cieľom EBOR je podpora transformácie krajín na trhovo orientované ekonomiky v strednej a východnej Európe a bývalom Sovietskom zväze. Táto pomoc prebieha formou poradenskej činnosti, poskytovaním pôžičiek, a garanciami. Takto EBOR podporuje konkurenčnú a súkromnú hospodársku činnosť v 27 krajinách strednej Európy a Pobaltia, južnej a východnej Európy.
Členovia.
EBOR tvorí 61 členských krajín spolu s Európskou úniou a Európskou investičnou bankou. Sú to vlastne aj jej akcionári. Celková výška upísaného kapitálu je 20 mld. EUR, z toho 5 mld. eur predstavuje splatený kapitál a zvyšných 15 mld. eur je splatných na požiadanie. 
Orgány.
Najvyšším orgánom banky je rada guvernérov. Najvyšším predstaviteľom EBOR je jej prezident, ktorý je volený Radou guvernérov na štvorročné obdobie. Rada riaditeľov zodpovedá za výkonnú moc. Pozostáva z 23 výkonných riaditeľov menovaných na tri roky jednotlivými zoskupeniami krajín. Ich podiel na rozhodovaní závisí od podielu na veľkosti imania EBOR.

</doc>
<doc id="203550" url="https://sk.wikipedia.org/wiki?curid=203550" title="Snochačestvo">
Snochačestvo

Snochačestvo (z - synova manželka (nevesta), čes. "snacha") je starý slovanský zvyk keď svokor mal pohlavný styk so synovou manželkou v prípade ak bol syn ešte nedospelý, alebo bol dlhodobo neprítomný. Deti narodené z takéhoto spojenia boli právoplatnými deťmi syna a jeho manželky.
Prichádzajúca kresťanská (pravoslávna) cirkev začala tento zvyk odsudzovať a označovať za incest.
Predpokladá sa, že tento zvyk bol prejavom matriarchátu Slovanov a splnenia ženinho práva na plodnosť. Až v 18. a 19. storočí prerástol v Rusku v prejav patriarchálnej nadvlády alebo "rodinnej prostitúcie", ktorý súvisel najmä s povinným odchodom synov - nevoľníkov - na sezónne poľnohospodárske práce.

</doc>
<doc id="203551" url="https://sk.wikipedia.org/wiki?curid=203551" title="Piz Bernina">
Piz Bernina

Piz Bernina je vrch nachádzajúci sa v pohorí Bernina na hraniciach Talianska a Švajčiarska. Ide o najvyššiu horu Východných Álp a zároveň ich jedinou štvortisícovku. Je to ľadovcový vrchol, ktorý sa k severu prezentuje spolu so svojim susedom, horou Piz Roseg, vysokou, ľadovou stenou. Z juhu je to skalná stena o výške takmer 1000 metrov. Výhľady z vrchola sú výborné na oblasť pohorí Albula a na žulové, neprístupné vrcholy Bergellu.
Prístup.
Východiskovými bodmi pre výstup od juhu je dolina Valmalenco (priehradná nádrž Campomoro). Najľahší výstup vedie z juhu, z Talianska cez ľadovec Scerscen. Hlavnými bodmi výstupu sú chaty Rifugio Marinelli Bombardieri () a vyššie položená chata Rifugio Marco e Rosa (). Výstup je hodnotený obťažnosťou PD s lezeckými vložkami na vrcholovom hrebeni Spallagrat – II.UIAA.
Na na severe (Švajčiarsko) je východiskovým bodom pre výstup obec Pontresina. Výstup vedie rozpukaným ľadovcom Morteratsch a je o niečo obťažnejší ako južný variant. Oficiálne hodnotenie je PD / II.UIAA. Hrebeň Spallagrat už prekonáva spolu s cestou vedúcou od juhu.
Veľmi ťažká horolezecká túra, ktorá je medzi horolezcami veľmi obľúbená. Oficiálne hodnotenie obťažnosti hovorí o stupni AD, ostrý mixový hrebeň vedúci zo severu, dĺžka samotného prechodu hrebeňa až 4 hod., ťažká orientácia pri nástupu pod hrebeň.

</doc>
<doc id="203556" url="https://sk.wikipedia.org/wiki?curid=203556" title="Melitopoľ">
Melitopoľ

Melitopoľ (; ) je druhé najväčšie mesto Záporožskej oblasti na juhu Ukrajiny; 158 600 obyvateľov (2007); stredisko Melitopoľského rajónu. Mesto leží v rovinatej stepnej krajine na rieke Moločná a je zastávkou na dôležitom železničnom i cestovnom ťahu Rusko/Kyjev–Charkov–Záporožie–Džankoj–Krym.
Dejiny.
Mesto vzniklo roku 1784 na mieste tureckej osady "Kyzyl-Jar" dobytej roku 1769 ruskou armádou za pomoci kozákov. Roku 1816 bol názov zmenený na "Novoalexandrovka", roku 1842 na "Melitopoľ"; názov odkazuje na starogrécke prístavné mesto ("Melitos" – med), ktoré stálo na blízkom brehu Azovského mora. S príchodom železnice sa rozvinul obchod, bankovníctvo a najmä strojárstvo, ktoré má silnú pozíciu dodnes.
V roku 1939 malo mesto 76 000 obyvateľov.
Mesto bolo pre svoju dôležitú polohu na križovatke ciest a železníc dôležitým počas druhej svetovej vojny. 30. októbra 1943 bolo pri nečakanom sovietskom prielome pri Melitopole zajatých viac než 2100 slovenských vojakov 1. pechotnej divízie. Veľká časť z nich neskôr dobrovoľne vstúpila do jednotiek československého vojska v ZSSR a vytvorila základ 2. paradesantnej brigády.
V roku 2022 počas invázie na Ukrajinu je mesto okupované ruskými silami.
Doprava.
Mestskú dopravu zaisťujú len tzv. maršrutky. Mesto má skôr vidiecku povahu a nemá významnejšie kultúrne pamiatky okrem chrámu Alexandra Nevského a "Domu Ordiroviča". 10 km od mesta sa nachádza archeologická rezervácia Kamjana mohyla.

</doc>
<doc id="203558" url="https://sk.wikipedia.org/wiki?curid=203558" title="Little Slaney">
Little Slaney

Little Slaney (angl. "Little Slaney River", ír. "An tSláine") je rieka vo východnom Írsku. V smere toku je to prvý významný prítok rieky Slaney a meria .
Pramení v pohorí Wicklow Mountains na severnom svahu vrchu Slievemaan () v nadmorskej výške cca Tečie západným smerom, pričom na hornom toku vytvára južnú hranicu vojenského priestoru Glen Imaal Artillery Range. Na dolnom toku výraznejšie rozširuje svoje koryto, výrazne meandruje, preteká územím obce Knockanarrigan a východne od mesta Stratford-on-Slaney ústi do Slaney.

</doc>
<doc id="203559" url="https://sk.wikipedia.org/wiki?curid=203559" title="Fotorezistor">
Fotorezistor

Fotorezistor (hovorovo tiež "fotoodpor") je "pasívna" elektronická súčiastka, druh polovodičového fotodetektora. Jeho elektrický odpor klesá s rastúcou intenzitou dopadajúceho svetla (elektrická vodivosť rastie).
Princíp.
Princíp fotorezistoru je založený na vnútornom fotoelektrickom jave: fotorezistor je vyrobený z polovodiča s vysokým elektrickým odporom. Ak fotón svetla dostatočne krátkej vlnovej dĺžky narazí do elektrónu vo valenčnom pásme atómu, odovzdá mu svoju energiu. Elektrón tak získa dostatok energie na prekonanie zakázaného pásma a preskočí z valenčného pásma do vodivostného. Tým opustí svoj atóm a pohybuje sa ako voľný elektrón v priestore kryštálovej mriežky. Na jeho mieste vznikla tzv. "diera" – voľné miesto s kladným nábojom. Takto vzniknuté voľné elektróny a diery vedú elektrický prúd a znižujú tak elektrický odpor osvetleného fotorezistoru. 
Konštrukcia.
Na polovodičovú základňu (najčastejšie Sulfid kademnatý – CdS, kremík, germánium) sú z protiľahlých strán nanesené vrstvičky kovu v tvare hrabličiek, vodivo spojené s vývodmi fotorezistoru, tvoriace prechod kov – polovodič. Vplyvom osvetlenia sa mení elektrická vodivosť polovodiča medzi kovovými vrstvičkami. Na fotorezistor(napr. J13 Series Lead Sulfide Detectors) zvlášť citlivý v infračervenej oblasti(vlnová dĺžka: 1-3.5 µm), s dobrou chemickou stálosťou a rýchlou odozvou na zmenu osvetlenia sa používal sírnik olovnatý(PbS).
Vlastnosti.
Odpor fotorezistoru klesá v závislosti od intenzity osvetlenia približne exponenciálne, do istej miery je ale možné túto závislosť linearizovať.
V závislosti od použitého materiálu je možné fotorezistorom detegovať široké spektrum vlnových dĺžok – od infračerveného žiarenia, cez viditeľné svetlo až po ultrafialové žiarenie.
Výhody voči iným fotocitlivým súčiastkam:
Nevýhody voči iným fotocitlivým súčiastkam:
Použitie.
Fotorezistory majú široké využitie pri meraní a regulácii v závislosti od intenzity osvetlenia, napr. v expozimetroch kamier a fotoaparátov, súmrakových spínačoch osvetlenia, regulátoroch jasu displejov a pod.
Využívajú sa tiež v obvodoch spätnej väzby v kompresoroch dynamiky, kde v kombinácii s malou osvetľovacou žiarovkou prípadne LED znižujú zisk zosilňovača v závislosti od intenzity signálu.

</doc>
<doc id="203560" url="https://sk.wikipedia.org/wiki?curid=203560" title="Fotoodpor">
Fotoodpor



</doc>
<doc id="203561" url="https://sk.wikipedia.org/wiki?curid=203561" title="Cloghoge">
Cloghoge

Cloghoge () je rieka vo východnom Írsku. Je to ľavostranná zdrojnica rieky Avonmore a meria . Preteká neobývaným územím v grófstve Wicklow.
Vzniká v pohorí Wicklow Mountains sútokom dvoch vodných tokov, pričom jeden vyteká z horského jazera Crockan Pond a druhý pramení na juhozápadnom úpätí vrchu Tonduff (). Na hornom toku tečie smerom na juhovýchod, podteká cestu R759, priberá významnejší prítok z JJZ svahu vrchu Tonduff, rozvetvuje sa na dve ramená a vteká do jazera Lough Tay. Z jazera pokračuje viac-menej severojužným smerom, sprava priberá Cloghoge Brook a ZSZ od obce Roundwood sa vlieva do jazera Lough Dan. 

</doc>
<doc id="203562" url="https://sk.wikipedia.org/wiki?curid=203562" title="Inchavore">
Inchavore

Inchavore () je rieka vo východnom Írsku. Je to pravostranná zdrojnica rieky Avonmore a meria . Tečie neobývaným územím grófstva Wicklow. 
Tečie v pohorí Wicklow Mountains, pramení na východnom svahu Duff Hill () v nadmorskej výške približne . Sprvu tečie juhovýchodným smerom, podteká cestu R115, potom sa stáča, na krátkom úseku tečie na juh a sprava priberá významnejší prítok z južného svahu Duff Hill. Ďalej pokračuje znovu juhovýchodným smerom, sprava priberá prítok z východného svahu vrchu Mullaghcleevaun () a na dolnom toku už tečie smerom na východ. ZSZ od obce Roundwood ústi do jazera Lough Dan.

</doc>
<doc id="203565" url="https://sk.wikipedia.org/wiki?curid=203565" title="Prievidza V. Štvrte">
Prievidza V. Štvrte

Prievidza V. Štvrte alebo štvte: Veľká Lehôtka, Malá Lehôtka, Hradec (podľa textu štatútu mesta) sú mestská časť Prievidze.
Nachádza sa v juhovýchodnej časti mesta a zahŕňa tri bývalé samostatné obce: 

</doc>
<doc id="203566" url="https://sk.wikipedia.org/wiki?curid=203566" title="Hradlo XNOR">
Hradlo XNOR

Hradlo XNOR (angl. "XNOR gate", skratka z "eXclusive NOR") je druh logického digitálneho elektronického obvodu zo skupiny kombinačných obvodov (hradiel).
Funkcia.
Hradlo XNOR je jedným zo základných kombinačných logických obvodov, ktorého výstup je negácia "exkluzívneho" logického súčtu vstupov. Výstup je log.1 vtedy a len vtedy ak sú hodnoty vstupov zhodné.
Prevedenie.
XNOR hradlo sa vyrába vo forme integrovaného obvodu, pričom sa obvykle umiestňuje niekoľko XNOR hradiel do jedného puzdra, aby sa využili všetky dostupné vývody puzdra.

</doc>
<doc id="203568" url="https://sk.wikipedia.org/wiki?curid=203568" title="Santa María (sopka)">
Santa María (sopka)

Santa María je masívny stratovulkán, nachádzajúci sa v juhozápadnej časti Guatemaly, neďaleko mesta Quetzaltenango a asi severovýchodne od pobrežia Pacifiku. vysoká sopka je známa erupciou katastrofických rozmerov z konca októbra 1902, čo bola, spolu s erupciami Pelée na ostrove Martinik a Soufrière na Svätom Vincentovi, najväčšia erupcia v danom roku.
Geologický vývoj.
Sopka leží v pohorí Sierra Madre, vulkanickom pohorí v západnej Guatemale a Mexiku. Je tvorená prevažne andezitmi a bazaltami. Jej vývoj začal asi pred 30 000 rokmi a počas celého obdobia boli erupcie pomerne pokojné. Počas posledných niekoľko sto rokov bola neaktívna a považovaná za vyhasnutú.
Erupcia v roku 1902.
Sopka sa prebudila k životu v januári 1902. Nárast aktivity sa najskôr prejavoval sériou menších zemetrasení. 24. októbra nastala erupcia, ktorá si vyžiadala približne 5 000 priamych obetí na životoch, následná epidémia malárie si vyžiadala ďalšie.
Erupcia vyvrhla približne 5,5 mil. m3 lávy a úplne zničila juhozápadnú stranu vulkánu. Vulkanický popol, prach a pemza pokryli plochu približne , spád prachu bol zaznamenaný až v San Franciscu v Kalifornii. V 20. storočí to bola jedna z najsilnejších erupcií, porovnateľná s výbuchom sopky Pinatubo na Filipínach v roku 1991.
Neskoršie erupcie.
V roku 1922 sa vulkanická činnosť obnovila. V masívnom kráteri ako pozostatku erupcie z 1902 začal rásť nový lávový dóm "Santiaguito", v súčasnosti má výšku približne . Aj keď rast dómu sprevádzali pomerne slabé erupcie a výlevy láv, v roku 1929 došlo k jeho čiastočnej deštrukcii a uvoľnené pyroklastické prúdy opäť zabíjali. Počet obetí sa pohyboval od niekoľko stoviek do 5 000.
Vulkanické riziká.
Dosť nebezpečným fenoménom v poslednej dobe sú laháry, ktoré sa vyskytujú počas silných dažďov, keď vymývajú mohutné vrstvy uložených pyroklastík. Mestečko El Palmar, ktoré sa nachádza len od Santiaguita, bolo už dvakrát zničené, laháry taktiež opakovane ničia cesty a mosty.

</doc>
<doc id="203580" url="https://sk.wikipedia.org/wiki?curid=203580" title="Zelenina">
Zelenina

Zelenina sú jedlé časti kultúrnych jednoročných alebo dvojročných rastlín, v niektorých prípadoch aj časti viacročných rastlín. Medzi zeleninu ale nepatria plodiny s presnejším zaradením (obilniny, okopaniny napr. zemiaky) a nepatria sem ani plodiny pestované pre semeno.
Opis a použitie.
Zelenina je v potrave dôležitým zdrojom vitamínov, minerálov a vlákniny. Zelenina sa využíva v gastronómii aj ako korenie.

</doc>
<doc id="203583" url="https://sk.wikipedia.org/wiki?curid=203583" title="PSPICE">
PSPICE

PSpice je softvér pre simuláciu analógových obvodov, určený pre osobné počítače, túto vlastnosť zdôrazňuje prvé písmeno „P“ v názve. Softvér bol vyvinutý firmou MicroSim. MicroSim bol neskôr kúpený OrCad-om a momentálne PSpice patrí Cadence Design System.
História.
PSpice je prvou verziou SPICE-u určeného pre prácu na osobných počítačoch, vyvinutej na Kalifornskej univerzite v Berkley. Prvá verzia vyšla v januári v roku 1984. Táto verzia sa spúšťala z dvoch 360kB diskiet, neskoršie verzie obsahovali vhodné zobrazovanie kriviek a priebehov. Taktiež obsahoval aj program pre analýzy – Sondu. Neskoršie verzie vylepšovali výkon a funkcie analýz. Taktiež sa program upravoval pre iné platformy ako Apple Macintosh, Microsoft Windows a iné.
Súčasný stav.
Dnešné verzie PSpice-u sú vyvinuté pre priemyselne potreby. PSpice je súčasťou návrhového systému OrCad a Cadence Allegro. Taktiež podporuje mnoho doplnkových funkcií, ktoré neboli v prvej verzii k dispozícii, ako pokročilé analýzy s automatickou optimalizáciou obvodu, kódovanie, Model Editor, podpora parametrizovaných modelov a iné.
PSpice produkty obsiahnuté v OrCad 16.0.
PSpice
PSpice A/D – simulátor zmiešaných signálov, ktorý poskytuje úplné simulačné prostredie pre návrhy ktoré obsahujú analógové aj digitálne časti.
PSpice Smoke – nástroj, ktorý rozoberá kontrolu pnutí pre overovanie elektronických prvkov ktoré pracujú s bezpečnostnými limitmi. Ide o overovanie pracovných bodov prvkov, či nepracujú blízko limitných bodov. 
PSpice Advanced Optimizer – (pokročilá optimalizácia) nástroj pre automatické analýzy analógových obvodov a systémov a ich rýchlejšie dostavovanie, ako metódou pokus-omyl. Pomáha nájsť vhodnú hodnotu prvku pre optimálny výkon obvodu.
PSpice SLPS inerface – (SLPS rozhranie) nástroj pre substitúciu obvodu do blokov pre prostredie Simulink, ktoré poskytuje napríklad simuláciu spolupráce elektrických a mechanických častí systémov.
PSpice Advanced Analysis – (pokročilé analýzy) obsahuje štyri možnosti – citlivostná analýza, analýza Monte Carlo, a už spomínané analýzy optimalizácie a Smoke analýzu.

</doc>
<doc id="203602" url="https://sk.wikipedia.org/wiki?curid=203602" title="Ardžuna">
Ardžuna

Ardžuna alebo Aržuna je jedna z hlavných postáv indického eposu Mahábhárata (najdlhšia báseň na svete). Tretí syn Pándua sa preslávil oddanou službou a priateľstvom s Krišnom, a tiež veľkým umením v boji s lukom.
Život.
Ardžuna sa narodil Pánduovej prvej manželke Kuntí a indickému bohu Indrovy. Oplýval nadľudskou silou a bol blízkym priateľom Krišnu už z minulých životov (Nara a Náráján).
Ardžuna vyrastal spoločne s Kuntí, Pánduom a jeho dvomi staršími a dvomi mladšími bratmi. O svojho otca však čoskoro prišiel, a tak sa musel postaviť na vlastné nohy. Dostal sa do bojovej školy, kde ho učil bojovať Kripa. Keďže Kripa neovládal magické zbrane, stal sa neskôr ich učiteľom Dróna. Prekonal v lukostrelbe všetkých žiakov vrátane vlastných bratov, a Dróna si ho mimoriadne obľúbil. Mahábhárata detailne popisuje výuku lukostrelby Ardžuny a ďalších Drónových žiakov pomocou malého dreveného vtáka na strome. Jedine Ardžunovi bolo povolené vystreliť na neho, pretože dokázal, že len on jediný sa svojim zrakom urpiamil na tento jediný cieľ.
Stretol tu tiež svojho nepriateľa na život a na smrť, o ktorom nevedel, že je jeho brat. Karna bol pevne rozhodnutý čo najviac Ardžunu zahanbiť a v čestnom boji ho poraziť. Všetky jeho pokusy však vyšli nazmar.
Ardžuna sa stretával s Krišnom, ktorý mu bol viac ako veľkou pomocou proti stálej nenávisti zo strany Kuruovcov. Vďaka Krišnovi a Vidurovi sa mu podarilo zachrániť z horiaceho paláca a množstva ďalších nebezpečenstiev.
Dôsledkom Judhišthirovej hry v kocky sa dostal spolu so svojimi bratmi do vyhnanstva, kde sa oddelil od svojich bratov a od Draupadí - spoločnej manželky Pánduovcov, a vyrazil na pútnik na cestu. Počas nej pomohol bohovi ohňa Agnimu spáliť les Khándava tým, že bojoval so všetkými bohmi naraz, vrátane vlastného otca Indru, a tým im znemožnil uhasiť Agniho oheň. Za túto službu získal Ardžuna skvelý luk Gándíva a dva tulce s nekonečným počtom šípov, s ktorými neskôr vyhral každú bitku. 
Počas vyhnanstva Pánduovcov zachránil svojho nepriateľa Durjódhanu pred Gandharvami, čo neskôr zachránilo život jemu a jeho bratov. Durjódhana mu musel počas veľkej bitky na Kurukšétre vydať 5 mocných šípov stvorených na zabitie piatich mocných Pánduovcov. Vo vyhnanstve v lese tiež na nesúhlas svojich bratov odišiel na pútnu cestu, počas ktorej získal od bohov všetky magické zbrane.
Vyhnanstvo vo Viráte.
Posledný rok vyhnanstva prežil Ardžuna so svojimi bratmi v meste Viráta, kde bol prezlečený za Eunucha a učil ženy z paláca spievať a tancovať. Kliatba, podľa ktorej celý rok nepomyslí na ženu, mu prišla vhod. Počas útoku Kuruovcov na Virátu sám, len s pomocou princa z Viráty, porazil celú Kuruovskú armádu aj s hrdinami ako je Bhíšma, Karna alebo Dróna. Po bitke on a jeho bratia prezradili svoju totožnosť.
Bitka na Kurukšétre.
Po skončení vyhnanstva sa začala veľká bitka na Kurukšétre, ktorú po dlhých bojoch a takmer stopercentných stratách vyhrali Pánduovci. Väčšinu nepriateľských bojovníkov zabil práve Ardžuna spolu so svojim bratom Bhímou. Svojho najväčšieho rivala, Karnu, zabil práve v momente, keď sa snažil vytiahnúť koleso svojho kočiara.
Počas vojny prišiel Ardžuna o svojich dvoch synov, Iravána a Abhimanjua. Iráván bol zabitý rákšasou a Abhimanju spoločnými silami najlepších Kuruovcov. Spolu s bratmi sa vďaka Krišnovi vyhol nočnému zabíjaniu. 
Ardžuna zomrel za svoj život dvakrát. Prvýkrát ho po bitke zabil jeden z jeho synov, no bol oživený vďaka čarovnému drahokamu. Druhýkrát zomrel spolu s Draupadí a svojimi bratmi pri stúpaní na nebeskú horu, na ktorú sa dostal iba Judhišthira. Po smrti sa Ardžuna spolu s bratmi dostal do pekla, kde strávili niekoľko sekúnd za malé množstvo ich hriechov. Následne sa dostali do neba.

</doc>
<doc id="203603" url="https://sk.wikipedia.org/wiki?curid=203603" title="Záverečný akt Konferencie o bezpečnosti a spolupráci v Európe">
Záverečný akt Konferencie o bezpečnosti a spolupráci v Európe

Záverečný akt Konferencie o bezpečnosti a spolupráci v Európe alebo nepresne Záverečný helsinský akt je akt podpísaný 35 štátmi (USA, Kanada a 33 európskych štátov) na záver záverečnej fázy rokovaní Konferencie o bezpečnosti a spolupráce v Európe v roku 1975.
Bolo prijatých 10 princípov. Tri najdôležitejšie: 
Účastníci.
Záverečný akt KBSE podpísali najvyšší predstavitelia 35 štátov (v abecednom poradí):

</doc>
<doc id="203605" url="https://sk.wikipedia.org/wiki?curid=203605" title="Obvod LC">
Obvod LC



</doc>
<doc id="203606" url="https://sk.wikipedia.org/wiki?curid=203606" title="Kostol svätého Jána z Mathy a svätého Felixa z Valois">
Kostol svätého Jána z Mathy a svätého Felixa z Valois



</doc>
<doc id="203607" url="https://sk.wikipedia.org/wiki?curid=203607" title="Jan Syrový">
Jan Syrový

Armádny generál Jan Syrový (* 24. január 1888, Třebíč – † 17. október 1970, Praha) bol česko-slovenský dôstojník a veliteľ česko-slovenských légií v Rusku a predseda česko-slovenskej vlády v období Mníchovskej dohody od 5. októbra do 30. novembra 1938.
Vojenská kariéra.
Jan Syrový vyštudoval stavebný odbor na priemyslovej škole. Rok slúžil ako dobrovoľník v rakúsko-uhorskej armáde. V čase vypuknutia prvej svetovej vojny pracoval vo Varšave, kde sa prihlásil ako dobrovoľník do ruskej armády.
Hoci nastúpil ako bežný vojak, čoskoro dosiahol povýšenie na dôstojníka. Zúčastnil sa bitky pri Zborove, v ktorej prišiel o oko počas delostreleckej prípravy. Už v hodnosti generála absolvoval celú sibírsku anabázu česko-slovenských legionárov. V júni 1920 sa vrátil do Česko-Slovenska ako všetkými rešpektovaný národný hrdina.
Stal sa krajinským vojenským veliteľom, v roku 1925 potom náčelníkom hlavného armádneho štábu. Od roku 1933 zastával funkciu generálneho inšpektora česko-slovenskej brannej moci. Niekoľko mesiacov tiež zastával funkciu ministra národnej obrany.
Mníchovské udalosti a rozbitie Česko-Slovenska.
22. septembra 1938, v čase silnejúceho tlaku nacistického Nemecka o rozbitie Česko-Slovenska bol Syrový povolaný na Pražský hrad, aby svojou autoritou upokojil zhromaždený dav, ktorý skandoval "dajte nám zbrane alebo Syrového." Syrový protestoval, ale vzhľadom na to, že Edvard Beneš vtedy spal, podarilo sa ho presvedčiť a pred dav vystúpil. 
V ten istý deň, po odstúpení vlády Milana Hodžu i napriek výhradám, prijal miesto predsedu novej, úradníckej česko-slovenskej vlády. Sám hovoril, že poverenie prezidenta Beneša chápal ako rozkaz. Syrového vláda najprv vyhlásila mobilizáciu (23. septembra), no postupne ustupovala nátlaku Francúzska (neochotného plniť svoje záväzky vyplývajúce zo zmluvy o vojenskej pomoci) a Británie, ktoré viedli voči hitlerovskému Nemecku politiku appeasementu. Počas jeho predsedníctva došlo k podpísaniu a prijatiu Mníchovskej dohody a obsadeniu česko-slovenského pohraničia nemeckými silami na jej základe. Obranná stratégia prvej česko-slovenskej republiky založená na spolupráci so spojencami úplne zlyhala a vláda vedená Syrovým (v súlade s prezidentom Benešom) rozhodla napriek nesúhlasu obyvateľstva o odstúpení územia Nemecku. Po následnej rezignácii Edvarda Beneša na post prezidenta bol od 5. októbra 1938 úradujúcim prezidentom Česko-Slovenska.
V priebehu jeho predsedníctva bola prijatá Žilinská dohoda a Zákon o autonómii Slovenskej krajiny.
Vo funkcii predsedu vlády a úradujúceho prezidenta zotrval do 30. novembra 1938, keď bol Dr. Emil Hácha zvolený za druhorepublikového prezidenta a Rudolf Beran bol vymenovaný za predsedu vlády. V novej vláde bol Syrový ministrom národnej obrany.
Ako minister obrany sa Syrový podieľal na pokojnom obsadení zvyšku Česka nemeckou armádou v marci 1939. Na základe telefonátu prezidenta Háchu s predsedom vlády Beranom vydal okrem iného príkaz, aby nepriateľovi nebol kladený odpor a armáda sa nechala pokojne odzbrojiť. 15. marca 1939 sa na Pražskom hrade stretol s Adolfom Hitlerom. Ministrom obrany bol do 27. apríla 1939, keď sa stal predsedom protektorátnej vlády Alois Eliáš.
V čase nemeckej okupácie za tzv. protektorátu a počas druhej svetovej vojny sa Syrový žiadnym spôsobom politicky neangažoval, a to ani na strane odboja, ani kolaboráciou s okupantmi.
Po druhej svetovej vojne.
Hoci sa počas okupácie Syrový neangažoval, bol hneď 14. mája 1945 zatknutý a odsúdený na dvadsať rokov za vlastizradu. Osudným sa mu stal predovšetkým rozkaz z marca 1939, hoci na jeho vydanie ho poveril najvyšší veliteľ – prezident Hácha. Za priťažujúcu okolnosť sa považovalo aj podanie ruky Adolfovi Hitlerovi pri jeho vstupe na Pražský hrad (čo bolo zaznamenané fotografiou).
Z väzenia bol prepustený po štrnástich rokoch na základe amnestie prezidenta Antonína Novotného v roku 1960. Svoje odsúdenie niesol veľmi ťažko a až do smrti ho považoval za nespravodlivé, pretože vo všetkých prípadoch nepopulárnych činov a rozhodnutí plnil ako vojak rozkazy nadriadených.
Syrový zomrel v Prahe vo veku 82 rokov 17. októbra 1970.

</doc>
<doc id="203608" url="https://sk.wikipedia.org/wiki?curid=203608" title="Bazilika Navštívenia Panny Márie na Mariánskej hore">
Bazilika Navštívenia Panny Márie na Mariánskej hore

Bazilika Navštívenia Panny Márie na Mariánskej hore v Levoči patrí medzi najstaršie pútnické miesta východného Slovenska. Stojí pod vrcholom hory nad Levočou a púť sa tu koná každoročne v prvú júlovú nedeľu.
Dejiny.
Počiatky mariánskeho kultu siahajú až do 13. storočia. V roku 1247 tu bola postavená prvá kaplnka, ktorú dal neskôr opraviť levočský farár Henrich. Mariánsky sviatok Navštívenia Panny Márie sa spája s príchodom františkánov-minoritov do Levoče v roku 1311. Farár Servác dal v roku 1470 kaplnku prestavať na gotický kostol a bola tam inštalovaná gotická socha Panny Márie. Ľudia sem neprestávali chodiť ani počas reformácie, ale oživenie pútí nastalo až po rekatolizácii. Prvá veľká procesia a púť tu bola 2. júla 1671. Dva roky na to sa s pápežským povolením stal kostol Navštívenia Panny Márie miestom získania odpustkov. Ďalšie prestavby kostola nastali v roku 1688 a 1819. V roku 1847 bola postavená drevená kaplnka pre grékokatolíkov.
Dnešná bazilica minor.
Posledná prestavba sa uskutočnila v rokoch 19061914, kedy kostol získal dnešnú podobu. Na hlavnom oltári zostala pôvodná gotická socha Panny Márie z 2. polovice 15. storočia. Nový kostol bol vysvätený spišským biskupom Jánom Vojtaššákom 2. júla 1922. Dnes je tu vybudovaný exercičný a rehoľný dom a dom pre pútnikov. Z pútnického miesta pre veriacich latinského i gréckeho obradu z východného a stredného Slovenska sa postupne stalo celoslovenské pútne miesto, ktoré navštevovali ľudia napriek ťažkostiam aj počas komunistického režimu.
Pápež Ján Pavol II. a Mariánska hora.
Význam tohto pútnického miesta neostal nepovšimnutý ani vo Vatikáne. Pápež Ján Pavol II. povýšil kostol Navštívenia Panny Márie 26. januára 1984 na menšiu baziliku (bazilika minor). O jedenásť rokov neskôr 3. júla 1995 sa tu konala za jeho prítomnosti zatiaľ najväčšia púť, ktorej sa zúčastnilo vyše 650.000 ľudí.

</doc>
<doc id="203613" url="https://sk.wikipedia.org/wiki?curid=203613" title="Xserve">
Xserve

Xserve je názov serverov spoločnosti Apple Inc. montovateľných do rackov veľkosti 1U. Pri uvedení v roku 2002 to bol prvý serverový produkt Apple od roku 1996. Pôvodne Xserve obsahoval dva procesory PowerPC G4, neskôr G5 a dnes sú používané dva štvorjadrové procesory Intel Xeon. Xserve môže byť využitý ako súborový server, webový server, alebo zložka vysokovýkonných serverov pre aplikácie využívajúce clustering. Je možné objednať špecializovaný clusterový Xserve (tzv. Xserve Cluster Node) bez grafického adaptéra a optickej mechaniky. Apple poskytovalo aj riešenie pre diskové polia prostredníctvom RAID systémov Xserve RAID, no tie boli vo februári 2008 vyradené z ponuky a dnes Apple ponúka riešenia svojich partnerov (Promise Technologies).

</doc>
<doc id="203616" url="https://sk.wikipedia.org/wiki?curid=203616" title="Britské ostrovy">
Britské ostrovy

Britské ostrovy (angl. British Isles) je súostrovie v severozápadnej Európe v Atlantickom oceáne. Patria doň najmä ostrovy Veľká Británia, Írsko, Man, Hebridy, Shetlandy a Orkneje a veľa menších ostrovov. Celková rozloha je asi . 
British Islands.
Právny termín Britské ostrovy (angl. British Islands - na rozdiel od British Isles) od 1. januára roku 1979 zodpovedá "British Isles" bez Írskej republiky. 

</doc>
<doc id="203617" url="https://sk.wikipedia.org/wiki?curid=203617" title="MAN">
MAN



</doc>
<doc id="203618" url="https://sk.wikipedia.org/wiki?curid=203618" title="Záverečný helsinský akt">
Záverečný helsinský akt



</doc>
<doc id="203619" url="https://sk.wikipedia.org/wiki?curid=203619" title="European Bank for Reconstruction and Development">
European Bank for Reconstruction and Development



</doc>
<doc id="203620" url="https://sk.wikipedia.org/wiki?curid=203620" title="Nikopoľ">
Nikopoľ



</doc>
<doc id="203621" url="https://sk.wikipedia.org/wiki?curid=203621" title="Hriech náš každodenný">
Hriech náš každodenný

Hriech náš každodenný je názov v poradí siedmeho románu slovenského autora Dominika Dána z roku 2008.
Obsah.
V knihe autor rieši nový prípad oddelenia vrážd kriminálnej polície v Našom meste. V priechode starého domu v centre mesta bola objavená zakrvavená mŕtvola chlapca, ktorý má na svojom tele stopy krutého mučenia. Indície vedú k tomu, že o ide o päť dní nezvestného Petra, ale môže to byť aj iný chlapec. Na mieste činu je priveľa krvi, ktorá sa navyše nachádza na neobvyklých miestach, napríklad pod balkónom istej Zdeny, ktorá klame od začiatku výsluchu.

</doc>
<doc id="203623" url="https://sk.wikipedia.org/wiki?curid=203623" title="Jesenskovci">
Jesenskovci

Jesenskovci alebo Jesenskí ("Jesenszky", "Jeszensky", "Jassensky") boli šľachtický rod v Uhorskom kráľovstve. Boli slovenského pôvodu.
História.
V roku 1271 bol Andrej povýšený do šľachtického stavu uhorským kráľom Ladislavom IV. a tým získal osadu Jeszen v Turčianskej stolici. Andrej a jeho potomkovia si odvodili svoj prídomok od názvu získanej osady (Jeszen = Jesenský). Jeden z Andrejových potomkov Ladislav Jesenský sa zúčastnil v roku 1526 bitky pri Moháči, kde po zdrvujúcej porážke zahynul. Všetky ich majetky boli zabrané Osmanmi. Po týchto udalostiach sa bratia Melchior, Lorenc a Baltazar Jesenský presídlili do Sliezska a žili v mestách Wrocław a Swidnica. Baltazarov syn bol Ján Jesenský, známy ako Ján Jesenius, vedec a politik, ktorý žil a pôsobil v Prahe.
Koncom 15. storočia sa starý turčiansky rod "de Jeszen" rozštiepil na dve línie, z ktorých jedna podľa svojho sídelného majetku v Rakove dostala prediktát "de Rako" a meno Rakovský. 
Potomkovia rodu dodnes žijú na Slovensku a v Česku.

</doc>
<doc id="203626" url="https://sk.wikipedia.org/wiki?curid=203626" title="Elektronický hľadáčik">
Elektronický hľadáčik

Elektronický hľadáčik alebo EVF () je spôsob zobrazenia snímaného obrazu do hľadáčika pre obsluhu nie je priamo cez optické členy, ale sprostredkovane, kedy je snímaný obraz zosnímaný čipom a zobrazený na malom LCD zobrazovači v hľadáčiku. Prenos obrazu z objektívu do hľadáčika fotoaparátu, alebo digitálnej kamery je teda elektronický.
Táto vlastnosť je u digitálnych fotoaparátov označená ako EVF.
Nepravá zrkadlovka.
Výraz EVF sa hovorovo používa aj pre označenie tzv. nepravých digitálnych zrkadloviek.
Označenie je pôvodne marketingové (malo naznačiť, že fotoaparáty poskytujú rovnakú kvalitu obrazu a komfort ako zrkadlovky aj keď v princípe ide o kompakt). Za objektívom nepravej zrkadlovky je priamo snímací čip, ktorého obraz je prenášaný do miniatúrneho displeja v hľadáčiku. To rieši problém paralaxy a použitie predsádkových šošoviek. Nevýhodou je rozlíšenie displeja a pomalé obnovovanie obrazu a pod. Aj keď to v princípe možné je, obvykle nemajú nepravé zrkadlovky výmenné objektívy.

</doc>
<doc id="203630" url="https://sk.wikipedia.org/wiki?curid=203630" title="Apatity">
Apatity

Apatity (po rusky "Апатиты") je mesto v Murmanskej oblasti v Rusku. Mesto vzniklo v roku 1935 v súvislosti zo začatím ťažby apatitu. Mestom sa stalo v roku 1966. Nachádza sa medzi jazerom Imandra a Chibinskými vrchmi. Mesto leží na Murmanskej železničnej magistrále, železničná stanica je 23 km západne od Kirovska. Apatity majú 61 268 obyvateľov .
Priemysel.
Neďaleko od mesta sa nachádzajú bane na apatit. Nachádza sa tu závod na obohacovanie apatitu a nefelínu, závod montovaného železobetónu. V meste sa nachádza Kirovská hydroelektráreň. Tiež tu sídli Kolský ústav Ruskej akadémie vied.

</doc>
<doc id="203632" url="https://sk.wikipedia.org/wiki?curid=203632" title="EVF">
EVF



</doc>
<doc id="203634" url="https://sk.wikipedia.org/wiki?curid=203634" title="Skript">
Skript

Skript môže byť

</doc>
<doc id="203637" url="https://sk.wikipedia.org/wiki?curid=203637" title="Luck">
Luck

Luck (, , , , ) je historické mesto, ktoré leží v západnej časti Ukrajiny na historickom území Volyne. Je hlavným mestom Volynskej oblasti a jedným z mála rastúcich ukrajinských miest; roku 2007 tu žilo 206 000 obyvateľov. Prvá písomná zmienka je z roku 1085. Od 14. storočia tu sídli biskupstvo.

</doc>
<doc id="203639" url="https://sk.wikipedia.org/wiki?curid=203639" title="Animálna železnica">
Animálna železnica

Animálna železnica, resp. "zvieracia železnica" je spôsob dopravy po koľajniciach použitím pohonu zvieratami. Najčastejším podtypom je konská železnica, zriedkavejšie boli používané napr. i voly (napr. v počiatočnom období železničnej vlečky zo žel. st. Bratislava predmestie do areálu spoločnosti "Dynamit-Nobel", neskôr premenovanej na "Chemické závody Juraja Dimitrova", nakoniec na "Istrochem").

</doc>
<doc id="203647" url="https://sk.wikipedia.org/wiki?curid=203647" title="Mouhamadou Seye">
Mouhamadou Seye

Mouhamadou Seye (* 10. október 1988, Dakar, Senegal) je senegalsko-slovenský futbalový útočník momentálne hrajúci za Panetolikos F.C. v gréckej Superleague.
Do Banskej Bystrice prestúpil spolu s ďalšími troma hráčmi Dubnice v lete 2009.
V lete 2009 bol na skúške vo francúzskom Grenoble Foot 38.
Od leta 2011 prestúpil ako voľný hráč do mužstva nováčika gréckej ligy Panetolikos F.C.

</doc>
<doc id="203648" url="https://sk.wikipedia.org/wiki?curid=203648" title="Berďansk">
Berďansk

Berďansk (; ) je tretie najväčšie mesto Záporožskej oblasti na juhu Ukrajiny; 123 600 obyvateľov (2007); stredisko Berďanského rajónu. Mesto leží v rovinatej stepnej krajine na rieke Berda a je zastávkou na cestovnom ťahu Odesa-Cherson-Rostov nad Donom, jediná železnica vedie smerom na Záporožie.
Je to prístavné mesto ležiace v Záporožskej oblasti Ukrajiny na pobreží Azovského mora. Mesto bolo založené na mieste rybárskej osady roku 1827, niekoľkokrát zmenilo názov (pôv. "Kutur-Ogly, Novo-Nogajsk", naposledy "Osypenko"). Od mesta vybieha do mora niekoľkokilometrová piesočná kosa. Nachádzajú sa tu klimatické a bahnové lázne a pláže.
Od roku 2022 je mesto v dôsledku ruskej invázie na Ukrajinu okupované ruskými silami.

</doc>
