<doc id="3849" url="https://sk.wikipedia.org/wiki?curid=3849" title="New York">
New York

New York môže byť:

</doc>
<doc id="3850" url="https://sk.wikipedia.org/wiki?curid=3850" title="Virgínia">
Virgínia

Virgínia je 10. štát USA. K Únii sa pripojil 25. júna 1788. Má 8 001 024 obyvateľov a rozlohu . Leží na východe USA. Hlavné mesto je Richmond, najväčšie mesto je Virginia Beach.
Slávne mesto Mystic falls sa preslávilo seriálom "The vampire diaries" (Upírske denníky).

</doc>
<doc id="3852" url="https://sk.wikipedia.org/wiki?curid=3852" title="New York (štát USA)">
New York (štát USA)

New York (oficiálne State of New York) je štát nachádzajúci sa na východnom pobreží Spojených štátov amerických, v Stredoatlantickej oblasti severovýchodného regiónu USA. New York hraničí na juhu s New Jersey a Pensylvániou a na východe s Connecticutom, Massachusetts a Vermontom. Na severe susedí s kanadskou provinciou Québec a celá severozápadná hranica s provinciou Ontário je vedená po vodnej hladine (Erijské jazero, Ontárijské jazero). Juhovýchodné ohraničenie štátu tvorí Atlantický oceán.
So svojou rozlohou 141 300 km² je New York 27. najväčším štátom USA, v počte obyvateľov (19,7 milióna) je štvrtým najľudnatejším štátom a s hodnotou hustoty zaľudnenia 166 obyvateľov na km² je na siedmom mieste. Hlavným mestom je Albany so 100 tisíc obyvateľmi. Najväčšími mestami sú New York s 8,5 miliónmi obyvateľmi (najväčšie mesto USA), ďalej Buffalo (260 tisíc obyvateľov), Rochester (210 tisíc obyvateľov), Yonkers (200 tisíc obyvateľov) a Syracuse (150 tisíc obyvateľov). Štátu New York patrí 657 kilometrov pobrežia Erijského jazera a jazera Ontário a tiež aj 204 km pobrežia Atlantického oceánu, ktoré je tvorené predovšetkým brehmi ostrova Long Island, ktorý je najväčším ostrovom kontinentálnych Spojených štátov. Štátom New York prechádza Appalačské pohorie a v jednej z jeho časti, Adirondackom pohorí, je aj najvyšší bod štátu, vrchol Mount Marcy s nadmorskou výškou 1629 m. Najväčšími tokmi sú rieky Hudson a jej prítok Mohawk, na hraniciach s Kanadou rieka Niagara s Niagarskými vodopádmi a Rieka svätého Vavrinca.
Časť územia štátu New York bola v 17. storočí súčasťou holandskej provincie Nové Nizozemí?, ktorú Angličania v roju 1664 obsadili. Založili tu provinciu, ktorú pomenovali po Jakubovi, vojvodovi z Yorku. Provincia sa v roku 1776 stala jednou z pôvodných trinástich zakladajúcich štátov USA. V roku 1777 sa na jej území odohrala bitka pri Saratoge, prelomový stret americkej vojny za nezávislosť. New York ako jedenásty štát v poradí ratifikoval Ústavu Spojených štátov amerických, k čomu došlo 26. júla 1788. V rokoch 1785–1790 bolo mesto New York hlavným mestom USA.
V Newyorskej metropolitnej oblasti, zasahujúcej aj do okolitých štátov, žije približne 24 miliónov obyvateľov, čo z nej činí jednu z najväčších aglomerácií sveta a najväčšou v Severnej Amerike. V štáte New York sídli niekoľko prestížnych univerzít, ako sú Kolumbijská univerzita, Cornellova univerzita, New York University a Rockefellerova univerzita; vo West Pointe sa nachádza Vojenská akadémia Spojených štátov. Lyžiarske stredisko Lake Placid hostilo zimné olympijské hry v rokoch 1932 a 1980.
História.
Odhaduje sa, že história New Yorku začala okolo roku 10 000 pr. n. l., keď do oblasti dorazili prví ľudia z Ázie.
Nové Holandsko (1614 – 1667).
Prvý Európan, ktorý navštívil New York, bol Giovanni da Verrazano v roku 1524. V roku 1609 ho osídlili Holanďania. V roku 1614 postavili prvé európske osídlenie, Fort Nassau, dnešné Albany. Fort Nassau bol nahradený Fort Orangem v roku 1624. Predchodca New York City, Fort Amsterdam bol založený v roku 1626. Stal sa z neho New Amsterdam, najväčšie osídlenie v Novom Holandsku. V prvých dekádach sa kolónia stala závislá na obchode s kožušinami.
Od roku 1650, pod vedením Petra Stuyvesanta sa kolónia stala najväčším exportérom tabaku, dreva a pšenice. Väčšina komodít prešla cez Beverwijck, predchodcu Albany. Prekvapivý útok ohromujúcou silou dovolil Anglicku dobyť Nové Holandsko v roku 1664. Kolónia aj mesto boli premenované na New York, Beverwijck bol premenovaný na Albany. Obyvateľstvo Nového Holandska v dobe zabratia Nové Anglicka čítalo 7 000 až 8 000 ľudí.
Provincia New York (1664 – 1775).
Populácia počas tohto obdobia značne rástla, v prvom sčítaní obyvateľstva (1698) bola populácia vyčíslená na 18 067 ľudí, v poslednom (1771) obývalo oblasť 168 007. Najväčšiu časť imigrantov tvorili Angličania, Škóti a Íri. Ale obchod s otrokmi do oblasti priviedol aj mnoho černochov. V jednom období bol New York oblasťou s najväčšou populáciou černochov severne od Mason-Dixon Line.
Politickej scéne dominovali obchodníci a hostinskí. Vplyv mali aj pánske rodiny. Kolónia bola centrom konfliktu medzi Anglickom a Francúzskom počas 18. storočia. Francúzska a indiánska vojna zúrila cez 70 rokov. New York bol jednou z dvoch kolónií, ktoré pravidelne ubytovávali britské vojská pred rokom 1775.
New York (od 1775).
Vojna za nezávislosť.
New York hral významnú rolu v Americkej vojne za nezávislosť. Do popredia politiky sa dostávali Synovia slobody. Kolónia podporovala obchádzanie Kolkového zákona. Keď prepukla vojna, New York hral kľúčovú rolu. Poloha New Yorku umožňovala kontrolovať ostatné kolónie a obe strany o ňu mali eminentný záujem.
Anglicko zostavilo najväčšie loďstvo storočia. 30 000 britských vojakov zakotvilo na Staten Islande. George Washington ťažko opustil New York City aj s armádou. Briti držali do bitky pri Saratoge postavení.
Víťazstvo v bitke pri Saratoge je považované za kľúčový zlom vojny.
Únia.
Vojna definovala hranice New Yorku, kraje východne od jazera Champlain sa stali Vermontom a západná hranica bola určená k roku 1786. Mnoho Iroquoisov bolo vo vojne zabitých, tí ktorí prežili, obvykle podporovali Britov, predovšetkým kvôli obavám z budúcich amerických expanzií. Tí, ktorí zostali v novom štáte, žili v rezerváciách.
Štát adoptoval konštitúciu v apríli v roku 1777, vytvoril silnú exekutívu a striktne oddelil výkonnú, zákonodárnu a súdnu moc. Debata o federálnej konštitúcii v roku 1787 viedla k sformovaniu skupín známych ako federalisti, ktorí sa usilovali o silnú federálnu vládu. V roku 1787 Alexander Hamilton, vedúci Newyorských federalistov napísal esej Federalist Papers. Svojimi textami podporoval konštitúciu Spojených štátov. Antifederalisti nesúhlasili s argumentami, ale štát New York v roku 1788 ratifikoval ústavu a pripojil sa ako jedenásty člen k Únii.
Mesto New York sa v roku 1785 stalo hlavným mestom USA, George Washington bol inaugurovaný pred Federal Hall v roku 1789. Sídlo hlavného mesta štátu sa niekoľkokrát presúvalo medzi New Yorkom, Kingstonom, Poughkeepsie a Albany. Štatút hlavného mesta nakoniec pripadol Albany.
Na začiatku 19. storočia sa stal New York centrom rozvoja dopravy. V roku 1807 Robert Fulton zahájil parníkovú linku z New Yorku do Albany, čo bol prvý úspešný podnik tohto typu. V roku 1815 bolo Albany štátnym centrom výberu mýta, čo z neho urobilo miesto, cez ktoré prúdili pútnici na východ do Buffala a do Michiganského teritória.
V roku 1825 bol otvorený Erijský kanál, ktorý zabezpečoval ekonomickú dominanciu New Yorku. Jeho dopad bol enormný, spojil Atlantik a Veľké kanadské jazerá, vytvoril ekonomické zázemie pro New York City. Počas tejto doby sa všetky okresy, a väčšina municipalít pripojili. Územie zodpovedalo približne tomu dnešnému. V roku 1831 železnica Mohawk and Hudson zahájila prvú úspešnú pravidelnú linku.
Rozvoj dopravy viedol k osídleniu Mohawských a Gennesseeiských údolí a Niagarských hraníc. Z Buffala a Rochesteru sa stalo boom-mestá. Znateľná migrácia Yankeeov z Nového Anglicka do centrálnych a západných častí štátu viedla k malým konfliktom s usadlými Yorkermi, ktorí boli obvykle nemeckého, holandského a škótského pôvodu. Viac než 15 % obyvateľov v roku 1850 bolo narodených v Novom Anglicku. Západná časť štátu počas tohto obdobia rýchlo rástla. Do roku 1840 sa stal New York jeden zo siedmich najväčších miest v USA.
Newyorská kultúra v prvej polovici 19. storočia kvitla. V roku 1809 Washington Irving napísal satirickú knihu "A History of New York" pod pseudonymom Dietrich Knickerbocker. Prvé bejzbalové týmy sa v New Yorku sformovali po roku 1840, vrátane New York Knickerbockers.
Občianska vojna.
Státisíce mladých newyorských mužov bojovalo vo vojne Severu proti Juhu, čo bolo viac než z ktoréhokoľvek iného štátu. Vojna neprospievala obchodu, pretože pred vojnu bola väčšina obchodu založená na transporte tovaru vyrobeného v južanských štátoch. Veľká komunita Demokratov sa obávala dopadu zvolenia Abrahama Lincolna zvoleného v roku 1860. Od roku 1861, keď sa uskutočnila bitka o Fort Sumter, zmizli rozpory medzi politikmi, a New York veľmi skoro vyhovel Lincolnovej požiadavky na dodanie vojakov a vybavenia. Aj keď bitky neprebiehali na území New Yorku, štát nebol imúnny voči konšpiráciám konfederácie.
V roku 1863 Lincoln vydal "the Emacipation", tzv. Emancipačné vyhlásenie, ktoré oslobodilo otrokov v štátoch, ktoré boli proti Únii. V marci 1863 federálna vláda navrhla zmenu zákona, ktorá umožnila odvod mužov vo veku medzi 20 až 35 rokov, v prípade že neboli oddaní, odvodná povinnosť pre ne platila až do 45 rokov. V prípade, že zaplatili 300 USD, boli odvodu ušetrení.
Povojnové obdobie.
V nasledujúcich dekádach New York upevňoval svoju dominantnú pozíciu vo finančných a bankových odvetviach. Aj priemysel pokračoval v rastu. V tomto období boli založené Eastman Kodak, General Electric. Niagarské vodopády sa stali atraktívnym miestom pre mnoho tovární vďaka prístupu k vodnej energii.
Ako priemysel kvitol, pracujúci sa začali spájať, v New Yorku už v raných 20. rokoch 19. storočí. V roku 1882 mali Knights of Labor v New Yorku okolo 60 tisíc členov. V roku 1867 odbory mali dostatočnú silu na to, aby stanovili limit pre pracovnú dobu.
Počet imigrantov rástol. Začal s írskym zemiakovým hladomorom v 40. rokoch 19. storočia. New York sa stal hlavným vstupným bodom, v ktorom imigranti hľadali nový život v Spojených štátoch. Odhaduje sa, že medzi rokmi 1855 až 1890 prešlo asi 8 miliónov ľudí cez Castle Clinton v Battery Parku na Manhattane. Najviac imigrantov prišlo z Nemecka a Írska.
V roku 1892 bol otvorený Ellis Island, medzi 1880 a 1920 bola väčšina imigrantov nemeckého, židovského, poľského alebo východoeurópskeho a juhoeurópskeho pôvodu. Od roku 1925 populácia New York City prekročila populáciu Londýna, čo z neho urobilo najľudnatejšie mesto na svete. Jeden z najznámejších symbolov New York City, Socha slobody, darček od Francúzska bola postavená v roku 1886. Stal sa z nej symbol nádeje pre imigrantov.
20. storočie.
Od roku 1900 bol New York najbohatším a najľudnatejším štátom. Došlo k spojeniu piatich častí New York (Manhattan, Bronx, Brooklyn, Staten Island a Queens) do jedného mesta. V tomto období sa stali symbolom mesta mrakodrapy. Prvou najvyššou budovou na svete v NYC bola Woolworth Building postavená v roku 1913. Tá bola prekonaná budovou na 40 Wall Street v roku 1930, ktorá bola v rovnakom roku prekonaná Chrysler Building. V roku 1931 bola postavená Empire State Building, ktorá bola najvyššou budovou sveta do roku 1972, keď boli na Lower Manhattane postavené dve veže Svetového obchodného centra (tzv. dvojičky). Ekonomika New Yorku prudko rástla počas dvadsiatych rokov (tzv. obdobie "Roaring Twenties"), boli ale ťažko zasiahnuté Veľkou krízou, ktorá začala krachom na Wall Street v roku 1929. Franklin Delano Roosevelt, ktorý bol v roku 1928 zvolený guvernérom, musel čeliť 25% nárastu nezamestnanosti v New Yorku. Jeho dočasný program "Emergency Relief Agency", vytvorený v roku 1931 bol prvým "work relief" programom v krajine a ovplyvnil Federal Emergency Relief Administration. Franklin Delano Roosevelt bol zvolený prezidentom v roku 1932, pretože sľúbil rozšíriť svoj Newyorský program do celej krajiny pomocou reformou ekonomického a sociálneho programu New Deal. V roku 1932 Lake Placid hostilo III. zimné olympijské hry.
Druhá svetová vojna.
Štát New York opäť dodával najviac zdrojov zo všetkých amerických štátov, počet obetí bol 31 215. Druhá svetová vojna bola poslednou priemyselnou érou, od tej doby sa hospodárstvo presunulo smerom k produkcii služieb. Firmy sa presúvali na západ a juh hľadajúci nižšie dane, nižšie náklady a pracovníkov, ktorí nie sú združení v odboroch. Pribúdalo príslušníkov strednej triedy, ktorí tvorila predmestia, napr. Long Island. Rozvoj automobilového priemyslu toto urýchlil.
Veľké mestá prestali rásť okolo roku 1950. Rast pokračoval iba v New Yorku v 80. rokoch. Populácia Buffala sa zmenšila medzi rokmi 1950 až 2000 na polovicu. Populácia medzi 70. a 80. rokmi po prvý krát klesala. Kalifornia a Texas sa stali ľudnatejšími než New York.
Posledné dekády 20. storočia.
V poslednom období 20. storočia mnoho New Yorčanov zamestnávalo telekomunikačné a technologické odvetvie. Podnikatelia zakladali malé technologické firmy. Zmeny v polícii a urbanizmu dramaticky zredukovali kriminalitu a množstvo chátrajúcich štvrtí, čo viedlo k prepätiu v kultúre. New York sa opäť stal kultúrnym centrom. Rapová kultúra sa stala najpopulárnejším žánrom. Imigrácia do New Yorku aj do New York City rástla. NYC, známa veľkou homosexuálnou komunitou bula zužovaná mnohými úmrtiami na AIDS.
21. storočie.
Dňa 11. septembra 2001 došlo k teroristickým útokom, ktoré kompletne zničili Svetové obchodné centrum a ikonické dvojičky. Na jeho mieste je postavený nový komplex, ktorého súčasťou je najvyšší mrakodrap One World Trade Center, ako nová dominanta a symbol New Yorku.

</doc>
<doc id="3853" url="https://sk.wikipedia.org/wiki?curid=3853" title="Richmond (Virgínia)">
Richmond (Virgínia)

Richmond je hlavné mesto štátu Virgínia v Spojených štátoch amerických. Zvláštnosťou Richmondu je, že nepatrí do žiadneho okresu (county), je to nezávislé mesto.
Počas americkej občianskej vojny bol Richmond hlavným mestom konfederácie.
V meste žil Edgar Allan Poe.

</doc>
<doc id="3855" url="https://sk.wikipedia.org/wiki?curid=3855" title="Albany (New York)">
Albany (New York)

Albany je hlavné mesto štátu New York v Spojených štátoch amerických. V roku 2010 mala 97 856 obyvateľov.
Albany je štvrté najstaršie mesto USA (po Santa Fe, St. Augustine a Hamptone).
Dejiny.
Oblasť v ktorej Albany leží pôvodní obyvatelia označovali ako "„Penpotawotnot“". Európania (Holandďania) miesto osídlili v roku 1614, kedy bolo založené sídlo Fort Nassau, slúžiace ako obchodné stanovište pre obchod s kožušinami; bolo však po štyroch rokoch opustené. V roku 1624 bolo založené nové sídlo Fort Oranje, ktoré sa stalo prvým stálým sídlom kolónie Nové Holandsko. Neďaleko neho potom bolo v roku 1654 založené ďalšie sídlo, "Beverwyck".
V roku 1664 bolo Nové Holandsko dobyté Anglickom a na počesť vojvodu z Yorku a Albany (neskorší Jakub II.) bol "Beverwyck" premenovaný na "Albany" ("Nieuw Amsterdam" bol zároveň premenovaný na New York).
V roku 1797 sa Albany stalo hlavným mestom štátu New York (nahradilo pôvodné hlavné mesto Kingston, zničené vo vojne za nezávislosť). 
V roku 1825 bolo mesto napojené na Erie Canal, čo veľmi prispelo k jeho rozvoju. V roku 1831 bola do Albany zavedená železnica.

</doc>
<doc id="3856" url="https://sk.wikipedia.org/wiki?curid=3856" title="Aljaška">
Aljaška

Aljaška je jeden zo štátov Spojených štátov amerických. Nachádza sa v najseverozápadnejšej časti severoamerického kontinentu. Čo sa týka rozlohy je jednoznačne najväčším štátom USA a je tiež jedným z najbohatších a rasovo najrozmanitejších štátov USA. Hlavné mesto Aljašky je Juneau.
Spojené štáty kúpili Aljašku od cárskeho Ruska 18. októbra 1867 za 7,2 miliónov vtedajších amerických dolárov, čo sa Američanom už dávno mnohonásobne vrátilo. Aljaška je známa nielen panenskou prírodou, ale aj ohromným bohatstvom nerastných surovín, najmä ropy a zemného plynu. Oficiálne sa stala 49. štátom USA 3. januára 1959. Anglický názov „Alaska“ je odvodený od slova Alaskax, niekedy tiež písaného Alyeska, ktoré v pôvodnom eskimáckom jazyku aleutčine znamená „Zem, ktorá nie je ostrovom“.
Geografia.
Aljaška je jedným z dvoch štátov USA, ktoré nesusedia so žiadnym ďalším štátom USA (tým druhým je Havaj). Od štátu Washington ju delí (500 míľ) kanadského územia. Aljaška je teda exklávou – je síce súčasťou kontinentálneho územia USA, ale nie kontinuálneho (ďalšie tri exklávy USA sú oblasti Northwest Angle v Minnesote, Point Roberts vo Washingtone a mesto Alburgh vo Vermonte). Aljaška je taktiež jediným štátom, ktorého hlavné mesto je dostupné len loďou alebo lietadlom. Juneau nespája so zvyškom štátu žiadna cesta.
Na východe Aljaška susedí s kanadským teritóriom Yukon a provinciou Britská Kolumbia, z juhu ju obmýva Aljašský záliv a Tichý oceán, na západe Beringov prieliv, Beringovo a Čukotské more a na severe Beaufortovo more a Severný ľadový oceán.
S rozlohou je Aljaška najväčším štátom Spojených štátov amerických, pričom je viac ako dvakrát väčšia ako druhý najväčší štát Texas. Keby bola Aljaška samostatným štátom, bola by devätnástym najväčším štátom sveta. Keby sa mapa Aljašky položila na mapu 48 štátov kontinuálneho územia USA, prekrývala by Texas, Oklahomu, Kansas, Nové Mexiko a Colorado; ak by bol najzápadnejší bod Aljašky umiestnený na miesto San Francisca (Kalifornia), jej najvýchodnejší bod by bol až v Jacksonville na Floride. Aljaška samotná má tiež viac kilometrov pobrežia než celé kontinuálne územie USA dohromady.
Geografia Aljašky sa jednoduchšie popisuje ak územie rozdelíme do regiónov:
V severovýchodnej časti Aljašky sa nachádza chránená oblasť nazývaná Arctic National Wildlife Refuge, ktorá sa rozprestiera na území . Väčšinu severozápadu Aljašky zaberá oblasť národných ropných zásob, ktorá má až . Táto oblasť je od najbližšieho permanentne osídleného miesta vzdialená približne – ide o oblasť najvzdialenejšiu od stáleho osídlenia v rámci USA.
Vďaka veľkému množstvu ostrovov má Aljaška takmer pobrežia. Pás ostrovov, ktorý sa tiahne západne od južného cípu Aljašského polostrova sa nazýva Aleuty. V tomto súostroví sa nachádza mnoho aktívnych sopiek, napríklad Mount Shishaldin, ktorá sa nachádza na ostrove Unimak, je stredne aktívna a dosahuje výšku 3 042 metrov nad morom. Reťazec sopiek sa tiahne až po sopku Mount Spurr, ktorá sa nachádza na pevnine, západne od Anchorage. 
V zálive Turnagain Arm južne od Anchorage dochádza k jednému z najväčších prílivov Severnej Ameriky. Rozdiel medzi prílivom a odlivom tu činí až 10,7 metra. (Mnohé zdroje označujú príliv v Turmagaine za druhý najväčší v Severnej Amerike, ale podľa novín Anchorage Daily News sú v Kanade viaceré miesta s ešte väčším prílivovým rozdielom.)
Na Aljaške sa nachádza 3,5 milióna jazier s plochou aspoň 8 hektárov. Močariská pokrývajú až územia Aljašky a mokrinový permafrost (najmä severné, západné a juhozápadné roviny). Zamrznutá voda vo forme ľadovcov pokrýva pevniny a prílivovej zóny. Len Beringov ľadovec, ktorý sa nachádza na juhovýchode Aljašky, v blízkosti hranice s kanadským teritóriom Yukon, zaberá .
Súostrovie Aleuty pretína 180. poludník, Aljaška môže byť teda považovaná zároveň za najvýchodnejší aj za najzápadnejší zo štátov USA. Aljaška a hlavne Aleuty patria k zemepisným extrémom USA. Dátumová hranica sa mierne odchyľuje od 180. poludníka práve preto, aby mal celý štát a tým aj celé územie USA rovnaký deň.
Podnebie.
Podnebie Aljašky je v porovnaní s ostatnými 49 štátmi USA chladné, čo sa aj dá očakávať, keď vezmeme do úvahy jej polohu. Klíma sa ale aj v rámci štátu, kvôli jeho veľkosti, značne líši. Búrky nie sú na Aljaške obvyklé a tornáda sa vyskytujú len veľmi zriedka. Sneh sa samozrejme vyskytuje na celom území Aljašky, aj keď jeho množstvo sa v rôznych oblastiach značne líši. Klimatické zóny Aljašky sa dajú rozdeliť do nasledujúcich piatich oblastí, pričom mesto v zátvorke má klímu typickú pre danú oblasť: juhovýchodný výbežok (Juneau), južná centrálna časť (Anchorage), západná časť (Nome), vnútrozemie (Fairbanks), a severná časť (Barrow).
Podnebie v hlavnom meste Juneau na juhovýchodnom výbežku sa dá asi najlepšie popísať ako „chladnejšia verzia Seattlu“. Podľa Köppenovho členenia spadá juh tejto oblasti do mierneho oceánskeho pásma (morského) (Cfb) a sever do subarktického (boreálneho) oceánskeho (Cfc). Celoročne je to najvlhkejšia a zároveň najteplejšia časť Aljašky, v zime sa tu vyskytujú miernejšie teploty a počas celého roka mnoho zrážok. V Juneau ročne spadne viac ako zrážok, zatiaľ čo v iných častiach tejto oblasti je to až . Je to tiež jediný región Aljašky, kde sa priemerné najvyššie denné teploty v zimných mesiacoch pohybujú nad bodom mrazu.
Klíma v južnej centrálnej časti je na aljašské pomery mierna. Z veľkej časti je to spôsobené blízkosťou pobrežia. Aj keď tu prší menej ako na juhovýchode Aljašky, napadne tu omnoho viac snehu a dni bývajú spravidla jasnejšie. Ročne v Anchorage naprší priemerne a napadne snehu. V tejto časti sú ale aj oblasti, kde napadne snehu omnoho viac. Kvôli krátkym chladným letám spadá táto oblasť už do subarktického (boreálneho) kontinentálneho (pevninového) podnebného pásma (Köppen Dfc).
Podnebie západnej Aljašky určuje najmä Beringovo more a Aljašský záliv. V juhozápadnej časti tejto oblasti je subarktické oceánske podnebie, ďalej na sever subarktické kontinentálne. S prihliadnutím na to, ako ďaleko na severe sa nachádza, tu prevládajú ešte stále pomerne mierne teploty. V rámci tejto oblasti sa klíma značne líši, hlavne čo sa týka zrážok. Polostrov Seward je prakticky púšť, naprší tu menej ako ročne, kým niektorým oblastiam medzi mestami Dillingham a Bethel sa dostane ročne až .
Vnútrozemie Aljašky sa dá asi najlepšie označiť ako extrémne a je výborným príkladom subarktického podnebného pásma. Jedny z najnižších ale aj najvyšších teplôt Aljašky boli namerané v oblasti neďaleko mesta Fairbanks. V lete tu môže teplota vystúpiť až k 30 °C (vyše 80 °F), zatiaľ čo v zime klesá až pod −52 °C (−60 °C). Zrážky sú vo vnútrozemí nízke, často aj menej ako ročne, zato však zimné snehové zrážky sa zvyčajne udržia počas celej zimy.
Najvyššia aj najnižšia zaznamenaná teplota na Aljaške boli namerané práve v oblasti vnútrozemia. Najvyššie sa ortuť teplomeru vyšplhala na 38 °C (100 °F) v meste Fort Yukon 27. júna 1915, pričom to je spolu s teplotou nameranou v Pahale na Havaji najnižšia najvyššia teplota Spojených štátov. Najnižšia zaznamenaná teplota na Aljaške je −64 °C (−80 °F), ktorá bola nameraná v meste Prospect Creek 23. januára 1971. Je to len o jeden stupeň vyššie ako najnižšia nameraná teplota Severnej Ameriky (nameraná v meste Snag, v kanadskom teritóriu Yukon).
Podnebie na severe Aljašky presne zodpovedá predstavám o klíme za polárnym kruhom. Ide o arktické (studené) tundrové pásmo (Köppen ET) s dlhými veľmi studenými zimami a krátkymi chladnými letami. V meste Barrow je aj v júli najnižšia priemerná teplota len tesne nad nulou: 2 °C (34 °F). Zrážková činnosť je v tejto časti Aljašky len mierna, mnoho miest nemá viac ako zrážok ročne, aj to najmä vo forme snehu, ktorý sa udrží takmer po celý rok.
História.
Na konci mladého paleolitu (okolo 12 000 rokov pred Kr.) sa po prechode cez Beringov most (súš, ktorá po poklese hladiny oceánov v dobe ľadovej spájala Aljašku so Sibírou) dostali do oblasti západnej Aljašky prvé ázijské skupiny obyvateľov. V čase keď sa sem ako prví Európania dostali ruskí cestovatelia, bola už Aljaška osídlená skupinami pôvodných obyvateľov.
Prvým Európanom na území Aljašky bol ruský cestovateľ Vitus Bering, ktorý v roku 1741 viedol expedíciu ruského námorníctva na lodi Sv. Peter. Keď sa jeho posádka vrátila do Ruska s nákladom kožušín morských vydier, ktoré sa považovali za najjemnejšie na svete, začali sa na Aleutské ostrovy plaviť malé skupiny obchodníkov s kožušinami. Prvé európske permanentne obývané sídlo bolo založené v roku 1784 a Rusko-americká spoločnosť sa až do polovice devätnásteho storočia pokúšala rozbehnúť rozsiahly kolonizačný program.
Napriek týmto snahám nebola ruská kolónia nikdy veľmi výnosná a Rusom sa nepodarilo Aljašku skolonizovať úplne. V roku 1867 vyjednal William H. Seward, vtedajší minister zahraničných vecí USA, kúpu Aljašky od Ruska (Alexandra II.) za 7,2 milióna dolárov.
Zlaté horúčky v deväťdesiatych rokoch 19. storočia pritiahli na Aljašku a do neďalekého Yukonu tisíce zlatokopov a iných usadlíkov. Status teritória bol Aljaške udelený v roku 1912.
Počas druhej svetovej vojny sa stali tri z Aleutských ostrovov – Attu, Agattu a Kiska – jediným územím Spojených štátov, ktoré bolo okupované nepriateľom. Boj sa potom stal skôr vecou národnej hrdosti: obrana národa proti prvému vojenskému ťaženiu na území USA od vojny v roku 1812. Vybudovanie vojenských základní tiež prispelo k rastu populácie niektorých aljašských miest.
Aljaška sa stala štátom USA 3. januára 1959.
V roku 1964 zahynulo pri „Veľkonočnom zemetrasení“ (tiež nazývané „Veľké aljašské zemetrasenie“) až 131 ľudí a niekoľko dedín bolo zrovnaných so zemou.
Objavenie ropy v zálive Prudhoe v roku 1968 a dokončenie aljašského ropovodu v roku 1977 viedli k rozmachu ropného priemyslu. V roku 1989 narazil tanker Exxon Valdez v prielive Princa Williama v Aljašskom zálive na útes a do mora uniklo 42 000 až surovej nafty, ktorá zasiahla pobrežia. V súčasnosti sa v problematickej debate ohľadom ťažby ropy v oblasti Arctic National Wildlife Refuge stretávajú dva názorové prúdy: rozvoj verzus zachovanie neporušenej prírody.

</doc>
<doc id="3857" url="https://sk.wikipedia.org/wiki?curid=3857" title="Juneau">
Juneau

 
Juneau je hlavné mesto Aljašky v Spojených štátoch amerických. Má rozlohu a žije tu 31 275 obyvateľov (2010).
Hlavné mesto štátu Aljaška leží pri pobreží na juhovýchode štátu, na úpätí vrchov Mt. Roberts a Mt. Juneau. Je tu sústredená štátna administratíva, rybárstvo a rybný priemysel, drevársky a ťažobný priemysel a služby spojené s turizmom. Doprava do a z mesta je v podstate možná len loďou či lietadlom. Juneau sa stalo hlavným mestom Aljašského teritória oficiálne v roku 1900, ale vláda sa sem presťahovala z bývalého hlavného mesta Sitka až o 6 rokov neskôr. Pôvodne tu bola osada Indiánov kmeňa Tlingit, v roku 1880 bolo v tejto oblasti objavené zlato. Ťažba zlata bola ukončená až v roku 1944. 

</doc>
<doc id="3858" url="https://sk.wikipedia.org/wiki?curid=3858" title="Sacramento (Kalifornia)">
Sacramento (Kalifornia)

Sacramento je hlavné mesto Kalifornie v Spojených štátoch amerických. Je sídlom rovnomenného okresu a ekonomickým a kultúrnym centrom aglomerácie, rozprestierajúcej sa v piatich okresoch. Hlavným mestom Kalifornie je od 1. januára 1855. Je to 7. najväčšie mesto Kalifornie.

</doc>
<doc id="3859" url="https://sk.wikipedia.org/wiki?curid=3859" title="Kalifornia">
Kalifornia

Kalifornia (po anglicky a po španielsky "California") je štát na západe Spojených štátov. S viac ako 38,9 miliónmi obyvateľov na celkovej rozlohe približne je najľudnatejším štátom USA, tretím najväčším štátom USA podľa rozlohy a najľudnatejším subnárodným celkom v Severnej Amerike. Na severe susedí s Oregonom, na východe s Nevadou a Arizonou a na juhu s mexickým štátom Baja California; na západe má pobrežie pozdĺž Tichého oceánu. 
Oblasti Greater Los Angeles a San Francisco Bay Area v Kalifornii sú druhým a piatym najľudnatejším mestským regiónom v krajine. Greater Los Angeles má viac ako 18,7 milióna obyvateľov a San Francisco Bay Area má viac ako 9,6 milióna obyvateľov. Los Angeles je najľudnatejšie mesto štátu a druhé najľudnatejšie mesto v krajine. San Francisco je druhé najhustejšie obývané veľkomesto v krajine. Okres Los Angeles County je najľudnatejší okres v krajine a okres San Bernardino County je rozlohou najväčší okres v krajine. Sacramento je hlavné mesto štátu. 
Hospodárstvo Kalifornie je najväčšie spomedzi všetkých štátov USA a v roku 2022 dosiahlo hrubý štátny produkt (GSP) vo výške 3,6 bilióna USD. Je to najväčšia subnárodná ekonomika na svete. Ak by bola Kalifornia suverénnym štátom, v roku 2022 by bola piatou najväčšou ekonomikou na svete, hneď za Indiou a pred Spojeným kráľovstvom, ako aj 37. najľudnatejšou krajinou. Oblasť Greater Los Angeles a oblasť San Francisca sú druhou a štvrtou najväčšou mestskou ekonomikou v krajine (1,0 bilióna USD a 0,6 bilióna USD v roku 2020). Kombinovaná štatistická oblasť San Francisco Bay Area mala v roku 2018 najvyšší hrubý domáci produkt na obyvateľa v krajine (106 757 USD) spomedzi veľkých primárnych štatistických oblastí a je domovom piatich z desiatich najväčších spoločností na svete podľa trhovej kapitalizácie a štyroch z desiatich najbohatších ľudí na svete. Mierne viac ako 84 % obyvateľov štátu vo veku 25 rokov a viac má stredoškolské vzdelanie, čo je najnižšia miera stredoškolského vzdelania spomedzi všetkých 50 štátov. 
Pred európskou kolonizáciou bola Kalifornia jednou z kultúrne a jazykovo najrozmanitejších oblastí predkolumbovskej Severnej Ameriky a kalifornskí indiáni predstavovali najväčšiu hustotu indiánskeho obyvateľstva na sever od dnešného Mexika. Európsky prieskum v 16. a 17. storočí viedol ku kolonizácii Kalifornie Španielskym impériom. V roku 1804 bola zaradená do provincie Alta California v rámci vicekráľovstva Nové Španielsko. Po úspešnej vojne za nezávislosť sa oblasť v roku 1821 stala súčasťou Mexika, ale po mexicko-americkej vojne bola v roku 1848 odstúpená Spojeným štátom. Kalifornská zlatá horúčka sa začala v roku 1848 a viedla k dramatickým sociálnym a demografickým zmenám vrátane vyľudnenia pôvodného obyvateľstva v rámci kalifornskej genocídy. Západná časť Alta California bola potom zorganizovaná a 9. septembra 1850 prijatá ako 31. štát na základe Kompromisu z roku 1850 ako slobodný štát. 
Významné príspevky do populárnej kultúry, od zábavy, športu, hudby a módy, majú svoj pôvod v Kalifornii. Štát významne prispel aj v oblasti komunikácie, informácií, inovácií, vzdelávania, environmentalistiky, zábavy, ekonomiky, politiky, technológií a náboženstva. Kalifornia je domovom Hollywoodu, najstaršieho a jedného z najväčších filmových odvetví na svete, ktoré zásadne ovplyvňuje svetovú zábavu. Okrem iných vynálezov sa považuje za miesto vzniku amerického filmového priemyslu, hippie kontrakultúry, plážovej a automobilovej kultúry, osobného počítača, internetu, rýchleho občerstvenia, reštaurácií, hamburgerov, skateboardingu a koláčikov šťastia. Oblasť Sanfranciského zálivu a oblasť Veľkého Los Angeles sa všeobecne považujú za centrá svetového technologického a amerického filmového priemyslu. Hospodárstvo Kalifornie je veľmi rozmanité. Kalifornský poľnohospodársky priemysel má najvyššiu produkciu zo všetkých štátov USA a na čele stoja mliečne výrobky, mandle a hrozno. Vďaka najrušnejším prístavom v krajine (Los Angeles a Long Beach) zohráva Kalifornia kľúčovú úlohu v globálnom dodávateľskom reťazci, keďže sa do nej prepravuje približne 40 % všetkého tovaru dovážaného do Spojených štátov. 
Geografická rozmanitosť štátu siaha od pobrežia Tichého oceánu a metropolitných oblastí na západe po pohorie Sierra Nevada na východe a od sekvojových lesov a lesov Duglasových jedlí na severozápade po Mohavskú púšť na juhovýchode. Dve tretiny národného rizika zemetrasení sa nachádzajú v Kalifornii. V strede štátu dominuje úrodná poľnohospodárska oblasť Central Valley. Kalifornia je známa svojím teplým stredozemským podnebím pozdĺž pobrežia a monzúnovým sezónnym počasím vo vnútrozemí. Veľká rozloha štátu má za následok podnebie, ktoré sa líši od vlhkého dažďového pralesa mierneho pásma na severe po vyprahnutú púšť vo vnútrozemí, ako aj zasnežené alpské podnebie v horách. Suchá a lesné požiare sú pre štát trvalým problémom. 
Dejiny.
Indiáni.
Kalifornia bola jednou z kultúrne a jazykovo najrozmanitejších oblastí predkolumbovskej Severnej Ameriky. Historici sa vo všeobecnosti zhodujú, že pred európskou kolonizáciou v nej žilo najmenej 300 000 ľudí. Pôvodné obyvateľstvo Kalifornie zahŕňalo viac ako 70 rôznych etnických skupín, ktoré obývali rôzne prostredia od hôr a púští až po ostrovy a sekvojové lesy.
Domorodí obyvatelia žijúci v týchto rozmanitých geografických oblastiach vyvinuli komplexné formy riadenia ekosystémov vrátane lesného záhradníctva, aby si zabezpečili pravidelnú dostupnosť potravín a liečivých rastlín. Išlo o formu udržateľného poľnohospodárstva. Na zmiernenie ničivých veľkých požiarov, ktoré ničia prírodné prostredie, pôvodní obyvatelia vyvinuli prax kontrolovaného vypaľovania. Kalifornská vláda v roku 2022 uznala prínos tejto praxe.
Tieto skupiny boli rôznorodé aj z hľadiska politickej organizácie, tvorili ich skupiny, kmene, dediny a na pobreží bohatom na zdroje veľké náčelnícke kmene, ako napríklad Čumaši, Pomovia a Salinovia. Obchod, vzájomné manželstvá, remeselní špecialisti a vojenské spojenectvá podporovali sociálne a hospodárske vzťahy medzi mnohými skupinami. Hoci národy niekedy viedli vojny, väčšina ozbrojených konfliktov sa odohrávala medzi skupinami ľudí za účelom pomsty. Získanie územia zvyčajne nebolo cieľom týchto bojov malého rozsahu.
Muži a ženy mali v spoločnosti vo všeobecnosti odlišné úlohy. Ženy boli často zodpovedné za tkanie, zber, spracovanie a prípravu potravín, zatiaľ čo muži za lov a iné formy fyzickej práce. Vo väčšine spoločností mali svoje úlohy aj ľudia, ktorých Španieli označovali ako "joyas" a považovali ich za "mužov, ktorí sa obliekali ako ženy". "Joyas" boli zodpovední za rituály smrti, pochovávania a smútku a plnili spoločenské úlohy žien. V domorodých spoločnostiach sa na ich označenie používali termíny ako "dvojduch". Čumaši ich označovali ako "'aqi". Prví španielski osadníci ich nenávideli a snažili sa ich odstrániť.
Španielske obdobie.
Prvými Európanmi, ktorí preskúmali pobrežie Kalifornie, boli členovia španielskej námornej expedície pod vedením portugalského kapitána Juana Rodrígueza Cabrilla v roku 1542. Cabrillo bol poverený Antoniom de Mendozom, vicekráľom Nového Španielska, aby viedol expedíciu na pobrežie Tichého oceánu a hľadal obchodné príležitosti; 28. septembra 1542 vstúpili do zálivu San Diego a dostali sa na sever k ostrovu San Miguel. Súkromník a cestovateľ Francis Drake preskúmal a nárokoval si bližšie neurčenú časť kalifornského pobrežia v roku 1579 a pristál severne od budúceho mesta San Francisco. Prví Ázijci vkročili na územie dnešných Spojených štátov v roku 1587, keď filipínski námorníci dorazili na španielskych lodiach do zátoky Morro. Zhodou okolností potomkovia moslimského kalifa Hasana ibn Alího v pôvodne islamskej Manile konvertovali, potom zmiešali kresťanstvo s islamom a po dobytí Španielskom prechádzali cez Kaliforniu (pomenovanú po kalifovi) na ceste do Guerrera v Mexiku. Sebastián Vizcaíno v roku 1602 preskúmal a zmapoval pobrežie Kalifornie pre Nové Španielsko a vystúpil na breh v Monterey. Napriek terénnym prieskumom Kalifornie v 16. storočí pretrvávala Rodríguezova predstava Kalifornie ako ostrova. Takéto zobrazenia sa objavovali na mnohých európskych mapách až do 18. storočia.
Názov.
Slovo Kalifornia pôvodne pomenúvalo celú oblasť dnešného štátu Kalifornia plus celé štáty alebo iba časti štátov Nevada, Utah, Arizona, Wyoming a mexický polostrov dnes známy ako Kalifornský polostrov.
Názov Kalifornia je najbežnejšie spätý s presláveným rajom obývaným Amazonkami, kde vládla kráľovná Califia. Mýtus o Califii je zaznamenaný v 1510-stranovej knihe Las sergas de Esplandián, napísanej ako pokračovanie ku knihe Amadís de Gaula španielskym dobrodružným spisovateľom Garciom Ordóñezom Rodríguezom de Montalvom. Kráľovstvo kráľovnej Califie bolo podľa Montalva bohaté na zlato a veľké územie bolo obývané griffinmi a ďalšími čudnými šelmami.
Vlajka a pečať.
Vlajka Kalifornie sa nazýva "Bear Flag", čo v preklade znamená "Medvedia vlajka". V súčasnej podobe bola prijatá v roku 1911, teda pred vyše 100 rokmi. Na vlajke je kalifornský grizly (oficiálne štátne zviera), ktorý symbolizuje silu, hviezda reprezentuje nezávislosť krajiny, červená farba znamená odvahu a biele pozadie čistotu. Autorom pôvodnej Medvedej vlajky bol William Todd, synovec manželky Abrahama Lincolna.
Štátna pečať štátu Kalifornia bola prijatá pred približne 200 rokmi. Na pečati je rímska bohyňa múdrosti a vojny, grizly, zväzok obilia a baník. Je tu aj fráza "Eureka", čo znamená "Našiel som ho!" je štátne Kalifornské motto.
Geografia a životné prostredie.
Kaliforniu obklopuje Tichý Oceán, Oregon, Nevada, Arizona a Mexický štát Baja California. S rozlohou 411 000 km² je tretím najväčším štátom Spojených štátov po Aljaške a Texase. V čase, keď ešte Kalifornia bola samostatná krajina, bola 59. najväčším štátom sveta medzi Irakom a Paraguajom.
Vláda a politika.
Štátna samospráva.
Hlavným mestom Kalifornie je Sacramento. Štát sa člení na tri zložky vlády - výkonnú zložku, ktorú tvorí guvernér a ďalší nezávisle volení ústavní činitelia; zákonodarnú zložku, ktorú tvorí zhromaždenie a senát; a súdnu zložku, ktorú tvorí Najvyšší súd Kalifornie a nižšie súdy. Štát umožňuje aj návrhy na hlasovanie: priamu účasť voličov prostredníctvom iniciatívy, referenda, odvolania a ratifikácie. Pred prijatím Návrhu 14 v roku 2010 umožňovala Kalifornia každej politickej strane, aby si vybrala, či chce mať uzavreté primárky alebo primárky, v ktorých hlasujú len členovia strany a nezávislí. Po 8. júni 2010, keď bol schválený Návrh 14, sú s výnimkou len prezidenta Spojených štátov a funkcií v okresných ústredných výboroch všetci kandidáti v primárnych voľbách uvedení na hlasovacom lístku s preferovanou straníckou príslušnosťou, ale nie sú oficiálnymi kandidátmi tejto strany. V primárnych voľbách postúpia do všeobecných volieb dvaja kandidáti s najvyšším počtom hlasov bez ohľadu na stranícku príslušnosť. Ak v mimoriadnych primárnych voľbách získa jeden z kandidátov viac ako 50 % všetkých odovzdaných hlasov, je zvolený na uvoľnené miesto a mimoriadne všeobecné voľby sa nekonajú.
Výkonná moc.
Kalifornskú výkonnú moc tvorí guvernér a sedem ďalších volených ústavných činiteľov: viceguvernér, generálny prokurátor, štátny tajomník, štátny kontrolór, štátny pokladník, komisár pre poistenie a štátny superintendent pre verejné vzdelávanie. Ich funkčné obdobie je štvorročné a môžu byť opätovne zvolení len raz.
Mnohé agentúry štátu Kalifornia, ktoré patria pod kabinet guvernéra, sú zoskupené do subjektov na úrovni kabinetu, ktoré vládni úradníci označujú ako "superagentúry". Tie útvary, ktoré sú priamo podriadené iným nezávisle voleným úradníkom, pracujú oddelene od týchto superagentúr.
Zákonodarná moc.
Zákonodarný zbor štátu Kalifornia sa skladá zo 40-členného senátu a 80-členného zhromaždenia. Senátori majú štvorročné funkčné obdobie a členovia zhromaždenia dvojročné. Členovia Zhromaždenia sú obmedzení na šesť funkčných období a členovia Senátu na tri funkčné obdobia.
Súdna moc.
Kalifornský právny systém je výslovne založený na anglickom zvykovom práve, ale nesie mnohé prvky španielskeho občianskeho práva, ako napríklad spoločné vlastníctvo. Počet väzňov v Kalifornii vzrástol z 25 000 v roku 1980 na viac ako 170 000 v roku 2007. Trest smrti je zákonnou formou trestu a štát má najväčší počet "odsúdených na smrť" v krajine (hoci Oklahoma a Texas sú oveľa aktívnejšie vo vykonávaní popráv). Od roku 1976 vykonala Kalifornia 13 popráv, pričom posledná bola vykonaná v roku 2006.
Kalifornský súdny systém je najväčší v Spojených štátoch a má celkovo 1 600 sudcov (federálny systém má len približne 840 sudcov). Na vrchole je sedemčlenný Najvyšší súd Kalifornie, zatiaľ čo kalifornské odvolacie súdy slúžia ako hlavné odvolacie súdy a kalifornské vyššie súdy slúžia ako hlavné súdy prvého stupňa. Sudcov Najvyššieho súdu a odvolacích súdov vymenúva guvernér, ale každých 12 rokov ich volia voliči.
Správu súdneho systému štátu riadi Súdna rada, ktorú tvorí predseda Najvyššieho súdu Kalifornie, 14 súdnych úradníkov, štyria zástupcovia advokátskej komory štátu Kalifornia a jeden člen z každej komory štátneho zákonodarného zboru.
Vo fiškálnom roku 2020-2021 spracovalo 2 000 súdnych úradníkov a 18 000 zamestnancov súdnictva približne 4,4 milióna prípadov.
Miestna samospráva.
V Kalifornii existuje rozsiahly systém miestnej samosprávy, ktorá spravuje verejné funkcie v celom štáte. Podobne ako väčšina štátov je aj Kalifornia rozdelená na okresy, ktorých je 58 (vrátane San Francisca) a pokrývajú celý štát. Väčšina urbanizovaných oblastí je začlenená ako mestá. Školské obvody, ktoré sú nezávislé od miest a okresov, sa starajú o verejné vzdelávanie. Mnohé ďalšie funkcie, ako napríklad požiarnu ochranu a zásobovanie vodou, najmä v nezapísaných oblastiach, zabezpečujú špeciálne okresy.
Okresy.
Kalifornia je rozdelená na 58 okresov. Podľa článku 11, odseku 1 Ústavy Kalifornie sú právnymi jednotkami štátu. Okresná samospráva poskytuje služby na celom území okresu, ako je presadzovanie práva, väznice, voľby a registrácia voličov, evidencia obyvateľstva, oceňovanie a evidencia majetku, výber daní, verejné zdravotníctvo, zdravotná starostlivosť, sociálne služby, knižnice, protipovodňová ochrana, požiarna ochrana, kontrola zvierat, poľnohospodárske predpisy, stavebné inšpekcie, záchranná služba a oddelenia vzdelávania zodpovedné za udržiavanie celoštátnych noriem. Okrem toho slúži okres ako miestna samospráva pre všetky nezačlenené oblasti. Každý okres je riadený volenou dozornou radou.
Mestské a obecné samosprávy.
Mestá a mestečká v Kalifornii sú buď štatutárnymi mestami, alebo obcami podľa všeobecného práva. Obce všeobecného práva vďačia za svoju existenciu štátnemu právu, a preto sa ním riadia; štatutárne obce sa riadia vlastnými štatútmi miest alebo obcí. Obce založené v 19. storočí sú zvyčajne štatutárnymi obcami. Všetkých desať najľudnatejších miest štátu sú štatutárne mestá. Väčšina malých miest má radcovsko-riadiacu formu vlády, kde zvolená mestská rada vymenúva mestského riaditeľa, ktorý dohliada na činnosť mesta. Niektoré väčšie mestá majú priamo voleného starostu, ktorý dohliada na mestskú správu. V mnohých mestách s radou-manažérom mestská rada volí jedného zo svojich členov za primátora, niekedy na základe rotácie členov rady - tento typ funkcie primátora je však predovšetkým ceremoniálny. Vláda San Francisca je jediným konsolidovaným mestom-okresom v Kalifornii, kde sa mestská aj okresná samospráva spojili do jednej jednotnej jurisdikcie.
Školské obvody a špeciálne obvody.
Verejné vzdelávanie v Kalifornii zabezpečuje približne 1 102 školských obvodov, ktoré sú nezávislé od miest a okresov. Kalifornské školské obvody môžu byť organizované ako základné obvody, stredoškolské obvody, zjednotené školské obvody spájajúce základné a stredné triedy alebo obvody komunitných škôl.
V Kalifornii je približne 3 400 špeciálnych okresov. Špeciálny okres, ktorý je definovaný v kalifornskom vládnom zákonníku v § 16271 písm. d) ako „akákoľvek štátna agentúra na miestny výkon vládnych alebo vlastníckych funkcií v rámci obmedzených hraníc“, poskytuje obmedzený rozsah služieb vo vymedzenej geografickej oblasti. Geografická oblasť osobitného okresu sa môže rozprestierať na území viacerých miest alebo okresov, alebo môže pozostávať len z časti jedného z nich. Väčšina kalifornských osobitných okresov je jednoúčelových a poskytuje jednu službu.
Federálne zastúpenie.
Štát Kalifornia vysiela do Snemovne reprezentantov 52 členov, čo je najväčšia štátna delegácia v Kongrese. V dôsledku toho má Kalifornia aj najväčší počet volebných hlasov v národných prezidentských voľbách, a to 54. Bývalým predsedom Snemovne reprezentantov je zástupca 20. kalifornského obvodu Kevin McCarthy.
Kaliforniu v Senáte Spojených štátov amerických zastupujú Alex Padilla, rodák a bývalý štátny tajomník Kalifornie, a Laphonza Butlerová, odborová funkcionárka, ktorú do Senátu vymenoval guvernér Gavin Newson, aby dokončila funkčné obdobie Dianne Feinsteinovej, ktorá zomrela 29. septembra 2023. Bývalá americká senátorka Kamala Harrisová, rodáčka, bývalá okresná prokurátorka zo San Francisca, bývalá generálna prokurátorka Kalifornie, odstúpila 18. januára 2021, aby sa ujala funkcie súčasnej viceprezidentky Spojených štátov. Vo voľbách do Senátu USA v roku 1992 sa Kalifornia stala prvým štátom, ktorý zvolil delegáciu Senátu zloženú výlučne zo žien, a to vďaka víťazstvu Feinsteinovej a Barbary Boxerovej. Po viceprezidentke guvernér Newsom vymenoval štátneho tajomníka Alexa Padillu, aby dokončil zvyšok funkčného obdobia Harrisovej, ktoré sa skončilo v roku 2022. Padilla sa v tom istom roku úspešne uchádzal o celé funkčné obdobie. Padilla zložil prísahu 20. januára 2021, v ten istý deň, ako bol inaugurovaný Joe Biden, ako aj Harrisová.

</doc>
<doc id="3860" url="https://sk.wikipedia.org/wiki?curid=3860" title="1880">
1880



</doc>
<doc id="3861" url="https://sk.wikipedia.org/wiki?curid=3861" title="21. júl">
21. júl



</doc>
<doc id="3863" url="https://sk.wikipedia.org/wiki?curid=3863" title="4. máj">
4. máj



</doc>
<doc id="3865" url="https://sk.wikipedia.org/wiki?curid=3865" title="Pensylvánia">
Pensylvánia

Pensylvánia (staršie po slovensky "Pennsylvánia"; po anglicky: krátky tvar "Pennsylvania", dlhý tvar: "Commonwealth of Pennsylvania") je štát USA, ktorý sa nachádza v amerických regiónoch Severovýchod, Stredný Atlantik a Veľké jazerá. Štát hraničí s Delaware na juhovýchode, s Marylandom na juhu, Západnou Virgínou na juhozápade, Ohiom na západe, New Yorkom na severe a New Jersey na východe. Na severozápade hraničí s kanadskou provinciou Ontário. 
Pennsylvánia je 33. najrozsiahlejším štátom USA, šiestym najľudnatejším a v hustote obyvateľstva je na deviatom mieste. Najľudnatejšími mestami sú Philadelphia, Pittsburgh, Allentown a Erie, hlavné mesto je Harrisburg. Pensylvánia má 82 km pobrežia pri Erijskom jazere a 92 km morského pobrežia pozdĺž ústia rieky Delaware. Pensylvánia je jedinou z pôvodných Trinástich kolónií USA, ktorá nemá pobrežie Atlantického oceánu.
Dejiny.
V časoch, keď bolo územie Pensylvánie britskou kolóniou, súčasný štát Delaware bol súčasťou teritória Pensylvánia. V rokoch 1704 - 1710 vznikla samostatná kolónia Delaware. 
Prví kolonisti štátu boli Švédi a Holanďania. Holanďania v roku 1655 prevzali švédske kolónie a Briti v roku 1664 kolónie holandské. 14. marca 1681 anglický kráľ Karol II. odovzdal Williamovi Pennovi územie Pensylvánie z dôvodu splatenia dlhu vo výške 16 000 libier, ktorý dlhoval ešte jeho otcovi. Bolo to jedno z najväčších prevzatí územia jednou osobou v histórii ľudstva. Názov dal krajine ešte Karol II., William Penn chcel krajinu pôvodne nazvať "Nový Wales", alebo "Sylvania". 
Pensylvánia bola druhým štátom, ktorý ratifikoval Ústavu Spojených štátov, historicky prvým bol Delaware. 
Obyvateľstvo.
Štatistický úrad U.S.A., United States Census Bureau odhadol počet obyvateľov k 1. júlu 2012 na 12 742 886, čo predstavuje 0,32 % nárast od posledného sčítania v roku 2010.
Štát Pensylvánia bol jedným z cieľov emigrácie Slovákov do USA, najmä pred prvou svetovou vojnou. Len vo Philadelphii žilo v 30. rokoch 20. storočia cez 8000 Slovákov.
Doprava.
Pensylvánske dopravné oddelenie (Pennsylvania Department of Transportation) spravuje 64 150 km cestnej siete štátu z celkovej dĺžky 195 970 km, čo predstavuje piaty najdlhší cestný systém v Spojených štátoch. Diaľničný systém štátu má dĺžku 861 km s hlavným ťahom z Ohio do Philadelphie a New Jersey. Prevádzku diaľníc má na starosti Pennsylvania Turnpike Commission. 
Medzimestskú železničnú dopravu prevádzkuje Amtrak prostredníctvom vysokorýchlostnej trate Keystone Corridor medzi Harrisburgom a New Yorkom.
Pensylvánia má šesť veľkých letísk: Philadelphia, Pittsburgh International, Lehigh Valley International, Harrisburg International, Erie International a Wilkes-Barre/Scranton International. V štáte sa nachádza 134 verejných letísk.
Pittsburghský prístav je druhým najväčším vnútrozemským prístavom v USA a osemnástym najväčším na svete, philadelphský prístav je 24. najväčším prístavom v USA. Štát vlastní významný prístav na pobreží Veľkých jazier v Erie.

</doc>
<doc id="3866" url="https://sk.wikipedia.org/wiki?curid=3866" title="Harrisburg (Pensylvánia)">
Harrisburg (Pensylvánia)

Harrisburg je hlavné mesto Pensylvánie, štátu USA. Podľa sčítania z roku 2010 má mesto 49 528 obyvateľov a je deviatym najväčším v Pensylvánii. Harrisburg tiež sídlom okresu Dauphin County. Rozprestiera sa na východnom brehu rieky Susquehanna River, 169 km na západ-severozápad od Philadelphie.
Dejiny.
Harrisburg hral v americkej histórii významnú úlohu, najmä počas sťahovania na západ, Občianskej vojny a priemyselnej revolúcie. Počas 19. toročia výstavba kanálu Pennsylvania Canal a železničnej trate Pennsylvania Railroad umožnila Harrisburgu stať sa jedným z najpriemyslenejších miest severovýchodu. 
Od polovice 20. storočia boli hlavnými hospodárskymi odvetviami mesta vládny sektor, ťažké strojárstvo, poľnohospodárstvo (širšie zázemie mesta je srdcom úrodnej Dutch Country) a potravinárstvo. Na konci sedemdesiatych a začiatku osemdesiatych rokov mesto prežívalo ťažké ekonomické obdobie. Následne, počas vlády starostu Stephen R. Reeda prišlo hospodárske oživenie. Stephen R. Reed investoval do rozvoja mesta počas viacerých funkčných období 3 miliardy dolárov.
Najväčšia indoorová poľnohospodárska výstava v Spojených štátoch, Pennsylvania Farm Show, sa od roku 1917 každoročne koná v Harrisburgu.

</doc>
<doc id="3867" url="https://sk.wikipedia.org/wiki?curid=3867" title="Philadelphia">
Philadelphia

Philadelphia (v angličtine hovorovo aj "Philly"; v slovenčine staršie aj "Filadelfia") je šieste najväčšie mesto Spojených štátov podľa počtu obyvateľov a najväčšie mesto Pensylvánie podľa rozlohy aj počtu obyvateľov. Má okolo 1,5 milióna obyvateľov, čím je druhým najväčším mestom na východnom pobreží Spojených štátov.
Metropolitná oblasť Philadelphie je štvrtá najväčšia v Spojených štátoch, pričom tu žije vyše 5,8 milióna obyvateľov, čo je viac, ako počet obyvateľov Slovenska.
Pôvod názvu.
Názov mesta pochádza z gréčtiny a znamená "bratská láska" ("filos" – láska, "adelfos" – brat).
Dejiny.
Pred Európanmi v okolí Philadelphie žili Lenapskí Indiáni v dedine Schackamaxon. Európania sem prišli až na začiatku 17. storočia. Prvý európsky národ, ktorý sem prišiel boli Holanďania. Potom obsadili územie Angličania, ktorí založili aj mesto Philadelphia. Mesto im patrilo až do Deklarácie nezávislosti Spojených štátov v roku 1776. Mesto patrí medzi najstaršie a historicky najvýznamnejšie mestá Spojených štátov. Počas 18. storočia bolo druhým hlavným mestom a najľudnatejším mestom v USA a druhým najväčším anglicky hovoriacim mestom po Londýne. V tomto období zatienilo aj mestá ako Boston a New York v politickej aj sociálnej významnosti, pričom významnú úlohu zohral Benjamin Franklin.
Demografia.
Rasové zloženie:

</doc>
<doc id="3870" url="https://sk.wikipedia.org/wiki?curid=3870" title="Virginia">
Virginia

Virginia môže byť:

</doc>
<doc id="3877" url="https://sk.wikipedia.org/wiki?curid=3877" title="Žilinský kraj">
Žilinský kraj

Žilinský kraj je kraj na severe stredného Slovenska. Rozlohou je 3. najväčší na Slovensku a tvorí 13,8 % jeho územia. Hraničí s Českom (Moravsko-sliezsky a Zlínsky kraj) na severozápade, na severe s Poľskom (Sliezske a Malopoľské vojvodstvo), na východe s Prešovským krajom, na juhu s Banskobystrickým krajom a na juhozápade s Trenčianskym krajom.
Erb Žilinského samosprávneho kraja.
Žilinský samosprávny kraj sa rozkladá na časti územia historickej Trenčianskej stolice, ktorej súčasťou bol kedysi aj región Žiliny a Kysúc a na území historickej Liptovskej stolice, Turčianskej stolice a Oravskej stolice, preto je členený na štyri polia čerpajúce z erbov historických vyšších samosprávnych celkov.
V prvom poli je dvojitý kríž z erbu Žiliny, pochádzajúceho z 13.storočia. Na odlíšenie od mestského erbu je toto znamenie sprevádzané dvoma jedľovými vetvičkami. Tento motív, ktorý sa vyskytuje vo viacerých starých obecných pečatiach, okrem iného aj v najstaršej pečati Čadce z roku 1734, zastupuje región Kysúc. Zlato-zelené sfarbenie má svoj pôvod v historickom erbe Žiliny. V druhom modrom poli je derivát erbu niekdajšej Liptovskej stolice, udelený roku 1680. V treťom poli heraldický motív troch ruží korení v erbe niekdajšej Turčianskej stolice, udelený jej roku 1709. Vo štvrtom poli je heraldický motív erbu niekdajšej Oravskej stolice udelený v roku 1669.
Podrobný opis erbu:
Demografia.
K 21. máju 2011, bolo na území Žilinského kraja 144 948 domov, t.j. 13,5 % z celkového počtu domov na Slovensku (z toho 120 788 obývaných, t.j. 83,3 %). Žilinský kraj bol v počte domov na druhom mieste za Nitrianskym krajom (podiel 16,2 %). Spomedzi okresov kraja najvyšší počet domov sa nachádzal v Žiline 20,3 % a najmenej v Turčianskych Tepliciach 3,3 %. Obývaných domov bolo v okrese Žilina 21,1 % z úhrnu za kraj a v Turčianskych Tepliciach 3,2 %.
Geologická charakteristika.
Celé toto hornaté územie spadá z geomorfologického hľadiska do Západných Karpát. Horské masívy v tejto lokalite sa sformovali pomerne nedávno, v paleogéne. Zásluhou pohybov príkrovov sa vyzdvihovali pôvodné morské sedimenty, z ktorých postupne vznikli impozantné údolia. Rieka Váh územie nápadne rozdeľuje na dve časti:
Dejiny.
Po páde Veľkomoravskej ríše v roku 907, ku ktorej územie patrilo, bolo od 12. storočia prakticky až do roku 1918 súčasťou uhorského kráľovstva. V 13. storočí na obranu proti mongolským nájazdom bola vybudovaná sieť hradov (Hričov, Považský, Košecký, Lietavský, Strečniansky). 16. storočie znamenalo pre miestnych obyvateľov chudobu a strach, hlavne pred tureckou okupáciou a živelnými pohromami. Ku koncu 19. storočia tu bola zavedená železnica a v údolí Váhu začal prekvitať priemysel.

</doc>
<doc id="3878" url="https://sk.wikipedia.org/wiki?curid=3878" title="Žilina (okres)">
Žilina (okres)

Polohopis.
Okres je súčasťou Horného Považia. Veľkú časť rozlohy okresu zaberá najmä v jeho centrálnej časti Žilinská kotlina, na západe potom Bytčianska kotlina a okrajové časti patria okolitým pohoriam. Časť hraníc okresu vedie po hrebeňoch okolitých pohorí, pričom najvýraznejším je hrebeň Malej Fatry na východe. Juhozápadná časť prechádza Strážovskými a Súľovskými vrchmi, západná a severozápadná hrebeňom Javorníkov a severná Kysuckou vrchovinou. Vo východnej časti žilinského okresu sa na území Krivánskej Fatry nachádza národný park.
Územie susedí na severe s okresmi Čadca a Kysucké Nové Mesto, na západe s okresmi Bytča, Považská Bystrica a Ilava, na juhu s okresom Prievidza a na východe s okresmi Martin a Dolný Kubín.
Vodstvo.
Z východu na západ preteká rieka Váh, ktorá postupne priberá vo Varíne pravostrannú Varínku, v Budatíne Kysucu a v Strážove Rajčianku. Na Váhu sa nachádza Vodné dielo Žilina a Vodná nádrž Hričov, menšie vodné plochy sa nachádzajú pri Šuji (Čierňanský rybník) a pri Rosine (odkalovacia nádrž). Vodné toky, ktoré všetky patria do povodia Váhu, majú snehovo-dažďový vodný režim s najvyššími prietokmi na jar počas topenia snehu a počas letných a jesenných búrok. 
Doprava.
Poloha okresu s ekonomicky a hospodársky významným krajským mestom a prirodzené tranzitné koridory vytvorili predpoklad pre budovanie železničných tratí i cestných komunikácii. V Žiline sa stretávajú železničné trate od Košíc (od východu), Ostravy (zo severu), Bratislavy (od západu) a Rajca (od juhu). Cestné koridory vedú po medzinárodných cestách E50 (smer od Trenčína na Košice), E75 (smer od Ostravy na Bratislavu) a E442 (smer od Olomouca). Otvorením úseku diaľnice D1 medzi Lietavskou Lúčkou a Dubnou Skalou sa veľká časť tranzitnej dopravy presunula mimo krajského mesta. Mimo medzinárodných koridorov E50, E442 a E75, trasovaných okrajom mesta, vedie hlavný dopravný prúd po ceste I/61 od Bytče na cestu I/18 do Vrútok, po ceste I/11 od Čadce a I/64 od Prievidze. Nezanedbateľná časť dopravy prechádza aj po ceste II/507 na Bytču, II/583 na Terchovú a II/517 na Považskú Bystricu.
Kultúra v okolí Žiliny.
Okolie Žiliny sa z etnografického hľadiska javí ako mozaika väčších alebo menších svojráznych podoblastí, ktoré možno všeobecnejšie začleniť do stredoslovenskej národopisnej oblasti. Na diferenciáciu ľudovej kultúry tu mali vplyv predovšetkým hospodárske, spoločenské, geografické podmienky a svoju úlohu zohrala aj príslušnosť k jednotlivým feudálnym panstvám (starohradské-varínske, strečnianske, budatínske, lietavské, hričovské a považské). Hoci sa utvárajú podmienky pre jazykové, kultúrne i hospodárske zjednotenie, nárečová a kultúrna svojráznosť niektorých oblastí sa zachovala dodnes. 
Okolie Žiliny môžeme z národopisného hľadiska rozdeliť zhruba na tieto časti:
Prvé písomné zmienky o väčšine obcí okolia Žiliny sú z 13. a 14. storočia. Neskôr, počas valašskej a kopaničiarskej kolonizácie, boli osídlené obce pri horných tokoch riek a na úpätiach hôr Malej Fatry (Lysica, Dolná a Horná Tižina, Terchová).
Obyvateľstvo starého kultúrneho územia úrodnejšej časti okolia Žiliny sa zaoberalo poľnohospodárstvom, roľníci horských kopaničiarskych obcí boli viac zameraní na chov hospodárskych zvierat. Obrábali aj vysoko položené polia a využívali horské pasienky v odľahlom chotári, kde mali vybudované letné príbytky a maštale, tzv. "bačoviská" (cholvarky). Väčší význam mal salašnícky chov oviec s produkciou mliečnych výrobkov, mäsa, vlny a kožušiny. Úžitok prinášalo napokon aj výdatné hnojenie košarovanej pôdy. Salašnícka forma chovu oviec sa do súčasnosti zachovala vo viacerých obciach severozápadného Slovenska a v Terchovej a Belej pri Varíne nadobudla charakter družstevnej veľkovýroby.
Hlavné zamestnanie – poľnohospodárstvo a chov hospodárskych zvierat nestačilo pokryť životné potreby a ľudia boli nútení hľadať vedľajšie možnosti zárobku. Muži horských dedín sa zaoberali ťažbou, transportom a spracovávaním dreva. Boli to drevorubači, píliari, šindliari, furmani, pltníci a výrobcovia dreveného riadu a náradia. Doplnkovým zamestnaním Čičmancov bolo sklenárstvo, papučiarstvo a podomové obchodníctvo. Známym zamestnaním mužov z Veľkého Rovného, Kolárovíc, Kotešovej a Dlhého Poľa bolo drotárstvo. Podnetom k jeho rozšíreniu bola existencia výroby drôtu v blízkom Sliezsku. Drotári z okolia Bytče a z Kysúc mali dielne vo viacerých krajinách Európy a Ameriky.
Začiatkom 20. storočia a najmä po prvej svetovej vojne pod vplyvom zmenených hospodársko-spoločenských podmienok drotárstvo postupne zaniká. Starí majstri zanechali remeslo, niektorí ho nahradili výrobou a opravou plechového riadu, iní prešli na podomový obchod s galantériou.
V súčasnom období prudkého vývoja a socializácie dediny, obyvatelia našli dobré zamestnanie v podnikoch, továrňach a závodoch severozápadného Slovenska.
Kroj.
Ľudový odev okolia Žiliny patrí v porovnaní s južnými krajmi Slovenska k najjednoduchším. Základným materiálom odevu tu dlho ostalo ľanové plátno, súkno, koža a kožušina. V niektorých drotárskych obciach, napríklad vo Veľkom Rovnom, Kolároviciach a Dlhom Poli, boli domácky vyrábané materiály už v druhej polovici 19. storočia nahradené továrenskými textíliami. Sviatočné sukne sa šili z jemného bieleho plátna, kabátiky a živôtky z hodvábu a listeru. Drotári zamenili tradičný odev odevom mestským v súvislosti so svojím zamestnaním o niekoľko desaťročí skôr ako muži obcí pastiersko-roľníckych.
Do sviatočného ženského odevu Rajeckej doliny prenikla v 19. storočí modrotlač. K bielym ľanovým sukniam a rukávcom sa nosili zástery s veľkým kvetinovým modrotlačovým vzorom. Inde v okolí Žiliny to boli drobnovzorové modrotlačové sukne s našitým živôtikom, tzv. šorce. Základnými súčiastkami mužského ľudového odevu boli súkenné nohavice, košeľa, opasok, vlnené pančuchy, krpce a klobúk. Muži z Terchovskej doliny mali vo sviatok tento odev obohatený čiernou vlnenou vestou, tzv. kabátom s červenými alebo zelenými výložkami a radmi kovových gombíkov.
Odev obyvateľov väčšiny obcí okolia Žiliny nebol vyšívaný. Iba v Rajeckej doline má výšivka starú tradíciu. Boli ňou okrášlené sviatočné rukávce, čepce žien a košele mužov. Najbohatšie vyšívaný odev je čičmiansky kroj. Pozoruhodné sú riasené sukne, rukávce a najmä sviatočné, pôvodne svadobné zástery s vložkou plochej výšivky a dvojitého výrezu, tzv. žilinskej roboty. Čičmiansky odev si doteraz zachoval bielu farebnosť plátna a súkna a viaceré zaujímavé, starodávne prvky, napríklad spôsob úpravy a pokrytia dvojrohého účesu, zavinutie hlavy do jednoduchého pása plátna, tzv. podvíky, dvojzásterový odev na všedný deň a opásanie drieku do červeného vlneného pása, pleteného domácky na krosienkach. Mužský odev pozostával z bohato vyšívanej košele, súkenných nohavíc, opaska, vlnených pančúch, krpcov a klobúka.
Kým čičmianski muži, sklenári, papučiari, podomoví obchodníci a sezónni poľnohospodári robotníci prestávali nosiť tradičný odev už koncom 19. storočia, ženy ho všeobecne nosili takmer do polovice 20. storočia. V súčasnosti si kroje odievajú len niektoré staršie ženy, ktorých je ale už málo. Ostatní občania si ich spontánne obliekajú pri slávnostných príležitostiach, predovšetkým pri folklórnych slávnostiach.

</doc>
<doc id="3881" url="https://sk.wikipedia.org/wiki?curid=3881" title="Vektorový priestor">
Vektorový priestor

Vektorový priestor (niekedy sa používa aj pomenovanie lineárny priestor) je abstraktný pojem, ktorý má mnohé použitia v matematike. Je predmetom skúmania algebraickej disciplíny lineárna algebra.
"Vektory" nemusia byť vektormi tak, ako ich chápeme v geometrii, môže to byť ľubovoľný matematický objekt spĺňajúci nasledujúce axiómy vektorového priestoru; napríklad polynómy stupňa ≤"n" s reálnymi koeficientami z vektorového priestoru.
Definícia.
Nech "F" je pole. Nech "V" je množina, na ktorej je daná binárna operácia "+", a nech je každému formula_1, formula_2 priradený prvok formula_3, pričom:
 1) formula_4 je komutatívna grupa
pre ľubovoľné formula_5, formula_6 formula_7 "V" a "c","d" formula_7 "F" platí:
 2) formula_9 (distributívny zákon)
 3) formula_10
 4) formula_11 (asociativita)
 5) formula_12
potom formula_13 je vektorový priestor nad poľom formula_14.
Vektorové priestory vo fyzike.
Bra-Ket formalizmus.
Vektory formula_15 tvoria vektorový priestor (alebo lineárny priestor), ak ich ľubovoľná lineárna kombinácia
formula_16
patrí taktiež do tohoto priestoru. 
Pri aplikáciách v kvantovej mechanike môžu byť koeficienty formula_17 komplexné čísla.
Priestoru ket-vektorov je antilineárne priradený duálny priestor bra-vektorov:
formula_18,
kde hviezdička formula_19 označuje komplexné združenie. V konkrétnom prípade vlnovej mechaniky sú ket-vektory formula_15 vlnové funkcie formula_21 a bra-vektory formula_22 sú komplexne združené vlnové funkcie formula_23. 
Skalárny súčin 
formula_24
je definovaný pre ľubovoľnú dvojicu ket-vektor formula_25 a bra-vektor formula_26. Skalárny súčin je komplexné číslo a má tú vlastnosť, že
formula_27.
Dôsledkom toho je, že formula_28 je reálne číslo. Taktiež požadujeme, aby bolo kladné: 
formula_29.
Za týmto požiadavkom sa skrýva predstava, že formula_28 zodpovedá druhej mocnine dĺžky vektoru formula_25.
V konkrétnom vyjadrení vlnovej mechaniky zodpovedá skalárny súčin integrálu
formula_32, ktorý má zjavne vlastnosť formula_27, rovnako ako
formula_34 má vlastnosť formula_29, pretože formula_36 je kladné.
Vzťah medzi ket-vektormi a fyzikálnymi stavmi zodpovedá tzv. paprskovej reprezentácii. To znamená, že formula_25 a formula_38 vyjadrujú rovnaký fyzikálny stav pre ľubovoľné nenulové komplexné číslo formula_39.

</doc>
<doc id="3882" url="https://sk.wikipedia.org/wiki?curid=3882" title="Dmitrij Ivanovič Mendelejev">
Dmitrij Ivanovič Mendelejev

Dmitrij Ivanovič Mendelejev (; * 8. február [jul.: 27. január] 1834, Toboľsk† 2. február [jul.: 20. január] 1907, Petrohrad) bol ruský chemik, ktorý vytvoril prvú verziu periodickej tabuľky chemických prvkov. Vychádzal pri tom z výskumov svojich predchodcov. Usporiadanie prvkov do skupín mu umožnilo predpovedať vlastnosti prvkov, ktoré ešte neboli objavené
Životopis.
Mladosť a raná kariéra.
Narodil sa 8. februára v rodine gymnaziálneho učiteľa ako najmladší syn zo 17 detí. Otec bol Ivan Pavlovič Mendelejev a matka Marija Dmitrijevna Mendelejevová (rodená Kornilievová). Keď mal 14 rokov, jeho otec zomrel, Mendelejev začal navštevovať gymnázium v Toboľsku. V 1849 Mendelejev ukončil gymnázium a urobil prijímačky na Vysokú školu v Petrohrade.
V roku 1849 sa s matkou a súrodencami presťahoval do Petrohradu, kde v roku 1850 začal navštevovať Štátnu univerzitu v Petrohrade, v tomto roku mu mama zomrela. Po vyštudovaní, mu diagnostikovali tuberkulózu, ktorá ho prinútila odísť v roku 1855 na Krymský polostrov blízko Čierneho mora, kde sa stal hlavným chemikom miestneho gymnázia. Do Petrohradu sa vrátil v roku 1856 úplne uzdravený.
Pokračovanie vo výskume.
Medzi rokmi 1859 a 1861 pracoval na hustote plynov v Paríži a na spektroskopii s Gustavom Robertom Kirchhoffom v Heidelbergu. Predpovedal vtedy napríklad existenciu kritického bodu plynov. V roku 1863, po návrate do Ruska, sa stal profesorom chémie na Technologickom inštitúte a na Univerzite v Petrohrade. V tom istom roku sa oženil s Feozvou Nikitičnou Leščevovou (manželstvo sa skončilo rozvodom). Neskôr si zobral Annu Ivanovnu Popovovú; ich dcéra Ľubov sa stala ženou známeho básnika Alexandra Bloka.
Periodická tabuľka.
Zoradil prvky podľa atómovej hmotnosti do systému, známeho dnes ako periodická tabuľka prvkov, kde ich vlastnosti vyplývali z ich atómových hmotností (v súčasnosti zoradené podľa atómových čísel). Tento systém bol prevratný. Až do roku 1869, kedy Mendelejev svoj objav, po dlhom porovnávaní charakteristík všetkých známych prvkov, zverejnil, chýbali chémii všeobecné teoretické základy. Mendelejev publikoval svoju prvú tabuľku prvkov v časopise Ruskej chemickej spoločnosti v roku 1869, o rok neskôr predložil tabuľku presnejšiu, doplnenú o dva ďalšie prvky. Práca z roku 1870 mala názov "Prirodzená sústava prvkov". Mendelejevovo dielo je tým ohromnejšie, že vtedy mal k dispozícii iba obmedzené poznatky o prvkoch. Niektoré prvky ešte neboli objavené a niektoré boli chybne klasifikované. Napríklad sa za prvok považovala vzácna zemina nazývaná „"didym"“, ktorú na zmes prvkov skutočne ďalej chemicky nedeliteľných (samárium, a dva nové prvky prazeodým a neodým) rozložil až Bohuslav Brauner v roku 1882.
Mendelejev zoradil všetky známe prvky podľa stúpajúcich atómových hmotností a štúdiom vzniknutej tabuľky zistil iné zákonitosti, ktoré mu umožnili predpovedať objav neznámych prvkov, a predpovedal ich fyzikálne a chemické vlastnosti. Predpovedal existenciu ôsmich nových prvkov, ktoré pomenoval menom ich známych susedov v tabuľke s predponami jazyka Sanskrit: EKA ("prvý najbližší": ekakremík, ekahliník, ekabór) DVI (druhý) a TRI (tretí).
V roku 1871 Mendelejev zverejnil publikáciu, predpovedajúcu objavy týchto prvkov, dokonca ich aj opísal. Vedecký svet mu nedôveroval, no v roku 1875 objavil Lecoq de Boisbaudran gálium spektrálnou analýzou vo sfalerite, totožné s Mendelejovým "ekahliníkom". Dokonca hmotnosť prvku, Mendelejevom predpokladaná, bola presnejšia ako Boisbsaudranovo prvé meranie. Periodická sústava triumfovala po objavení skandia Larsom Fredrikom Nilsonom (1879) s vlastnosťami Mendelejevom predpokladaného "ekabóru", a germánia ("ekakremík") Clemensom Winklerom (1886) pri analýze nerastu argyroditu.
O všeobecné prijatie periodickej sústavy prvkov sa zaslúžil aj český chemik Bohuslav Brauner (18551935), Mendelejovov priateľ a spolupracovník, ktorý na želanie autora doplnil obsiahlu kapitolu o vzácnych prvkoch neskoršie vydanej slávnej Mendelejovej knihy Základy chémie (18691871).
Mendelejev publikoval 400 prác (vrátane prác z fyziky a metrológie), napríklad práce o pôvode ropy a o jej priemyselnom spracovaní a roztokoch.
Neskoršia činnosť.
Pre rozpory s vládou musel Mendelejev opustiť v roku 1890 univerzitu, nikdy sa nestal členom Ruskej Akadémie vied. 17. augusta 1890 opustil Univerzitu v Petrohrade. Ako uznanie dostal od Kráľovskej spoločnosti v Londýne v roku 1882 Davyho medailu a v roku 1905 Compleyho medailu. Všetci chemici ho uznávali, jeho dielo ovplyvnilo vývoj všetkých odvetví akademickej anorganickej chémie a na dôkaz svojej úcty mu spoločne venovali pohár z hliníka (vtedy najvzácnejšieho kovu).
Zomrel v Petrohrade na zápal pľuc.
Ocenenia.
Po Mendelejevovi je pomenovaný kráter na Mesiaci, minerál mendelejevit a 101. prvok mendelévium.

</doc>
<doc id="3883" url="https://sk.wikipedia.org/wiki?curid=3883" title="7. február">
7. február



</doc>
<doc id="3884" url="https://sk.wikipedia.org/wiki?curid=3884" title="1907">
1907



</doc>
<doc id="3889" url="https://sk.wikipedia.org/wiki?curid=3889" title="1850">
1850



</doc>
<doc id="3893" url="https://sk.wikipedia.org/wiki?curid=3893" title="1787">
1787



</doc>
<doc id="3894" url="https://sk.wikipedia.org/wiki?curid=3894" title="12. december">
12. december



</doc>
<doc id="3895" url="https://sk.wikipedia.org/wiki?curid=3895" title="1788">
1788



</doc>
<doc id="3896" url="https://sk.wikipedia.org/wiki?curid=3896" title="1789">
1789



</doc>
<doc id="3897" url="https://sk.wikipedia.org/wiki?curid=3897" title="1791">
1791



</doc>
<doc id="3898" url="https://sk.wikipedia.org/wiki?curid=3898" title="1792">
1792



</doc>
<doc id="3899" url="https://sk.wikipedia.org/wiki?curid=3899" title="1863">
1863



</doc>
<doc id="3901" url="https://sk.wikipedia.org/wiki?curid=3901" title="26. jún">
26. jún



</doc>
<doc id="3902" url="https://sk.wikipedia.org/wiki?curid=3902" title="25. jún">
25. jún



</doc>
<doc id="3903" url="https://sk.wikipedia.org/wiki?curid=3903" title="21. jún">
21. jún



</doc>
<doc id="3904" url="https://sk.wikipedia.org/wiki?curid=3904" title="23. máj">
23. máj



</doc>
<doc id="3905" url="https://sk.wikipedia.org/wiki?curid=3905" title="28. apríl">
28. apríl



</doc>
<doc id="3906" url="https://sk.wikipedia.org/wiki?curid=3906" title="6. február">
6. február



</doc>
<doc id="3907" url="https://sk.wikipedia.org/wiki?curid=3907" title="9. január">
9. január



</doc>
<doc id="3908" url="https://sk.wikipedia.org/wiki?curid=3908" title="2. január">
2. január



</doc>
<doc id="3909" url="https://sk.wikipedia.org/wiki?curid=3909" title="7. december">
7. december



</doc>
<doc id="3910" url="https://sk.wikipedia.org/wiki?curid=3910" title="Indiana">
Indiana

Indiana je štát USA. Indiana je 38. najväčším štátom podľa rozlohy a 17. najobývanejším z 50 štátov USA. Hlavným a najväčším mesto je Indianapolis. Indiana bola prijatá do Spojených štátov ako 19. americký štát 11. decembra 1816. Indiana hraničí na severozápade s jazerom Michigan, na severe s Michiganom, na východe s Ohiom, na juhu a juhovýchode s Kentucky a na západe s Illinois. 
Predtým, ako sa stala územím, obývali Indianu tisíce rokov rôzne domorodé obyvateľstvá a miestni Američania. 
Geografia.
Zo severu je ohraničený jazerom a štátom Michigan, z východu je štát Ohio, z juhovýchodu a juhu Kentucky a zo západu Illinois. Hlavným a zároveň najväčším mestem je Indianapolis.

</doc>
<doc id="3914" url="https://sk.wikipedia.org/wiki?curid=3914" title="1816">
1816



</doc>
<doc id="3915" url="https://sk.wikipedia.org/wiki?curid=3915" title="11. december">
11. december



</doc>
<doc id="3918" url="https://sk.wikipedia.org/wiki?curid=3918" title="Illinois">
Illinois

Illinois je štát USA. Do únie vstúpil 3. decembra 1818 ako 21. štát v poradí. Jeho názov pochádza zo slova "Illiniwek", ktorým sa označovalo niekoľko pôvodných kmeňov.
Geografia.
Illinois leží na severe USA pri Michiganskom jazere. Susedné štáty sú Wisconsin na severe, Iowa a Missouri na západe, Kentucky na juhu, a Indiana na východe. Illinois tiež susedí zo štátom Michigan, ale len vodnou hranicou v Michiganskom jazere. Najväčším mestom štátu Illinois je Chicago, hlavným mestom je Springfield. Illinois má približne 12,8 mil. obyvateľov a je piatym najľudnatejším štátom USA.
Klíma.
Na klímu veľmi vplýva kontinentalita, ktorá spôsobuje rôznosť klímy a extrémne výkyvy počasia. V Illinois sú časté búrky, tornáda a výdatné snehové búrky spojené so studenými vlnami, ktoré môžu priniesť ochladenie i o 40 °C. Illinois má vlhké kontinentálne podnebie s horúcimi, vlhkými letami a studenými zimami. Najjužnejšie časti štátu, južne od mesta Corbondale majú vlhké subtropické podnebie s miernejšou zimou. Zrážky sa v priemere pohybujú od 890 na juhu až po 1200 mm zrážok v severných častiach. Bežne snehová pokrývka presahuje 96 cm, v Chicagu a v severnejších častiach, zatiaľ čo v južných častiach nepresiahne 35 cm snehu. Rekord najvyššej snehovej pokrývky v Chicagu je zo zimy 1978/79 a to 228 cm. Najvýdatnejšie sneženie bolo zaznamenané 26.januára 1967, kedy v priebehu 10 hodín spadlo 58 cm snehu. Maximálna teplota bola nameraná 14.júla 1954 a to 47 °C. Najnižšiu namerali 15.januára 2009 a to −39 °C. 
Ekonomika.
Najvýznamnejšími poľnohospodárskymi produktami sú: kukurica, sója, dobytok, mliečne produkty a pšenica. Najrozšírenejšími priemyselnými odvetviami sú: strojárstvo, potravinárstvo, chemický priemysel, elektrotechnický priemysel, metalurgia farebných kovov, dopravné strojárstvo. Významné sú tiež náleziská uhlia a ropy.

</doc>
<doc id="3923" url="https://sk.wikipedia.org/wiki?curid=3923" title="3. december">
3. december



</doc>
<doc id="3924" url="https://sk.wikipedia.org/wiki?curid=3924" title="Springfield (Illinois)">
Springfield (Illinois)

Springfield je hlavné mesto Illinois, štátu USA. Okresné mesto Sangamon County. Žije tu vyše 117 000 obyvateľov (sčítanie 2013). 

</doc>
<doc id="3925" url="https://sk.wikipedia.org/wiki?curid=3925" title="1817">
1817



</doc>
<doc id="3926" url="https://sk.wikipedia.org/wiki?curid=3926" title="10. december">
10. december



</doc>
<doc id="3931" url="https://sk.wikipedia.org/wiki?curid=3931" title="Havaj (štát USA)">
Havaj (štát USA)

Havaj alebo Hawaj (po havajsky: "Hawai‘i") je 50. štát USA. Leží na Havajských ostrovoch v Tichom oceáne. Je 1 zo 4 štátov USA, ktoré boli kedysi nezávislé. Havajské ostrovy zjednotil v roku 1810 kráľ Kamehameha I. Zostali nezávislé až do 17. januára 1893, keď americkí podnikatelia nezákonne zvrhli kráľovnú Liliuokalani a o päť rokov sa Havaj stal územím Spojených štátov. 21. augusta 1959 Havaj vstúpil do únie ako 50. štát USA. Skladá sa z 8 hlavných ostrovov: Havaj (Big Island), O‘ahu, Maui, Kaho‘olawe, Lāna‘i, Moloka‘i, Kaua‘i a Ni‘ihau. Dokopy sa Havaj skladá zo 137 ostrovov. Hlavné mesto je Honolulu na O‘ahu, kde žijú ⅔ populácie Havaja.
Hymna Havaja je "Hawai‘i Pono‘ī", čo znamená Havajskí ľudia.

</doc>
<doc id="3935" url="https://sk.wikipedia.org/wiki?curid=3935" title="Indianapolis">
Indianapolis

Indianapolis je hlavné a najväčšie mesto Indiany, štátu USA.
Má rozlohu 963,5 km² a žije tu 852 866 obyvateľov (2013).
Demografia.
Rasové zloženie:
Hispánci, alebo Latinos, zároveň členovia jednej z rás, tvorili 6,2 % obyvateľstva.

</doc>
<doc id="3936" url="https://sk.wikipedia.org/wiki?curid=3936" title="21. august">
21. august



</doc>
<doc id="3937" url="https://sk.wikipedia.org/wiki?curid=3937" title="Honolulu">
Honolulu

Honolulu je hlavné a najväčšie mesto Hawaja, štátu USA.
Ďalším názvom pre toto mesto je križovatka Pacifiku. Honolulu leží na ostrove O‘ahu. Bolo založené v roku 1816 a v roku 1845 sa stalo hlavným mestom Hawajského kráľovstva. Štvrť mesta Waikiki je známym cieľom turistov. Ďalšie známe štvrte sú Ala Moana, Mānoa a Kaka‘ako.

</doc>
<doc id="3938" url="https://sk.wikipedia.org/wiki?curid=3938" title="Florida">
Florida

"O rovnomennom polostrove pozri Florida (polostrov). "
Florida je štát v juhovýchodnej časti Spojených štátov, ktorý na západe hraničí s Mexickým zálivom, na severozápade s Alabamou, na severe s Georgiou, na východe s Bahamami a Atlantickým oceánom a na juhu s Floridským prielivom a Kubou. Je to jediný štát, ktorý hraničí s Mexickým zálivom aj s Atlantickým oceánom. S počtom obyvateľov presahujúcim 21 miliónov je tretím najľudnatejším štátom v krajine a v hustote obyvateľstva sa od roku 2020 nachádza na ôsmom mieste. Rozprestiera sa na ploche , čo ho radí na 22. miesto spomedzi 50 štátov. Metropolitná oblasť Miami, ukotvená mestami Miami, Fort Lauderdale a West Palm Beach, je najväčšou metropolitnou oblasťou štátu s počtom obyvateľov 6,138 milióna a najľudnatejším mestom štátu je Jacksonville s počtom obyvateľov 949 611. K ďalším významným populačným centrám Floridy patria Tampa Bay, Orlando, Cape Coral a hlavné mesto štátu Tallahassee.
Rôzne indiánske kmene obývali Floridu už najmenej pred 14 000 rokmi. V roku 1513 španielsky objaviteľ Juan Ponce de León ako člen conquistadorov Španielskeho kráľovstva ako prvý známy Európan pristál na pevnine a nazval tento región "La Florida" pre jeho sviežu zeleň a veľkonočné obdobie (v španielčine "Pascua Florida"). Florida sa následne stala prvou oblasťou na americkom kontinente, ktorú trvalo osídlili Európania, pričom španielska kolónia St. Augustine založená v roku 1565 je najstarším nepretržite obývaným mestom. Florida bola španielskym územím, ktoré Veľká Británia často napádala a túžila po ňom, kým ho Španielsko v roku 1819 odstúpilo USA výmenou za vyriešenie hraničného sporu pozdĺž rieky Sabine v španielskom Texase. Florida bola 3. marca 1845 prijatá za 27. štát a bola hlavným dejiskom seminolských vojen (1816 - 1858), najdlhších a najrozsiahlejších indiánskych vojen v dejinách USA. Štát vystúpil z Únie 10. januára 1861, čím sa stal jedným zo siedmich pôvodných konfederovaných štátov, a po občianskej vojne bol 25. júna 1868 opäť prijatý do Únie.
Od polovice 20. storočia zaznamenala Florida rýchly demografický a hospodársky rast. Jej hospodárstvo s hrubým štátnym produktom (GSP) vo výške 1,4 bilióna USD je štvrté najväčšie spomedzi všetkých štátov USA a 16. najväčšie na svete; hlavnými odvetviami sú cestovný ruch, pohostinstvo, poľnohospodárstvo, nehnuteľnosti a doprava. Florida je svetoznáma vďaka svojim plážovým letoviskám, zábavným parkom, teplému a slnečnému podnebiu a námornej rekreácii; atrakcie ako Walt Disney World, Kennedyho vesmírne stredisko a Miami Beach priťahujú ročne desiatky miliónov návštevníkov. Florida je obľúbenou destináciou pre dôchodcov, sezónnych dovolenkárov a domácich aj zahraničných migrantov; nachádza sa tu deväť z desiatich najrýchlejšie rastúcich komunít v USA. Blízkosť oceánu formovala kultúru, identitu a každodenný život štátu; koloniálna história a postupné migračné vlny sa odrážajú v afrických, európskych, domorodých, latinskoamerických a ázijských vplyvoch. Florida prilákala alebo inšpirovala niektorých z najvýznamnejších amerických spisovateľov vrátane Ernesta Hemingwaya, Marjorie Kinnan Rawlingsovej a Tennesseeho Williamsa a naďalej priťahuje celebrity a športovcov, najmä v oblasti golfu, tenisu, automobilových pretekov a vodných športov. Florida sa považuje za bojový štát v amerických prezidentských voľbách, najmä v rokoch 2000, 2016 a 2020.
Približne dve tretiny Floridy zaberajú polostrov medzi Mexickým zálivom a Atlantickým oceánom. Má najdlhšie pobrežie v Spojených štátoch, ktoré sa tiahne v dĺžke približne 2 170 km, bez mnohých bariérových ostrovov. Florida má 4 510 ostrovov s rozlohou 4,0 ha alebo väčšou, čo je po Aljaške druhý najväčší počet zo všetkých štátov. Veľká časť Floridy sa nachádza na úrovni mora alebo blízko nej a vyznačuje sa sedimentárnou pôdou. Je najrovinatejším štátom v krajine, s najnižším výškovým bodom spomedzi všetkých štátov USA, len 105 metrov.
Podnebie na Floride sa mení od subtropického na severe po tropické na juhu. Okrem Havaja je to jediný štát s tropickým podnebím a jediný kontinentálny štát s tropickým podnebím, ktorý sa nachádza v južnej časti štátu, a s koralovým útesom. Florida má niekoľko jedinečných ekosystémov vrátane národného parku Everglades, ktorý je najväčšou tropickou divočinou v USA a patrí medzi najväčšie v Amerike. Medzi unikátne voľne žijúce živočíchy patria aligátor americký, krokodíl americký, plameniak americký, lyžičiak ružový, floridský panter, delfín skákavý a kapustňák. Floridský útes je jediným živým koralovým bariérovým útesom na kontinente Spojených štátov a tretím najväčším systémom koralových bariérových útesov na svete po Veľkom bariérovom útese a bariérovom útese Belize.
Dejiny.
V roku 1819 bola Florida odkúpená od Španielska. Do únie vstúpila 3. marca 1845 ako 27. v poradí.
Obyvateľstvo.
Na "Floride" žije podľa údajov z roku 2010 viac ako 18 miliónov obyvateľov, čo je o 17 % viac ako v roku 2000. Florida je jedným z najrýchlejšie rastúcich štátov USA a to predovšetkým vďaka veľkému dopytu po práci, miernej klíme a relatívne nízkym nákladom na bývanie.
Náboženstvo.
Florida je väčšinou protestantská s veľkou katolíckou komunitou, ktorá rastie spolu s imigráciou. Je tu tiež veľa židov, viac ako v ktoromkoľvek z južných štátov USA.

</doc>
<doc id="3944" url="https://sk.wikipedia.org/wiki?curid=3944" title="Albánsko">
Albánsko

Albánsko (), dlhý tvar Albánska republika (albán. "Republika e Shqipërisë") je štát v juhovýchodnej Európe ležiaci v západnej časti Balkánskeho polostrova a na pobreží Jadranského a Iónskeho mora.
Na severozápade susedí s Čiernou Horou, na severovýchode so Srbskom, na východe so Severným Macedónskom, na juhu a juhovýchode s Gréckom a taktiež má námornú hranicu s Talianskom na západe (v Otrantskom prielive). Hranice prechádzajú cez vysoké pohoria a cez veľké jazerá – Skadarské jazero na severe a Ochridské a Prespanské jazero na východe. Pohoria zaberajú väčšinu územia, nížiny necelú tretinu.
V Albánsku dnes žijú približne 3 milióny obyvateľov (odhad z roku 2018). Hlavným a najväčším mestom je Tirana, úradným jazykom je albánčina. Etnicky a kultúrne ide o pomerne homogénnu krajinu, ktorú z 83 % tvoria Albánci a z 59 % moslimovia (údaj podľa sčítania obyvateľstva z roku 2011). Najpočetnejšou etnickou menšinou sú Gréci (0,9 % v roku 2011), ktorí obývajú najmä oblasť južného Albánska, tradične nazývanú Severný Epirus ("Epiri i Veriut").
Albánsko je členom Organizácie spojených národov (OSN), Organizácie Severoatlantickej zmluvy (NATO), Organizácie pre bezpečnosť a spoluprácu v Európe (OBSE), Rady Európy, Svetovej obchodnej organizácie (WTO), Stredoeurópskej zóny voľného obchodu (CEFTA), Organizácie islamskej spolupráce (OIC) a jedným zo zakladajúcich členov Únie pre Stredomorie. Od januára 2003 je potenciálnym kandidátom na vstup do Európskej únie a 28. apríla 2009 albánska vláda o členstvo v Európskej únii formálne požiadala.
Albánsko je parlamentnou republikou so zmiešanou ekonomikou. Reformy a transformácie trhu otvorili krajinu zahraničným investíciám, najmä čo sa týka rozvoja energetického priemyslu, dopravnej infraštruktúry, služieb a cestovného ruchu. Krajina sa neustále pokúša naštartovať ekonomický rast, ktorý by pomohol znížiť úroveň chudoby. V roku 2019 krajina dosiahla 66,5 v indexe ekonomickej slobody, s vysokým hodnotením v slobode obchodu (87,8) a nízkej miere daňového zaťaženia (86,3), ale s negatívnym hodnotením efektivity justície (30,6) a úrovne korupcie exekutívy (40,4).
Názov a etymológia.
Názov krajiny má antický pôvod, podľa ktorého Albánsko znamená „biela krajina“  (z latinčiny "albus" – biely), v kontraste k susednej Čiernej Hore. Meno známe z väčšiny európskych jazykov sa pôvodne vzťahovalo na južnú časť krajiny nazývanú "Albánia" (z ilýrčiny "olba" – sídlisko, osada). Aj tento názov však z albánskeho slovníka zmizol a už v stredoveku Albánci označovali svoju krajinu ako "Arbëria" (vyslov „Arberia“).
Súčasné vlastné pomenovanie albánskej krajiny "Shqipëria" (vyslov „Štiperia“) vzniklo až v neskorších storočiach. Pôvod nových termínov nie je pritom jednoznačne objasnený. Staršia filologická legenda ich pôvod spája so slovom "shqipe" (čítaj „štipe“ = orol). Podľa oficiálnej verzie tak domáci názov Albánska znamená „krajina skál“ alebo „krajina orlov“. Existuje ale téza, podľa ktorej ide o nový autonym vytvorený v Osmanskej ríši asi v 18. až 19. storočí na základe názvu jazyka. Správnejší sa teda zdá byť výklad, ktorý ukazuje na spojitosť týchto názvov so slovesom "shqiptoj" (čítaj „štiptoj“ = vyslovovať jasne, zrozumiteľne hovoriť).
Dejiny.
Dejiny Albánska začínajú už tisíce rokov pred naším letopočtom. Najstaršie stopy existencie človeka na území dnešného Albánska siahajú až do praveku. Prvé doklady o osídlení regiónu sa datujú do strednému paleolitu (stredná fáza staršej doby kamennej), ktorý zahŕňal časové obdobie zhruba medzi 100 000 – 30 000 rokmi pred našim letopočtom. Dokumentujú to aj bohaté archeologické nálezy, napr. Xarra pri Sarande. Prudký civilizačný vzostup však zažila prehistorická spoločnosť až v neolite, t. j. v mladšej dobe kamennej (zhruba medzi 6000 – 2100 rokmi pred Kr.). Rozvoj tzv. „neolitickej revolúcie“ sa prejavil prechodom k produktívnemu poľnohospodárstvu.
V dobe bronzovej, ktorá trvala približne tisíc rokov – od roku 2100 do roku 1100 pred Kr. – bolo územie dnešného Albánska pomerne husto osídlené. Etnická príslušnosť týchto pravekých ľudí je však nejasná. Pre označenie rôznorodého neindoeurópskeho obyvateľstva, pobývajúceho počas bronzovej éry v južných častiach Balkánu, sa používal názov Pelasgovia. Podľa romantického výkladu, majúceho podobu historického mýtu, predstavovali priamych predkov starovekých Ilýrov a tým i prapredkov dnešných Albáncov.
Starovek.
Prvými historicky doloženými obyvateľmi dnešného územia Albánska boli koncom druhého tisícročia pred našim letopočtom ilýrske kmene indoeurópskeho pôvodu. Patria k najstarším európskym národom vôbec. Ilýri osídlili celý západný Balkán ako nositelia kultúry doby železnej, ktorá nastúpila začiatkom 11. storočia pred Kr. Pravdepodobne sa sformovali z prisťahovalcov a predchádzajúcich tamojších kultúr doby bronzovej. Starobylé ilýrske etnikum po sebe nezanechalo žiadne písomné svedectvo, takže ich najstaršie dejiny navždy zostanú neobjasneným tajomstvom. Prvé písomné správy o Ilýroch pochádzajú až zo 7. storočia pred Kr. od antických autorov.
Dnešní Albánci teda môžu mať pôvod v starovekých Ilýroch, hoci toto tvrdenie je nepodložené. Albánci sú pravdepodobne národ, ktorý vznikol miešaním starovekých balkánskych etník. Ilýri žili v malých skupinách, ktoré sa neskôr začali združovať pod jednotnú správu pod gréckym vplyvom. Na juhu Albánska sa grécke kmene, tzv. Epiróti, začali usadzovať niekedy v 7. až 8. storočí pred Kr. Veľká časť južného Albánska patrila do starovekého Grécka, lebo bola súčasťou kraja Epirus. Časť stredného Albánska neskôr kolonizovali dórske grécke mestské štáty.
V 2. storočí pred Kr. existovalo na území Albánska už niekoľko ilýrskych "kráľovstiev". V tej dobe sa prudko rozvíjalo Rímske impérium. Albánske územie sa javilo ako vhodné predpolie pre ďalšiu expanziu na východ a tak roku 229 pred Kr. vyslal Rím prvé expedičné zbory. Dlhodobé boje medzi Ilýrmi a Rimanmi sa tak skončili porážkou Ilýrov a zánikom kráľovstva. Celá oblasť bola roku 168 pred Kr. podmanená Rímskou ríšou.
Rimanom sa do krajiny podarilo priniesť mier a prosperitu. Postavila sa slávna diaľková cesta zvaná Via Egnatia, ktorá spájala prístavy v Jadranskom mori s Konštantínopolom a merala . V roku 167 po Kr. bola zriadená rozľahlá rímska prefektúra "Illyricum", do ktorej patrilo aj súčasné územie Albánska až do 4. storočia. Príslušnosť k Rímskej ríši nesporne podporila rozvoj hospodárskeho a kultúrneho života, zároveň však mala negatívne dôsledky pre samostatný etnický vývoj Ilýrov, ktorí boli vystavení pozvoľnej asimilácii.
Romanizácii a christianizácii sa vyhli iba ilýrske kmene, žijúce v neprístupných oblastiach, ktoré si naďalej uchovávali svojbytnosť i faktickú nezávislosť. Jedným z nich bol kmeň "Albanoi" (budúci Albánci), sídliaci v horách centrálnej časti krajiny, ktorého existenciu zaznamenal v 2. storočí alexandrijský učenec Klaudios Ptolemaios. Od tohto pomenovania kmeňa bol zrejme odvodený ako názov „"Albánsko"“.
Stredovek.
Roku 395 sa Rímska ríša rozpadla na dve polovice – ríšu Západorímsku a Východorímsku (Byzantskú), ktorej súčasťou sa stalo aj dnešné Albánsko. Vďaka sťahovaniu národov bola celá oblasť Ilýrie od 5. storočia vyplienená Vizigótmi, Hunmi a Ostrogótmi, v 7. a 8. storočí sa tu usadilo veľké množstvo Slovanov, ktorí z veľkej časti pôvodné ilýrske obyvateľstvo asimilovali (oblasť dnešného Slovinska, Chorvátska, Srbska, Bosny a Hercegoviny). Naopak tomu bolo v Albánsku, kde sa Slovania asimilovali s Ilýrmi a svoj jazyk prestali používať. Od 8. storočia je tento región známy ako Albánsko. V 9. až 11. storočí bolo Albánsko čiastočne ovládnuté Bulharskou ríšou. Bulharom sa podarilo obsadiť značné územie, vládu tam zaisťovali dosadení bulharskí feudáli, tzv. "bojari".
Čo sa týka etnického vývoja, z 11. storočia pochádzajú najstaršie správy o Albáncoch ako národe. Nachádzame ich v byzantských kronikách, ktoré hovoria, že albánski horali sa neustále rozširovali zo svojich sídel smerom na juh, k nížinatým krajom. Roku 1081 albánske územie napadli a obsadili Normani, ktorých koncom 12. storočia vytlačili talianski osídlenci. Obchodné kontakty talianskymi mestami znovu oživili ekonomiku. Vďaka prosperite sa sformovali aj rane stredoveké štáty. Prvý samostatný albánsky štát, Arberešské kniežatstvo, bol založený v roku 1183. Arberešské kniežatstvo si však tiež udržalo svoju samostatnosť iba krátku dobu a v roku 1261 bola Byzantská ríša opäť rekultivovaná.
Mocenské pomery v priestore dnešného Albánska často zmenili. Nesváry medzi jednotlivými kniežatstvami umožnili ovládnutie albánskeho územia susednými štátmi. Nedlho po znovuzískaní väčšiny územia Albánska vzišiel pred Byzanciou na západe nový nepriateľ – Karol I. z Anjou. Roku 1271 vzniklo pod jeho vládou Albánske kráľovstvo ("Regnum Albaniae"). Anjouvský režim si však nezískal medzi obyvateľstvom očakávanú priazeň a lojalitu, čo napomohlo byzantskému cisárstvu v boji proti neapolským posádkam. V 13. a 14. storočí nastáva veľká expanzia Albáncov, ktorí sa usadili v dnešnom severogréckom kraji Epirus. Iné, lúpežné skupiny Albáncov vyplienili Stredné Grécko a Tesáliu, kde aj na istý čas vládli. Albánci sa však v týchto krajoch nemohli usadiť a museli sa vrátiť späť do dnešného Albánska. V rovnakom období grécki vládcovia pozvali albánskych usadlíkov, aby osídlili málo zaľudnené oblasti Grécka.
K definitívnej likvidácii byzantskej nadvlády nad Albánskom došlo v rokoch 1343 – 1347, kedy bolo územie dnešného Albánska začlenené do Srbskej ríše. Navyše, srbská expanzia vyvolala migračnú vlnu Albáncov na juh do Grécka. Albánci, Arvaniti osídlili grécke kraje Atiku, južnú Boiotiu, južnú Eubóju, malé územia na Peloponéze a dostali sa až na ostrovy Ydra, Poros a Salamína. Títo Albánci sa kultúrne pogréčtili, no uchovali si svoj jazyk. V priebehu 2. polovice 14. storočia sa albánske územie rozdrobilo na niekoľko menších feudálnych celkov. Z dlhodobého hľadiska však boje nepriniesli vojna úžitok rodom ani drobným domácim feudálom, ale vonkajším mocnostiam: obchodným republikám Benátkam a Dubrovníku, ale najmä osmanským Turkom.
Turecká vláda.
Na konci stredoveku od polovice 15. storočia bolo Albánsko formálne v područí Osmanskej ríše. Turecké prenikanie a útlak roznietili všeobecný odpor. Albánsky ľud sa neustále sa usiloval vymaniť spod tureckej kontroly. Symbolom protitureckého odboja sa stal národný hrdina Gjergj Kastrioti, známe pod menom Skanderbeg, ktorý zabránil tureckým výbojom v rokoch 1443 – 1468. Jeho centrum bol hrad v Kruji. Po jeho porážke sa Albánsko stalo opäť súčasťou Osmanskej ríše na viac než 400 rokov.
V priebehu 16. až 17. storočia Albánci hromadne prestupovali na islam, od 17. storočia sa stali spolu s bosnianskymi moslimami hlavnou oporou tureckej moci na Balkáne, neplatili dane. Do konca 17. storočia sa stal islam náboženstvom takmer 70% obyvateľstva (hlavne pre vysoké dane uvalené na kresťanov). Na islam prestúpili aj takmer všetci Albánci z Epiru. Na prelome 18. a 19. storočia vznikali v tureckom Albánsku poloautonómne kniežatstvá miestnych vládcov. Sever krajiny sa nachádzal pod vládou šľachtica Mustafa pašu z dynastie Bušatliov (paša skadarský, 1756 – 1831). Do južného Albánska a priľahlých regiónov rozšíril svoju moc Ali paša z Tepeleny (paša janinský, 1790 – 1822). Počas 20. a 30. rokov 19. storočia sa sultánskemu režimu podarilo zlikvidovať oba pašalíky. Moc osmanského impéria však začala postupne slabnúť až ku koncu 19. storočia.
"Pozri aj: Zoznam vládcov Albánska"
Moderné dejiny.
Prvé prejavy moderného nacionalizmu sa datujú do roku 1878, kedy vznikla hnutie tzv. "Prizrenská liga". V tomto období došlo k národnému obrodeniu albánskej reči a kultúry. Miestni vlastenci žiadali vnútornú autonómiu Albánska, čím chceli zabrániť jeho rozdeleniu medzi susedné štáty. Túžba po nezávislosti sa prejavila nielen u Albáncov, čo viedlo k prvej balkánskej vojne, kedy sa proti Osmanskej ríši postavili armády Srbov, Grékov a Bulharov. S úpadkom osmanského panstva bola 28. novembra 1912 vyhlásená nezávislosť Albánska. Počas 1. svetovej vojny bolo územie Albánska striedavo okupované vojskami Rakúska-Uhorska, Francúzska a Grécka. Gréci striedavo ovládali južné Albánsko, tzv. Severný Epirus, pretože tu grécke obyvateľstvo tvorilo až 90%.
Po vojne bola snaha víťazných mocností (Británie, Francúzska a Talianska) rozdeliť albánske územie medzi jeho susedov (Chorvátsko a Grécko). Tento návrh bol však americkým prezidentom Wilsonom vetovaný a tak bolo roku 1920 Albánsko prijaté do Spoločenstva národov. Na počiatku 20. rokov 20. storočia nastúpil k moci autokratický politik Ahmed Zogu, ktorý sa dal vymenovať za monarchu. V roku 1939 bolo Albánsko bez odporu napadnuté a okupované fašistickým Talianskom. Kráľ Viktor Emanuel bol vymenovaný za albánskeho kráľa.
Po začiatku 2. svetovej vojny potom, čo nacistické Nemecko spolu s Talianskom okupovali Juhosláviu a Grécko, boli regióny Kosova a Kamerie pripojené k Albánsku. Preto Albánci podporovali Mussoliniho Taliansko, boli na úkor susedov spojení v bábkovom kráľovstve Viktora Emanuela. Po kapitulácii Talianska sa hromadne pripojili na stranu komunistov v čele s Enverom Hodžom. Tento stav trval až do konca roku 1944, kedy sa Nemci z oblasti stiahli a hranice sa vrátili do pôvodného stavu.
Komunistický režim.
Po druhej svetovej vojne sa k moci (za výdatnej pomoci z Juhoslávie) dostali komunisti. Albánsko nastúpilo na cestu budovania socializmu. Vedúcu pozíciu získala Albánska strana práce a komunistický diktátor Enver Hodža, ktorému sa podarilo vybudovať kult osobnosti. Došlo k znárodneniu priemyslu, industrializácii a kolektivizácii poľnohospodárstva. Hospodársky systém zakazoval súkromné vlastníctvo, a preto zaviedol štátny monopol. Ľudový štát pristúpil k centrálnemu riadeniu a plánovaniu národného hospodárstva. Rozvinul sa tiež zápas o odstránenie negramotnosti a zvýšenie kultúrnej i civilizačnej úrovne obyvateľstva. Ekonomická pomoc zahraničia napomáhala odstrániť vojenské škody v albánskom štáte.
Albánska politika a ekonomika sa stala závislou na pomoci Sovietskeho zväzu. Hodžovi však politický vývoj európskych socialistických krajín nevyhovoval a po určitých politických roztržkách so ZSSR boli pretrhnuté všetky putá s touto krajinou a politická orientácia bola roku 1961 prevedená na komunistickú Čínu. Tento stav trval až do roku 1978, kedy Čína zastavila všetku spoluprácu s Albánskom. V roku 1967 albánska vláda zakázala praktizovanie náboženstva a prehlásila ateizmus ako štátnu doktrínu. Albánsko sa oficiálne stalo prvým ateistickým štátom na svete.
Do roku 1990 bolo Albánsko politicky aj ekonomicky najizolovanejšou krajinou Európy, ktorá sa pri budovaní socializmu opierala o vlastné sily. Komunistický predák Hodža opustil medzinárodnú politickú scénu, smeroval k politike izolacionizmu a rozhodol o stavbe betónových bunkrov pozdĺž štátnych hraníc (viac ako 700 tisíc bunkrov). Vízia albánskej jednoty sa zakladala na nenávisti voči cudzincom. Tento totalitný štát bol plný represií a teroru, keďže veľmi často dochádzalo k porušovaniu základných ľudských práv. Hlavným pilierom režimu bola tajná štátna polícia "Sigurimi", ktorá kontrolovala všetok politický a spoločenský život v krajine. Charakter štátnej bezpečnosti mal pritom obrovský dosah na každodenný život Albáncov (prenasledovanie duchovenstva, zákaz vycestovania, odstránenie tradícií). Albánsky ľud bol podrobený striktne vynucovanej ideológii, s ktorou sa spájali brutálne dôsledky v prípade ich nedodržania. Zhoršila sa aj hospodárska situácia. Bez podpory zahraničných peňazí sa albánska ekonomika vyznačovala totálnou chudobou a zaostalosťou.
Enver Hodža sa udržal vo funkcii až do svojej smrti 11. apríla 1985. Nahradil ho jeho dlhoročný spolupracovník Ramiz Alia (1924 – 2011), ktorý do vlády štátu nastúpil ako 1. tajomník Albánskej strany práce. Pomery sa uvoľnili, zmiernil sa vnútrostranícky teror. Na rozdiel od svojho predchodcu si Ramiz Alia uvedomoval žalostnú hospodársku situáciu krajiny, ktorej mohlo pomôcť jedine rozširovanie kontaktov s vonkajším svetom. Roku 1986 preto začal liberalizačný program a umožnil albánske styky so zahraničím, zrušil všetky zákazy a vyhlásil amnestiu. Na začiatku 90. rokov 20. storočia dochádzalo v Albánsku k opakovaným protivládnym vystúpeniam.
Politické zmeny.
Pád socialistického zriadenia v ostatných európskych krajinách na začiatku 90. rokov 20. storočia viedol k pádu totalitného zriadenia aj v Albánsku (1991). Na konci marca 1991 sa konali prvé slobodné voľby po takmer 70 rokoch. Dňa 15. apríla 1991 sa Albánsko stalo parlamentnou republikou pod názvom Albánska republika. Ramiz Alia podal demisiu, novým prezidentom bol zvolený Sali Beriša. Presadzované politické reformy položili základ demokratickému systému. Albánsko sa zameralo na spoluprácu so Spojenými štátmi. V decembri 1992 požiadalo o prijatie do NATO.
Zmena v politickom systéme nastala v polovici 90. rokov 20. storočia, od kedy znova dochádza k používaniu nedemokratických praktík na presadzovanie moci. Rozmáhala sa korupcia štátnych úradníkov a rastúci organizovaný zločin, pričom politici boli sami súčasťou siete zločineckých gangov. Zároveň miestna vláda umožnila rozmach pyramídových fondov a tým prispela k zhoršovaniu sociálnej a ekonomickej situácie krajiny.
V roku 1997 vypukli v krajine závažné sociálne nepokoje, ktoré spôsobili faktický rozpad albánskeho štátu. Príčinou protestov bolo zlyhanie neslávne známych pyramídových fondov. Krajina sa ocitla na prahu občianskej vojny. Faktické zrútenie ekonomiky a anarchiu vláda nebola schopná zastaviť ani vyhlásením výnimočného stavu. Zločinecké gangy terorizovali obyvateľstvo, veľká časť zbraní a munície z vojenských skladov skončila v rukách civilistov. Vo voľbách, ktoré prebehli po čiastočnej stabilizácii situácie v istom roku, porazila do tej doby vládnucu Demokratickú stranu Albánska Saliho Berišu (PDSh) Socialistická strana Fatosa Nana (PSSh). Ten nedokázal splniť predvolebné sľuby, a preto sa 28. septembra 1998 rozhodol rezignovať. Na jeho miesto bol dosadený nový predseda albánskej vlády Pandeli Majko (1967) a následne Ilir Meta (1969), ktorí hlavnú pozornosť venovali zostrujúcej sa situácii v Kosove.
Kríza v Kosove v roku 1999 posilnila zahranične politickú pozíciu Albánskej republiky. Ochota k riešeniu dosahu krízy v susednom Kosove sa prejavila predovšetkým v krátkodobom prijatí cca 500 000 kosovských utečencov a poskytnutím albánskeho územia pre činnosť jednotiek NATO. Odmenou bola výrazná finančná pomoc USA a krajín EU v nasledujúcich rokoch, čo však na vnútropolitickej scéne prispelo len ku krátkodobému utlmeniu rozporov medzi vládnucou stranou (PSSh) a opozíciou (PDSh) aj vnútri oboch týchto blokov.
V júni až auguste 2001 prebehli parlamentné voľby, v ktorých znovu zvíťazila PSSh. Priebeh a výsledok volieb polarizáciu albánskej politickej scény vyostril. Kvôli rôznym nedostatkom prebehli celkovo v piatich kolách. Poslanci opozičnej PDSh ich konečné výsledky spochybnili a až do januára 2002 bojkotovali zasadanie parlamentu. Dominancia dvoch politických strán v krajine pokračovala aj naďalej. Po voľbách v roku 2005 a 2009 vládla pravicová PDSh. Parlamentné voľby v rokoch 2013 aj 2017 vyhrala socialistická strana PSSh pod vedením Ediho Ramu, ktorá vždy porazila demokratickú politickú stranu PDSh.
Súčasnosť.
Na začiatku 21. storočia sa Albánsko začalo otvárať svetu a zaujímať o euroatlantickú integráciu. Krajina začala v roku 2008 rokovania o vstupe do NATO a 1. apríla 2009 sa stala riadnym členom Severoatlantickej aliancie. Taktiež Albánsko v roku 2009 podalo prihlášku do EÚ, a v roku 2014 získalo štatút kandidátskej krajiny, EÚ už dvakrát plnohodnotné členstvo štátu zamietla.
Vstup Albánska do EÚ sa v dohľadnej dobe neočakáva, pretože krajina ešte nesplnila všetky prístupové kritériá a neprijala všetky potrebné reformy. Životná úroveň obyvateľov je na európske pomery stále veľmi nízka. Albánsko sa však usiluje vstúpiť do Európskej únie a vytvoriť tak predpoklady na zlepšenie podmienok, v ktorých žijú jeho obyvatelia. Dokladom aktívnej politiky je program boja proti korupcii, vysokej nezamestnanosti a boj proti drogovým kartelom.
Ekonomika krajiny sa stabilizovala, v posledných rokoch sa rozvíja najmä poddimenzovaná infraštruktúra a cestovný ruch. Aj napriek tomu však Albánsko trpí značným trendom v oblasti vysťahovalectva; mladí ľudia vo svojej rodnej krajine nenachádzajú uplatnenie. Územie Albánska tak za posledných 25 rokov opustila štvrtina populácie. Hlavné migračné vlny smerujú najmä do Talianska, Grécka alebo Spojených štátov. Albánska diaspóra je podobne ako je tomu v prípade všetkých ostatných krajín Balkánu značným príjmom financií pre štvormiliónovú republiku. Ekonomiku krajiny preto do istej miery postihla dlhová kríza v Grécku, lebo v tamojšom poľnohospodárstve pracuje nemalý počet Albáncov.
Politika.
Albánsko je dnes unitárnym štátom a parlamentnou republikou s prechodom k demokracii. Základným zákonom Albánskej republiky je ústava. Súčasné znenie ústavy Albánska bolo prijaté parlamentom 28. novembra 1998. Ústavný text zakotvuje základné princípy štátneho zriadenia, suverenitu ľudí, zaručuje základné práva a slobody.
Hlavou štátu je prezident, ktorý má v miestnej politike osobitné postavenie. Prezident  je volený nepriamo parlamentom v tajných voľbách na päťročné funkčné obdobie. Vymenovanie prezidenta si vyžaduje trojpätinovú väčšinu všetkých hlasov v parlamente. V súčasnosti zastáva funkciu albánskeho prezidenta Ilir Meta, ktorý sa ujal úradu 24. júla 2017.
Orgánom výkonnej moci je vláda ("qeveria") – rada ministrov na čele s predsedom, ktorých nominuje prezident a schvaľuje parlament. Vláda Albánskej republiky vzniká ako výsledok všeobecných parlamentných volieb. Členovia vlády majú pridelené kompetencie (ministerstvá), za ktoré sa zodpovedajú. Zaujímavosťou je, že v Albánsku existuje ministerstvo pre európsku integráciu. Rada ministrov ("Këshilli i Ministrave") sa skladá z predsedu, podpredsedu a ministrov. Najdôležitejšou funkciou vo vláde je funkcia premiéra, teda predsedu. V prípade neprítomnosti premiéra môže jeho funkcie prevziať podpredseda vlády Albánska. Súčasná vláda bola schválená parlamentom 13. septembra 2017. V jej čele stojí od 15. septembra 2013 premiér Edi Rama.
Orgánom zákonodarnej moci je jednokomorové zhromaždenie Albánskej republiky – parlament. V súčasnosti sa parlament skladá zo 140 miest. Členovia parlamentu sa volia priamym hlasovaním v tajných voľbách, sto z nich väčšinovo reprezentuje voličov a štyridsať proporčne zastupuje parlamentné strany. Poslanecký mandát trvá štyri roky.
Súdny systém Albánska sa štruktúrou podobá súdnictvu väčšine ostatných európskych krajín. V Albánsku súdnu moc tvorí Ústavný súd a sústava súdov: Najvyšší odvolací súd (Kasačný súd), odvolacie a okresné súdy. Systém je pod dohľadom 15-člennej Najvyššej justičnej rady na čele s prezidentom. Ozbrojené sily Albánskej republiky sa skladajú z ľudovej armády, vojsk ministerstva vnútra a dobrovoľných príslušníkov ľudovej domobrany. Výdaje na obranu sú 5,1% HNP.
Štátne symboly.
Štátne symboly sú zakotvené v ústave. Albánska štátna vlajka ("Flamuri i Shqipërisë") pozostáva z červeného pozadia, na ktorom je uprostred vyobrazený čierny dvojhlavý orol. Vlajka Albánska bola oficiálne prijatá 7. apríla 1992, ale s miernymi úpravami bola používaná už od vyhlásenia nezávislosti na Osmanskej ríši. Červená farba symbolizuje krv padlých bojovníkov. Štátnym znakom je čierny dvojhlavý orol – emblém, pod ktorým bojoval proti osmanským Turkom v 15. storočí albánsky národný hrdina Skanderbeg. Dvojhlavý orol symbolizuje náboženské rozdelenie Albáncov, keď boli Albánci rozdelení na katolíkov a pravoslávnych. Jeho "otvorené" krídla poukazujú na odmietanie Albáncov podrobiť sa zahraničnému dobytiu. Národná hymna Albánska je „"Hymni i Flamurit"“ (Hymna o vlajke) a pochádza z roku 1912. Autorom textu k melódii rumunského skladateľa Cipriana Porumbesca (1853 – 1883) je albánsky vlastenecký básnik Asdreni (vlastným menom "Aleksandër Stavre Drenova", 1872 – 1947). Jadrom obsahu je prísaha bojovať pod spoločným práporom na obranu vlasti.
Štátne sviatky.
Štátne sviatky, ktoré sú v Albánsku dňom pracovného pokoja, sú: 1. január (Nový rok), 1. máj (Sviatok práce) a 28. november (Národný sviatok, vyhlásenie albánskej samostatnosti). Okrem toho má Albánsko aj niekoľko pamätných dní. Existujú i náboženské sviatky, a to ako kresťanské (Vianoce, Veľká noc), tak moslimské (Veľký a Malý Ramadán). Celkom sa v krajine slávi 16 rôznych sviatkov či významných dní.
Geografia.
Albánsko leží v juhozápadnej časti Balkánskeho polostrova. Jeho západné prímorské teritórium v priestore polostrova Karaburun a ostrovov Sazan a Ksamil vlastne oddeľuje Iónske more od Jadranského mora. Albánsko je svojou územnou rozlohou 2 (z toho súš 2) takmer ako polovica Slovenska. Štát sa rozprestiera zo severu na juh. Má výhodnú a strategicky dôležitú polohu. Maximálna dĺžka albánskeho územia od severu k juhu meria 300 až . Šírka krajiny od západu k východu je tiež kolísavá, dosahuje od 90 do .
Celá balkánska oblasť (vrátane Albánska) je seizmicky aktívna oblasť, ktorá sa nachádza na hranici arabskej a euroázijskej litosferickej dosky. Tektonické pohyby nie sú dosiaľ úplne ukončené a prejavujú sa i dnes častými zemetraseniami na albánskom území. Krajina je prevažne hornatá, pretože väčšinu povrchu zaberajú vysočiny a hory. Zo severu sem z mohutného oblúka zasahujú Dinárske Alpy, na juhu sa dvíha pohorie Pindos. V geologickej stavbe zaujímajú predné miesto vápence, dolomity a bridlice. Niektoré pásma pohorí sú zložené z pieskovca a flyšových hornín.
Georeliéf.
Albánsko s priemernou nadmorskou výškou sa považuje za jednu z najvyššie položených európskych krajín. Územie Albánska pozostáva zo 4 oblastí: na sever od najväčšej rieky Drin (dĺžka ) sú Albánske Alpy s masívom Prokletije (Maja Jezercë ). Zvlnený georeliéf má i stredná vnútrozemská oblasť s najvyšším albánskym vrchom Korab (), ktorý sa týči na hraniciach so Severným Macedónskom. Na juh od početných horských masívov sa rozprestiera panva dvoch krasových jazier – Ohridského a Prespanského. Tretiu juhovýchodnú časť krajiny tvorí krasové územie povodia rieky Vjosy po grécku hranicu. Poslednou oblasťou je pobrežná nížina tiahnuca sa od juhu až k Skadarskému jazeru na hranici s Čiernou Horou. Menšie nížiny sa rozprestierajú iba pri pobreží a sú tvorené množstvom plytkých zálivov, lagún a naplavenín.
Podnebie.
Albánsko má subtropické podnebie stredomorského typu, ktoré je smerom do vnútrozemia modifikované kontinentálnymi vplyvmi. Meteorologické podmienky sa rýchlo menia od juhozápadu na severovýchod, teploty v tomto smere klesajú. Teplejšia stredomorská klíma sa uplatňuje najmä v južných častiach krajiny chránenej vysokými pohoriami s miernou a daždivou zimou (Sarandë 8 – 10 °C) a suchým teplým letom (25 °C pri 180 bezoblačných dňoch na Albánskej riviére). Albánsko patrí k najdaždivejším krajinám Európy. Zrážky prináša západné prúdenie. Na prímorskej strane spadne 1 500 až vyše zrážok ročne. V kotlinách na odvrátenej strane menej ako . Zrážky sa vyskytujú najmä v zimnom období.
Vodstvo.
Riečna sieť Albánska je hustá a vývojovo mladá. Jej základom sú krátke vodné toky bystrinného charakteru. Všetky rieky odvádzajú svoje vody z hôr smerom k pobrežiu (Jadranského a Iónskeho mora), pričom väčšina územia Albánska patrí do úmoria Jadranského mora. Medzi významné rieky Albánska patrí: Drin, Mat, Shkumbin, Vjosa a iné menšie rieky.
V Albánsku sa nachádza viac ako 170 väčších či menších jazier rôzneho pôvodu – krasové, tektonické, glaciálne, lagúnové a riečne. Medzi najväčšie jazerá v Albánsku patrí:
Príroda.
Albánsko má krásnu prírodu s mnohými špecifickým rastlinnými a živočíšnymi druhmi. V posledných rokoch však dochádza k znečisťovaniu životného prostredia, čo má negatívny vplyv na miestne biotopy a prírodné spoločenstvá. Albánci síce začínajú venovať pozornosť čistote a ochrane prírody, ale zatiaľ medzi priority stále patria napr. opravy ciest a budovanie dopravnej infraštruktúry.
Rastlinstvo.
Flóra Albánska je jednou z najbohatších zo všetkých balkánskych štátov. Rastie tu cez 3250 druhov rastlín a niekoľko desiatok endemitov, teda druhov, ktoré sa vyskytujú len tu a nikde inde na svete. Charakteristická je výšková pásmovitosť, ktorá albánsku flóru vertikálne rozčleňuje do vegetačných pásem. Stredomorské vždyzelené rastlinstvo s tvrdolistou tŕnitou vegetáciou (tzv. "macchie") pri pobreží prechádza s nadmorskou výškou do dubových a bukových, neskôr do borovicových lesov až alpínskych lúk. Lesy pokrývajú 38 % rozlohy krajiny, v minulosti bola veľká časť územia odlesnená a premenená na krovité porasty. Národným kvetom je vlčí mak ("Papaver rhoeas"), ktorý hojne rastie po celej krajine.
Živočíšstvo.
Fauna je pomerne bohatá, ale jednotlivé druhy sú nerovnomerne zastúpené. V biotopoch sú veľmi rozdielne pomery. Žije tu celkom okolo 1500 druhov stavovcov, vtákov a rýb. Najrozšírenejšie sú druhy charakteristické pre pôvodné listnaté lesy vrátane horskej fauny. Lesy sú pomerne chudobné na vysokú zver, veľmi početný je však výskyt zajacov a diviakov, zo šeliem treba spomenúť vlka dravého ("Canis lupus"), líšku hrdzavú ("Vulpes vulpes"), rysa ostrovida ("Lynx lynx"), šakala zlatého ("Canis aureus"), kunu lesnú ("Martes martes") a divú mačku ("Felis sylvestris").
Albánsko má prívlastok krajina orlov, štátnym znakom a národným symbolom Albáncov je orol skalný ("Aquila chrysaetos") hniezdiaci v miestnych horách. Nachádza sa tu 350 druhov vtákov, niektoré tu žijú trvalo, iné len časť roku. Vplyvom ázijskej i africkej fauny v Albánsku nájdeme tiež druhovú pestrosť plazov a obojživelníkov. Vo vodách Albánska našlo úkryt okolo 110 druhov rýb – sladkovodných aj morských.
Okrem bežnej stredomorskej fauny stojí za povšimnutie najmä endemický pstruh koran ("Salmo letnica") v Ochridskom jazere a hniezdiská ohrozeného pelikána kučeravého ("Pelecanus crispus") a kormorána malého ("Phalacrocorax pygmeus") v lagúne Karavasta, západne od mesta Lushnjë.
Ekológia.
Na albánskom území došlo počas stáročí k devastácii lesnej pokrývky. Neracionálna ťažba a nedostatočná ochrana lesov spôsobovali vážne problémy. V nižších polohách to viedlo k nadmernej pôdnej erózii a kolísaniu vodného stavu riek. Väčšie lesné oblasti sa uchovali len na severe krajiny. V súčasnosti je snaha o zalesňovacie programy pomocou zahraničných investícií. Ale ani zákonnými nariadeniami sa nedarí úplne zabrániť ilegálnemu výrubu lesného bohatstva. Ďalším naliehavým problémom Albánska sú lesné požiare.
So živelným rozvojom priemyslu a motorizmu v Albánsku hrozí veľmi vážne nebezpečenstvo znečistenia unikátnych ekosystémov. Predovšetkým v okolí ropných polí pri meste Fier boli počas komunizmu rozsiahle územia zasiahnuté ekologickým vandalizmom. Miestna flóra a fauna tiež utrpela neregulovaným lovom a rybolov.
Ochrana prírody.
Ochrana prírody a krajiny má v Albánsku vyše šesťdesiatročnú tradíciu. Nachádza sa tu 15 národných parkov. Okrem národných parkov je predmetom ochrany ešte 24 prírodných rezervácií a približne 2 000 prírodných pamiatok.
Medzi najvýznamnejšie národné parky v Albánsku patrí:
Obyvateľstvo.
V Albánsku dnes žije menej ako 2,8 milióna obyvateľov, čo je o polovicu menej ako na Slovensku. Hustota zaľudnenia dosahuje 98 obyvateľov na km2. Medzi európskymi štátmi vyniká pôrodnosťou a najvyššími prirodzenými prírastkami. Populácia je národnostne takmer jednotná. Z celkového počtu obyvateľstva je až 95 % etnických Albáncov. Albánci patria medzi najchudobnejších obyvateľov Európy, a preto mnohí mladí ľudia odchádzajú za prácou do zahraničia. Miestne obyvateľstvo býva tradične rozdeľované do dvoch hlavných etnických skupín – Gegovia (sever Albánska a Kosovo) a Toskovia (juh Albánska).
Etnické zloženie.
Národnostná skladba Albánska nie je celkom ujasnená, keďže miestna politika často nepriznáva pravdivé čísla, ktoré prikrášľuje v prospech Albáncov. Najsilnejšia menšina sú Gréci, ktorí tvoria asi 2 % obyvateľstva, nasledujú Arumuni (1 %) a zvyšok tvoria Srbi, Rómovia, Turci, Čiernohorci, slovanskí Macedónci a tzv. Egypťania (albanizovaní Arabi). Z hľadiska náboženského vyznania, približne 75% tvoria moslimovia (Albánci), zvyšok tvoria kresťania, z ktorých sa viac ako polovica hlási ku katolíkom (Albánci), zvyšok sú grécki pravoslávni kresťania (Gréci, Arumuni, Albánci).
Gréci už od staroveku žijú v južnej časti Albánska, sústreďujú sa v kultúrnom stredisku Gjirokastër (), Himarë (), ďalej v mestách Sarandë (), Vlorë (), Delvinë (). Gréci obývajú aj albánsky ostrov Ksamil (), ktorý sa nachádza pri gréckom ostrove Korfu.
Arumuni obývajú južné a stredné Albánsko a obývajú aj ostrov Sazan (). Najväčším strediskom Arumunov je však mesto Korçë (, ), ktoré bolo známe svojimi podnikateľskými aktivitami už v osmanskej dobe. Známym arumunským centrom je aj mesto Voskopojë (, ). V Moscopoli žili aj grécki podnikatelia. V strede krajiny žijú Arumuni v meste Divjakë.
Slovanské obyvateľstvo žije hlavne na hranici so Severným Macedónskom, pri jazere Prespa. Mnoho etnických Grékov sa po páde komunizmu vysťahovalo do Grécka a emigrácia pokračuje aj dnes. Okrem Grékov z Albánska emigrujú do Grécka aj mnohí etnickí Albánci.
Náboženské zloženie.
Územie Albánska sa nachádza na mieste, kde sa stretávajú tri veľké náboženstvá – sunnitský islam, rímsky katolicizmus a pravoslávie. Rímsky katolicizmus je rozšírený hlavne v severných oblastiach štátu, ktoré boli dlho pod kontrolou Benátskej republiky. V týchto oblastiach odolali katolíci aj násilnej islamizácii od 15. storočia a v 20. storočí aj násilnej ateizácii. Pravoslávie je rozšírené hlavne na juhu krajiny, ktorý bol dlho súčasťou Byzantskej ríše a aj v súčasnosti tu žije silná grécka komunita.
Albánsko je typicky moslimskou krajinou. Islam sa rozšíril hlavne v strednej časti štátu, ale vyznávajú ho aj Albánci v Kosove a v Macedónsku. V rokoch 1967 až 1990 bolo Albánsko vyhlásené za ateistický štát a všetky kostoly a mešity boli zatvorené, zničené alebo zmenené na múzeá, športové haly alebo poľnohospodárske budovy. Kňazi a iní náboženskí predstavitelia boli buď popravení alebo zatvorení na dlhé roky do väzenia. Náboženský život sa začal pomaly obnovovať až po páde komunistického režimu v roku 1990. Dnes je akákoľvek viera opäť povolená.
Podľa údajov z roku 2011 žije v Albánsku:
Tradičná kultúra.
Albánci sú pohostinný balkánsky národ, hrdý na svoju kultúru. Majú pestré ľudové zvyky, vrátane hudby a tanca. Piesne často hovoria o ťažkom živote, ktorému ale nechýba úsmev. Sociálne pomery medzi bohatými a chudobnými bývajú veľmi kontrastné. Ale životná úroveň je stále veľmi nízka. Nasvedčuje tomu aj skutočnosť, že na horalskom vidieku sa dodnes zachovala neslávne známa obyčaj – krvná pomsta. Ľudové umenie v Albánsku i medzi albánskym obyvateľstvom mimo územia Albánska je stále živé a veľmi rozmanité. Má radu spoločných prvkov s ľudovým umením ostatných balkánskych národov, súčasne je však originálne, osobité a bohaté. K tradičnému albánskemu mužskému kroju patrí suknica fustanella, ktorú nosia aj pevninskí Gréci a južní Albánci. Na vidieku, najmä v horských oblastiach, je dodnes veľmi časté pestré ľudové odievanie. Tradičný albánsky kroj sa líši v závislosti od regiónu.
Hudba a tanec.
Tradičná ľudová hudba () sa dá rozdeliť medzi severoalbánskym a južnoalbánskym štýlom. Hudba na severe Albánska je v typickom balkánskom štýle, podobá sa srbskej národnej hudbe. Ľudová hudba z južného Albánska sa viac podobá gréckej ľudovej hudbe, hlavne tej z kraja Epirus. Hlavným nástrojom je klarinet a husle. Spievajú sa polyfonické melódie, ktoré majú pôvod v starovekom Grécku. V albánskej hudbe je badateľný aj taliansky vplyv, hlavne v tej zo severu krajiny. Ľudová spevec spieval monotónnu melódiu a sprevádzal sa pritom na jednoduchý jednostrunný alebo dvojstrunný hudobný nástroj, podobný lutne ("lahuta") alebo mandolíne. Používa sa celé rada ľudových nástrojov strunových ("sazja, çiftelia"), dychových – rôzne druhy píšťal, gajdy a rôzne druhy bubnov. Na juhu Albánska sú piesne živšieho rytmu, v strednej časti krajiny sú piesne väčšinou pomalšie.
Miestny folklór si dosiaľ uchoval svoju životnosť. Rozšírené sú ľudové tance jednak sólové, ale aj skupinové v kruhu. Typický je albánsky chorovod, horalský tanec logu zo severu Albánska a "presja me tagan" – súbojový šabľový tanec. Pravidelne sa v krajine koná rada festivalov ľudových piesní a tancov, ktoré majú vysokú úroveň. Najväčší z ich sa koná v Gjirokastre. Menší význam má divadelníctvo a filmová tvorba.
Mytológia a ľudová slovesnosť.
Albánsko sa môže popýšiť bohatou mytológiou, ktorá má ešte pohanské, predkresťanské korene a vykazuje istú podobnosť s gréckou mytológiou. Kultúrne rozdiely existujú medzi severnými a južnými Albáncami. Severní Albánci majú kultúru podobnú ostatnému Balkánu, zatiaľ čo tí južní boli vystavení silnému gréckemu kultúrnemu vplyvu, čo vidieť aj na tradičnej kultúre. Obidve časti však odrážajú aj silný osmanský kultúrny odkaz. Najznámejšie albánske legendy sú "Gjergj Elez Alia" či "Rozafa".
Ústna ľudová slovesnosť Albáncov má korene hlboko v minulosti, kedy do istej miery kompenzovala domácu písanú literatúru. S každodenným životom sa spájali spevy k rôznym príležitostiam, zvykom a obradom, ako boli svadby, narodenie dieťaťa, pohreby a oslavy sviatkov. Albánska ľudová lyrika obsahuje junácke či milostné piesne; zaznamenané sú porekadlá, príslovia a hádanky. V epike sú to rozprávky, uspávanky, elégie, hrdinské spevy a balady. Známe sú i rôzne turecké motívy či reminiscencie, tematicky blízke s balkánskou oblasťou. Charakteristickým rysom albánskej ľudovej epiky je dôraz kladený na hrdinstvo v boji, preukazované už od ranej mladosti, na osobnú česť a vzťah k matke, ako strážkyni rodinného krbu. Veď až donedávna rodili ženy mnoho detí a rodina bola dôležitou súčasťou miestneho spôsobu života.
Jazyk.
Úradným a edukačným jazykom je albánčina. Albánsky jazyk () je pravdepodobne moderným potomkom starovekej tráko-ilýrčiny a tvorí samostatnú európsku vetvu. Albánčina sa rozdeľuje podľa pôvodu na dve nárečia: severoalbánsky a juhoalbánsky dialekt ("gheg" a "tosk") a patrí medzi gramaticky najzložitejší balkánsky jazyk. Počas svojho vývinu od tráko-ilýrčiny sa do tohto jazyka dostalo mnoho slov z gréčtiny a latinčiny. Silný latinský charakter nadobudla stará tráko-ilýrčina z územia Albánska počas rímskej doby, množstvo gréckych slov sa do albánskeho jazyka dostalo už v staroveku, ale aj počas byzantskej a tureckej nadvlády. Najviac gréckeho vplyvu v jazyku nachádzame v južnoalbánskom dialekte.
Slová gréckeho pôvodu sú napr. "kopilje" (dievča, po grécky "kopela"), "kopšt" (záhrada, grécky "kipos"), "gjitone" (sused, grécky "jitonas") a "klišë" (kostol, grécky "ekklisia"). Slová latinského pôvodu sú napr. "mik" (kamarát, latinsky "amicus"), "libër" (kniha, latinsky "libra"), "qytet" (mesto, latinsky "civitas"), "kafšë" (vec, latinsky "causa"), "rjetë" (sieť, latinsky "rete"), "šërbej" (slúžiť, latinsky "servire"), "šekulli" (storočie, latinsky "secullum"), "ëšte" (je, latinsky "est"). Albánčina obsahuje aj niekoľko slovanských a tureckých slov.
V krajine sa oficiálne používa tzv. „spisovný jazyk“, ktorého pravidlá vznikli syntézou oboch nárečí. K zjednoteniu albánskeho pravopisu a kodifikácii súčasného spisovného jazyka došlo v novembri 1972. Albánci nemali po dlhú dobu ani jednotnú abecedu. V závislosti na rozdielnych kultúrnych vplyvoch používali dlho paralelne latinské, grécke aj arabské písmo. Až v roku 1908 bola na kongrese v Bitole definitívne zavedená latinka, ktorá má 36 písmen, z toho sedem samohlások a 29 spoluhlások.
Medzi hlavné cudzie jazyky na území Albánska patrí gréčtina ("ellinika/ellēniká", na juhu), rómčina (olašská, "romani šib"), macedónčina a srbochorvátčina. Albánske úrady uznávajú arumunčinu (armina) ako minoritný jazyk. Rozšírená je i znalosť angličtiny, ruštiny, francúzštiny a taliančiny v jednotlivých regiónoch Albánska.
Literatúra.
Albánska literatúra písaná v albánskom jazyku bola vďaka nadvláde Turkov vzácna a až do 19. storočia sa vyskytovala veľmi sporadicky. Albánsky písané knihy tak veľmi často vznikali alebo boli vydávané mimo územia Albánska. Najstaršie dielo písané v albánčine pochádza z roku 1210 ("Gjon Buzuku"). Až do 1. polovice 19. storočia mala prevažne náboženský ráz.
Zmena nastala až pri národnom obrodení v 18. a 19. storočí, kedy začali vznikať kvalitné diela – tomuto obdobia sa hovorí „"albánska renesancia"“. Duch tejto doby sa prejavil predovšetkým v diele básnika Naima Frashëri (1846 až 1900). Zmienku si zaslúži aspoň jeden z najvýznamnejších albánskych autorov, rukopis "Národné spevy albánske". Známy je i Pashko Vasa (1825 – 1892), Thimi Mitko (1820 – 1890), Gjergj Fishta (1871 – 1940), Çajupi (Andon Zako, 1866 – 1930) alebo Asdreni (A. S. Drenova, 1872 – 1947), ktorého báseň sa neskoršie stala národnou hymnou. Títo obrodeneckí spisovatelia a básnici položili základy modernej albánskej literatúry a poézie. Próza vznikla až v 30. rokoch 20. storočia: Ernest Koliqi (1903 až 1975), Strej Spasse (1914 – 1989).
Významnými básnikmi medzi dvoma svetovými vojnami boli občiansky lyrik Fan Noli (1882 – 1965) a symbolista Lasgush Pogradeci (1899 – 1987). Ideovou predchodkyňou dnešnej albánskej literatúry bola revolučná a spoločenská kritická generácia 1935, z ktorej najvýraznejší bol Migjeni (Millosh G. Nikolla, 1911 – 1938). Za vojny prevládala vlastenecká partizánska poézia; téma odboja a vojnového hrdinstva bola hlavnou tematikou i povojnovej literatúry, rozvíjanou hlavne v románe. Na tradíciu buditeľov nadviazala povojnová generácia, ktorá sa hlásila k socialistickému realizmu.
Od 60. rokov 20. storočia nadobúda na význame literatúra venovaná súčasnému životu. Medzi najúspešnejších spisovateľov sa zaradili Dritëro Agolli (1931 – 2017), Fatos Arapi (1930 – 2018), Naum Prifti (1932) a najmä Kadare. Prví dvaja boli známi predovšetkým ako básnici, zatiaľ čo Priftiho povesť sa zakladá hlavne na jeho knihe poviedok z ktorých najpopulárnejšia je "Çezma e floririt" (1960, Zlatá fontána). Vynikajúca postava v modernej albánskej literatúre je Ismail Kadare (1936), ktorého priekopnícky román "Gjenerali i ushtrisë së vdekur" (Generál mŕtvej armády) ho preslávil i vo svete. Román bol preložený i do slovenčiny.
Mestá a sídla.
Sídelná štruktúra krajiny je ovplyvnená historickým vývojom tradičnej albánskej spoločnosti. V súčasnej dobe žije väčšina obyvateľov v mestách, urbanizácia dosahuje úroveň 60,3 % (v roku 2018). Všetky mestá populačne rastú, najmä v strednej časti pobrežnej nížiny. Počet vidieckych obyvateľov ďalej klesá, v horských dedinách dnes zostávajú bývať hlavne starší ľudia a malé deti. Hlavným a najväčším mestom Albánska je Tirana ("Tiranë"). Albánska metropola s celkovým počtom obyvateľov cez 850 tisíc je aj najhustejšie osídlenou časťou krajiny. Medzi ďalšie väčšie sídla patria prístavy Drač ("Durrës") a Vlora ("Vlorë)," priemyselné stredisko Elbasan či mestečko Skadar ("Shkodër").
Administratívne rozdelenie.
Územie Albánska sa administratívne rozdeľuje na 12 krajov ("qarke"): Berat, Dibër/ Peshkopi, Drač, Elbasan, Fier, Gjirokastër, Korča, Kukës, Lezhë, Skadar, Tirana, Vlora. Kraje sa ďalej členia na 36 okresov ("rrethe"): Berat, Bulqizë, Delvinë, Bilisht, Peshkopi, Drač, Elbasan, Fier, Gjirokastër, Gramsh, Krumë, Kavajë, Ersekë, Korča, Kruja, Kuçovë, Kukës, Laç, Lezhë, Lizbrazhd, Lushnjë, Koplik, Ballsh, Burrel, Rrëshen, Peqin, Përmet, Pogradec, Pukë, Sarandë, Skadar, Corovodë, Tepelenë, Bajram Curri, Vlora, z toho jeden mestský okres ("bashki") Tirana. Každý okres sa delí na mestá, zlúčené dediny a jednotlivé obce. Väčšie mestá sú rozdelené do mestských obvodov a štvrtí.
Hospodárstvo.
Albánsko, ktorého ročný hrubý domáci produkt na obyvateľa činí ledva 12 500 $, je chudobný a ekonomicky zaostalý štát. Po prekonanej kríze sa snaží rozvíjať svoje hospodárstvo. Otvorenosť trhu umožňuje spoluprácu so zahraničnými firmami. Čo sa týka obchodu, väčšina tovaru a potravín sa musí dovážať. Na štruktúre HDP sa najviac podieľa nevýrobný sektor, najviac ekonomicky aktívnych pracuje v službách. Problémom je korupcia a organizovaný zločin. Albánska menová jednotka sa nazýva lek. Nezamestnanosť dosahuje 13,8 % (k roku 2017).
Poľnohospodárstvo síce netvorí vysoký podiel na štruktúre HDP, ale zamestnáva až necelú polovicu pracovnej sily. Rastlinná produkcia sa zamerala na pestovanie obilia (najmä pšenice a kukurice), ryže, tabaku, bavlny a skorej zeleniny. Pestujú sa aj rôzne druhy subtropického ovocia, ako napríklad citrusy a figy. Okrem toho tu nájdeme množstvo olivových sadov či slnkom zaliatych viníc. Živočíšnu výrobu predstavuje pastiersky chov oviec, kôz a hovädzieho dobytka. Pri väčších mestách sa chovajú aj sliepky, morky a iná hydina. Rozšírený je aj rybolov. Keďže chov zvierat má menší význam, vedúcu úlohu v hospodárstve má najmä potravinársky a ľahký priemysel. 
Priemysel sa rozvinul predovšetkým na baníckej ťažbe a spracované miestnych surovín. Albánsko disponuje veľkým bohatstvom nerastných surovín. Ťažia sa tu fosílne palivá (ropa, zemný plyn, hnedé uhlie), farebné kovy (chróm, nikel, meď, železo) či prírodný asfalt. V 80. rokoch 20. storočia krajina dokonca vyprodukovala najviac chrómu na svete. Z ďalších odvetví prosperuje okrem hutníctva aj strojársky, drevársky, textilný a potravinársky priemysel. Podobne ako na celom Balkánskom polostrove má dlhú tradíciu remeselná výroba (tkanie kobercov, hrnčiarstvo a i.). Rozvíja sa energetika, ktorá využíva hydroelektrárne na riekach Drin, Mat, Seman a Bistricë.
Doprava.
Preprava z miesta na miesto bola v Albánsku vždy ťažká. Hornatý terén sťažuje dopravné možnosti a spôsobuje, že výstavba ciest je pomalá a drahá. Len nedávno sa vybudoval systém ciest spájajúci rôzne časti krajiny. Cestovanie po Albánsku je veľké dobrodružstvo, keďže diaľnica smeruje jedine z hlavného mesta k pobrežiu.
Turistika a cestovný ruch.
Cestovný ruch patrí medzi veľmi perspektívne odvetvia miestnej ekonomiky. Každoročne do krajiny zavíta približne 3,5 milióna návštevníkov, čo prináša vysoké zisky do štátnej pokladnice. Do roku 1991 prakticky neexistoval, až na málopočetné skupinky organizovaných návštevníkov zo západných krajín. Domáci trávili svoju dovolenku v skromných ubytovniach pobrežných oblastí. Pre mládež boli vytvorené pionierske tábory a študentské základne. Albánsko sa však postupne otvorilo svetu a privítalo turistov z celého sveta.
Turisti postupne objavujú dosiaľ skryté krásy a zaujímavosti tohto štátu: historické pamiatky starých kultúr Grékov, Rimanov, Byzantíncov, ale najmä jedného z najstarších európskych národov indoeurópskeho pôvodu – Ilýrov. Za návštevu stoja aj moslimské mešity zo stredoveku i grécke ortodoxné kostolíky so vzácnymi maľbami a ikonami. Zo stavieb komunizmu vynikajú betónové bunkre postavené počas éry komunistického režimu. Lemujú predovšetkým hranice Albánskej republiky, ale v menšom množstve ich nájdeme roztrúsené po celej krajiny.
Vynikajúce sú podmienky pre horolezectvo a vysokohorskú turistiku v panenských Albánskych Alpách, najmä v oblastiach národných parkov Theth a Valbonë. Esteticky pôsobí územie od oblasti veľkých jazier na juh až po kaňony, kaskády a meandre údolia riečky Vjosy. Ďalším lákadlom Albánska je Albánska riviéra pri Iónskom mori so štrkovo-piesočnými plážami, ktorá sa začína v prímorskom letovisku Saranda ("Sarandë"). Veľmi navštevované sú tiež miesta s kultúrnymi pamiatkami z dôb antiky (Butrint, Apollónia a i.), starobylé albánske mestá (Gjirokastra, Berat, Kruja, Skadar, Korča atď.) a významné mestské centrá dnešného Albánska – najmä hlavné mesto Tirana. Nevýhodou je minimálna infraštruktúra, ktorá sa ale postupne rozrastá.
Organizácia turistického ruchu však nie je postačujúca. Cesty sú nekvalitné, chýbajú turistické chodníky, informačné tabule, vhodné značenia a mapy. Zvyšujúci sa počet zahraničných turistov v Albánsku zintenzívnilo stavbu nových ciest, rozširovanie železničnej siete a sprístupnenie nových turistických oblastí. V centrách turistického ruchu začali pracovať cestovné agentúry, napreduje výstavba luxusných hotelov i turistických ubytovní a kempov. Ubytovacie podmienky v Albánsku sa rýchlo menia, podľa toho ako sa otvárajú nové súkromné hotely s moderným vybavením. Kvalita reštaurácií a stravovacích reťazcov v hlavnom meste, rovnako ako na vidieku a v iných mestách, dokáže uspokojiť bežné nároky. Hoci podmienky na rozvoj cestovného ruchu sú vynikajúce, väčší rozvoj je podmienený vstupom zahraničného kapitálu a rozvojom dopravy.
Gastronómia.
Albánsku kuchyňu ovplyvnili najmä turecká, grécka a talianska kuchyňa. Je pre ňu charakteristické používanie stredomorských bylín, masla a olivového oleja. Mäso sa konzumuje v prevažnej časti krajiny, ryby zvyčajne v pobrežných oblastiach. Dôležitú úlohu tu hrá aj zelenina. Hlavným jedlom dňa je obed. Na stole nesmie nikdy chýbať "bukom" – teda pšeničný alebo kukuričný chlieb. Typickými nápojmi sú rakija, turecká káva, biele i červené víno a koňak "Skanderbeg".
Tradičné kulinárske špeciality sú väčšinou veľmi jednoduché. V jedálnych lístkoch nájdeme mnoho pokrmov z mäsa. Prevláda mleté, často hovädzie mäso v rôznych podobách ("kebab, byrek, čufty" ako albánske národné jedlo). Okrem toho sa pripravuje baranie, prípadne teľacie, jahňacie, bravčové mäso a ďalšie. Obľúbeným spôsobom prípravy pokrmov je grilovanie. Prakticky pri žiadnom hlavnom jedle nechýba porcia zeleninového či iného miešaného šalátu. Tie zeleninové sa robia najčastejšie z domácej zeleniny, v ktorej majú pevné miesto paradajky, olivy, uhorky alebo papriky. V Albánsku sa taktiež vyrába mnoho syrov a jogurtov, ktoré dotvárajú chuť miestnych jedál a pokrmov. Samotnou kapitolou sú potom albánske dezerty a sladkosti.

</doc>
<doc id="3945" url="https://sk.wikipedia.org/wiki?curid=3945" title="Alžírsko">
Alžírsko

Alžírsko ( "al-Džazá’ir)" dlhý tvar Alžírska demokratická a ľudová republika ( "al-Džumhúríja al-Džazá’iríja ad-Dímuqrátíja aš-Ša’bíja"), je štát v oblasti Maghrebu v severnej Afrike. Na severovýchode hraničí s Tuniskom, na východe s Líbyou, na juhovýchode s Nigerom, na juhozápade s Mali, Mauritániou a Západnou Saharou, na západe s Marokom a na severe so Stredozemným morom. Alžírsko má polosuché podnebie, na väčšine územia dominuje saharská púšť s výnimkou úrodného a hornatého severu, kde sa sústreďuje väčšina obyvateľstva. Rozprestiera sa na ploche a je desiatym najväčším štátom na svete podľa rozlohy a najväčším štátom v Afrike. S počtom obyvateľov 44 miliónov je Alžírsko desiatou najľudnatejšou krajinou Afriky a 32. najľudnatejšou krajinou sveta. Hlavným a najväčším mestom je Alžír, ktorý sa nachádza na krajnom severe na pobreží Stredozemného mora.
Alžírsko, obývané od praveku, bolo križovatkou mnohých kultúr a civilizácií vrátane Feničanov, Rimanov, Vandalov, byzantských Grékov a Turkov. Jeho moderná identita má korene v stáročiach arabských moslimských migračných vĺn od 7. storočia a následnej arabizácii berberského obyvateľstva. Po striedaní islamských arabských a berberských dynastií medzi ôsmym a pätnástym storočím bolo v roku 1516 zriadené Alžírske regentstvo ako do značnej miery nezávislý tributárny štát Osmanskej ríše, ktorý vládol nad väčšinou dnešného severného územia krajiny. Po takmer troch storočiach ako významná mocnosť v Stredomorí bola krajina v roku 1830 napadnutá Francúzskom a formálne anektovaná v roku 1848, hoci bola úplne dobytá a pacifikovaná až v roku 1903. Francúzska nadvláda priniesla masové osídľovanie Európanmi, ktorí vytlačili miestne obyvateľstvo, ktoré sa v dôsledku vojen, chorôb a hladu znížilo až o tretinu. Masaker v Sétife a Guelme v roku 1945 podnietil miestny odpor, ktorý vyvrcholil vypuknutím alžírskej vojny v roku 1954. Alžírsko získalo nezávislosť 5. júla 1962 a 25. septembra toho istého roku vyhlásilo Ľudovodemokratickú republiku. V rokoch 1991 až 2002 sa krajina ocitla v krvavej občianskej vojne.
Úradnými jazykmi Alžírska sú arabčina a tamazitčina; francúzština sa používa v médiách, školstve a v niektorých administratívnych záležitostiach. Prevažná väčšina obyvateľstva hovorí alžírskym dialektom arabčiny. Väčšina Alžírčanov sú Arabi, početnú menšinu tvoria Berberi. Oficiálnym náboženstvom je sunnitský islam, ktorý vyznáva 99 % obyvateľstva.
Alžírsko je poloprezidentská republika, ktorá sa skladá z 58 provincií ("viláje") a 1 541 obcí. Je regionálnou mocnosťou v severnej Afrike a strednou mocnosťou vo svetových záležitostiach. Krajina má najvyšší index ľudského rozvoja v kontinentálnej Afrike a jednu z najväčších ekonomík v Afrike, najmä vďaka veľkým zásobám ropy a zemného plynu, ktoré sú 16., resp. 9. najväčšie na svete. Sonatrach, národná ropná spoločnosť, je najväčšou spoločnosťou v Afrike a hlavným dodávateľom zemného plynu do Európy. Alžírska armáda je jednou z najväčších v Afrike, s najvyšším rozpočtom na obranu na kontinente a jedným z najvyšších na svete. Alžírsko je členom Africkej únie, Ligy arabských štátov, Organizácie islamskej spolupráce (OIC), OPEC, Organizácie Spojených národov a Únie arabského Magrebu, ktorej je zakladajúcim členom.
Dejiny.
V 6. storočí pred Kr. bolo pobrežie Alžírska v rukách Kartágincov. Vo vnútrozemí vtedy žili kmene, ktoré sem prišli z východu. Roku 201 pred Kr. založil Masinissa svoju Numidskú ríšu, ktorá sa rozprestierala až k egyptským hraniciam. Roku 46 pred Kr. obsadili krajinu Rimania a založili tu Numídiu a Mauritániu. Alžírsko sa stalo pre Rím – podobne ako Egypt – zásobárňou obilia. 
Po páde rímskeho impéria prišli roku 430 n. l. cez Španielsko do severnej Afriky Vandali a založili tu svoju ríšu. Ich posledného kráľa Gelimera porazili roku 533 byzantské vojská a Alžírsko pripadlo Byzancii. Roku 647 sa začala expanzia Arabov, ktorí do roku 682 obsadili celé Alžírsko. Berberské kmene, ktoré sa stiahli do hôr, boli islamizované. Po rozpade berberských dynastií Almorávidov a Almohádovcov sa prístavné mestá Oran, Alžír, Udžda a Ténés stali samostatnými republikami. 
Od 16. do 19. storočia ohrozovali berberskí piráti zo svojich základní v Alžírsku celé Stredozemie. V boji proti nim obsadil kráľ Ferdinand II. Aragonský (1479 – 1516) mestá Alžír a Oran. Berberskí grófi, ktorí hľadali ochranu pred Španielmi, sa uchýlili pod vládu Osmanskej ríše. Alžírsko získalo roku 1710 autonómiu pod protektorátom Carihradu. 
Alžírsko súčasťou Francúzska.
Francúzi obsadili Alžírsko roku 1830, čím sa začalo obdobie francúzskej koloniálnej nadvlády. Odboj Berberov vedených Abd al-Kádirom sa im však podarilo potlačiť až v roku 1847. Roku 1881 sa pripojenie Alžírska k Francúzsku dokončilo a do krajiny sa začalo sťahovať množstvo francúzskych osadníkov. Počas 2. svetovej vojny bolo Alžírsko miestom bojov. Po vylodení amerických vojsk tu generál de Gaulle 3. júna 1943 vytvoril "Francúzsky výbor národného oslobodenia".
Boj za nezávislosť.
K otvorenému odboju proti Francúzom došlo 1. novembra 1954, keď bol založený "Front národného oslobodenia" (FNO). V Alžírsku sa rozpútala krvavá občianska vojna, ktorá mala svoj vplyv aj na Francúzsko. Keď totiž roku 1958 francúzska vláda prisľúbila Alžírsku väčšiu autonómiu, vyvolalo to vo Francúzsku vládnu krízu, ktorá otvorila cestu k moci generálovi de Gaullovi, ktorý sa stal roku 1959 prezidentom republiky. Proti jeho politike dekolonizácie, ktorú začal začiatkom 60. rokov, sa postavili pravicovo orientovaní dôstojníci, ale ani ich povstanie nezabránilo osamostatneniu Alžírska, po ktorom emigrovalo do Francúzska viac než 900 000 francúzskych usadlíkov. Po Evianských dohodách, podpísaných 18. marca 1962, ktoré zaručovali nezávislosť od Francúzska, nasledovalo 3. júla 1962 uznanie suverenity Alžírska. Po prijatí ústavy sa konali prezidentské voľby, v ktorých zvíťazil Ahmed ben Bella, jeden z hrdinov oslobodzovacieho boja. Pod jeho vedením sa FNO stal jedinou politickou stranou v krajine.
Nezávislé Alžírsko.
Vo FNO, ktorý bol štátnou stranou, však začali prepukať vnútorné rozbroje. Predseda vlády a minister obrany plukovník Houari Boumedienne zvrhol 19. júla 1965 ben Bellu, ktorý bol väznený až do roku 1979. Po Bumediennovej smrti 20. novembra 1980 sa stal prezidentom Alžírska plukovník Chadli Bendjedid, ktorý prevzal aj vedenie FNO. 
V októbri 1988 prebehli búrlivé demonštrácie proti politickému systému. Po nich nasledovali dve referendá, v ktorých boli schválené rozsiahle politické reformy a nastolený pluralitný politický systém. V máji a júni 1991 však došlo opäť k demonštráciám a po nich potom ku generálnemu štrajku, v ktorom obyvateľstvo žiadalo aj demisiu prezidenta Bendjedida a utvorenie islamského štátu. Chadli Bendjedid musel odstúpiť. 11. januára 1992 moc prevzala "Najvyššia rada bezpečnosti". Bolo vytvorené kolektívne štátne vedenie – "Najvyššia štátna rada" – na čele s M. Boudiafom. Generál Zéroual bol opäť zvolený za prezidenta vo voľbách 16. novembra 1995. V parlamentných voľbách 5. júna 1997 najlepšie obstálo "Národné demokratické združenie" (prívrženci prezidenta L. Zérouala).
Politika.
Až do roku 1988 malo Alžírsko vládu jednej strany socialistického typu. Starnúca vládnuca elita začala uplatňovať politiku privatizácie, proti ktorej ostro vystupovali islamskí extrémisti. Armáda im však zabránila prevziať moc. Od roku 1988, najmä však od roku 1992, zavládlo v krajine mohutné násilie, desaťtisíce ľudí zabili teroristi a bezohľadný štátny antiterorizmus.
K výraznému úspechu, ktorý dosiahol vo voľbách roku 1991 Islamský front spásy (FIS), došlo čiastočne v dôsledku reakcie ľudu na hospodárske reformy. Tie sa po prvýkrát zaviedli roku 1988. Vláda sa po ich krátkom prerušení, ktoré nasledovalo po prevzatí moci armádou roku 1992, pod tlakom MMF a Svetovej banky opäť vrátila k programu liberalizácie.
Víťazstvo Abdelaziza Boutefliku v prezidentských voľbách roku 1999 zatienila skutočnosť, že ostatní kandidáti stiahli svoju kandidatúru. Parlamentné voľby roku 2002, ktoré vyhral FNO, mali nízku účasť voličov a opozícia ich bojkotovala.
V posledných rokoch sa situácia vďaka vnútornej a medzinárodnej politike A. Boutefliku stabilizuje. V roku 2005 predniesol návrh na tzv. "Zmierenie" ("Réconciliation"), ktoré malo viesť ku konečnému vnútornému zmiereniu národa, dlhé roky roztrieštenému na rozličné skupiny (z nich mnohé militantné a majúce na svedomí mnoho kriminálnych činov) a zmietanému vnútornými bojmi a pomstou. Návrh vyústil do referenda a národ ho akceptoval. Výsledkom bolo prepustenie tisícok zadržaných islamistov a iných (politických) väzňov, ako aj amnestia na určité kriminálne činy, spáchané počas občianskej vojny 1988 – 2002 (vzťahuje sa však iba na činy, pri ktorých neprišlo k zabitiu alebo ublíženiu).
Administratívne delenie.
48 provincií ("wilaya"):
Prírodné podmienky.
Na juhu zeme sa rozkladá púšť Sahara s pohorím Hohhar a Tassili, ktoré dosahuje výšku až Na severe dominujú dva paralelne od východu na západ prebiehajúce horské hrebene Atlasu, oddeľujúce pobrežie Stredozemného mora od Sahary. Medzi Veľkým Atlasom a Malým Atlasom vo výške 700 sa rozprestiera plošina šotov so slanými jazerami. Na 80 % Alžírska sa nenachádza žiadna vegetácia, iba oblasť Kabylia východne od Alžíru je pokrytá súvislým lesným porastom.
Sahara zaberá približne tri štvrtiny rozlohy štátu. Striedajú sa púšte piesočnaté, kamenné a štrkové.
V pobrežnej oblasti vládne stredomorské podnebie, pre oblasť Atlasu je typická kontinentálna klíma s horúcimi letami a studenými zimami. Suché a horúce púštne počasie s vysokými teplotnými rozdielmi medzi dňom a nocou vládne na juhu krajiny.
Ekonomika.
Základom alžírskeho hospodárstva je ropa, zemný plyn, fosfáty, polymetalické rudy a ortuť. Ďalšími dôležitými odvetviami sú spracovanie železa a ocele a potravinársky a textilný priemysel. Štvrtina ľudí pôsobí v poľnohospodárstve, ktoré však tvorí len 13 % HDP.
Obyvateľstvo.
Približne 90 % Alžírčanov žije v severnej, pobrežnej oblasti, zvyšok (1,5 milióna ľudí) žije v južných púšťach (prevažne oázach). Približne dve pätiny všetkých obyvateľov je negramotných, pretože deti tu pracujú už od útleho veku a do školy chodia len krátko alebo vôbec.
Najpočetnejšiu skupinu obyvateľov tvoria Arabi a berberské kmene, na alžírskom území vytvárajúce kmeňové združenia (Kabylovia, Mozabitovia a Tuarégovia).
Kultúra.
Nová ústava zakotvila islam ako štátne náboženstvo a arabskú a berberskú národnosť ako základ štátu. Výrazom vidieckych tradícií sú každoročné tzv. datľové slávnosti s tancom a pretekmi tiav.
Literatúra vychádza vo francúzštine, arabčine a v rôznych berberských dialektoch.

</doc>
<doc id="3946" url="https://sk.wikipedia.org/wiki?curid=3946" title="Americká Samoa">
Americká Samoa

Americká Samoa (ako ostrovy aj Východná Samoa) sú 4 ostrovy v súostroví Samoa, súčasť tzv. Území USA a v rámci nich „nezačlenené“ územie (unincorporated territory) a územie bez ustavujúceho aktu Kongresu Spojených štátov (unorganized territory).
Rozloha: , počet obyvateľov: 70 000, hlavné mesto: Fagatogo resp. Pago Pago na najväčšom ostrove Tutuila. Je tu vojenská základňa pri prístave Pago Pago, lovia a spracúvajú sa tu ryby, vyrába kopra a pestuje ovocie.
Administratívne členenie.
Delí sa na:

</doc>
<doc id="3947" url="https://sk.wikipedia.org/wiki?curid=3947" title="Angola">
Angola

Angola, dlhý tvar: Angolská republika (port. "República de Angola"), je štát v južnej Afrike s 1600 km dlhým pobrežím Atlantiku. Na severe hraničí s Kongom (201 km s dištriktom Cabinda, ktorý je oddelený od zvyšku Angoly územím DR Kongo) a DR Kongo (2511 km), na východe so Zambiou (1110 km) a na juhu s Namíbiou (1377km).
Dejiny.
Keď v roku 1483 portugalský moreplavec Diogo Cão pristál v ústí rieky Kongo a založil tam São Salvador ("M'banza-Kongo"), vládol na území dnešnej Angoly v Kráľovstve Kongo kráľ Nzinga a Nkuwu. Vyslal posla do Lisabonu a nadviazal s Portugalskom rovnoprávne vzťahy. Nkuwa sa nechal pokrstiť a aj jeho následníci spolupracovali s Portugalskom, ktoré sa zatiaľ obmedzovalo na osídľovanie pobrežia. Situácia sa zmenila, keď po založení Luandy v roku 1576 začali Portugalci dobývať vnútrozemie.
Najdôležitejším výsledkom tejto politiky bol rozsiahly vývoz otrokov do Brazílie, ktorá bola portugalskou provinciou. Nič na tom nezmenilo ani vylodenie holandského expedičného zboru v roku 1641; po siedmich rokoch, v roku 1648 Holanďanov z Angoly zase vyhnali. V roku 1651 bolo v konflikte o Luandu porazené Kráľovstvo Kongo a kráľ musel uznať portugalskú nadvládu. Konžská ríša sa rozpadla a krajina naďalej zostala zásobárňou otrokov pre Brazíliu. Aj keď bol vývoz otrokov v roku 1836 oficiálne zakázaný, trvalo až do roku 1869, než sa toto rozhodnutie definitívne presadilo. Miesto toho boli v Angole zavedené nútené práce, ktoré boli zrušené až v roku 1910. Na berlínskej konferencii o Kongu v roku 1885 potvrdili európske mocnosti nárok Portugalska na Angolu a určili dnešnú štátnu hranicu. 
Až začiatkom 20. storočia Portugalsko sprístupnilo Angolu a začalo podporovať prisťahovalectvo z materskej krajiny. V roku 1951 získala Angola štatút zámorskej provincie, ktorej bola 1. januára 1964 priznaná obmedzená autonómia. 
Povstanie proti Portugalsku.
V roku 1961 vypuklo v Angole povstanie proti portugalskej koloniálnej nadvláde, ktoré sa rozrástlo do dlhotrvajúcej vojny. Oslobodzovacie organizácie, v roku 1954 založená FNLA ("Frente de Libertaçao Nacional de Angola"), Národný front oslobodenia Angoly, v roku 1956 založené hnutie MPLA ("Movimento Popular de Libertacao de Angola - Partido de Trabalho") a v roku 1966 založená UNITA ("Uniao Nacional para Independencia Total de Angola"), Národný zväz pre úplnú nezávislosť Angoly, pôsobili v krajinách susediacich s Angolou a donútili Portugalcov, aby do roku 1973 poslali do Angoly 55 000 vojakov. Po revolúcii v Portugalsku nová hlava štátu generál António de Spínola uznal 11. júna 1974 právo zámorských portugalských území na samostatnosť. Oslobodzovacie organizácie pozastavili boje a 15. januára 1975 sa uzniesli podľa alvorskej dohody na vytvorení spoločnej dočasnej vlády, ktorej prezidentom sa stal Agostinho Neto. 
Nezávislosť Angoly.
Aj napriek dohode vypukla v Angole občianska vojna, v ktorej MPLA pod vedením Agostinha Neta podporovali ZSSR a Kuba, FNLA pod vedením Holdena Roberta Zair a UNITA v čele s Jonasom Savimbim Južná Afrika. MPLA vyhlásilo 11. novembra 1975 ľudovú republiku, FNLA a UNITA Angolskú demokratickú ľudovú republiku. 
Do februára 1976 sa podarilo vláde MPLA za pomoci kubánskych expedičných zborov získať kontrolu nad veľkou častou krajiny. Zatiaľ čo sa so Zairom v roku 1978 podarilo uzavrieť prímerie, UNITA, podporovaná Južnou Afrikou, predstavovala na juhovýchode krajiny naďalej ohrozenie vlády MPLA. Výdavky na občiansku vojnu pohlcovali takmer 50% celého národného dôchodku, takže vláda v Luande sa začala usilovať o dialóg aj s Južnou Afrikou. Keď sa v druhej vojne súperiace strany úplne vyčerpali, sadli si za rokovací stôl. V dohode, v ktorej mali úlohu sprostredkovateľa USA, Kuba prisľúbila, že stiahne svoje vojská a Južná Afrika na druhej strane zaručila nezávislosť Namíbie. 
Po občianskej vojne, trvajúcej 14 rokov, vstúpila 23. júna 1989 do platnosti zmluva o prímerí. Kubánci sa stiahli (posledný kubánsky vojak opustil Angolu v máji 1991) a Namíbia sa stala nezávislým štátom. Väčšina z viac než 10 miliónov Angolčanov patrí k 100 rozličným bantuským kmeňom, z pôvodných 500 000 Portugalcov žijúcich v Angole už takmer všetci opustili krajinu. V máji 1991 podpísali mierovú zmluvu vládnuca strana MPLA a organizácia UNITA. Uzavretie zmluvy dovolilo upustiť od marxistickej orientácie vlády MPLA v čele s J. E. dos Santosom a zaviesť pluralitný politický systém. Organizácia UNITA požiadala vo februári 1992 o uznanie ako politická strana. Vláda ju uznala ako hlavnú opozičnú politickú stranu v marci 1998. 20. novembra 1994 v Lusake podpísali mierovú zmluvu o ukončení občianskej vojny v Angole. V septembri 1992 sa konali prvé slobodné prezidentské a parlamentné voľby. Zvíťazil prezident José Eduardo dos Santos a jeho vládna strana MPLA.
Politika.
Momentálne je politická moc sústredená v rukách prezidenta. Výkonná moc sa skladá z prezidenta, predsedu vlády a zboru ministrov. Zbor ministrov sa pravidelne schádza, aby riešil politické záležitosti. Guvernéri 18 provincií sú menovaní prezidentom. Ústava z roku 1992 určuje právomoci vlády a práva a povinnosti občanov. Právny systém je postavený na portugalskom. Súdy pôsobia iba vo 12 zo 140 obvodov. Najvyšší súd pôsobí ako odvolací orgán. Ústavný súd nikdy nebol ustanovený.
Prezident oznámil, že vláda má záujem vypísať v roku 2006 voľby, neskôr však boli voľby opäť odložené. Prvé voľby v Angole sa konali roku 1992. Druhé nezávislé voľby sa konali v septembri 2008, ich víťazom sa opäť stala vládnuca MPLA a porazená UNITA výsledky volieb akceptovala.
Administratívne rozdelenie.
18 provincií ("provincia", mn. č. "provincias"):
Prírodné podmienky.
Väčšina územia Angoly je pokrytá rozsiahlou vnútrozemskou plošinou o výške 1500 m n. m. Len uprostred zeme sa zdvíha najvyššia plošina Bié s masívom Morro Môco (2620 m n. m.). Smerom k pobrežiu klesá táto plošina do úzkeho pásu nížin. Na severozápade zeme zasahuje rozsiahlejšia nížina cez ústie rieky Kongo až k prístavu Cabinda.
Podnebie na juhu Angoly a pozdĺž pobreží je suché a tropické. Od decembra do apríla na severe panuje obdobie dažďov. Pomery: Angolský štát je veľmi úzka pobrežná nížina, ktorá prechádza v náhorné plošiny.
Podnebie Angoly je tropické. Klímu pobrežných oblastí ochladzuje studený Benguelský prúd.
Ekonomika.
Angola má kvôli štvrť storočia trvajúcim bojom rozvrátenú ekonomiku. Má bohaté prírodné zdroje, medzi ktoré patrí zlato, diamanty, úrodná pôda a lesy, vody bohaté na ryby a veľké zásoby ropy, ale kvôli dlhotrvajúcej vojne ich využíva iba minimálne. Angola by mohla patriť medzi najbohatšie krajiny Afriky. 85 % obyvateľov sa živí z vlastnej poľnohospodárskej činnosti. Takmer jediným zdrojom príjmu zostala rastúca ťažba ropy.
Obyvateľstvo.
Angola má tri hlavné etnické skupiny: Ovimbundu, Kimbundu a Bakongo, ktoré hovoria rôznymi bantuskými jazykmi, najmä Umbundu, Kimbundu a Kikongo. Portugalci tvoria najväčšie skupiny neangolského obyvateľstva. Portugalčina je tiež najdôležitejším a oficiálnym jazykom. Na juhovýchode sa tiež vyskytujú kmene Krovákov. Angola má cca 10 276 000 obyvateľov, z toho 71% ich žije na vidieku a ostatných 29% v mestách. Dĺžka života je u mužov priemerne 43 rokov, u žien 47. Teda asi o 25 rokov menej ako na Slovensku. Medzi najväčšie skupiny patrí 39 % Ovimbundov a 25 % Kimbundov. Cca z polovice prevláda tradičná viera, ďalej potom rímsko-katolíci a protestanti.

</doc>
<doc id="3948" url="https://sk.wikipedia.org/wiki?curid=3948" title="Antigua a Barbuda">
Antigua a Barbuda

Antigua a Barbuda je štát v strednej Amerike, ktorý leží na troch ostrovoch (Antigua ², Barbuda ² a Redonda ²) v Malých Antilách. Pobrežie na východe Atlantiku a na západe Karibského mora je dlhé .
Dejiny.
Od 1. novembra 1981 sú ostrovy Antigua a Barbuda, patriace k Malým Antilám, nezávislým štátom v rámci Spoločenstva národov(Commonwealth). Hlavou štátu je britský kráľ Karol III., ktorú na ostrovoch zastupuje civilný generálny guvernér. Na čele vlády je ministerský predseda. Parlament sa – podľa amerického vzoru – skladá z dvoch komôr – senátu, ktorý má 17 volených členov, a zo snemovne reprezentantov. 
Antiguu objavil roku 1493 pri svojej druhej ceste do Ameriky Krištof Kolumbus. Ostrov pomenoval podľa kostola "Santa Maria de la Antigua" v Seville. Roku 1632 obidva ostrovy (spolu s malým vulkanickým ostrovčekom Redonda) obsadili a kolonizovali Angličania. 
Počas vojen medzi Angličanmi a Francúzmi v 17. a 18. storočí bola Antigua dôležitou základňou britských flotíl. Roku 1764 tu Briti vybudovali vojenský prístav English Harbour. 
Roku 1834 boli otroci na ostrovoch oficiálne oslobodení. Roku 1871 sa stala Antigua členom zväzku britských Záveterných ostrovov, ktorý bol rozpustený až roku 1956. O dva roky neskôr vstúpili ostrovy Antigua a Barbuda, ktorým bol priznaný určitý stupeň nezávislosti, do Západoindickej federácie. Do tohto zväzku štátov, ktorý bol rozpustený roku 1962, patrili ešte Barbados, Trinidad a Tobago, Jamajka, Svätý Krištof a Nevis, Náveterné ostrovy (Dominika, Svätá Lucia, Svätý Vincent a Grenadiny a Grenada). Roku 1967 získali Antigua a Barbuda štatút krajiny pridruženej k Veľkej Británii. Od roku 1981 je krajina celkom nezávislá a je členom OSN. Vedenie krajiny je od vzniku ministerskej vlády v roku 1960 v rukách Strany práce (Antigua Labour Party) na čele s ministerským predsedom. Do roku 1994 nim bol Vere C. Bird, potom ho vystriedal jeho syn Lester Bryant Bird.
Politika.
Antigua a Barbuda je členom Commonwealthu, hlavou štátu je kráľ Karol III., ktorú zastupuje generálny guvernér. Výkonná moc je v rukách predsedu vlády. Tým je obvykle predseda strany, ktorá vyhrala voľby do Snemovne reprezentantov (18 členov), ktoré sa konajú každých 5 rokov. Druhá komora parlamentu, Senát, má 17 členov menovaných generálnym guvernérom.
Antigua a Barbuda je členom Karibského spoločenstva (CARICOM).
Administratívne rozdelenie.
6 okrskov ("parish", mn. č. "parishes"):
2 dependencie ("dependency", mn. č. "dependencies"):
Barbuda a Redonda
Prírodné podmienky.
Antigua a Barbuda sa rozprestiera na troch ostrovoch, najväčším Antigue, vzdialenej Barbude a neobývanom skalnatom ostrove Redonda. Na severe ostrova Antigua sa do výšky  zdvíha silno rozčlenená vápencová tabuľa a na juhu zvyšok denudovanej sopky. Zarovnaný povrch Barbudy utvárajú koralové vápence. Do  sa zdvíhajú skaly ostrova Redonda majú sopečný pôvod.
Antigua je najväčším zo Záveterných ostrovov.
Ostrovy majú teplú, tropickú klímu s vyrovnanými teplotami po celý rok.
Ekonomika.
Turistika stále zaisťuje viac než polovicu HDP. Nízky počet turistov od roku 2000 spomalil ekonomiku a znamenal napätejší štátny rozpočet. Poľnohospodárska produkcia je zameraná na domáci trh a je obmedzená malými zásobami vody na ostrovoch a nedostatkom pracovných síl, ktoré pracujú radšej za vyššie platy v turistike alebo na stavbách.
Priemyselná výroba je zameraná na montáž na vývoz a remeselnícku výrobu; hlavnými produktmi sú lôžkoviny a elektronické súčiastky.
Obyvateľstvo.
Väčšina obyvateľov sú potomkami otrokov, dovezených, aby pracovali na plantážach cukrovej trstiny, ale sú tu tiež skupiny Európanov, hlavne zo Spojeného kráľovstva a Portugalska. Napriek tomu, že úradným jazykom je angličtina, väčšina obyvateľov rozpráva zmiešaninou angličtiny, miestnych jazykov a nejakého ďalšieho európskeho jazyka.
Takmer všetci obyvatelia sú kresťania s najväčším zastúpeným anglikánskej cirkvi.
Miera negramotnosti sa pohybuje okolo 5 %, úroveň vzdelania je v porovnaný s inými karibskými štátmi pomerne vysoká.

</doc>
<doc id="3949" url="https://sk.wikipedia.org/wiki?curid=3949" title="Azerbajdžan">
Azerbajdžan

Azerbajdžan, dlhý tvar Azerbajdžanská republika, je vnútrozemský štát v juhozápadnej Ázii. Na severe susedí s Gruzínskom (322 km) a Ruskom (284 km), na juhu s Iránom (611 km), na západe s Arménskom (787 km) a enklávou Nachičevan s Tureckom (9 km).
Prírodné podmienky.
Obmýva ho Kaspické more. Zo severu je ohraničený pásmami Kaukazu (najvyšší vrch Bazardüzü - 4 466 m n. m.). , na juhovýchode krajiny sa dvíhajú pásma Malého Kaukazu a Arménskej vysočiny. Stred krajiny vypĺňa Kursko-arakská nížina, rozdelená riekami Kura a Araks. Prevažná časť krajiny má suché subtropické podnebie. Pohoria majú vlhkejšie avšak tiež subtropické podnebie. Najvýznamnejším nerastným bohatstvom krajiny sú ložiská ropy a plynu na Apšeronskom polostrove. Význam majú aj železné rudy a alunity (zdroje hliníka).
Dejiny.
Exponované územie Azerbajdžanu ležiace v takzvanej kaspickej bráne bolo osídlené už od najstarších čias. V 9. storočí pred Kr. patrilo do ríše Urartu, v 6. storočí pred Kr. do Médskej ríše. V oblasti sa stretali záujmy Grékov, Rimanov a Perzskej ríše. V tomto období sa na pobreží Kaspického mora usídlili kočovné kmene patriace do tureckej jazykovej skupiny. Ich postupným miešaním s Médami a Skýtmi vznikol dnešný Azerbajdžanský národ. Od 7. storočia Azerbajdžan ovládali Arabi, ktorí priniesli do krajiny Islam. V 13. storočí oblasť ovládli Mongoli. Dobyť krajinu sa neskôr usilovali aj Peržania a Turci. Od 18. storočia sa začal prejavovať vplyv cárskeho Ruska v oblasti. V 19. storočí sa krajina rozdelila a stala sa súčasťou Perzskej ríše (Iránu) a Ruska. Začiatkom 20. rokov 20. storočia sa stal Azerbajdžan súčasťou Sovietskeho zväzu. Cez druhú svetovú vojnu boli na ropu bohaté oblasti Azerbajdžanu cieľom nemeckej ofenzívy v lete 1942. Nemcom sa však ropné oblasti v Azerbajdžane nepodarilo dosiahnuť. Cez vojnu padlo na fronte asi 210 000 občanov Azerbajdžanu, ďalších 90 000 zahynulo v tyle.
V roku 1991 bývalá sovietska republika získala nezávislosť. V dôsledku územných sporov a náboženských nepokojov so susedným Arménskom sa krajina stala obeťou vojen. Ohniskom nepokojov bol Náhorný Karabach obývaný Arménmi, ktorí sú na rozdiel od Azerov kresťania. Náhorný Karabach Azerbajdžan považoval za svoje územie. Karabach vyhlásil samostatnosť od ZSSR omnoho skôr ako vznikol samostatný Azerbajdžan. Boje v oblasti prebiehali v rokoch 1991 až 1994 a skončili víťazstvom separatistov, ktorí si priali pripojenie k Arménsku. Krátke boje v oblasti prebehli aj v roku 2016. Následne na jeseň roku 2020 Azerbajdžan zaútočil a porazil arménske sily v tzv. druhej vojne o Náhorný Karabach. Po azerbajdžanskej blokáde tzv. Z Lačinského koridoru začiatkom roku 2023 utieklo z Náhorného Karabachu 80% arménskeho obyvateľstva (asi 100 600 ľudí). Azerbajdžanské sily následne prebrali kontrolu nad väčšinou územia.
Hospodárstvo.
Je to krajina bohatá na nerastné suroviny - mangán, železo, meď. Počas sovietskej éry vzrástol aj význam ťažby alunitu, minerálu bohatého na hliník, pretože Sovietsky zväz nemal dostatok bauxitu. Významný závod spracúvajúci alunit sa nachádza v azerbajdžanskom meste Zaglik. Už od staroveku sú využívané ložiská ropy v okolí Baku, neskôr boli objavené ďalšie ložiská ropy i v Kaspickom mori. Na úpätiach pohorí a v dolinách riek sa pestujú rôzne poľnohospodárske plodiny, najmä bavlník, obilniny, ryža, ovocie, čaj a tabak. Porasty pohorí vytvárajú zas vhodné podmienky na chov hovädzieho dobytka, kôz a oviec. Ekonomické problémy krajiny sa od rozpadu ZSSR pomaly prehlbovali. K prepadu im ešte dopomohol konflikt so susedným Arménskom. Celkovo sa však Azerbajdžanská vláda začala zaoberať ekonomickými problémami len v posledných rokoch, kedy začala s ekonomickými reformami. Baku malo tiež problém s dodávkami svojej ropy na západné trhy. Prehlbujú sa obchodné styky s Tureckom, naopak upadajú vzťahy s bývalými republikami ZSSR. Celá ekonomika je výrazne závislá od ceny ropy. V krajine žije veľké množstvo obyvateľstva pod hranicou chudoby (skoro 70%).
Ekológia.
Jedným z hlavných problémov štátu sú značné ekologické škody spôsobené znečistením v priemyselných oblastiach. Priemyselné oblasti sú ekologicky veľmi znečistené a predstavujú veľký problém tejto krajiny.

</doc>
<doc id="3950" url="https://sk.wikipedia.org/wiki?curid=3950" title="Bahamy">
Bahamy

Bahamy, dlhý tvar názvu Bahamské spoločenstvo, sú nezávislý anglicky hovoriaci štát v oblasti Karibského mora ležiaci na rovnomennom súostroví (pozri nižšie).
Bahamy sa nachádzajú v Atlantickom oceáne, východne od Floridy v USA, na sever od Kuby a na západ od britského závislého územia Turks a Caicos.
Bahamy ako sústrovie.
Bahamy (-toto je normovaný názov; iné názvy: Bahamské ostrovy, Bahamské súostrovie) je súostrovie, na ktorom sa nachádza rovnomenný štát. Pozostáva z 90 ostrovov a niekoľko tisíc ostrovčekov (zdroje sa značne rozchádzajú v ich presnom počte). V širšom (najmä staršom) zmysle do tohto súostrovia patria aj ostrovy Turks a Caicos.
Staršie sa ostrovy Bahamy, najmä v španielskom prostredí, volali aj Lukajské ostrovy (iné názvy: Lucayské ostrovy, Lukajské/Lucayské súostrovie; po španielsky "(Islas) Lucayas", staršie: "Islas de los Lucayos", staršie: "(Islas) Lucayos"). Názov je odvodený od indiánskeho etnika Lukajovia (Lucayovia).
V starších textoch existovali aj Bahamy (Bahamské ostrovy) v užšom zmysle, t.j. len severná časť súostrovia (t.j. ostrovy Great Bahama a Great Abaco Island s okolím), a Lukajské ostrovy v užšom zmysle, t.j. len stredná časť súostrovia (t.j. ostrovy od [vrátane] Eleuthery a Androsu po [vrátane] Long Island). Zvyšné, teda južné ostrovy súostrovia, sa volali ostrovy Passage.
Dejiny.
Bahamy objavil v roku 1492 Krištof Kolumbus. Pôvodné indiánske obyvateľstvo vyhubili Španieli už v 16. storočí. Od začiatku 18. storočia boli ostrovy britskou kolóniou, s výnimkou krátkej španielskej okupácie v 80. rokoch 18. stor. Kolonisti ich osídľovali väčšinou otrokmi dovezenými z Afriky. V období prohibície sa Bahamy stali významným centrom obchodu s liehovinami. Počas druhej svetovej vojny tu Američania zriadili niekoľko vojenských základní. Korunnej kolónii Bahamám udelilo Spojené kráľovstvo nezávislosť 10. júla 1973. Hlavou štátu však zostávala až do smrti britská kráľovná Alžbeta II., po jej smrti jej syn Karol III., ktorého na ostrovoch (30 väčších, 660 menších a okolo 2400 drobných ostrovčekov) zastupuje generálny guvernér. Ústava z roku 1973 je založená na uznesení o samospráve z roku 1964, parlament sa skladá zo snemovne poslancov a senátu, ministerským predsedom sa stáva vodca väčšinovej strany. Krajina je členom Britského spoločenstva. Jeden z ostrovov - San Salvador - objavil 12. októbra 1492 Krištof Kolumbus. Roku 1671 si skupina britských osadníkov, žijúcich na Bahamách, zvolila prvého guvernéra. Roku 1718 však pristál pri ostrove guvernér menovaný anglickým kráľom a od tej doby boli Bahamy britskou kolóniou. Na tom nič nezmenila ani invázia USA (1776) či Španielov (1782 až 1783).
Po skončení americkej vojny za nezávislosť sa na Bahamy prisťahovalo mnoho Britov. Roku 1834 boli černošskí otroci prepustení na slobodu. Od roku 1841 sa v krajine volí zákonodarný orgán, od roku 1964 má ústavu zaručujúcu rozšírenú autonómiu a roku 1973 je Bahamám pridelená úplná nezávislosť.
V čele vlády bol od roku 1992 prvý nebelošský ministerský predseda Hubert Ingraham. Väčšina z 250 000 obyvateľov žije na ostrovoch Grand Bahama a New Providence, na ktorom leží aj hlavné mesto Nassau. Krajina žije z cestovného ruchu a z výhodných daňových zákonov, ktoré z nej činia jedno z finančných centier sveta.

</doc>
<doc id="3951" url="https://sk.wikipedia.org/wiki?curid=3951" title="Bahrajn">
Bahrajn

Bahrajn, dlhý tvar Bahrajnské kráľovstvo (arab.:  – "Mamlaka al-Bahrajn"), je ostrovný štát v Perzskom zálive. Na západ od Bahrajnu leží Saudská Arábia, ktorá je s ním spojená Mostom kráľa Fahda (oficiálne otvorený 25. novembra 1986), a Katar južne cez Bahrajnský záliv. Plánovaný Katarsko-bahrajnský most priateľstva medzi Bahrajnom a Katarom bude najdlhšie pevné spojenie na svete.
Poloha.
Bahrajn leží v Ázii na západnom pobreží Perzského zálivu (dĺžka pobrežia ) na 33 piesočnatých ostrovoch pri pobreží Saudskej Arábie a Kataru.
Ostrovy.
Majú v rámci tejto krajiny dôležitejšie postavenie. Hlavný ostrov je nazvaný rovnako ako celá krajina – Bahrajn () a na ňom je aj najvyšší bod krajiny Džabal ad-Duchan ().
Etnické skupiny.
V Bahrajne tvoria miešanci domorodcov 49 % obyvateľov, Indovia 23 %, Arabi 6 %, Iránci 5 %,Pakistanci 4 %, Bengálci 10 % a Filipínci 4 %.
Náboženské skupiny.
Náboženské skupiny sú šiiti 47 %, sunniti 23 %, hinduisti 20 %, kresťania 9 %, budhisti 1 %.
Hospodárstvo.
Pre svoju výhodnú polohu je a bol už aj v minulosti dôležitou obchodnou bránou do Perzského zálivu. 
K najdôležitejším hospodárskym odvetviam patrí predaj a spracovanie ropy (80 % všetkých príjmov). Štát má lacnú elektrickú energiu, čo je významným predpokladom existencie hlinikárne, ktorá spracováva domáce suroviny. Významnou zložkou priemyslu je lodiarenský priemysel. Dôležitou súčasťou príjmov obyvateľstva je ešte aj doteraz množstvo tradičných remesiel (napr. lov perlorodiek, výroba keramiky, tkáčske zručnosti). Čoraz viac sa štát sústreďuje aj na rozvoj cestovného ruchu.
K problémom štátu patrí nedostatok výdatných zdrojov (aj pitnej) vody. Tento problém je aj príčinou existencie množstva odsoľovacích zariadení.
Poľnohospodárstvo je prevažne v oázach sústredené na pestovanie datlí, fíg, granátových jabĺk a zeleniny.
Dejiny.
Bahrajn bol od 7. storočia súčasťou Arabskej ríše, od 12. storočia (s prestávkami) podliehal Perzii, od roku 1782 je to samostatný ostrovný štát (konštitučná monarchia). Od roku 1820 sa po podpísaní Zmluvy o mieri v Perzskom zálive opierala dynastia o podporu Spojeného kráľovstva, v rokoch 1861 – 1971 bol Bahrajn pod britskou ochranou ("Protectorate State"). Potom bola vyhlásená úplná nezávislosť. Pokus o parlamentnú monarchiu mal len krátke trvanie (1973 – 1975). Iránskym nárokom na svoje územie (po potlačenom protibritskom povstaní v roku 1956 vyhlásil Irán roku 1957 Bahrajn za svoju provinciu, roku 1970 od svojho nároku oficiálne ustúpil) a napätiu medzi šíitskou väčšinou, ktorá požaduje zavedenie parlamentnej demokracie, a sunnitskou vládou, čelí krajina zbližovaním sa so Saudskou Arábiou a USA.
Politika.
Od roku 1783 vládne v politike s pomocou autokratického systému rodina "al-Chalífovcov". Od roku 1993 však emirovi radí vymenovaná "Poradná rada". V roku 2000 schválila rada "Národnú chartu politických reforiem" a roku 2001 ju potvrdilo aj referendum. Vo februári 2002 vyhlásili štát za konštitučnú monarchiu. Voľby do poslaneckej snemovne v októbri vyhrali kandidáti islamistov. Prísľubom prepustenia politických disidentov sa stalo zrušenie zákona o štátnej bezpečnosti roku 2001. Mnohí z disidentov sú šíitski odporcovia režimu, ktorých tradične podporuje Irán.

</doc>
<doc id="3952" url="https://sk.wikipedia.org/wiki?curid=3952" title="Bangladéš">
Bangladéš

Bangladéš, dlhý tvar názvu Bangladéšska ľudová republika, je štát v južnej Ázii.
Najväčšie mestá: Dháka, Čitágáon, Khulna, Nárájángaňdž
Jazyky: bengálsky, anglický, hindský, urdský
Poloha.
Leží v Južnej Ázii pri pobreží Bengálskeho zálivu Indického oceánu (bývalý Východný Pakistan). Bangladéšom prechádza niekoľko veľkých riek. Veľkú časť územia zaberá úrodná Bengálska nížina, s mohutnou močaristou deltou Gangy a Brahmaputry na juhu krajiny a zo severu ju ohraničujú Khasijské vrchy (najvyšší vrch Keokradong – ).
Hospodárstvo.
Je jednou z najchudobnejších krajín sveta. Časté povodne a iné prírodné katastrofy, ktorých je tu za rok najviac na svete, vplývajú veľmi nepriaznivo na poľnohospodárstvo, preto vznikajú hladomory, hoci riečne náplavy a tropické podnebie umožňujú až dve-tri úrody za rok. Pestuje sa ryža, juta, bavlník, koreniny (kurkuma, chili), cesnak. Z priemyselných odvetví je rozvinutejšia textilná výroba (juta, bavlna).
Živočíšna výroba je orientovaná na chov hovädzieho dobytku, byvolov a hydiny, ale táto oblasť hospodárstva nie je veľmi významná. 
Ďalšou zložkou hospodárskej činnosti je rybolov.
Krajina je chudobná na nerastné suroviny, má však zásoby zemného plynu.
Bangladéšom preteká množstvo riek a preto lodná doprava je tu veľmi významná.
Dejiny.
Po rozdelení Britskej Indie roku 1947 vznikol Pakistan, ten pozostával z dvoch oddelených častí – Západného a Východného Pakistanu (bývalé Východné Bengálsko). Východné Bengálsko sa od počiatku snažilo o oddelenie od Západného. Separatistické tendencie podporovala India. Výsledkom bolo vyhlásenie samostatnosti v roku 1971 a krajina prijala meno Bangladéš. Po neúspešnej indicko-pakistanskej vojne bola nútená západná časť Pakistanu nastolený stav akceptovať. 
Bangladéš je však od svojho vzniku zmietaný nestabilitou a vojenskými prevratmi. Krajina je preľudnená a to prispieva tiež k jej nestabilite. Prvé slobodné voľby sa v krajine uskutočnili v roku 1991, ale od roku 1995 opozícia bojkotuje činnosť parlamentu.

</doc>
<doc id="3953" url="https://sk.wikipedia.org/wiki?curid=3953" title="Barbados">
Barbados

Barbados (španielsky „bradatý muž“ - buď podľa portugalského Barbados alebo španielskeho Barbudos, oba značiace "fúzači" podľa figovníkov, ktoré tam majú "bradatý" tvar) je ostrovný štát v Karibskom mori. Leží na náveterných ostrovoch Malých Antíl a je lemovaný koralovými útesmi. Najvyšším vrchom je Mount Hillaby (). Najväčšie mestá sú Bridgetown, Speightstown, Holetown, St. Lawrence a Oistins. Obyvateľstvo tvoria z 80 % černosi, 16 % mulati a 4 % belosi. 65,3 % sú protestanti, 4,4 % katolíci, 12,8 % ostatní a 17,5 % bez vyznania. Podnebie je príjemné, ale od júna do novembra trvá obdobie hurikánov.
Zákonodarný orgán je ľudová komora (28 miest). Barbados je člen Organizácie Spojených národov, Organizácie amerických štátov, Commonwealthu a CARICOMu. Narodila sa tu aj známa spevačka Rihanna.
História.
V roku 1518 bol ostrov obsadený Španielmi. V 16. – 17. storočí o územie súperili Španieli, Francúzi a Angličania. Od roku 1627 je britskou, od roku 1655 korunnou kolóniou. Barbados mal rozsiahlu vnútornú autonómiu; jeho parlament (House of Assembly) vznikol v roku 1639 a je tretí najstarší na západnej pologuli. Roku 1951 bolo zavedené všeobecné volebné právo. V rokoch 1958-1962 bol súčasťou federácie Západoindických ostrovov (Západoindická federácia, kolónia Veľkej Británie), ale už v roku 1961 získal vnútornú autonómiu.
Otroctvo bolo zrušené v roku 1834. Štát sa stal v rámci Commonwealthu v roku 1966 nezávislým. V čele stál generálny guvernér, ktorý zastupoval britskú kráľovnú.
30. októbra 2021 sa z Barbadosu stala republika. Po kráľovnej Alžbete II sa hlavou štátu stala dovtedajšia generálna guvernérka, Dame Sandra Mason, zvolená v októbri, sa stala prezidentkou. Štát zostane členom Commonwealthu.
Hospodárstvo.
Hospodárstvo je zamerané na cestovný ruch. Vďaka vyhľadávaným piesočnatým plážam, koralovým plytčinám a luxusným hotelom je krajina turisticky veľmi atraktívna. Hlavné exportné artikle sú cukor a rum. 
Barbados a Slovensko.
Od 14. apríla 1994 diplomatické zastúpenie Slovenskej republiky v Barbadose zaisťuje slovenské veľvyslanectvo Havane (Kuba). Vzájomné vzťahy sú korektné a ich základom je obchodná a hospodárska spolupráca. Vývozné položky tvoria cukor, chemické výrobky a elektronické diely, dovozné stroje, potraviny a stavebný materiál.

</doc>
<doc id="3954" url="https://sk.wikipedia.org/wiki?curid=3954" title="Bielorusko">
Bielorusko

Bielorusko (, ), dlhý tvar názvu Bieloruská republika (, ), je vnútrozemský štát vo východnej Európe. Bielorusko hraničí s piatimi štátmi – na juhu s Ukrajinou (), na západe s Poľskom (), na severozápade s Litvou () na severe s Lotyšskom () a na severe a východe s Ruskom ().
Dejiny.
Obdobia dejín Bieloruskej republiky:
Geografia.
Povrch.
Reliéf Bieloruska je málo členitý, prevažuje relatívne rovinatý terén. Najvyšším bodom je Dziaržynskaja hara (po bielorusky: "Гара Дзяржынская") vysoká . Krajina je súčasťou Východoeurópskej nížiny. Typickým krajinotvorným prvkom sú početné jazerá (okolo 11 000), ktorých plocha zväčša nepresahuje . Lesy pokrývajú asi 34 % krajiny, panenský prales sa zachoval v Bielovežskom národnom parku (po bielorusky: "Белавеская пушча", po poľsky: "Puszcza Białowieska") v poľsko-bieloruskom pohraničí (na zozname svetového dedičstva UNESCO).
Podnebie.
Bielorusko patrí do mierneho podnebného pásma na rozhraní kontinentálnych a oceánskych zón. Oceánske prúdenie je spôsobené blízkym Baltským morom a Atlantickým oceánom. Krajina má teplé letá a chladné zimy s relatívne malým počtom zrážok (546 – ). Priemerná letná teplota neprekračuje 17,5 °C (júl) a zimná -7 °C (január).
Vodstvo.
Bieloruské územie sa nachádza na rozvodí medzi Baltským a Čiernym morom. Krajinou pretekajú štyri významné vodné toky – Pripiať a Dneper (na tvorí bielorusko-ukrajinskú hranicu), Berezina a Sož, ktoré tečú do Čierneho mora a rieky na severozápade – Neman, Západná Dvina (Daugava), kým Vilija a Západný Bug tečú do Baltského mora.
Politické pomery.
Bielorusko je republika s prezidentským systémom vlády. Dvojkomorový parlament – Národné zhromaždenie (po bielorusky: "Нацыянальны сход") – pozostáva zo 110 člennej Snemovne reprezentantov (po bielorusky: "Палата прадстаўнікоў") a z Rady republiky (po bielorusky: "Савет Рэспублікі"), ktorá má 64 členov. Poslanci dolnej komory sú volení vo všeobecných voľbách v jednomandátových obvodoch, z členov hornej komory sa 56 volí nepriamo a 8 menuje hlava štátu.
V dolnej komore parlamentu v súčasnosti tvoria väčšinu nestraníci (98 kresiel), okrem toho je tu zastúpená Komunistická strana (8 kresiel), Agrárna strana (3 kreslá) a Liberálnodemokratická strana (1 kreslo). Opozičné strany ako Bieloruský ľudový front a Zjednotená občianska strana Bieloruska nezískali v ostatných voľbách ani jediného poslanca.
V istých aspektoch sa javí súčasné Bielorusko ako zmenšenina voľakedajšieho Sovietskeho zväzu.
Od roku 1994 prezidentský úrad zastáva Alexander Lukašenko (po bielorusky "Алякса́ндар Рыго́равіч Лукашэ́нка", známejší je však ruský variant jeho mena). Vo funkcii ho potvrdili ostatné voľby v roku 2015.
Viaceré medzinárodné organizácie, vrátane OBSE, dlhodobo kritizujú politické pomery a označujú tunajšie voľby za neslobodné, vzhľadom na atmosféru v médiách, ktoré významne podporujú súčasnú vládnucu garnitúru. Rada Európy vylúčila Bielorusko ešte v roku 1997, keď sa pri referende a voľbách porušovali princípy demokracie. Kritika sprevádzala aj prezidentské voľby v rokoch 2006, 2010,2015 a 2020 v ktorých získal súčasný prezident Lukašenko viac ako 80 % hlasov. Z jeho súperov bol v roku 2006 najúspešnejší Alexander Milinkevič (6 %). V posledných dvoch voľbách sa opozícia nedokázala dohodnúť na spoločnom kandidátovi. V roku 2015 z troch vyzývateľov Lukašenka, ktorý podľa oficiálnych výsledkov získal 83,47 % hlasov, jediným opozičným demokratickým kandidátom bola Taciana Karatkievič, ktorá získala len 4,44 %. 6,32 % voličov hlasovali proti všetkým kandidátom.
Administratívne rozdelenie.
Bielorusko sa v súčasnosti delí na šesť oblastí a hlavné mesto Minsk, ktoré má osobitné postavenie a je zároveň centrom Minskej oblasti (Мінская вобласць) a Minského rajónu
Obyvateľstvo.
Počet obyvateľov Bieloruska k 1. októbru 2019 dosiahol 9 413 446 ľudí. V posledných rokoch sa stabilizoval tesne pod 9,5 miliónmi. Prirodzený úbytok, ktorý trápil krajinu od roku 1993 sa značne zmiernil a pre výrazné znižovanie počtu zomrelých a mierne zvyšovanie pôrodnosti dosiahol v roku 2015 len 621 ľudí. Je predpoklad, že Bielorusko dosiahne v roku 2016 prirodzený prírastok, ktorý by ale nemal dlho vydržať, keďže sa postupne do plodného veku dostávajú menej početné ročníky narodené v 90. rokoch.
Vierovyznanie.
Podľa sčítania ľudu z novembra 2011 sa 58,9% všetkých Bielorusov hlásilo k nejakému náboženstvu; z toho pravoslávie tvoria (bieloruský exarchát Ruskej pravoslávnej cirkvi) asi 82%. Rímsky katolicizmus sa praktizuje väčšinou v západných oblastiach a existujú tiež rôzne odvetvia protestantizmu. Menšiny tiež praktizujú grécky katolicizmus, judaizmus, islam (najmä. Lipkovia) a novopohanstvo. Celkovo je 48,3% populácie pravoslávnych kresťanov, 41,1% je bez vyznania, 7,1% katolíkov a 3,3% nasledujú iné náboženstvá.
Osobitá poznámka.
Dňa 22. decembra 2008 Bielorusko uznalo nezávislosť Južného Osetska a Abcházska. Stalo sa tak v Minsku na rokovaní prezidenta Alexandra Lukašenka a jeho ruského partnera Dmitrija Medvedeva o znížení ceny dodávky ruskej ropy do krajiny. Po Nikarague je tak Bielorusko druhou krajinou sveta a prvou krajinou Európy vôbec, ktorá nezávislosť týchto dvoch republík v sústave Gruzínska uznala.
Zdroj.
Matejko, Ľ.: Poznámky k predmetu Východná Európa – krajiny a ľudia, Bratislava, 2007. Dostupné online

</doc>
<doc id="3955" url="https://sk.wikipedia.org/wiki?curid=3955" title="Belize">
Belize

Belize je štát nachádzajúci sa na východnom pobreží Strednej Ameriky pri Karibskom mori. Na severozápade susedí s Mexikom a na juhozápade s Guatemalou.
Hlavné mesto Belmopan bolo založené v roku 1970. V roku 1973 bol Britský Honduras premenovaný na Belize. Nezávislosť bola vyhlásená 21. septembra 1981. Štátne zriadenie je parlamentná demokracia i konštitučná monarchia, prezentovaná britským kráľom Karolom III. Je členskou organizáciou CARICOM (Caribbean Community and Common Market) a SICA (Sistema de Integración Centroamericana).
Belize je jediná po anglicky hovoriaca krajina v Strednej Amerike a najmenší neostrovný štát podľa počtu obyvateľov v Amerike. Medzi hlavné turistické lákadlá patrí výnimočná príroda (zalesnené vnútrozemie i koralové pobrežie) a mayské pamiatky.
V roku 2010 boli 40 % obyvateľov Belize rímskokatolíci. 8,5 % letniční, 5,5 % adventisti siedmeho dňa, 4,6 % anglikáni, 3,8 % mennoniti, 22 % iné náboženstvá a 15,6 % bez vyznania.
Dejiny.
Bývalá korunná kolónia Britský Honduras získala 20. septembra 1981 úplnú nezávislosť ako republika v rámci Britského spoločenstva. Nezávislosť vo vnútornej politike mala už od roku 1964, roku 1973 prijala názov Belize. Definitívnemu udeleniu nezávislosti vtedy stáli v ceste územné nároky susednej Guatemaly, ktorá sa ich vzdala až v zmluve uzatvorenej s Belize a Spojeným kráľovstvom v marci 1981. 
Belize tvorilo súčasť územia Mayov až do zničenia tejto civilizácie Hernandom Cortézom v 16. storočí. V 17. storočí obsadili krajinu Briti a urobili z nej kolóniu (1862) a korunnú kolóniu (1871). Odlišná interpretácia zmluvy o hraniciach z roku 1859 v Spojenom kráľovstve a Guatemale, ktoré si činili nároky na časť územia Belize, viedla k vojnám v rokoch 1972, 1975 a 1977. Už roku 1960 však bola v krajine ustanovená ministerská vláda, ktorá od roku 1964 disponovala úplnou autonómiou vo vnútornej politike. Situáciu krajiny komplikovali ťažké prírodné katastrofy, ktoré ju postihli v rokoch 1931, 1951, 1978 a 1980. "Zjednotená ľudová strana", ktorá vládla v krajine od roku 1961, odmietla pripojenie ku Guatemale rovnako ako "Zjednotená demokratická strana", ktorá prevzala riadenie krajiny po voľbách roku 1984. Získaniu úplnej suverenity krajiny napomohli aj rezolúcie OSN z rokov 1975 a 1980.

</doc>
<doc id="3956" url="https://sk.wikipedia.org/wiki?curid=3956" title="Benin">
Benin

Benin (fr. "Bénin"; 1958-1975 Dahome - fr. "Dahomey" / "Dahomé"), dlhý tvar Beninská republika, je štát nachádzajúci sa medzi Togom a Nigériou na západnom pobreží Afriky. Na území o rozlohe 112 000 km2; (skoro ako bývalé Česko-Slovensko) žije 11,49 milióna obyvateľov.
Dejiny.
Bývalá francúzska kolónia Dahome zmenila 1. decembra 1975 názov na Beninskú ľudovú republiku. 
Bezprostredným predchodcom dnešného Beninu, ležiaceho medzi Togom a Nigériou na západoafrickom pobreží, bolo kráľovstvo Dahome, založené roku 1625, ktoré dosiahlo najväčšieho rozmachu za kráľa Gheza (1858). Aj keď v ďalších storočiach ovládli pobrežie Európania, vo vnútrozemí vládli aj naďalej králi domorodých kmeňov. Až roku 1894 obsadili celú krajinu Francúzi, ktorí tu založili kolóniu. Roku 1958 získalo Dahome štatút autonómnej republiky a 1. augusta 1960 potom úplnú nezávislosť. Politická situácia v krajine však zostala aj naďalej nestabilná. Po niekoľkých štátnych prevratoch a vojenských pučoch prevzal 26. októbra 1972 moc v krajine zástupca veliteľa štábu beninskej armády Ahmed Kérékou, ktorý od tej doby zastával úrad prezidenta republiky, predsedu vlády a ministra obrany. Benin sa snažil o úzku spoluprácu so socialistickými krajinami. Po niekoľkých zmenách ústavy bolo v novembri 1979 zvolané revolučné národné zhromaždenie, ktoré je volené na základe jednotnej kandidátky, vypracovanej štátnou stranou "Parti de la Révolution Populaire du Bénin" (Beninská strana ľudovej revolúcie).
Hospodárska kríza.
Benin bol v roku 1989 vo vážnej hospodárskej situácii. Na 4 milióny obyvateľov pripadal ročný HNP vo výške 940 miliónov dolárov a dlh vo výške 1 miliardy dolárov. Aj napriek odporu miestnej univerzity a štrajku sa Mathieu Kérékou dal v auguste 1989 znovu zvoliť za prezidenta republiky. Niekoľko dní pred voľbami bol v Paríži zatknutý Amadou Ahmed Cissé, do roku 1988 Kérékouov minister pre bezpečnosť a vzťahy s islamským svetom (Cissé bol negramotný človek, ktorý zbohatol z podvodov v Benine, napríklad zo sprenevery peňazí z Beninskej obchodnej banky), čo ešte viac potvrdilo už značné pochybnosti o beninskom režime.
Kérékou reagoval amnestiou politických odporcov žijúcich v cudzine a zmenami vo vláde. Paríž prisľúbil Beninu podporu 160 miliónov frankov výmenou za opustenie marxistickej ideológie a zvolanie národnej konferencie, ktorá mala viesť k nastoleniu demokratickej vlády. Benin podmienky splnil - národnej konferencii predsedal Mgr. Isidore de Souza, arcibiskup Cotonou), zámer usporiadať slobodné voľby za účasti viacero strán bol potvrdený ešte v roku 1990. Výkonnú moc prenechal Kérékou novému predsedovi vlády - Nicéphorovi Soglovi (bývalý riaditeľ Svetovej banky pre Afriku) – a sám sa pripravoval na slobodné voľby. Na konci roku 1989 bol vo Francúzku prepustený Ahmed Cissé na kauciu 20 miliónov FF.
V roku 1991 v slobodných voľbách Kérékoua nahradil Nicéphore Soglo a naspäť do funkcie sa dostal opäť po demokratických voľbách v roku 1996.
Obyvateľstvo.
Obyvatelia Beninu sa delia na niekoľko kmeňov, z ktorých najpočetnejší sú Fonovia a Jorubovia. Gramotných je iba 35 % Beninčanov. Pretože väčšina obyvateľov žije v lesoch, ktoré pokrývajú 30 % rozlohy štátu, prevažujú ľudové náboženstvá. Kresťanstvo je tu zastúpené iba 20 %. Zo severu sa tiež šíri islam.
Ekonomika.
Benin patrí s 370 USD na hlavu k najchudobnejším krajinám sveta. Ekonomika je slabá a nevýkonná, sotva stačí pre vlastnú potrebu. Vyváža sa tu jedine bavlna a ropa, a to predovšetkým do európskych krajín. Dovážať je tu potrebné všetok spotrebný tovar. Skoro 60 % všetkých ľudí je zamestnaných v poľnohospodárstve. Výškou štátneho dlhu patril tento štát k 20 najzadlženejším krajinám sveta. V roku 2006 bol však oddlžený.

</doc>
<doc id="3957" url="https://sk.wikipedia.org/wiki?curid=3957" title="Bermudy">
Bermudy

Bermudy () sú koralové súostrovie východne od pobrežia USA ( od New Yorku) uprostred Golfského prúdu. Politicky je to zámorské územie Spojeného kráľovstva. Je to strategická námorná a letecká základňa Veľkej Británie aj USA.
Pozostávajú z asi 360 ostrovov, z ktorých len asi 20 je obývaných. Hlavné mesto je Hamilton na ostrove Gran Bermuda.
Obyvatelia sú z 2/3 černosi afrického pôvodu a mulati, zvyšok tvoria Angličania a Portugalci. Väčšinou sú to protestanti, len 15 % je katolíkov.
Ekonomika je založená na medzinárodnom poisťovníctve a turizme. Hospodárstvo je kontrolované jednotlivcami. Tri banky – Bank of Bermuda, N.T. Butterfield and Son a Bermuda Commercial Bank – patria súkromným akcionárom a sú kontrolované miestnymi rodinami. Krajina sa považuje za daňový raj (nemá žiadne priame dane). Pestujú sa kvety, ovocie, lovia sa ryby. Krajina je vysoko vyspelá s vynikajúcou infraštruktúrou a vybavením.
V oblasti námorného obchodného loďstva ide o štát tzv. lacnej vlajky, preto je obľúbený.
Dejiny.
Keď Bermudy objavil roku 1503 Španiel Juan Bermúdez, boli neobývané. Na začiatku 17.storočia ich pre Britániu získal sir George Somers. Usadili sa tu anglickí kolonisti a otroci dovezení z Virgínie, ktorí tu založili tabakové plantáže, viac sa im však darilo v lodiarstve a obchode. Ostrovy sa stali roku 1684 britskou kolóniou. Cez americkú vojnu za nezávislosť (1775 – 1783) boli základňou britského námorníctva a v americkej občianskej vojne zažili krátku blokádu obchodu so Spojenými štátmi (U.S.A).V druhej svetovej vojne slúžili ako americká vojenská základňa postavená na ochranu lodnej dopravy v Atlantiku. Americká prítomnosť pokračovala až do roku 1995.
Politika.
V roku 1968 bola na Bermudách ustavená vnútorná samospráva, britská koruna si nechala iba kontrolu nad bezpečnosťou a medzinárodnými vzťahmi. Nezávislosť od Spojeného kráľovstva bola v roku 1995 odmietnutá v referende.
Hospodárstvo.
Pestujú sa banány, citrusové plody (citrón, pomaranč, grapefruit), väčšina potravín a ďalších potrieb sa musí dovážať. Pozostávajúca časť Bermúd pochádza predovšetkým z cestovného ruchu.

</doc>
<doc id="3958" url="https://sk.wikipedia.org/wiki?curid=3958" title="Bolívia">
Bolívia

Bolívia, dlhý tvar názvu Bolívijský mnohonárodný štát (), je vnútrozemský štát v Južnej Amerike. Na severe a východe susedí s Brazíliou, s Paraguajom a Argentínou na juhu a s Čile a Peru na západe. Hlavné mesto Bolívie je Sucre.
Geografia.
Bolívia sa nachádza v centrálnej časti Južnej Ameriky na ploche 1 098 581 km². Juhozápadnú časť pokrývajú vrcholy Ánd, pričom centrálne územie vyplňuje náhorná plošina Altiplano. Severné a východné okraje Bolívie spadajú do nižších polôh dažďových pralesov v povodí Amazonky (rieka Mamoré) a oblasti Gran Chaco v povodí rieky Paraná (Paraguaj). Bolívia stratila prístup k pobrežiu Tichého oceánu v tzv. Pacifickej vojne v roku 1879.
Najvyšším vrcholom Bolívie je vulkán Nevado Sajama s výškou 6 542 m, ktorý sa nachádza v departmente Oruro. Severozápadnú hranicu zeme tvorí z malej časti jazero Titicaca. Najväčšími mestami sú La Paz, El Alto, Santa Cruz de la Sierra a Cochabamba. Hlavné mesto je Sucre patrí medzi najvyššie položené hlavné mestá sveta. Známy La Paz nie je hlavné mesto, je to len mesto, kde má sídlo vláda.
Dejiny.
Časť španielskeho kráľovstva Rio de la Plata, nazývajúca sa Horné Peru, vyhlásila 6. augusta 1825 nezávislosť. Nový štát bol pomenovaný podľa juhoamerického bojovníka za slobodu Simóna Bolívara. 
Prvé osídlenie územia dnešnej Bolívie je známe z rokov 200 pred Kr.- 600 n. l., kedy v stredných Andách vzniklo kultúrne centrum Tiahuanaco. Mesto sa stalo centrom ríše, ktorá pokrývala vedľa panvy pri jazere Titicaca aj rozsiahle časti bolívijských pohorí a časť pobrežia Tichého oceánu. Po roku 800 sa centrálna štátna organizácia rozpadla a malé kmene neboli schopné odolať náporu Inkov, v ktorých čele stál Pačakuti Inka Jupanki. Roku 1460 dobyli Inkovia panvu jazera Titicaca a podmanili si tamojší indiánsky kmeň Aymará. 
Španieli v Andách.
Po prvých vojenských výpravách španielskych dobyvateľov roku 1533 a 1535 bola dnešná Bolívia spolu zo susedným Peru začlenená do španielskeho vicekráľovstva. Roku 1538 bolo založené dnešné hlavné mesto Sucre (vtedy pod názvom "Ciudad de la Plata") a roku 1548 La Paz, dnešné sídlo vlády. Mimoriadny význam pre rozvoj krajiny mal objav striebra v Potosí (1545). Roku 1776 sa stala Bolívia spolu s Argentínou, Paraguajom a Uruguajom súčasťou vicekráľovstva Rio de la Plata. 
Nezávislosť Bolívie.
V júni 1823 začala povstaním nacionalistov, vedených José Antoniom de Sucre, oslobodzovacia vojna proti Španielom. Skončila 6. augusta 1825 vyhlásením nezávislosti krajiny. Simón Bolívar, ktorý dal krajine meno, bol prezidentom len niekoľko mesiacov. Po ňom prevzal vládu v decembri 1825 Sucre, ktorý dal krajine druhú ústavu, tretiu potom presadil Andrés de Santa Cruz, ktorý Sucreho roku 1829 zosadil. Počas svojej desaťročnej vlády vyhlásil po úspešnej vojenskej výprave zjednotenie svojej krajiny s Peru, ale po zákroku Čile a Argentíny sa musel stiahnuť a bolívijsko-peruánsku úniu rozpustiť. 
Oslabenie krajiny vo vojnách.
Vojny so susednými krajinami Bolíviu oslabili a viedli k strate územia. Vojna proti Čile (1879 až 1883) mala za následok stratu oblasti Atacama a tým jediného prístupu k moru. Vo vojne proti Brazílii (1902 až 1903) stratila Bolívia provinciu Acre a vo vojne s Paraguajom (1932-1935) veľkú časť oblasti Gran Chaco. Táto vojna navyše priviedla rozvrat bolívijského hospodárstva, čo malo za následok nastolenie vojenskej vlády. Jej veliteľ, plukovník Germán Busch, nechal zoštátniť americkú firmu Standard Oil. Napriek tomu že krajina mala príjmy z baní, hospodárstvo stagnovalo, čo viedlo k nepokojom, po ktorých prevzal vládu Víctor Paz Estenssoro, vodca "Revolučného národného hnutia (Movimento Nacionalista Revolucionario)".
Vláda Paza Estenssora.
Nový predseda vlády znárodnil cínové bane a roku 1953 previedol rozsiahlu pozemkovú reformu, v ktorej rozdelil veľkostatky roľníkom. Zároveň sa snažil o rozšírenie obrábanej pôdy na východe krajiny. V rokoch 1956 - 1960 bol prezidentom Hernán Siles Zuazo, potom sa však znovu ujal úradu Paz Estenssoro, ktorý bol zosadený vojenským pučom 4. novembra 1964. 
Vojenská vláda.
Vojenská junta pod velením generála René Barrientosa sa ujala vlády 6. novembra 1964, čo vyvolalo niekoľko vzbúr baníkov, ktorých postavenie sa po poklese cien cínu na svetových trhoch zhoršilo. Bojov proti vojenskému režimu sa zúčastnil aj Ernesto Che Guevara, ktorý bol zastrelený 9. októbra 1967. Barrientosa vystriedal v čele junty plukovník Hugo Banzer Suárez, ktorý bol zvrhnutý koncom sedemdesiatych rokov, 29. júna 1980 sa v krajine konali voľby, po ktorých sa stal prezidentom Zuazo, ktorý musel odvracať ešte jeden pokus o vojenský puč (1982). 
Návrat k demokracii.
Prezident Zuazo prevzal neblahé dedičstvo. Zlú hospodársku situáciu sa snažil riešiť úspornými opatreniami, veľká nezamestnanosť a nízke mzdy však boli príčinou početných štrajkov, organizovaných odbormi. 
Roku 1985 bol zvolený prezidentom konzervatívny politik Víctor Paz Estenssoro: roku 1987 zaznamenala krajina po šiestich rokoch mierny ekonomický rast. V ďalších voľbách bol zvolený prezidentom Jaime Paz Zamora, po ňom v roku 1993 Gonzalo Sánchez de Lozada.
Administratívne členenie.
Bolívia sa člení na 9 departmentov/departamentos (v zátvorke je uvedené hlavné mesto):
Departmenty sa ďalej delia do 100 provincií ("provincias"), provincie sa ešte členia do mnoho kantónov ("cantones") a obcí ("municipalidades").
Hospodárstvo.
Bolívia disponuje nesmiernym nerastným bohatstvom vrátane rozsiahlych ložísk rúd striebra. Práve tie sem privábili Španielov, ktorí zemi vládli od 16. storočia až do chvíle, kedy povstala so zbraňou v ruke a v roku 1825 získala nezávislosť.
Bolívia je jeden z najchudobnejších štátov Latinskej Ameriky. Vinou politickej nestability štátu však väčšina jej obyvateľov, a hlavne Indiánov, dodnes žije v značnej chudobe. Bolívia vyváža hlavne nerasty vrátane cínu. Je strediskom rozsiahleho ilegálneho obchodu s kokaínom.

</doc>
<doc id="3959" url="https://sk.wikipedia.org/wiki?curid=3959" title="Bosna a Hercegovina">
Bosna a Hercegovina

Bosna a Hercegovina (, ) je štát v juhovýchodnej Európe ležiaci na západe Balkánskeho polostrova, federatívna republika, krajina bývalej Juhoslávie. Po Daytonskej konferencii v roku 1995 bola rozdelená na 3 časti, na "Federáciu Bosna a Hercegovina," "Republiku Srbskú a distrikt Brčko." V každej jednej časti žijú Bosniaci, bosnianski Srbi aj bosnianski Chorváti.
Dejiny.
Územie republiky Bosny a Hercegoviny tvoria dve historické krajiny, ktorých dejiny sa prelínajú. V južnej časti Bosnianskeho kráľovstva sa v 15. storočí osamostatnilo vojvodstvo Hercegovina. V 2. polovici 15. storočia boli Bosna aj Hercegovina obsadené Turkami a v roku 1583 navzájom spojené.
Pred 1. svetovou vojnou.
Národno-oslobodzovací boj tunajšieho obyvateľstva proti tureckej nadvláde vyvrcholil povstaním (1875-1878), ktoré malo medzinárodné dôsledky. Od roku 1878 bola Bosna a Hercegovina spravovaná Rakúsko-Uhorskom a roku 1908 ním bola anektovaná. 28. júna 1914 bol v Sarajeve vykonaný atentát na následníka rakúsko-uhorského trónu Františka Ferdinanda d´Este.
Medzivojnové obdobie.
Po skončení prvej svetovej vojny bola oslobodená spod Rakúska-Uhorska, pripojená však ku Kráľovstvu Srbov, Chorvátov a Slovincov, ktoré sa v roku 1929 premenovalo na Juhosláviu. V rokoch 1941-45 bola Bosna a Hercegovina centrom protifašistického odboja. Formálne územie dnešného štátu bolo súčasťou fašistického Chorvátska.
Občianska vojna.
V roku 1992 Bosna a Hercegovina nasledovala Chorvátsko, Severné Macedónsko a Slovinsko a tiež vyhlásila nezávislosť – 1. marca 1992, čiže v deň ukončenia referenda o nezávislosti od Juhoslávie (vtedy zloženej už len z Čiernej Hory a Srbska). V tom čase prebiehal ozbrojený konflikt v pohraničných oblastiach medzi Chorvátmi a Srbmi v Chorvátsku. Vyhlásením nezávislosti Bosny a Hercegoviny sa konflikt presunul aj sem. Bosnianski Chorváti (podporovaní Chorvátskom) boli za nezávislosť, zatiaľ čo bosnianski Srbi (podporovaní Juhosláviou) chceli ovládnuť čo najviac územia, ktoré by potom mohli začleniť späť do Juhoslávie. Všetky konflikty vyústili do občianskej vojny medzi Chorvátskom, BiH a Juhosláviou (Srbmi), ktorá trvala do roku 1995. Chorvátska armáda počas nej zničila tankovou strelou most v Mostare z 16. storočia, ktorý bol v lete roku 2004 zrekonštruovaný na znak prímeria medzi krajinami bývalej Juhoslávie.
Geografia.
Bosna a Hercegovina sa nachádza na západe Balkánskeho polostrova, oddeľuje Chorvátsko od Dubrovnika, má len asi mora (mesto Neum). Má prevažne hornatý krasový povrch, nížiny len na severe pozdĺž rieky Sávy.
Okolo 90 % územia pokrývajú Dináre členené riekami na jednotlivé masívy a
pohoria (Grmeči, Klekovača, Kunjevača, Vitorog, Čabulja Bjelašnica, Ozren, Jahoriná, Javor, Maljeviča, Javornik a i.), najvyššie v Sutjesne (Bosanski Maglić, ). Dominantou sú mnohé krasové útvary. Nížiny sú len na severe pozdĺž rieky Sávy a na juhu na dolnom toku Neretvy.
Najväčšie rieky sú Sáva (hraničná) s Vrbasom, Bosna, Drina a Neretva.
Podnebie.
Podnebie je mierne, vo vnútrozemí a v medzihorských kotlinách s kontinentálnymi vplyvmi. Zrážok je 600 –  (v horách).
Názov štátu a územie.
Názov Bosna a Hercegovina je názov historický, teda nejde o federáciu Bosny s Hercegovinou. Bosna predstavuje severnú časť krajiny, ktorý pochádza z mena rieky Bosny, na juhu sa zas rozkladá Hercegovina, ktorej názov pochádza z mena prístavu Herceg Novi v dnešnej Čiernej Hore. KESECIOVA
Územie je tvorené dvoma republikami:
a jedným Federálnym dištriktom Brčko, ktorý bol vytvorený preto, aby zamedzil konfliktu oboch republík z dôvodu rovnakých územných nárokov na toto územie (čo vyplýva z národnostného zloženia – 55 % obyvateľov je Srbov a Chorvátov a 45 % Bosniakov). Takto spravujú dištrikt obe republiky spoločne.
Názov štátu sa skloňuje v jednotnom čísle (teda Bosna a Hercegovina je…). Skloňovanie v množnom čísle je gramaticky nesprávne (Bosna a Hercegovina sú…), pokiaľ nehovoríme o jednotlivých historických územiach 1. Bosny a 2. Hercegoviny.
Obyvatelia a jazyk.
Obyvatelia Bosny a Hercegoviny (po slovensky sa volajú Bosniaci (v širšom zmysle) alebo Bosňania) sú tvorení troma národmi: Bosniaci (bosnianski Moslimovia) (48 %), Srbi (37,1 %) a Chorváti (14,3 %). Bosnianski Moslimovia a Chorváti žijú najmä v tzv. Federácii Bosny a Hercegoviny a Srbi obývajú Republiku srbskú. Bosna a Hercegovina sa prímerie medzi ľudmi snaží riešiť zjednocovacími opatreniami, príkladmi môže byť jednotné pomenovanie obyvateľov – Bosňania, zmiešané policajné hliadky, spoločná armáda atď. Čo sa jazyka týka, používa sa tu hlavne bosniančina - srbochorvátsky jazyk, chorvátčina a srbčina.

</doc>
<doc id="3960" url="https://sk.wikipedia.org/wiki?curid=3960" title="Botswana">
Botswana

Botswana, dlhý tvar Botswanská republika, je vnútrozemský štát na juhu Afriky susediaci s Juhoafrickou republikou na juhu, Namíbiou na západe, Zambiou na severe a Zimbabwe na severovýchode. Hranice Botswany, Namíbie, Zimbabwe a Zambie sa nestretávajú v jednom bode, Namíbiu a Zimbabwe delí len asi 150 metrov dlhá hranica medzi Botswanou a Zambiou.
Dejiny.
Na území dnešnej Botswany žili pred príchodom prvých Europánov pastierske kmene. V 19. storočí dochádzalo k medzikmeňovým násilnostiam a výbojom Burov z Transvaalu. Khama III., vládca najväčšieho botswanského kmeňa Tswana, preto požiadal o pomoc Veľkú Britániu, ktorá 31. marca 1885 v krajine zriadila protektorát.
Bečuánsko, ako znel pôvodný názov Botswany, získalo nezávislosť v roku 1966. Botswana bola predtým jednou z najchudobnejších častí britského panstva. Zásadný zlom v dejinách Botswany prišiel už po roku jej samostatného vývoja, keď boli v krajine objavené náleziská diamantov. Medzi rokmi 1975 až 1990 rástlo jej hospodárstvo najrýchlejšie na celom svete.
Politika.
V krajine je zaručená sloboda prejavu, funguje tu reálna politická opozícia. Od získania samostatnosti v Botswane vládne jediná strana: Botswanská demokratická strana. BDS opakovane zvíťazila v demokratických voľbách, v ktorých kandidovali i iné strany. Hlavnými príčinami úspešnosti BDS sú jej zásluhy o vznik samostatnej Botswany, zásluhy všetkých troch prezidentov ktorý vyšli z jej radov (Seretse Khama, Quett Ketumile Masire, Festus Mogae) a dostatočný rastový potenciál stelesnený vo vzdelaných členoch strany.
V roku 1999 získala BDS 54,2 % hlasov, čo je o celých 21 % menej než v roku 1979. Naopak mierne posilujú opozičné strany, hlavne Botswanská národná fronta, ktorá je vodcovským prvkom politickej opozície už od zrodu samostatného štátu, a Botswanská kongresová strana, ktorá do volebných bojov zasiahla až v predposledných voľbách v roku 1999, kedy získala 11,3 % hlasov. V posledných voľbách v októbri 2004 zvíťazila BDS (51,7 %) pred BNF (26,1 %) a BKS (16,6 %).
Hlavná voličská opora BDS sa nachádza na vidieku, opozičné strany, predovšetkým BNF, sa naopak tešia priazni hlavne u mestského obyvateľstva. Slabosť botswanskej opozície je z veľkej časti dôsledok jej značnej roztrieštenosti. I keď sa pred voľbami podarilo ustaviť koalíciu BNF a dvoch menších strán, atomizácia opozičných strán i naďalej pokračuje, čo je možno doložiť na príklade Novej demokratickej strany, ktorá sa nedávno oddelila od BNF. 
Okrem Národného zhromaždenia má Botswana i druhú zložku zákonodárnej moci - na etnickom zastúpení založený Snem náčelníkov. Tento pätnásťčlenný útvar pozostáva z ôsmich náčelníkov tswanských kmeňov, štyroch zástupcov menšinových kmeňov a troch členov volených samotným snemom. Dané zloženie nevyhovuje menšinovým kmeňom. Napríklad zástupcovia kmeňa Bangwaketse odišli z BDS, keď sa im nepodarilo presadiť svojho etnického príslušníka do Snemu náčelníkov. Snem náčelníkov však zásluhou skorších opatrení BDS a Seretse Khamy nehrá zásadnejšiu rolu. Okrem istého vplyvu na tvorbu legislatívy tykajúcej sa kmeňových záležitostí a zvykového práva plní tento orgán výlučne poradnú funkciu a svojou symbolickou povahou sa blíží britskej Snemovni lordov.
Správne rozdelenie.
Územie Botswany je rozdelené do deviatich distriktov:
V roku 2001 sa distrikty Chobe a Ngamiland spojili a vznikol Severozápadný distrikt.
Zemepis.
Územie Botswany je prevažne rovinaté s niekoľkými náhornými plošinami. Na juhovýchode sa rozprestiera púšť Kalahari. V severozápadnej časti je rozľahlá delta rieky Okavango, ktorá sa po období dažďov mení v rozsiahle močiare. Medzi významnejšie toky patrí Limpopo, Shashe a Linyanti.
Najvyšším bodom je Tsodilo (1489 m. n. m.).
Hospodárstvo.
Medzi rokmi 1975 až 1990 rástlo hospodárstvo Botswany hlavne vďaka ťažbe diamantov najrýchlejšie na celom svete. Politickí predstavitelia už od počiatku podporovali príliv zahraničného kapitálu a snažili sa cudzím investorom ponúkať bezpečné podnikateľské prostredie. Nemalé zásluhy na rozvoji Botswany má zahraničná pomoc. Tá pochádzala prevažne z britských (vláda, ODA, OXFAM), amerických (USAID) a škandinávských zdrojov (DANIDA, SIDA), ako i od OSN. Iba v rokoch 1972 až 1973 krajina absorbovala približne 22.5 miliónov GBP rozvojovej pomoci, ktorá smerovala hlavne do projektov v oblasti poľnohospodárstva, školstva, zdravotníctva a infraštruktúr (stavby ciest, telefónnych ústrední, vysielačov a pod.). 
Botswanská rozvojová spoločnosť (BDC) vznikla vo forme holdingu, ktorého jediným podielníkom bola sice vláda, ale ponechávala mu podstatnú voľnosť pri výbere „investícii“, čo bol pomerne originálny koncept. 
Významná bola tiež prítomnosť zahraničných podnikateľov, učiteľov, lekárov, pracovníkov štátnej správy a iných, nezriedka dobrovoľných, pracovných síl. Tie boli rýchlo nahradzované novo sa formujúcou botswanskou elitou. Boli zakladané rôzne pološtátne spoločnosti kontrolujúce distribúciu vody, elektriny, produkciu potravín; Národná rozvojová banka poskytovala pôžičky roľníkom a živnostníkom. 
Ťažbu diamantov už od počiatku ovládala Debswana, spoločný podnik botswanskej vlády a juhoafrickej spoločnosti De Beers. 
Vláda podporovala rozvoj nielen poľnohospodárstva, ale tiež pomerne sofistikovanejších oborov ako je cestovný ruch a iné služby. V krajine sa dokonca krátkodobo vyrábali i autá značky Hyundai; spoločnosť MCB (Motor Company of Botswana) síce musela v roku 2000 výrobu ukončiť, ale samotná prítomnosť automobilového priemyslu v zemi bola dobrou vizitkou pre botswanskú ekonomiku. Vláda si je podľa svojich mnohých prehlásení vedomá obmedzenej veľkosti miestneho trhu (krajina má približne 1,4 miliónov obyvateľov) a chce sa sústrediť hlavne na investície podporujúce vývoz. V úvahu pripadá rozvoj spracovania diamantov, ďalší rozvoj turistiky, ale i finančníctvo a počítačový priemysel.
Botswana sa vďaka rozumným hospodárskym opatreniam skoro zbavila závislosti na zahraničnej pomoci. Vláda až do nedávnej minulosti hospodárila s prebytkami, Botswanská pula vykazuje značnú stabilitu. Krajina disponuje devízovými rezervami presahujúcimi sumu 5 miliárd USD.
AIDS predstavuje hrozbu pre budúci rozvoj botswanského hospodárstva. Dnes je nakazená asi tretina dospelej populácie Botswany; medzi ľuďmi v produktivnom veku tento podiel dosahuje 50 %. Podľa niektorých odhadov sa priemerný vek obyvateľov zníži do roku 2010 z nedávnych 60 na 30 rokov. Následkom toho sa môže hospodársky rast znížiť až o polovicu.
Obyvateľstvo.
Väčšinu obyvateľov tvoria príslušníci kmeňa Tswana (95 %). Ďalšími kmeňmi sú Kalanga, Basarwa a Kgalagadi (4 %), bieli osadníci predstavujú 1 % populácie.
Polovica obyvateľov vyznáva pôvodné kmeňové náboženstvo, zvyšok sú kresťania.

</doc>
<doc id="3961" url="https://sk.wikipedia.org/wiki?curid=3961" title="Brazília">
Brazília

Brazília, dlhý tvar Brazílska federatívna republika () je najväčší a najľudnatejší štát v Južnej Amerike. Na severe susedí s Francúzskou Guyanou, Surinamom, Guyanou, Venezuelou a Kolumbiou; na západe s Peru, Bolíviou a Paraguajom; na juhu s Argentínou a Uruguajom. S rozlohou 8,5 milióna km² a viac ako 217 miliónmi obyvateľov je Brazília piatou najväčšou krajinou na svete podľa rozlohy a siedmou najľudnatejšou. Brazília je na východe ohraničená Atlantickým oceánom a má pobrežie dlhé 7 491 km.
Na území Brazílie sa rozkladá jeden z najväčších tropických dažďových pralesov na svete - Amazonský prales, ktorý je domovom rozmanitej fauny a flóry, rôznych ekologických systémov a rozsiahlych prírodných zdrojov rozprestierajúcich sa na mnohých chránených územiach. Brazília bola v minulosti najväčšou kolóniou Portugalska a portugalčina je v Brazílii úradným jazykom. Hlavným mestom Brazílie je mesto Brazília, plánovane vybudovaná v rokoch 1956 - 1960 v brazílskom vnútrozemí. Najväčším mestom je Sao Paulo s 12 miliónmi obyvateľov (2016). Federáciu tvorí zväzok 26 štátov a federálny dištrikt. Je najväčšou krajinou, v ktorej je úradným jazykom portugalčina, a jedinou krajinou na americkom kontinente. Je jednou z najmultikultúrnejších a etnicky najrozmanitejších krajín vďaka viac ako storočiu masovej imigrácie z celého sveta, je najľudnatejšou krajinou s rímskokatolíckou väčšinou.
Územie, ktoré sa stalo známym ako Brazília, bolo obývané už pre 50000 rokmi a na jej území sa dochovali geoglyfy z predkoloniálnych čias. Pred vylodením objaviteľa Pedra Álvaresa Cabrala v roku 1500 bolo obývané mnohými kmeňovými národmi. Brazília sa stala portugalskou kolóniou až do roku 1808, keď sa hlavné mesto ríše presunulo z Lisabonu do Rio de Janeira. V roku 1815 bola kolónia povýšená na kráľovstvo, keď vzniklo Spojené kráľovstvo Portugalska, Brazílie a Algarvov. Nezávislosť bola dosiahnutá v roku 1822 vytvorením Brazílskeho cisárstva, unitárneho štátu spravovaného v rámci konštitučnej monarchie a parlamentného systému. Ratifikácia prvej ústavy v roku 1824 viedla k vytvoreniu dvojkomorového zákonodarného zboru, ktorý sa teraz nazýva Národný kongres. Otroctvo bolo zrušené v roku 1888. Krajina sa stala prezidentskou republikou v roku 1889 po vojenskom prevrate. V roku 1964 sa k moci dostala autoritárska vojenská junta, ktorá vládla do roku 1985, potom sa obnovila civilná vláda. Súčasná ústava Brazílie, sformulovaná z roku 1988 ju definuje ako demokratickú federatívnu republiku. Vďaka bohatej kultúre a histórii je krajina na trinástom mieste na svete podľa počtu pamiatok svetového dedičstva UNESCO.
Brazília sa považuje za vyspelú rastúcu ekonomiku, má dvanásty najväčší HDP na svete podľa nominálnej hodnoty a deviaty podľa parity kúpnej sily, najväčší v Latinskej Amerike. Ako hospodárstvo s vyšším stredným príjmom podľa Svetovej banky a novoindustrializovaná krajina má Brazília najväčší podiel na svetovom bohatstve v Južnej Amerike a je jednou z hlavných svetových obilníc, keďže je najväčším producentom kávy za posledných 150 rokov. V krajine však pretrváva badateľné množstvo korupcie, kriminality a sociálnej nerovnosti. Brazília je zakladajúcim členom OSN, skupiny G20, BRICS, Mercosur, Organizácie amerických štátov, Organizácie iberoamerických štátov a Spoločenstva krajín hovoriacich portugalským jazykom.
Etymológia.
Slovo "Brazília" pravdepodobne pochádza z portugalského slova pre brazílske drevo, strom, ktorý kedysi hojne rástol pozdĺž brazílskeho pobrežia. V portugalčine sa brazílske drevo nazýva "pau-brasil", pričom slovom brasil sa bežne pre "červený ako uhlík", spojenie vytvorené z "brasa" ("uhlík") a prípony -"il" (od -iculum alebo -ilium). Keďže brazílske drevo produkuje sýtočervené farbivo, bolo vysoko cenené európskym textilným priemyslom a bolo prvým komerčne využívaným produktom z Brazílie. V priebehu 16. storočia ťažili obrovské množstvá brazílskeho dreva domorodí obyvatelia (väčšinou Tupi) pozdĺž brazílskeho pobrežia, ktorí drevo predávali európskym obchodníkom (väčšinou Portugalcom, ale aj Francúzom) výmenou za rôzny európsky spotrebný tovar.
Oficiálny portugalský názov krajiny v pôvodných portugalských záznamoch bol "Krajina Svätého kríža" ("Terra da Santa Cruz"), ale európski námorníci a obchodníci ju bežne nazývali "Krajina Brazília" ("Terra do Brasil") kvôli obchodu s brazílskym drevom. Toto populárne pomenovanie zatienilo a nakoniec nahradilo oficiálny portugalský názov. Niektorí prví námorníci ju nazývali "Zemou papagájov".
V jazyku guaraní, úradnom jazyku Paraguaja, sa Brazília nazýva "Pindorama". Toto meno dalo regiónu pôvodné obyvateľstvo a znamenalo "krajina paliem". 
Dejiny.
Jaskynné maľby.
Jaskynné maľby z Boqueirão da Pedra Furada z národného parku Serra da Capivara v štáte Piauí odhaľujú, že prvé osídlenie územie Brazílie siaha až 50000 pred n.l. To prináša nové svetlo do teórií o osídlení oboch Amerík migráciou z Ázie cez Beringovu úžinu.
Jaskynné maľby nájdené v štáte Mato Grosso do Sul sú staré okolo 10000 rokov. Keramika bola objavená aj v povodí rieky Amazonka a rádiouhlíkovou metódou bola datovaná do obdobia 8000 - 7000 rokov pred n.l. V tom čase bol dažďový prales zjavne miestom, na ktorom žili rozvinuté prehistorické kultúry. Odhady hovoria, že v čase príchodu Portugalcov tu žilo okolo 7 miliónov obyvateľov.
Ľudská aktivita je dokladovaná do doby 2000 rokov pred n.l. na odľahlých miestach amazonského pralesa (Acre, horný tok Amazonu, stredný Amazon). V týchto lokalitách pravdepodobne už vtedy podliehal prales ľudskej činnosti - bol buď vyklčovaný alebo tu boli pestované palmy. Tiež tu boli objavené geoglyfy, ktoré sú datované do obdobia 1. - 15. storočia.
Domorodé obyvateľstvo Brazílie tvorilo niekoľko veľkých domorodých etnických skupín (napr. Tupiovia, Guaraníovia, Gésovia a Arawakovia). Pred príchodom Európanov sa hranice medzi týmito skupinami a ich podskupinami vyznačovali vojnami, ktoré vznikali z rozdielov v kultúre, jazyku a morálneho presvedčenia. Tieto vojny zahŕňali aj rozsiahle vojenské akcie na súši a na vode, vrátane kanibalistických rituálov na vojnových zajatcoch. Hoci dedičnosť mala určitú váhu, vodcovstvo bolo postavením, ktoré sa viac získavalo v priebehu času, než prideľovalo v rámci nástupníckych obradov a konvencií. Otroctvo medzi Indiánmi malo iný význam ako u Európanov, pretože vychádzalo z rôznorodej sociálno-ekonomickej organizácie, v ktorej sa asymetria premietala do príbuzenských vzťahov.
Portugalská kolonizácia.
Po zmluve z Tordesillas z roku 1494 bola 22. apríla 1500, keď portugalská flotila pod velením Pedra Álvaresa Cabrala dorazila na územie, ktoré sa teraz nazýva Brazília, vyhlásená za portugalské impérium. Portugalci sa stretli s domorodým obyvateľstvom rozdeleným do niekoľkých kmeňov, z ktorých väčšina hovorila jazykmi z rodiny Tupi-Guaraní a bojovala medzi sebou. 
V rokoch 1541 - 1542 prešiel španielsky dobyvateľ Francisco de Orellana Amazóniu zo západu na východ a pomenoval rieku, po ktorej sa plavil, "Rio das Amazonas".
Hoci prvá portugalská osada bola založená v roku 1532, kolonizácia sa fakticky začala v roku 1534, keď portugalský kráľ Ján III. rozdelil územie na pätnásť súkromných a autonómnych kapitánskych kolónií Brazílie. Decentralizované a neorganizované tendencie kapitanátnych kolónií sa však ukázali ako problematické a v roku 1549 ich portugalský kráľ reštrukturalizoval do Generálneho guvernérstva Brazílie v meste Salvador, ktoré sa stalo hlavným mestom jedinej a centralizovanej portugalskej kolónie v Južnej Amerike. Počas prvých dvoch storočí kolonizácie žili domorodé a európske skupiny v neustálej vojne a uzatvárali oportunistické spojenectvá s cieľom získať výhody proti sebe navzájom. V polovici 16. storočia sa stal trstinový cukor najdôležitejším vývozným artiklom Brazílie, zatiaľ čo otroci nakupovaní v subsaharskej Afrike na trhu s otrokmi v západnej Afrike (nielen tí od portugalských spojencov z ich kolónií v Angole a Mozambiku) sa stali jej najväčším dovozom, aby sa vyrovnali s plantážami cukrovej trstiny, kvôli rastúcemu medzinárodnému dopytu po brazílskom cukre. Portugalská Brazília prijala v rokoch 1500 až 1800 viac ako 2,8 milióna otrokov z Afriky.
Koncom 17. storočia začal klesať vývoz cukrovej trstiny a objavenie zlata brazílskymi "bandeirantes" v 90. rokoch 16. storočia sa stalo novým základom hospodárstva kolónie, čo podporilo brazílsku zlatú horúčku, ktorá do Brazílie prilákala tisíce nových osadníkov z Portugalska a všetkých portugalských kolónií po celom svete.
Portugalské výpravy známe ako Bandeiras postupne rozšírili pôvodné koloniálne hranice Brazílie v Južnej Amerike na jej približne súčasné hranice. V tomto období sa o kolonizáciu častí Brazílie pokúšali aj iné európske mocnosti v rámci vpádov, proti ktorým museli Portugalci bojovať, najmä Francúzi v Riu v 60. rokoch 15. storočia, v Maranhau v roku 1610 a Holanďania v Bahii a Pernambucu počas holandsko-portugalskej vojny po skončení Pyrenejskej únie.
Portugalská koloniálna správa v Brazílii mala dva ciele, ktoré mali zabezpečiť koloniálny poriadok a monopol najbohatšej a najväčšej portugalskej kolónie: udržať pod kontrolou a vykoreniť všetky formy vzbury a odporu otrokov, ako napríklad Quilombo dos Palmares, a potlačiť všetky hnutia za autonómiu alebo nezávislosť, ako napríklad Minaské sprisahanie (Inconfidência Mineira). 
Povýšenie na kráľovstvo.
Koncom roku 1807 španielske a napoleonské vojská ohrozovali bezpečnosť kontinentálneho Portugalska. Francúzske vojsko prekročilo hranice Španielska a tiahlo smerom k portugalským hraniciam. Úmyslom bolo naplenie dohody medzi Parížom a Madridom o rozdelení Portugalska medzi tieto dve mocnosti.
To prinútilo princa regenta Jána VI v mene kráľovnej Márie I. presťahovať kráľovský dvor z Lisabonu do Ria de Janeira, kde založili jedny z prvých brazílskych finančných inštitúcií, ako napríklad miestnu burzu a Národnú banku. Tým sa navyše ukončil portugalský monopol na brazílsky obchod a Brazília sa otvorila iným národom. Nové dekréty otvorili prístavy Brazílie spriateleným krajinám, čo znamenalo predovšetkým intenzívny obchodný styk s Britmi. Práve oni sa stáli za posilnením postavenia Brazílie ako veľkododávateľa koloniálnych produktov.
V roku 1809 princ regent ako odvetu za to, že bol nútený odísť do exilu, nariadil Portugalcom dobyť Francúzsku Guyanu.
Po skončení Polostrovnej vojny (1807 - 1814) v roku 1814 európske súdy požadovali, aby sa kráľovná Mária I. a princ regent Ján VI. vrátili do Portugalska, pretože považovali za nevhodné, aby hlava starobylej európskej monarchie sídlila v kolónii. V roku 1815, v záujme toho, aby ospravedlnila pokračovanie pobytu v Brazílii, kde sa kráľovskému dvoru darilo už šesť rokov, založila koruna Spojené kráľovstvo Portugalska, Brazílie a Algarvov, čím vytvorila plurikontinentálny transatlantický monarchický štát. Vedenie Portugalska, rozhorčené novým postavením svojej väčšej kolónie, však naďalej požadovalo návrat dvora do Lisabonu. V roku 1821 bolo požiadavkám kontinentálnych revolucionárov vyhovené a Ján VI. sa spolu s veľkým sprievodom 26. apríla nalodil do Lisabonu. Tam zložil prísahu novej ústave a svojho syna, princa Pedra de Alcântara, zanechal v kolónii ako regenta Brazílskeho kráľovstva. 
Nezávislosť.
Napätie medzi Portugalcami a Brazílčanmi sa zvýšilo a portugalské kortesy, vedené novým politickým režimom, ktorý zaviedla liberálna revolúcia, sa pokúsili obnoviť Brazíliu ako kolóniu. Brazílčania sa odmietli podvoliť a princ Pedro sa rozhodol postaviť sa na ich stranu a 7. septembra 1822 vyhlásil nezávislosť krajiny od Portugalska. O mesiac neskôr bol dvadsaťtri ročný princ Pedro vyhlásený za prvého cisára Brazílie s kráľovským titulom Dom Pedro I., čo viedlo k založeniu Brazílskeho cisárstva. 
Brazílska vojna za nezávislosť, ktorá sa začala už počas tohto procesu, sa rozšírila v severných, severovýchodných oblastiach a v provincii Cisplatina. 8. marca 1824 sa vzdali poslední portugalskí vojaci, 29. augusta 1825 Portugalsko oficiálne uznalo nezávislosť Brazílie. 
Dňa 7. apríla 1831, vyčerpaný rokmi administratívnych zmätkov a politickými nezhodami s liberálnymi aj konzervatívnymi stranami politiky vrátane pokusu o republikánske nástupníctvo a nezmierený s tým, ako absolutisti v Portugalsku ustúpili nástupníctvu po kráľovi Jánovi VI., Pedro I. odišiel do Portugalska. Jeho úmyslom bolo získať späť korunu svojej dcéry po tom, ako sa vzdal brazílskeho trónu v prospech svojho päťročného syna a dediča, ktorý sa tak stal druhým monarchom ríše s kráľovským titulom Dom Pedro II. 
Keďže nový cisár nemohol vykonávať svoje ústavné právomoci, Národné zhromaždenie preňho zriadilo regentstvo kým do doby, kým nedosiahol plnoletosť. Keďže chýbala charizmatická osobnosť, ktorá by predstavovala umiernenú tvár moci, v tomto období sa uskutočnila séria lokálnych povstaní, ako napríklad Cabanagem v provincii Grão-Pará, povstanie Malê v Salvadore da Bahia, Balaiada (Maranhão), Sabinada (Bahia). Ragamuffinskú vojnu, ktorá sa začala v Rio Grande do Sul podporoval Giuseppe Garibaldi. Tieto nepokoje vyplynuli z nespokojnosti provincií s ústrednou mocou spolu so starým a latentným sociálnym napätím, ktoré bolo vlastné obrovskému, otrokárskemu a novému nezávislému národnému štátu. Toto obdobie vnútropolitických a sociálnych otrasov, ktoré zahŕňalo aj povstanie Praieira v Pernambucu, bolo prekonané až koncom 40. rokov 19. storočia, roky po skončení regentstva, ku ktorému došlo predčasnou korunováciou Pedra II. v roku 1841.
Počas poslednej fázy monarchie sa vnútropolitická diskusia sústredila na otázku otroctva. Obchod s atlantickými otrokmi bol zrušený v roku 1850 v dôsledku britského Aberdeenského zákona, ale až v máji 1888, po dlhom procese vnútornej mobilizácie a diskusie za etické a právne odstránenie otroctva v krajine, bola táto inštitúcia formálne zrušená schválením Zlatého zákona.
Zahraničná politika monarchie sa zaoberala krajinami, s ktorými Brazília susedila. Dlho po Cisplatínskej vojne, ktorá vyústila do nezávislosti Uruguaja, Brazília počas 58 rokov vlády Pedra II. vyhrala tri medzinárodné vojny. Boli to Platinská vojna, Uruguajská vojna a ničivá Paraguajská vojna, najväčšie vojnové úsilie v brazílskych dejinách.
Hoci väčšina Brazílčanov netúžila po zmene formy vlády v krajine, 15. novembra 1889 bola monarchia po nesúhlase väčšiny dôstojníkov cisárskej armády, ako aj vidieckych a finančných elít (z rôznych dôvodov) zvrhnutá vojenským prevratom. O niekoľko dní neskôr bola štátna vlajka nahradená novým dizajnom, ktorý obsahoval národné heslo ""Ordem e Progresso", ovplyvnené pozitivizmom. V súčasnosti je 15. november Dňom republiky, štátnym sviatkom.
Prvá republika.
Ranná republikánska vláda bola vojenskou diktatúrou, pričom armáda ovládala dianie v Riu de Janeiro aj v jednotlivých štátoch. Bola potlačená sloboda tlače a voľby boli kontrolované tými, ktorí boli pri moci. Až v roku 1894, po hospodárskej ("encilhamento") a vojenskej kríze (Brazílske námorné revolty), sa moci ujali civilisti a zostali pri nej až do októbra 1930.
Ak v súvislosti so zahraničnou politikou krajina v tomto prvorepublikovom období udržiavala relatívnu rovnováhu, ktorú charakterizoval úspech pri riešení hraničných sporov so susednými krajinami, porušila ju až vojna o región Acre (1899 - 1902) a účasť v prvej svetovej vojne (1914 - 1918), po ktorej nasledoval neúspešný pokus o uplatnenie významnej úlohy v Spoločnosti národov. Vnútorne sa od krízy v počas "encilhamenta" a námorných vzbúr začal dlhý cyklus finančnej, politickej a sociálnej nestability a trval až do 20. rokov 20. storočia, ktorý udržiaval krajinu v područí rôznych povstaní, tak civilných ako aj vojenských. 
Postupne cyklus všeobecnej nestability vyvolaný týmito krízami podkopal režim do takej miery, že po vražde svojho protikandidáta porazený opozičný prezidentský kandidát Getúlio Vargas, podporovaný väčšinou armády, úspešne viedol revolúciu v roku 1930. Vargas a armáda mali dočasne prevziať moc, ale namiesto toho zrušil Kongres, zrušil ústavu, vládol s mimoriadnymi právomocami a nahradil guvernérov štátov svojimi stúpencami. 
V 30. rokoch 20. storočia sa uskutočnili tri neúspešné pokusy o odstránenie Vargasa a jeho stúpencov. Prvým bola konštitucionalistická revolúcia v roku 1932, ktorú viedla paulistická oligarchia. Druhým bolo komunistické povstanie v novembri 1935 a posledným pokus o puč miestnych fašistov v máji 1938. Povstanie v roku 1935 vyvolalo bezpečnostnú krízu, v ktorej Kongres odovzdal viac moci výkonnej moci. Štátny prevrat v roku 1937 viedol k zrušeniu volieb v roku 1938 a formalizoval Vargasa ako diktátora, čím sa začala éra "Estado Novo" - nového štátu. Počas tohto obdobia sa zvýšila brutalita vlády a cenzúra tlače.
Počas druhej svetovej vojny zostala Brazília neutrálna až do augusta 1942. Brazília bola tlačená nacistickým režimom Nemecka a fašistického Talianska v strategickom spore o južný Atlantik, a preto vstúpila do vojny na stranu spojencov. Okrem účasti v bitke o Atlantik Brazília vyslala aj expedičné sily do bojov v talianskej kampani.
Po víťazstve Spojencov v roku 1945 a konci fašistických režimov v Európe sa Vargasova pozícia stala neudržateľnou a bol rýchlo zvrhnutý ďalším vojenským prevratom. Vargas spáchal samovraždu v auguste 1954 uprostred politickej krízy po tom, čo sa vrátil k moci na základe volieb v roku 1950. 
Súčasnosť.
Po Vargasovej samovražde nasledovalo niekoľko krátkych dočasných vlád. Juscelino Kubitschek, ktorý mal českých predkov, sa stal prezidentom v roku 1956 a zaujal zmierlivý postoj voči politickej opozícii, ktorý mu umožnil vládnuť bez väčších kríz. Ekonomika a priemyselný sektor zaznamenali pozoruhodný rast, ale jeho najväčším úspechom bola výstavba nového hlavného mesta Brazília, ktoré bolo slávnostne otvorené v roku 1960. Kubitschekov nástupca Jânio Quadros odstúpil v roku 1961, necelý rok po nástupe do funkcie, jeho viceprezident João Goulart prevzal prezidentský úrad, ale vyvolal silnú politickú opozíciu a v apríli 1964 bol zosadený štátnym prevratom, ktorý vyústil do vojenskej diktatúry.
Nový režim mal byť prechodný, ale postupne sa uzavrel do seba a vyhlásením piateho inštitucionálneho zákona ("Ato Institucional Número Cinco – AI-5"") v roku 1968 sa stal úplnou diktatúrou. Útlak sa neobmedzoval len na tých, ktorí sa v boji proti režimu uchýlili k partizánskej taktike, ale zasiahol aj inštitucionálnych oponentov, umelcov, novinárov a ďalších členov občianskej spoločnosti v krajine aj mimo nej prostredníctvom neslávne známej "operácie Kondor". Autoritársky režim dosiahol ekonomickému rozmachu a začiatkom 70. rokov dosiahol vrchol popularity. Pomaly však opotrebovanie rokmi diktátorskej moci, ktorá nespomalila represie ani po porážke ľavicových partizánov, plus neschopnosť vysporiadať sa s ekonomickými krízami tohto obdobia a tlakom obyvateľstva, spôsobili, že politika otvorenia sa stala nevyhnutnou. Zo strany režimu ju viedli generáli Ernesto Geisel a Golbery do Couto e Silva. Prijatím zákona o amnestii v roku 1979 sa v Brazílii začal pomalý návrat k demokracii, ktorý bol zavŕšený v priebehu 80. rokov 20. storočia. 
V roku 1985 sa k moci vrátili civilisti, keď sa prezidentom stal José Sarney. Počas svojho pôsobenia stratil popularitu vzhľadom na to, že nedokázal zvládnuť hospodársku krízu a hyperinfláciu, ktoré zdedil po vojenskom režime. Sarneyho neúspešná vláda viedla v roku 1989 k zvoleniu takmer neznámeho Fernanda Collora, ktorého následne Národný kongres v roku 1992 zbavil funkcie. Collora vystriedal jeho viceprezident Itamar Franco, ktorý vymenoval Fernanda Henriqueho Cardosa za ministra financií. Ten v roku 1994 vypracoval veľmi úspešný plán "Plano Real", ktorý po desaťročiach neúspešných hospodárskych plánov predchádzajúcich vlád, ktoré sa pokúšali obmedziť hyperinfláciu, konečne stabilizoval brazílsku ekonomiku. Cardoso vyhral prezidentské voľby v roku 1994 a opäť v roku 1998 a úradoval ako 34. prezident Brazílie.
Pokojný prechod moci z rúk Cardosa na hlavného opozičného lídra Luiza Inácia Lulu da Silvu (zvoleného v roku 2002 a znovuzvoleného v roku 2006) sa považoval za dôkaz, že Brazília dosiahla dlho očakávanú politickú stabilitu. Avšak v Brazílii vypukli od polovice prvého funkčného obdobia Dilmy Rousseffovej, ktorá po víťazstve vo voľbách v roku 2010 a opäť v roku 2014 tesným rozdielom vystriedala Lulu, početné pokojné nepokoje. Tie boli podnietené rozhorčením a frustráciou nahromadenou za desaťročia z korupcie, policajnej brutality, neefektívnosti politického zriadenia a verejných služieb.
Rousseffovú v roku 2016 v polovici jej druhého funkčného obdobia brazílsky Kongres zbavil funkcie a nahradil ju jej viceprezident Michel Temer, ktorý po prijatí Rousseffovej impeachmentu 31. augusta prevzal plné prezidentské právomoci. Počas procesu impeachmentu sa konali rozsiahle pouličné protesty za Rousseffovú aj proti nej. V roku 2017 požiadal Najvyšší súd o vyšetrovanie 71 brazílskych zákonodarcov a deviatich ministrov kabinetu prezidenta Michela Temera, ktorí boli údajne spojení s korupčným škandálom v spoločnosti Petrobras. Z korupcie bol obvinený aj samotný prezident Temer. Podľa prieskumu verejnej mienky z roku 2018 uviedlo 62 % obyvateľov, že korupcia je najväčším problémom Brazílie.
V ostro diskutovaných voľbách v roku 2018 bol za prezidenta zvolený konzervatívny kandidát Jair Bolsonaro zo Sociálno-liberálnej strany (PSL), ktorý v druhom kole zvíťazil nad Fernandom Haddadom zo Strany pracujúcich (PT) s podporou 55,13 % platných hlasov. 
Začiatkom roka 2020 sa Brazília stala jednou z najviac postihnutých krajín počas pandémie COVID-19, pričom dostala druhý najvyšší počet obetí na svete po Spojených štátoch. Odborníci z tejto situácie do veľkej miery obviňovali vedenie prezidenta Bolsonara, ktorý počas celej pandémie opakovane bagatelizoval hrozbu COVID-19 a odrádzal štáty a mestá od presadzovania karanténnych opatrení, pričom uprednostňoval národné hospodárstvo. 
V prezidentských voľbách v októbri 2022 zvíťazil Luiz Inácio Lula da Silva, ktorý v druhom kole získal 50,90% hlasov oproti 49,10% pre Bolsonara.
Hospodárstvo.
Brazília je najvýznamnejším štátom juhoamerického kontinentu. Sústreďuje sa hlavne na priemysel a poľnohospodárstvo a okrem toho ma aj veľké nerastné bohatstvo. Z viacerých ložísk nerastných surovín sa najviac ťaží železná ruda, mangán, bauxit, nikel, chróm, volfrám, cín, uhlie, ropa, zemný plyn, zlato, niób, zirkón, diamanty, drahokamy, meď, zinok, fosfáty, azbest, tuha, magnezit, soľ a kaolín. 
Medzi najdôležitejšie priemyslové odvetvia Brazílie patrí strojárstvo (výroba osobných a nákladných automobilov), hutníctvo (výroba surového železa, ocele, farebných kovov), petrochémia (rafinérie ropy), chémia (výroba hnojív, kyselín a plastických hmôt), potravinársky, textilný, gumárenský, obuvnícky, papierenský a drevársky priemysel. Na výrobe elektrickej energie sa vo väčšej miere podieľajú vodné elektrárne (92% výroby elektriny). Najväčšie vodné elektrárne sú Itaipú, Tucuruí, Ilha Solteiram, Jupiá, Furnas a Paulo Afonso. Tie využívajú veľký potenciál riek. 
Okolo 57% územia Brazílie sú lesy, lúky a pastviny (22%), orná pôda (viac než 7%). Poľnohospodárska produkcia patrí k najväčším na svete, prevláda monokultúrne veľkovýrobné plantážnictvo. Najdôležitejšími pestovanými plodinami sú káva, sisal, pomaranče, cukrová trstina, pšenica, ryža, obilie, zemiaky, bavlna, palmové jadrá, kokosové orechy, zelenina, hrozno, ananásy, citróny, mango, papája a tabak. Živočíšna výroba je zameraná na chov hovädzieho dobytka, prasiat, oviec, koní, kôz a hydiny. Významný pre Brazíliu je rybolov.
Brazília je členom spoločného hospodárskeho zoskupenia Brazílie, Ruska, Indie, Číny a Južnej Afriky (skratka BRICS) a asociácie voľného obchodu Mercosur.
Geografia.
Brazília zaberá rozsiahle územie pozdĺž východného pobrežia Južnej Ameriky a zahŕňa veľkú časť vnútrozemia kontinentu, pričom na juhu hraničí s Uruguajom, na juhozápade s Argentínou a Paraguajom, na západe s Bolíviou a Peru, na severozápade s Kolumbiou a na severe s Venezuelou, Guyanou, Surinamom a Francúzskom (francúzsky zámorský región Francúzska Guyana). Hraničí s každou juhoamerickou krajinou okrem Ekvádoru a Čile.
Patrí k nej aj niekoľko oceánskych súostroví, napríklad Fernando de Noronha, atol Rocas, Skaly svätého Petra a Pavla, Trindade a Martim Vaz. Vďaka svojej rozlohe, reliéfu, podnebiu a prírodným zdrojom je Brazília geograficky rôznorodá. Pri zarátaní atlantických ostrovov leží Brazília medzi 6° severnej šírky a 34° južnej šírky a 28° a 74° západnej dĺžky.
Brazília je piatou najväčšou krajinou na svete a treťou najväčšou v Amerike s celkovou rozlohou 8 515 767,049 km2 (3 287 956 km2), vrátane 55 455 km2 (21 411 km2) vodných plôch. Brazília je tiež najdlhšou krajinou na svete, ktorá sa rozprestiera na 4 395 km (2 731 míľ) od severu na juh, a jedinou krajinou na svete, ktorou prechádza rovník aj obratník Kozorožca.
Rozprestiera sa v štyroch časových pásmach: od UTC-5 zahŕňajúceho štát Acre a najzápadnejšiu časť Amazonas, cez UTC-4 v západných štátoch, UTC-3 vo východných štátoch (národný čas) až po UTC-2 na ostrovoch v Atlantiku.
Povrch a hydrografia.
Územie Brazílie tvoria tri veľké geomorfologické celky. Na severe je Guyanská vysočina, kde sa nachádza najvyššia hora Brazílie Pico da Neblina, ktorá meria 3014 metrov. Na západe, juhu a v strede Brazílie je Amazonská nížina a na východe a juhovýchode rozsiahla Brazílska vysočina.
Brazílska topografia zahŕňa kopce, hory, roviny, vysočiny a krovinaté oblasti. Veľká časť terénu leží v nadmorskej výške od 200 do 800 m. Hlavná vrchovina zaberá väčšinu južnej polovice krajiny. Severozápadné časti náhornej plošiny pozostávajú zo širokého zvlneného terénu, ktorý je rozčlenený nízkymi zaoblenými kopcami.
Juhovýchodná časť je členitejšia, so zložitým masívom hrebeňov a pohorí dosahujúcich nadmorskú výšku až 1 200 m. Medzi tieto pohoria patria pohoria Mantiqueira, Espinhaço a Serra do Mar. Na severe tvorí Guyanská vysočina hlavné odvodňovacie rozvodie, ktoré oddeľuje rieky tečúce na juh do povodia Amazonky od riek, ktoré sa vlievajú do riečneho systému Orinoka vo Venezuele na severe. Najvyšším bodom Brazílie je vrch Pico da Neblina s výškou 2 994 m a najnižším bodom je Atlantický oceán.
Brazília má hustý a zložitý systém riek, jeden z najrozsiahlejších na svete, s ôsmimi hlavnými povodiami, ktoré sa všetky vlievajú do Atlantického oceánu. Medzi hlavné rieky patrí Amazonka (druhá najdlhšia rieka na svete s dĺžkou 7062 kilometrov; niektoré merania ju kladú na prvé miesto pred Níl). Je zároveň najmohutnejšou riekou Brazílie a aj celého sveta (podľa prietoku). Údaje o šírke koryta dokazujú, ako sa veľtok na území Brazílie posilňuje. V Peru na Iquitose je široká 4 km, pred Manausom 10 km, po sútoku s Rio Negro 20 km a pred ostrovom Marajó 80 km. Najväčšie prítoky zľava sú rieky Putumayo, Jarupá a Rio Negro, sprava Juruá, Purus, Madeira, Tapajós a Xingu. Na juhu ostrova Marajó ústi rieka Tocantins s prítokom Araguaia.
Juh Brazílie odvodňuje veľtok Paraná a jej hlavný brazílsky prítok Iguaçu (ktorého súčasťou sú vodopády Iguaçu), jej najväčší prítok, rieka Paraguaj tiež pramení v Brazílii, ale zlievajú sa až na území Argentíny; ďalej rieky Negro, São Francisco, Xingu, Madeira a Tapajós.
V celej oblasti je veľké množstvo vodopádov; z nich najznámejšie sú spomínané vodopády Iguaçu a priehrada Represa Itaipú. Veľká priehradná nádrž Represa Sobradinho je na rieke Sao Francisco, ktorá ústi na severovýchode do Atlantického oceánu. Na juhu Brazílie pri Atlantickom pobreží sú lagúnové jazerá Lagoa dos Patos a Lagoa Mirim.
Podnebie.
Podnebie Brazílie zahŕňa širokú škálu poveternostných podmienok na veľkej ploche a rozmanitom povrchu, ale väčšina krajiny je tropická. Podľa Köppenovho systému sa v Brazílii nachádza šesť hlavných klimatických podtypov: púštny, rovníkový, tropický, polopúštny, oceánsky a subtropický. Rôzne klimatické podmienky vytvárajú prostredie od rovníkových dažďových pralesov na severe a polosuchých púští na severovýchode až po ihličnaté lesy mierneho pásma na juhu a tropické savany v strednej Brazílii.
Väčšina územia je pod vplyvom tropického, vlhkého a teplého podnebia, ktoré sa vyznačuje vysokými teplotami a značnými zrážkami; tie sú z polovice prinášané od Atlantického oceána a z polovice sa tvoria výparmi. V Brazílii trvá zima od júna do augusta, na juhu s teplotami medzi 13 - 18 °C. Leto je tam od decembra do februára, kedy sa teploty v Rio de Janeiro dostávajú často k 40 °C a neklesá pod 30 °C.
Rovníková klíma charakterizuje veľkú časť severnej Brazílie. Neexistuje tu skutočné obdobie sucha, ale existujú určité rozdiely v období roka, keď spadne najviac zrážok. Priemerné teploty sú 25 °C, pričom sú výraznejšie teplotné rozdiely medzi nocou a dňom ako medzi ročnými obdobiami.
Nad centrálnou Brazíliou sú zrážky sezónnejšie, charakteristické pre podnebie saván. Táto oblasť je rovnako rozsiahla ako povodie Amazonky, ale má veľmi odlišné podnebie, pretože leží južnejšie a vo vyššej nadmorskej výške. Vo vnútrozemí na severovýchode sú sezónne zrážky ešte extrémnejšie.
V tejto polosuchej klimatickej oblasti spravidla spadne menej ako 800 milimetrov zrážok, z ktorých väčšina spravidla spadne v období troch až piatich mesiacov v roku a občas aj menej, čo spôsobuje dlhé obdobia sucha. V rokoch 1877 - 1878 postihlo Brazíliu veľké sucho ("Grande Seca"), najhoršie v histórii Brazílie, ktoré spôsobilo smrť približne pol milióna ľudí. Podobne ničivé sucho nastalo aj v roku 1915.
Južne od mesta Bahia, v blízkosti pobrežia, a južnejšie na väčšine územia štátu São Paulo sa rozloženie zrážok mení, pričom prší počas celého roka. Na juhu panujú subtropické podmienky s chladnými zimami a priemernými ročnými teplotami nepresahujúcimi 18 °C, v najvyšších oblastiach nie sú zriedkavé zimné mrazy a sneženie.
V roku 2020 sa brazílska vláda zaviazala znížiť ročné emisie skleníkových plynov o 43 % do roku 2030. Ako orientačný cieľ si stanovila aj dosiahnutie uhlíkovej neutrality do roku 2060, ak krajina získa 10 miliárd dolárov ročne.
Administratívne členenie.
Brazília je federáciou administratívne rozčlenenou na 26 členských štátov, jeden federálny dištrikt (Distrito Federal do Brasil), v ktorom leží brazílske hlavné mesto - Brazília a obce. Štáty spravujú svoje záležitosti, vyberajú miestne dane a dostávajú podiely z celoštátnych daní. Majú guvernéra a jednokomorové legislatívne zhromaždenie volené priamo. Majú aj nezávislé súdnictvo pre všeobecné náležitosti. Napriek tomu majú oveľa menej autonómie vo vytváraní vlastných zákonov ako je tomu v USA. Napríklad občianske a trestné zákony môžu byť odhlasované len federálnym dvojkomorovým Kongresom a sú jednotné pre celú krajinu. 
Štáty a federálny dištrikt sú spojené do piatich štatistických regiónov: Norte, Nordeste do Brasil, Centro-Oeste do Brasil, Sudeste do Brasil a Sul do Brasil. Brazílske regióny sú len geografické, nie politické, alebo administratívne jednotky. Hoci sú zákonom definované, sú štatistickými jednotkami a určujú, kam pôjdu federálnych financie na rozvojové projekty. 
Obce, rovnako ako štáty, majú autonómnu administratívu, vyberajú vlastné dane a dostávajú podiel z federálnych daní a daní federálneho štátu. Každá obec má predsedu a legislatívne zhromaždenie, ale žiaden osobitný súdny dvor. Na druhej strane štát sa môže viacero obcí spojiť súdnej správnej jednotky označovanej ako comarca.
Ekonomika.
Brazília má zmiešané trhové hospodárstvo s vyšším stredným príjmom, je bohatá na prírodné zdroje a má najväčšie národné hospodárstvo v Latinskej Amerike. Zároveň je to desiate najväčšie hospodárstvo na svete podľa nominálneho HDP a deviate najväčšie podľa parity kúpnej sily. Po rýchlom raste v predchádzajúcich desaťročiach sa krajina v roku 2014 dostala do pretrvávajúcej recesie v dôsledku politického korupčného škandálu a celonárodných protestov. Brazília má približne 100 miliónov ľudí v produktívnom veku, čo je piata najväčšia pracovná sila na svete. Má vysokú mieru nezamestnanosti na úrovni 14,4% od roku 2021. Jej devízové rezervy sú desiate najvyššie na svete. Pokiaľ ide o chudobu, približne 1,9% celkovej populácie žije za 2,15 USD na deň, zatiaľ čo približne 19 % žije za 6,85 USD na deň. Brazílska ekonomika trpí endemickou korupciou a vysokou príjmovou nerovnosťou. Národnou menou je brazílsky real.
Diverzifikované hospodárstvo Brazílie zahŕňa poľnohospodárstvo, priemysel a širokú škálu služieb. Veľký sektor služieb tvorí približne 72,7% celkového HDP, nasleduje priemyselný sektor (20,7%), zatiaľ čo poľnohospodársky sektor je najmenší a tvorí 6,6% celkového HDP.
Brazília je jedným z najväčších producentov rôznych poľnohospodárskych komodít a má aj veľký družstevný sektor, ktorý zabezpečuje 50% potravín v krajine. Brazília je najväčším svetovým producentom cukrovej trstiny, sóje, kávy a pomarančov; patrí medzi 5 najväčších producentov kukurice, bavlny, citrónov, tabaku, ananásu, banánov, fazule, kokosových orechov, melónov a papáje; a okrem iného patrí medzi 10 najväčších svetových producentov kakaa, kešu, manga, ryže, paradajok, ciroku, mandarínok, avokáda, hurmi a guavy. Pokiaľ ide o hospodárske zvieratá, patrí medzi 5 najväčších producentov kuracieho mäsa, hovädzieho a bravčového mäsa a kravského mlieka na svete. 
V ťažobnom sektore patrí Brazília medzi najväčších producentov železnej rudy, medi, zlata, bauxitu, mangánu, cínu, nióbu a niklu. Pokiaľ ide o drahé kamene, Brazília je najväčším svetovým producentom ametystu, topásu, achátu a jedným z hlavných producentov turmalínu, smaragdu, akvamarínu, granátu a opálu. Krajina je okrem iného hlavným vývozcom sóje, železnej rudy, celulózy (buničiny), kukurice, hovädzieho mäsa, kuracieho mäsa, sójovej múčky, cukru, kávy, tabaku, bavlny, pomarančového džúsu, obuvi, lietadiel, automobilov, častí vozidiel, zlata, etanolu, polotovarov zo železa.
Brazília je od roku 2021 24. najväčším vývozcom a 26. najväčším dovozcom na svete. Medzi ďalších veľkých obchodných partnerov patria Spojené štáty, Argentína, Holandsko a Kanada. Jej automobilový priemysel je ôsmym najväčším na svete.V potravinárskom priemysle bola Brazília v roku 2019 druhým najväčším vývozcom spracovaných potravín na svete. V roku 2016 bola krajina druhým najväčším výrobcom celulózy na svete a ôsmym najväčším výrobcom papiera. V obuvníckom priemysle bola Brazília v roku 2019 štvrtým najväčším výrobcom. V roku 2018 bol brazílsky chemický priemysel ôsmym najväčším výrobcom na svete. Hoci v roku 2013 patrila Brazília medzi päť najväčších svetových výrobcov, jej textilný priemysel je veľmi málo integrovaný do svetového obchodu.
Terciárny sektor (obchod a služby) predstavoval v roku 2018 75,8% HDP krajiny. Sektor služieb sa na HDP podieľal 60% a obchod 13%. Zahŕňa širokú škálu činností: obchod, ubytovanie a stravovanie, dopravu, komunikácie, finančné služby, činnosti v oblasti nehnuteľností a služby poskytované podnikom, verejnú správu (čistenie miest, sanitácia atď.) a ďalšie služby, ako sú vzdelávanie, sociálne a zdravotnícke služby, výskum a vývoj, športové aktivity atď. keďže pozostáva z činností, ktoré dopĺňajú ostatné sektory. Napríklad v obchodnom sektore predstavujú 53% HDP v rámci činností tohto sektora. 
Cestovný ruch.
Cestovný ruch v Brazílii je rastúcim odvetvím a kľúčovým elementom hospodárskeho rastu viacerých regiónov krajiny. V roku 2015 krajinu navštívilo 6,36 milióna návštevníkov, čím sa z hľadiska príjazdov zahraničných turistov zaradila na prvé miesto v Južnej Amerike a na druhé miesto v Latinskej Amerike po Mexiku. Príjmy zo zahraničných turistov dosiahli v roku 2010 6 miliárd USD, čo svedčí o oživení po hospodárskej kríze v rokoch 2008 - 2009. Historické rekordy 5,4 milióna návštevníkov a 6,8 miliardy USD v príjmoch boli dosiahnuté v roku 2011. V zozname svetových turistických destinácií bola Brazília v roku 2018 na 48. mieste s počtom 6,6 milióna turistov a príjmami 5,9 miliardy USD.
Prírodné oblasti sú jej najobľúbenejším produktom cestovného ruchu, ktorý je kombináciou ekoturistiky s oddychom a rekreáciou, najmä slnečnou a plážovou, a dobrodružným cestovným ruchom, ako aj kultúrnym cestovným ruchom. Medzi najobľúbenejšie destinácie patrí Amazonský prales, pláže a duny v severovýchodnom regióne, Pantanal v stredozápadnom regióne, pláže v Rio de Janeiro a Santa Catarina, kultúrny turizmus v Minas Gerais a obchodné cesty do São Paula.
Z hľadiska indexu konkurencieschopnosti cestovného ruchu (TTCI) za rok 2015, ktorý meria faktory zatraktívňujúce rozvoj podnikania v cestovnom ruchu v jednotlivých krajinách, sa Brazília umiestnila na 28. mieste na svetovej úrovni, na treťom mieste v Amerike, po Kanade a Spojených štátoch.
Hlavnými konkurenčnými výhodami Brazílie sú jej prírodné zdroje, ktoré sa v tomto kritériu umiestnili na 1. mieste zo všetkých posudzovaných krajín, a 23. miesto v oblasti kultúrnych zdrojov vďaka mnohým pamiatkam svetového dedičstva. Správa TTCI uvádza hlavné slabé stránky Brazílie: jej infraštruktúra pozemnej dopravy je naďalej nedostatočne rozvinutá (116. miesto), pričom kvalita ciest sa umiestnila na 105. mieste; krajina naďalej trpí nedostatočnou cenovou konkurencieschopnosťou (114. miesto), čo je čiastočne spôsobené vysokými daňami za letenky a letiskové poplatky, ako aj vysokými cenami a vysokým zdanením. Bezpečnosť a ochrana sa výrazne zlepšili: V roku 2011 sa umiestnili na 75. mieste, pričom v roku 2008 boli na 128. mieste.
Veda a technika.
Technologický výskum v Brazílii sa vo veľkej miere uskutočňuje na verejných univerzitách a výskumných ústavoch, pričom väčšina finančných prostriedkov na základný výskum pochádza z rôznych vládnych agentúr. Najcennejšími technologickými centrami v Brazílii sú Inštitút Oswalda Cruza, Inštitút Butantan, Letecké technické centrum vzdušných síl, Brazílska poľnohospodárska výskumná spoločnosť a Národný inštitút pre vesmírny výskum.
Brazílska vesmírna agentúra má najpokročilejší vesmírny program v Latinskej Amerike, so značnými zdrojmi na vypúšťanie dopravných prostriedkov a výrobu satelitov. Krajina vyvíja ponorky, lietadlá a podieľa sa na vesmírnom výskume. Má vlastné zdroje pre výrobu nosných rakiet a umelých družíc. V meste Alcântara sa nachádza Vesmírne centrum Alcântara (portugalsky "Centro Espacial de Alcântara", CEA). Prevádzkuje ho Brazílske letectvo ("Comando da Aeronáutica"). CEA je najbližšia odpaľovacia základňa k rovníku. Prvým brazílskym astronautom je Marcos Pontes, do vesmíru letel v roku 2006.
Krajina je tiež priekopníkom v hľadaní ropy v hlbokých vodách, odkiaľ ťaží 73 % svojich zásob. Urán sa obohacuje v továrni na jadrové palivo v Resende, väčšinou na výskumné účely (keďže Brazília získava 88 % elektrickej energie z hydroelektrární. V roku 2029 sa očakáva spustenie prvej jadrovej ponorky "Álvaro Alberto".
Brazília je jednou z troch krajín Latinskej Ameriky s funkčným synchrotrónovým laboratóriom, výskumným zariadením v oblasti fyziky, chémie, materiálových vied a vied o živej prírode. Brazília je jedinou latinskoamerickou krajinou, ktorá má polovodičovú spoločnosť s vlastným výrobným závodom CEITEC. Podľa správy Svetového ekonomického fóra o globálnych informačných technológiách za roky 2009 - 2010 je Brazília 61. najväčším vývojárom informačných technológií na svete. v roku 2021 sa Brazília umiestnila na 57. mieste v Globálnom inovačnom indexe, pričom v roku 2019 bola na 66. mieste.
Medzi najznámejších brazílskych vynálezcov patria kňazi Bartolomeu de Gusmão, Landell de Moura a Francisco João de Azevedo, okrem toho Alberto Santos-Dumont, Evaristo Conrado Engelberg, Manuel Dias de Abreu, Andreas Pavel a Nélio José Nicolai.
Brazílsku vedu reprezentujú napríklad César Lattes (teória piónu), Mário Schenberg (považovaný za najväčšieho teoretického fyzika Brazílie), José Leite Lopes (jediný brazílsky fyzik - držiteľ vedeckej ceny UNESCO), Artur Ávila (prvý latinskoamerický držiteľ Fieldsovej medaily) a Fritz Müller (priekopník vo faktickej podpore evolučnej teórie Charlesa Darwina). 
Energia.
Brazília je desiatym najväčším spotrebiteľom energie na svete a veľkú časť energie získava z obnoviteľných zdrojov, najmä z vodnej energie a etanolu; priehrada Itaipú je najväčšou vodnou elektrárňou na svete podľa výroby energie a krajina má aj ďalšie veľké elektrárne, napríklad Belo Monte a Tucuruí. Prvé auto s etanolovým motorom bolo vyrobené v roku 1978 a prvý letecký motor na etanol v roku 2005.
Na konci roku 2021 bola Brazília 2. krajinou na svete z hľadiska inštalovaného výkonu vodných elektrární (109,4 GW) a biomasy (15,8 GW), 7. krajinou na svete z hľadiska inštalovaného výkonu veternej energie (21,1 GW) a 14. krajinou na svete z hľadiska inštalovaného výkonu slnečnej energie (13. 0 GW) - na dobrej ceste stať sa aj jednou z desiatich najväčších krajín sveta v oblasti solárnej energie. Na konci roka 2021 bola Brazília 4. najväčším výrobcom veternej energie na svete (72 TWh), hneď za Čínou, USA a Nemeckom, a 11. najväčším výrobcom solárnej energie na svete (16,8 TWh).
Hlavnou charakteristikou brazílskej energetickej siete je, že je založená oveľa viac na obnoviteľných zdrojoch v porovnaní so svetom. Kým v roku 2019 tvorila svetová sieť len 14% energie z obnoviteľných zdrojov, brazílska mala 45%. Ropa a ropné produkty tvorili 34,3%, deriváty cukrovej trstiny 18%, hydraulická energia 12,4%, zemný plyn 12,2%, palivové drevo a drevené uhlie 8,8%, rôzne obnoviteľné energie 7%, minerálne uhlie 5,3%, jadrová energia 1,4% a iné neobnoviteľné energie 0,6 %.
V energetickej sieti čo sa týka elektriny je rozdiel medzi Brazíliou a svetom ešte väčší: zatiaľ čo svet mal v roku 2019 len 25% elektrickej energie z obnoviteľných zdrojov, Brazília ich mala 83%. Brazílska elektrická sieť pozostávala z vodnej energie, 64,9%; biomasy, 8,4%; veternej energie, 8,6%; slnečnej energie 1%, zemného plynu 9,3%, ropných produktov 2%; jadrovej energie 2,5 %, uhlia a derivátov 3,3 %. Kapacita na konci roka 2021 dosiahla 181 532 MW.
Pokiaľ ide o ropu, brazílska vláda sa v priebehu desaťročí pustila do programu znižovania závislosti od dovozu ropy, ktorá predtým predstavovala viac ako 70% spotreby ropy v krajine. Brazília sa stala sebestačnou v tomto smere v rokoch 2006 - 2007. V roku 2021 krajina uzavrela rok ako siedmy producent ropy na svete s priemerom takmer 3 milióny barelov denne a stala sa vývozcom tohto produktu. 
Doprava.
Brazílske cesty sú hlavnými dopravcami v nákladnej a osobnej doprave. Cestný systém v roku 2019 dosiahol celkovú dĺžku 1 720 000 km (1 068 758 míľ). Celkový počet spevnených ciest sa zvýšil z 35 496 km (22 056 míľ) v roku 1967 na 215 000 km (133 595 míľ) v roku 2018. Krajina má približne 14 000 km (8 699 míľ) delených diaľnic, z toho 5 000 km (3 107 míľ) len v štáte São Paulo. V súčasnosti je možné cestovať z Rio Grande na krajnom juhu krajiny do Brazílie (2 580 km, 1 603 míľ) alebo Casimiro de Abreu v štáte Rio de Janeiro (2 045 km, 1 271 míľ) len po delených diaľniciach. Prvých investícií do cestnej infraštruktúry sa vzdala v 20. rokoch 20. storočia vláda Washingtona Luísa, pokračovalo sa vo vládach Getúlia Vargasa a Eurica Gaspara Dutru. Ďalším podporovateľom výstavby diaľnic bol prezident Juscelino Kubitschek (1956 - 1961), ktorý projektoval a vybudoval hlavné mesto Brazília.
Železničný systém Brazílie upadal od roku 1945, keď sa dôraz presunul na výstavbu diaľnic. Celková dĺžka železničných tratí bola v roku 2002 30 875 km (19 185 míľ) v porovnaní s 31 848 km (19 789 míľ) v roku 1970. Väčšina železničného systému patrila Federálnej železničnej spoločnosti RFFSA, ktorá bola sprivatizovaná v roku 2007. Metro v São Paule bolo prvým podzemným dopravným systémom v Brazílii. Ďalšie systémy metra sa nachádzajú v mestách Rio de Janeiro, Porto Alegre, Recife, Belo Horizonte, Brazília, Salvador a Fortaleza. Krajina má rozsiahlu železničnú sieť s dĺžkou 28 538 kilometrov (17 733 míľ), čo je desiata najväčšia sieť na svete. V súčasnosti sa brazílska vláda na rozdiel od minulosti snaží podporovať tento druh dopravy. Príkladom tohto stimulu je projekt vysokorýchlostnej železnice Rio-São Paulo, ktorá spojí dve hlavné mestá krajiny týmto druhom osobnej dopravy.
V Brazílii je približne 2 500 letísk vrátane pristávacích plôch: druhý najväčší počet na svete po Spojených štátoch. Medzinárodné letisko São Paulo-Guarulhos neďaleko São Paula je najväčším a najrušnejším letiskom s takmer 20 miliónmi cestujúcich ročne, pričom vybavuje prevažnú väčšinu komerčnej dopravy v krajine.
Pre nákladnú dopravu sú dôležité vodné cesty, napr. do priemyselných zón Manausu sa dá dostať len po vodnej ceste Solimões-Amazonas (dĺžka 3 250 km alebo 2 020 míľ, minimálna hĺbka 6 metrov alebo 20 stôp). Krajina má tiež 50 000 kilometrov (31 000 míľ) vodných ciest. Pobrežná lodná doprava spája časti krajiny, ktoré sú od seba značne oddelené. Bolívia a Paraguaj dostali voľné prístavy v Santose, keďže ide o jediné dva štáty Južnej Ameriky bez prístupu k moru. Z 36 hlbokovodných prístavov sú najdôležitejšie prístavy Santos, Itajaí, Rio Grande, Paranaguá, Rio de Janeiro, Sepetiba, Vitória, Suape, Manaus a São Francisco do Sul. Veľkoobjemové lode musia čakať až 18 dní, kým budú obslúžené, kontajnerové lode v priemere 36,3 hodiny. 
Demografia.
Počet obyvateľov Brazílie podľa údajov PNAD z roku 2008 bol približne 190 miliónov (22,31 obyvateľov na kilometer štvorcový alebo 57,8 na štvorcovú míľu), pričom pomer mužov a žien bol 0,95:1 a 83,75% obyvateľstva bolo definovaných ako mestské. Väčšina obyvateľstva žije v juhovýchodnom regióne - 79,8 milióna obyvateľov a severovýchodnom regióne - 53,5 mil. obyvateľov, zatiaľ čo dva najrozľahlejšie regióny, stredozápadný a severný, ktoré spolu tvoria 64,12 % brazílskeho územia, majú spolu len 29,1 mil. obyvateľov. 
Prvé sčítanie ľudu v Brazílii sa uskutočnilo v roku 1872 a zaznamenalo 9 930 478 obyvateľov. Od roku 1880 do roku 1930 prišli do krajiny 4 milióny Európanov. V rokoch 1940 až 1970 sa počet obyvateľov Brazílie výrazne zvýšil vďaka poklesu úmrtnosti, hoci pôrodnosť zaznamenala mierny pokles. V 40. rokoch 20. storočia bola ročná miera rastu obyvateľstva 2,4%, v 50. rokoch sa zvýšila na 3,0% a v 60. rokoch zostala na úrovni 2,9%, keďže priemerná dĺžka života sa zvýšila zo 44 na 54 rokov a v roku 2007 na 72,6 rokov. Od 60. rokov neustále klesá, z 3,04% ročne v rokoch 1950 až 1960 na 1,05% v roku 2008 a očakáva sa, že do roku 2050 klesne na zápornú hodnotu -0,29%, čím sa zavŕši demografický prechod.
V roku 2008 bola miera negramotnosti 11,48% a medzi mladými ľuďmi (vo veku 15 - 19 rokov) 1,74%. Najvyššia bola na úrovni 20,30% na severovýchode krajiny, kde bol veľký podiel chudobného vidieckeho obyvateľstva. Negramotnosť bola vysoká (24,18%) medzi vidieckym obyvateľstvom a nižšia (9,05%) medzi mestským obyvateľstvom.
Rasa a etnicita.
Podľa Národného výskumu podľa vzoriek domácností (PNAD) z roku 2008 sa 48,43% obyvateľov (približne 92 miliónov) označilo za belochov, 43,80 % (približne 83 miliónov) za miešancov (hnedých, "pardo"), 6,84% (približne 13 miliónov) za černochov, 0,58% (asi 1,1 milióna) ako východoázijské (oficiálne nazývané žlté alebo "amarela"); a 0,28% (asi 536 tisíc) ako indiánske (oficiálne nazývané "indígena", pôvodné obyvateľstvo), zatiaľ čo 0,07 % (asi 130 tisíc) svoju rasu neuviedlo.
Od príchodu Portugalcov v roku 1500 došlo vo všetkých regiónoch krajiny k značnému genetickému miešaniu medzi indiánmi, Európanmi a Afričanmi, pričom európsky pôvod je podľa drvivej väčšiny všetkých autozomálnych štúdií vykonaných na celej populácii dominantný v celej krajine a predstavuje 65 - 77%). Od 19. storočia Brazília otvorila svoje hranice pre imigráciu. V rokoch 1808 až 1972 sa do Brazílie prisťahovalo približne päť miliónov ľudí z viac ako 60 krajín, z ktorých väčšina bola portugalského, talianskeho, španielskeho, nemeckého, ukrajinského, poľského, židovského, ruského, čínskeho, japonského a arabského pôvodu. V Brazílii žije druhá najväčšia židovská komunita v Latinskej Amerike, ktorá tvorí 0,06 % jej populácie.
Brazílska spoločnosť je výraznejšie rozdelená podľa sociálnych tried, hoci medzi rasovými skupinami je vysoký rozdiel v príjmoch, takže rasizmus a triedny rasizmus sa často prekrývajú. 
Ľudia s významným indiánskym pôvodom tvoria väčšinu obyvateľstva v severných, severovýchodných a stredozápadných regiónoch. V roku 2007 Národná indiánska nadácia odhadla, že v Brazílii žije 67 rôznych nekontaktovaných kmeňov, pričom v roku 2005 ich bolo známych 40. Predpokladá sa, že Brazília má najväčší počet nekontaktovaných národov na svete.
Náboženstvo.
V krajine prevláda kresťanstvo, pričom najväčším vierovyznaním je rímskokatolícke. V Brazílii žije najviac katolíkov na svete. Podľa demografického sčítania obyvateľstva z roku 2010 (prieskum PNAD sa na náboženstvo nepýta) sa 64,63% obyvateľov hlásilo k rímskemu katolicizmu, 22,2% k protestantizmu; 2,0% ku kardecistickému špiritizmu; 3,2% k iným náboženstvám, nedeklarovaným alebo neurčeným; 8,0% nemalo žiadne náboženstvo. 
Náboženstvo v Brazílii sa sformovalo zo stretnutia katolíckej cirkvi s náboženskými tradíciami zotročených afrických národov a domorodého obyvateľstva. Toto stretnutie vierovyznaní počas portugalskej kolonizácie Brazílie viedlo k rozvoju rôznorodých synkretických praktík v rámci zastrešujúcej brazílskej katolíckej cirkvi, ktoré sa vyznačujú tradičnými portugalskými sviatkami.
Náboženský pluralizmus sa v priebehu 20. storočia zvýšil a protestantská komunita sa rozrástla na viac ako 22% obyvateľstva. Najrozšírenejšími protestantskými denomináciami sú evanjelikálne letničné denominácie. Medzi ďalšie protestantské vetvy s významným zastúpením v krajine patria baptisti, adventisti siedmeho dňa, luteráni a kalvinisti.
V posledných desaťročiach sa v Brazílii rozšíril protestantizmus, najmä vo formách pentekostalizmu a evanjelikalizmu, zatiaľ čo podiel katolíkov výrazne klesol. Po protestantizme sú významnou skupinou aj jednotlivci nehlásiaci sa k žiadnemu náboženstvu, ktorí podľa sčítania obyvateľstva v roku 2010 prekročili 8% populácie. Najväčší podiel obyvateľov bez vyznania v Brazílii majú mestá Boa Vista, Salvador a Porto Velho. Teresina, Fortaleza a Florianópolis boli najviac rímskokatolíckymi mestami v krajine. Veľké Rio de Janeiro, nezahŕňajúce vlastné mesto, je najviac nenáboženskou a najmenej rímskokatolíckou brazílskou perifériou, zatiaľ čo Veľké Porto Alegre a Veľká Fortaleza sú na opačných stranách týchto zoznamov.
V októbri 2009 brazílsky senát schválil a prezident Brazílie vo februári 2010 uzákonil dohodu s Vatikánom, v ktorej sa uznáva právny štatút Katolíckej cirkvi v Brazílii. Dohoda potvrdila normy, ktoré sa bežne dodržiavali, pokiaľ ide o náboženskú výchovu na štátnych základných školách (ktorá zabezpečuje aj vyučovanie iných vierovyznaní), manželstvo a duchovnú pomoc vo väzniciach a nemocniciach. Projekt bol kritizovaný niektorými poslancami, ktorí schválením dohody chápali ako koniec sekulárneho štátu.
Zdravotníctvo.
Brazílsky verejný zdravotný systém, tzv. jednotný zdravotný systém ("Sistema Único de Saúde" - SUS), je riadený a poskytovaný všetkými úrovňami vlády a je najväčším systémom tohto typu na svete. Súkromné zdravotníctvo má doplnkovú rolu. 
Verejné zdravotnícke služby sú univerzálne a poskytujú sa všetkým občanom krajiny bezplatne. Výstavba a údržba zdravotných stredísk a nemocníc sa však financuje z daní a krajina vynakladá na výdavky v tejto oblasti približne 9% HDP. V roku 2012 pripadalo v Brazílii na každých 1 000 obyvateľov 1,85 lekára a 2,3 nemocničných lôžok.
Napriek všetkému pokroku, ktorý sa dosiahol od vytvorenia univerzálneho systému zdravotnej starostlivosti v roku 1988, v Brazílii stále existuje niekoľko problémov v oblasti verejného zdravia. V roku 2006 boli hlavnými bodmi na riešenie vysoká dojčenská (2,51%) a materská úmrtnosť (73,1 úmrtí na 1 000 pôrodov).
Počet úmrtí na neprenosné choroby, ako sú ochorenia srdca (151,7 úmrtí na 100 000 obyvateľov) a rakovina (72,7 úmrtí na 100 000 obyvateľov), má tiež značný vplyv na zdravie brazílskeho obyvateľstva. A napokon vonkajšie, ale prevenciou ovplyvniteľné faktory, ako sú dopravné nehody, násilie a samovraždy, spôsobili 14,9% všetkých úmrtí v krajine. Brazílsky zdravotný systém sa v roku 2000 umiestnil na 125. mieste spomedzi 191 hodnotených krajín Svetovej zdravotníckej organizácie (WHO). 
Školstvo.
Federálna ústava a zákon o smerniciach a základoch národného vzdelávania určujú, že únia, štáty, federálny dištrikt a obce musia riadiť a organizovať svoje vzdelávacie systémy. Každý z týchto verejných vzdelávacích systémov je zodpovedný za svoju vlastnú údržbu, ktorá spravuje finančné prostriedky, ako aj mechanizmy a zdroje financovania. Ústava vyhradzuje 25% štátneho rozpočtu a 18% federálnych daní a daní obcí na vzdelávanie. 
Podľa IBGE ("Instituto Brasileiro de Geografia e Estatística") bola v roku 2019 miera gramotnosti obyvateľstva 93,4%, čo znamená, že 11,3 milióna (6,6% obyvateľstva) ľudí v krajine je stále negramotných, pričom niektoré štáty ako Rio de Janeiro a Santa Catarina dosahujú približne 97 % gramotnosť. Negramotnosť je vyššia na severovýchode, kde je negramotných 13,87% obyvateľstva, zatiaľ čo na juhu je negramotných 3,3% obyvateľstva.
Brazílske súkromné inštitúcie bývajú exkluzívnejšie a ponúkajú kvalitnejšie vzdelanie, preto tam svoje deti posielajú mnohé rodiny s vysokými príjmami. 
Podľa nedávneho rebríčka QS World University Rankings 2019 je Univerzita v Sao Paule druhou najlepšou univerzitou v Latinskej Amerike. Z 20 najlepších latinskoamerických univerzít je osem brazílskych. Väčšina z nich je verejná. Navštevovanie inštitúcie vyššieho vzdelávania sa vyžaduje podľa zákona o usmerneniach a základoch vzdelávania. Materská škola, základné a stredné vzdelanie sa vyžaduje od všetkých študentov. 
Jazyk.
Úradným jazykom Brazílie je portugalčina (článok 13 ústavy Brazílskej federatívnej republiky), ktorou hovorí takmer všetko obyvateľstvo a ktorá je prakticky jediným jazykom používaným v novinách, rozhlase, televízii a na obchodné a administratívne účely. Brazília je jediným portugalsky hovoriacim národom na americkom kontinente, vďaka čomu je tento jazyk dôležitou súčasťou brazílskej národnej identity a dáva jej národnú kultúru odlišnú od španielsky hovoriacich susedov.
Brazílska portugalčina prešla vlastným vývojom, ktorý sa väčšinou podobá stredoeurópskym a južným dialektom európskej portugalčiny zo 16. storočia (napriek veľmi značnému počtu portugalských koloniálnych osadníkov a novších prisťahovalcov pochádzajúcich zo severných oblastí a v menšej miere z portugalskej Makaronézie), pričom niekoľko vplyvov z indiánskych a afrických jazykov, najmä západoafrických a bantuských, sa obmedzuje len na slovnú zásobu. Výsledkom je, že tento jazyk je trochu odlišný, najmä vo fonológii, od jazyka Portugalska a ostatných portugalsky hovoriacich krajín (dialekty ostatných krajín, čiastočne aj z dôvodu nedávneho ukončenia portugalského kolonializmu v týchto regiónoch, majú bližšie k súčasnej európskej portugalčine). Tieto rozdiely sú porovnateľné s rozdielmi medzi americkou a britskou angličtinou.
Zákon o posunkovej reči právne uznal v roku 2002 (zákon bol upravený v roku 2005) používanie brazílskeho posunkového jazyka, známejšieho pod portugalskou skratkou LIBRAS, vo vzdelávaní a v štátnych službách. Tento jazyk sa musí vyučovať ako súčasť vzdelávacích programov a programov logopédie. Učitelia, inštruktori a prekladatelia jazyka LIBRAS sú uznávanými odborníkmi. Školy a zdravotnícke služby musia zabezpečiť prístup nepočujúcim.
Menšinové jazyky sa používajú v celej krajine. V odľahlých oblastiach sa hovorí stoosemdesiatimi indiánskymi jazykmi a značným počtom ďalších jazykov hovoria prisťahovalci a ich potomkovia.
V južných a juhovýchodných regiónoch žijú významné komunity nemeckého (väčšinou brazílsky hunsrückisch, dialekt vysokonemeckého jazyka) a talianskeho (väčšinou taliančina, dialekt benátčiny) pôvodu, ktorých rodné jazyky predkov sa preniesli do Brazílie a ktoré, na týchto miestach stále živé, sú ovplyvnené portugalčinou. Taliančina je oficiálne historickým dedičstvom Rio Grande do Sul a dva nemecké dialekty majú v niekoľkých obciach spoluúradný štatút. Taliančina je uznaná aj ako etnický jazyk v mikroregióne Santa Teresa a Vila Velha (štát Espirito Santo) a vyučuje sa ako povinný druhý jazyk v škole. 
Urbanizácia.
Podľa IBGE (Brazílsky inštitút pre geografiu a štatistiku) sa v mestských oblastiach sústreďuje už 84,35 % obyvateľstva, pričom najľudnatejším regiónom zostáva juhovýchodný región s viac ako 80 miliónmi obyvateľov. Najväčšími mestskými aglomeráciami v Brazílii sú São Paulo - 21,3 milióna obyvateľov, Rio de Janeiro 12,3 milióna obyvateľov a Belo Horizonte 5,1 milióna obyvateľov - všetky v juhovýchodnom regióne. Väčšina hlavných miest štátov je najväčšími mestami vo svojich štátoch, s výnimkou Vitórie, hlavného mesta Espírito Santo, a Florianópolisu, hlavného mesta Santa Catariny.
Kultúra.
Jadro brazílskej kultúry je odvodené od portugalskej kultúry vďaka silným koloniálnym väzbám s Portugalskou ríšou.Portugalci sem okrem iných vplyvov priniesli portugalský jazyk, rímsky katolicizmus a koloniálne architektonické štýly. Na kultúru však mali silný vplyv aj africké, domorodé a neportugalské európske kultúry a tradície.
Niektoré aspekty brazílskej kultúry ovplyvnil príspevok talianskych, nemeckých a iných európskych, ako aj japonských, židovských a arabských prisťahovalcov, ktorí vo veľkom počte prišli na juh a juhovýchod Brazílie v priebehu 19. a 20. storočia. Domorodí indiáni ovplyvnili brazílsky jazyk a kuchyňu; Afričania ovplyvnili jazyk, kuchyňu, hudbu, tanec a náboženstvo.
Brazílske umenie sa od 16. storočia vyvíjalo v rôznych štýloch, ktoré siahajú od baroka (dominantný štýl v Brazílii do začiatku 19. storočia) až po romantizmus, modernizmus, expresionizmus, kubizmus, surrealizmus a abstrakcionizmus. Brazílska kinematografia sa datuje od zrodu tohto média na konci 19. storočia a od 60. rokov 20. storočia získala novú úroveň medzinárodného uznania. 
Architektúra.
Architektúra Brazílie je ovplyvnená Európou, najmä Portugalskom. Jej história siaha 500 rokov do minulosti, keď sa v Brazílii v roku 1500 vylodil Pedro Álvares Cabral. Portugalská koloniálna architektúra bola prvou vlnou architektúry, ktorá sa dostala do Brazílie. Je základom pre všetku brazílsku architektúru neskorších storočí. V 19. storočí, v období brazílskeho cisárstva, krajina nasledovala európske trendy a prijala neoklasicistickú a gotickú obrodnú architektúru. Potom v 20. storočí najmä v hlavnom meste Brazílii, Brazília experimentovala s modernistickou architektúrou.
Koloniálna architektúra Brazílie sa datuje do začiatku 16. storočia, keď Brazíliu prvýkrát preskúmali, dobyli a osídlili Portugalci. Tí popri svojom cieli kolonizovať Brazíliu používali architektonické prvky, ktoré poznali z Európy. Stavali portugalskú koloniálnu architektúru, ktorá zahŕňala kostoly, občiansku architektúru vrátane domov a pevností v brazílskych mestách a na vidieku.
V priebehu 19. storočia sa v brazílskej architektúre objavilo viac európskych štýlov, ako napríklad neoklasicistická a gotická obrodná architektúra. Tá sa zvyčajne miešala s brazílskymi vplyvmi z vlastného dedičstva, čo vytvorilo jedinečnú podobu brazílskej architektúry.
V 50. rokoch 20. storočia sa zaviedla modernistická architektúra, keď bola postavená Brazília ako nové federálne hlavné mesto vo vnútrozemí Brazílie, ktoré malo pomôcť rozvoju vnútrozemia. Architekt Oscar Niemeyer idealizoval a postavil vládne budovy, kostoly a občianske budovy v modernistickom štýle. 
Hudba.
Brazílska hudba vznikla najmä spojením európskych, domorodých a afrických prvkov. Až do 19. storočia bolo Portugalsko vstupnou bránou pre väčšinu vplyvov, ktoré vytvorili brazílsku hudbu, hoci mnohé z týchto prvkov neboli portugalského pôvodu, ale všeobecne európskeho. Prvým bol José Maurício Nunes Garcia, autor sakrálnych skladieb s vplyvom viedenského klasicizmu. Hlavným prínosom afrického prvku bola rytmická rozmanitosť a niektoré tance a nástroje, ktoré mali väčšiu úlohu pri rozvoji populárnej hudby a folklóru, prekvitajúceho najmä v dvadsiatom storočí.
Populárna hudba od konca osemnásteho storočia začala vykazovať známky formovania charakteristického brazílskeho zvuku, pričom za najtypickejšiu sa považuje samba, ktorá je na zozname kultúrneho dedičstva UNESCO. "Maracatu" a "afoxê" sú dve hudobné tradície, ktoré sa spopularizovali svojím výskytom na každoročných brazílskych karnevaloch. Capoeira sa zvyčajne hrá s vlastnou hudbou označovanou ako hudba capoeira, ktorá sa zvyčajne považuje za typ ľudovej hudby s volaním a odpoveďou. "Forró" je typ ľudovej hudby, ktorý je významný počas "Festa Junina" v severovýchodnej Brazílii.
"Choro" je veľmi populárny hudobný inštrumentálny štýl. Jeho pôvod sa datuje do 19. storočia v Riu de Janeiro. Napriek názvu má tento štýl často rýchly a veselý rytmus, vyznačuje sa virtuozitou, improvizáciou, jemnými moduláciami a je plný synkop a kontrapunktov. "Bossa nova" je tiež známy štýl brazílskej hudby, ktorý sa vyvinul a spopularizoval v 50. a 60. rokoch 20. storočia. Výraz "b"ossa nova"" znamená doslova "nový trend". Lyrická fúzia samby a jazzu, bossa nova si získala veľkú popularitu od 60. rokov 20. storočia. 
Literatúra.
Brazílska literatúra siaha do 16. storočia, do spisov prvých portugalských objaviteľov Brazílie, ako bol Pêro Vaz de Caminha, ktoré sú plné opisov fauny, flóry a komentárov o pôvodnom obyvateľstve, ktoré fascinovali európskych čitateľov. 
V Brazílii vznikli významné diela romantizmu - prozaici ako Joaquim Manuel de Macedo a José de Alencar písali romány o láske a bolesti. Alencar počas svojej dlhej kariéry popisoval aj domorodé obyvateľstvo ako hrdinov v indigenistických románoch "O Guaraní", "Iracema" a "Ubirajara". Machado de Assis, jeden z jeho súčasníkov, písal prakticky vo všetkých žánroch a naďalej si získava medzinárodnú prestíž u kritiky na celom svete.
Brazílsky modernizmus, ktorého dôkazom bol Týždeň moderného umenia ("Semana de Arte Moderna") v roku 1922, sa zaoberal nacionalistickou avantgardnou literatúrou, zatiaľ čo postmodernizmus priniesol generáciu výrazných básnikov, ako boli João Cabral de Melo Neto, Carlos Drummond de Andrade, Vinicius de Moraes, Cora Coralina, Graciliano Ramos, Cecília Meireles, a medzinárodne známych spisovateľov zaoberajúcich sa univerzálnymi a regionálnymi témami ako Jorge Amado, João Guimarães Rosa, Clarice Lispector a Manuel Bandeira. 
Najvýznamnejším brazílskym literárnym ocenením je Camõesova cena, o ktorú sa Brazília delí so zvyškom portugalsky hovoriaceho sveta. Od roku 2016 má Brazília jedenásť držiteľov tejto ceny. Brazília má aj vlastnú literárnu akadémiu, Brazílsku akadémiu literatúry ("Academia Brasileira de Letras"), neziskovú kultúrnu organizáciu zameranú na udržiavanie starostlivosti o národný jazyk a literatúru. 
Brazílska kuchyňa.
Brazílska kuchyňa sa v jednotlivých regiónoch výrazne líši, čo odráža rôznorodú zmes pôvodného a prisťahovaleckého obyvateľstva krajiny. To vytvorilo národnú kuchyňu, ktorá sa vyznačuje zachovaním regionálnych rozdielov. Príkladom je "feijoada", ktorá sa považuje za národné jedlo krajiny, a regionálne jedlá ako beiju, feijão tropeiro, vatapá, moqueca, polenta (z talianskej kuchyne) a acarajé (z africkej kuchyne).
Národným nápojom je káva a cachaça je brazílsky domáci alkohol. Cachaça sa destiluje z cukrovej trstiny a je hlavnou zložkou národného kokteilu caipirinha.
Typické jedlo pozostáva väčšinou z ryže a fazule s hovädzím mäsom, šalátom, hranolkami a vyprážaným vajíčkom, často sa mieša s maniokovou múkou (farofa). Na obed sa veľmi často jedia vyprážané zemiaky, vyprážaný maniok, vyprážaný banán, vyprážané mäso a vyprážaný syr, ktoré sa podávajú vo väčšine typických reštaurácií. Obľúbené občerstvenie je pastel (vyprážané pečivo), coxinha (variácia kuracieho kroketu), pão de queijo (syrový chlieb a manioková múka, tapioka), pamonha (kukuričná a mliečna pasta), esfirra (variácia libanonského pečiva), kibbeh (z arabskej kuchyne); empanada (pečivo) a empada, malé slané koláče plnené krevetami alebo srdcom (stredovou dužinou) palmy.
V Brazílii sa podávajú rôzne dezerty, ako sú brigadeiros (čokoládové guľôčky), bolo de rolo (roláda s goiabada), cocada (kokosová sladkosť), beijinhos (kokosové lanýže a klinček) a romeu e julieta (syr s goiabada). Arašidy sa používajú na výrobu paçoca, rapadura a pé-de-moleque. Miestne bežné ovocie ako açaí, cupuaçu, mango, papája, kakao, kešu, guave, pomaranč, limetka, marakuja, ananás a slivka sa premieňajú na šťavy a používajú sa na výrobu čokolády, nanukov a zmrzliny. 
Kinematografia.
Brazílsky filmový priemysel vznikol koncom 19. storočia, v začiatkoch Belle Époque. Zatiaľ čo začiatkom 20. storočia existovala národná filmová produkcia, v Riu de Janeiro vznikali americké filmy, ako napríklad "Veľkolepé Rio", ktoré mali propagovať cestovný ruch v meste. Filmy "Limite" (1931) a "Ganga Bruta" (1933) boli pri uvedení do kín zle prijaté a čo sa týka tržieb neuspeli, ale v súčasnosti sú uznávané a zaraďované medzi najlepšie brazílske filmy všetkých čias. Nedokončený film "Všetko je to pravda" z roku 1941 bol rozdelený do štyroch segmentov, z ktorých dva boli nakrútené v Brazílii a režíroval ich Orson Welles; pôvodne vznikol ako súčasť politiky dobrého suseda Spojených štátov počas vlády Getúlia Vargasa Estado Nova.
V 60. rokoch 20. storočia sa do popredia dostalo hnutie Cinema Novo s režisérmi ako Glauber Rocha, Nelson Pereira dos Santos, Paulo Cesar Saraceni a Arnaldo Jabor. Rochove filmy "Deus e o Diabo na Terra do Sol" (1964) a "Terra em Transe" (1967) sa považujú za jedny z najväčších a najvplyvnejších v histórii brazílskeho filmu.
V 90. rokoch 20. storočia zaznamenala Brazília vlnu kritického a komerčného úspechu s filmami ako "O Quatrilho" (Fábio Barreto, 1995), "O Que É Isso, Companheiro?" (Bruno Barreto, 1997) a "Central do Brasil" (Walter Salles, 1998), ktoré boli nominované na Oscara za najlepší cudzojazyčný film, pričom posledný menovaný získal nomináciu za najlepší ženský herecký výkon pre Fernandu Montenegro. Kriminálny film "Mesto bohov" režiséra Fernanda Meirellesa z roku 2002 sa stretol s pozitívnym ohlasom kritiky, na Rotten Tomatoes získal 90 %, umiestnil sa v zozname najlepších filmov desaťročia Rogera Eberta a v roku 2004 získal štyri nominácie na Oscara vrátane nominácie za najlepšiu réžiu. Medzi významné filmové festivaly v Brazílii patria Medzinárodné filmové festivaly v São Paulo a Rio de Janeiro a festival Gramado. 
Masmédiá.
Brazílska tlač sa oficiálne zrodila v Riu de Janeiro 13. mája 1808, keď princ regent Dom João založil kráľovskú tlačiareň. 10. septembra 1808 začali vychádzať "Gazeta do Rio de Janeiro", prvé noviny vydávané v krajine. Najväčšími novinami v súčasnosti sú "Folha de S. Paulo", "Super Notícia", "O Globo" a "O Estado de S. Paulo".
Rozhlasové vysielanie sa začalo 7. septembra 1922 prejavom vtedajšieho prezidenta Pessoa a formálne sa začalo 20. apríla 1923 vytvorením "Rozhlasovej spoločnosti Ria de Janeiro".
Televízia v Brazílii začala oficiálne vysielať 18. septembra 1950, keď Assis Chateaubriand založil televíziu TV Tupi. Odvtedy sa televízia v krajine rozrástla a vznikli veľké komerčné vysielacie siete ako "Globo", "SBT", "RecordTV", "Bandeirantes" a "RedeTV". Dnes je najdôležitejším faktorom populárnej kultúry brazílskej spoločnosti, čo naznačuje výskum, podľa ktorého až 67 % populácie sleduje denne rovnaké vysielanie telenoviel. Digitálna televízia, ktorá využíva štandard SBTVD (založený na japonskom štandarde ISDB-T), bola prijatá 29. júna 2006 a spustená 2. novembra 2007. V máji 2010 brazílska vláda spustila medzinárodnú televíznu stanicu "TV Brasil Internacional", ktorá spočiatku vysielala do 49 krajín. Medzi komerčné televízne kanály vysielané do zahraničia patria "Globo Internacional", "RecordTV Internacional" a "Band Internacional". 
Divadlo.
Divadlo v Brazílii má svoj pôvod v období jezuitskej expanzie, keď sa v 16. storočí divadlo využívalo na šírenie katolíckeho učenia. V 17. a 18. storočí sa na scéne objavili prví dramatici tvoriaci pre dvorné alebo súkromné predstavenia. V 19. storočí nadobudlo na význame a sile dramatické divadlo, ktorého prvým predstaviteľom bol Luis Carlos Martins Pena (1813 - 1848), schopný opisovať súčasnú realitu. V tomto období sa presadzovala kostýmová komédia a komická produkcia. Významný, tiež v 19. storočí, bol aj dramatik Antônio Gonçalves Dias. Vznikali aj početné opery a orchestre. Brazílsky dirigent Antônio Carlos Gomes sa stal medzinárodne známym vďaka operám ako "Il Guarany". Koncom 19. storočia sa stali veľmi populárnymi orchestrálne činohry, ktoré boli sprevádzané piesňami slávnych umelcov, ako napríklad dirigentky Chiquinhy Gonzaga. 
Už na začiatku 20. storočia tu boli prítomné divadlá, podnikatelia a herecké spoločnosti, ale paradoxne kvalita produktov stagnovala a až v roku 1940 dostalo brazílske divadlo impulz na obnovu vďaka pôsobeniu Paschoala Carlosa Magna a jeho študentského divadla, skupiny komediantov a talianskych hercov Adolfa Celiho, Ruggera Jacobbiho a Alda Calva, zakladateľov "Teatro Brasileiro de Comedia". Od šesťdesiatych rokov 20. storočia sa na ňom zúčastňovalo divadlo venujúce sa sociálnym a náboženským otázkam a rozkvetu škôl dramatického umenia. Najvýznamnejšími autormi v tejto etape boli Jorge Andrade a Ariano Suassuna. 
Výtvarné umenie.
Brazílske maliarstvo vzniklo koncom 16. storočia pod vplyvom baroka, rokoka, neoklasicizmu, romantizmu, realizmu, modernizmu, expresionizmu, surrealizmu, kubizmu a abstrakcionizmu a stalo sa hlavným umeleckým štýlom nazývaným brazílske akademické umenie.
"Francúzska umelecká misia" prišla do Brazílie v roku 1816 s návrhom na vytvorenie umeleckej akadémie podľa vzoru uznávanej "Académie des Beaux-Arts", s absolventskými kurzami pre umelcov aj remeselníkov pre činnosti, ako je modelovanie, dekoratérstvo, stolárstvo a iné, a priviedla umelcov, ako bol Jean-Baptiste Debret.
Po vzniku cisárskej akadémie výtvarných umení sa v priebehu 19. storočia v krajine rozšírili nové umelecké hnutia a neskôr podujatie nazvané "Týždeň moderného umenia" v roku 1922 definitívne porušilo akademickú tradíciu a odštartovalo nacionalistický smer, ktorý bol ovplyvnený modernistickým umením.
Medzi najznámejších brazílskych maliarov patria Ricardo do Pilar a Manuel da Costa Ataíde (baroko a rokoko), Victor Meirelles, Pedro Américo a Almeida Júnior (romantizmus a realizmus), Anita Malfatti, Ismael Nery, Lasar Segall, Emiliano di Cavalcanti, Vicente do Rego Monteiro a Tarsila do Amaral (expresionizmus, surrealizmus a kubizmus), Aldo Bonadei, José Pancetti a Cândido Portinari (modernizmus). 
Šport.
Najpopulárnejším športom v Brazílii je futbal. Brazílsky mužský národný tím patrí podľa svetového rebríčka FIFA medzi najlepšie na svete a rekordný piatykrát vyhral turnaj majstrovstiev sveta vo futbale.
Volejbal, basketbal, automobilové preteky a bojové umenia tiež priťahujú veľké množstvo divákov. Napríklad brazílske národné volejbalové družstvo mužov je v súčasnosti držiteľom titulov majstra sveta vo svetovej lige, majstra sveta FIVB, majstra sveta národných družstiev a držiteľom svetového pohára. V automobilových pretekoch traja brazílski jazdci osemkrát vyhrali majstrovstvá sveta Formuly 1. Krajina dosiahla významné úspechy aj v ďalších športoch, ako je jachting, plávanie, tenis, surfovanie, skateboarding, MMA, gymnastika, box, džudo, atletika a stolný tenis.
Niektoré športové varianty majú svoj pôvod v Brazílii: plážový futbal, futsal (halový futbal) a footvolley vznikli v Brazílii ako varianty futbalu. V bojových umeniach Brazílčania vyvinuli capoeiru, Vale tudo a brazílske jiu-jitsu.
Brazília hostila niekoľko významných medzinárodných športových podujatí, ako napríklad Majstrovstvá sveta vo futbale 1950 a nedávno hostila Majstrovstvá sveta vo futbale 2014, Copa América 2019 a Copa América 2021. Na okruhu v São Paulo, "Autódromo José Carlos Pace", sa každoročne koná Veľká cena Brazílie. São Paulo organizovalo IV. panamerické hry v roku 1963 a Rio de Janeiro hostilo XV. panamerické hry v roku 2007. 2. októbra 2009 bolo Rio de Janeiro vybrané za organizátora olympijských hier a paralympijských hier 2016, čím sa stalo prvým juhoamerickým mestom, ktoré hostilo tieto hry, a druhým v Latinskej Amerike po Mexico City. Okrem toho krajina hostila majstrovstvá sveta v basketbale FIBA v rokoch 1954 a 1963. Na podujatí v roku 1963 získala brazílska basketbalová reprezentácia jeden zo svojich dvoch titulov majstra sveta.

</doc>
<doc id="3962" url="https://sk.wikipedia.org/wiki?curid=3962" title="Brunej">
Brunej

Brunej (Brunej-Darussalam), dlhý tvar názvu Brunejsko-darussalamský štát, je štát v juhovýchodnej Ázii.
Dejiny.
Bývalý britský protektorát Brunej na severovýchodnom pobreží Bornea získal 1. januára 1984 nezávislosť ako sultanát. Od 14. storočia patril Brunej k východojávskej madžapahitskej ríši a roku 1410 bol islamizovaný. Roku 1521 navštívil Brunej Portugalec Fernão de Magalhães. V 16. storočí sem prišli Španieli a roku 1841 Briti, ktorí v roku 1847 uzavreli so sultánom obchodnú zmluvu a v roku 1888 urobili z Bruneja britský protektorát. V rokoch 1941-45 bolo územie Bruneja obsadené Japonskom. Roku 1959 mu priznalo Spojené kráľovstvo istú vnútornú autonómiu, ktorá bola roku 1971 rozšírená.
Najvyšším predstaviteľom a predsedom vlády tohto štátu, bohatého najmä na zemný plyn a ropu, je sultán Muda Hassan al-Bolkiah, ktorý ma so svojou rodinou v rukách absolútnu moc.

</doc>
<doc id="3963" url="https://sk.wikipedia.org/wiki?curid=3963" title="Bulharsko">
Bulharsko

Bulharsko (po bulharsky: "България"), dlhý tvar Bulharská republika (po bulharsky: "Република България"), je štát v juhovýchodnej Európe ležiaci vo východnej časti Balkánskeho polostrova. Nachádza sa v geografickej a geostrategickej zóne, ktorá spája Európu s Áziou a Čiernomorským regiónom. To predurčilo bohatú a rôznorodú históriu krajiny, ktorej územie je jedným z prvých osídlených človekom na európskom kontinente. 
Krajina susedí na severe s Rumunskom (dĺžka hraníc ), na západe so Srbskom () a s Severným Macedónskom (), na juhu s Gréckom () a na juhovýchode s Tureckom (). Východnú hranicu tvorí Čierne more (). Riečnu hranicu tvorí .
Geografia.
Celková dĺžka hraníc Bulharskej republiky je .
Od 1. januára 2007 na hraničných priechodoch s Rumunskom a Gréckom pre občanov Európskej únie platí právo na voľný pohyb osôb.
Od 31. marca 2024 bolo Bulharsko čiastočne pripojené do Schengenskej zóny – cestujúci, ktorí prilietali letecky alebo po mori z iných krajín schengenského priestoru, nemuseli pri prílete ukazovať svoje občianske preukazy, respektíve cestovné pasy. Plné pripojenie nastalo až 1. januára 2025, odkedy už nie je nutné preukazovať sa dokladmi ani pri prechode pozemnými hranicami.
V dĺžke (od rieky Timok po mesto Silistra) tvorí severnú hranicu rieka Dunaj. V blízkosti tejto hranice sa nachádza okolo 57 veľkých dunajských ostrovov – Belene, Vardim, Bogdan, Bliznaci – a iné. Rieka Dunaj poskytuje vhodné podmienky na rozvoj vodnej dopravy. Jej význam vzrástol po spustení riečneho kanála Rýn – Mohan – Dunaj. Na rieke sa uskutočňuje kombinovaná doprava typu: rieka – súš, rieka – more. Je najväčšou riečnou obchodnou cestou, ktorá Bulharsko spája so štátmi západnej Európy. V oblasti dunajského pobrežia sa rozvíjajú rôzne odvetvia priemyslu ako elektroenergetický priemysel, chemický priemysel a drevospracujúci priemysel. Veľký hospodársky význam majú vodné hraničné prechody Vidin – Calafat a Ruse – Giurgiu (do Rumunska) a Orjachovo – Beket (do Grécka).
Suchozemská hranica s Rumunskom vedie cez oblasť Dobrudže. Začína sa pri meste Silistra, končí sa pri rumunskej dedine Vama Veche a je dlhá .
Rovinatý reliéf tejto časti hranice umožňuje rozvoj cestných (Istanbul – Burgas – Varna – Constanta) a železničných ciest (Razdelna – Kardam –  Medžidia – Ungeni). Tadiaľto vedie plynovod z Ruska a elektrina z Ukrajiny.
Celú východnú hranicu krajiny tvorí Čierne more v dĺžke . Jej začiatok je južne od dediny Vama Veche v Rumunsku a koniec pri ústí rieky Rezovska. Čierne more má pre krajinu veľký strategický význam, pretože cez prielivy Bospor a Dardanely ju spája so Stredozemným morom a s Atlantickým oceánom. Cez Čierne more sa do krajiny importuje 40 % surovín a 30 % sa vyváža. More tiež slúži na lacnejší dostup k nerastným surovinám ako sú ropa, uhlie, koks, železná ruda, ale aj drevo. Väčšina z nich sa dováža z Ruska a Ukrajiny.
Čiernomorské pobrežie je v súčasnosti dôležitou priemyselnou zónou. Rozvíja sa tu chemický a strojársky priemysel. Poskytuje rozvoj rybolovu v mestách Burgas, Varna a Sozopol, kde sa okrem iného ťaží aj soľ.
Čierne more je rajom pre turistov. Okrem oddychovej turistiky ponúka táto oblasť aj ozdravovaciu turistiku. Rozvoju východnej hranice Bulharska však bráni ťažký ekologický stav Čierneho mora, ktoré znečisťujú Dunaj, Dnester a Dneper a obyvatelia jeho pobrežia. Doprava v tejto oblasti je málo rozvinutá, hoci sem vedie železnica zo Sofie.
Na juhu krajina v dĺžke hraničí s Tureckom a vedie po rieke Rezovska smerom na západ, kde sa vlieva do rieky Marica, ďalej vedie po úpätí pohoria Strandža a Derventskej vyvýšenine a nakoniec končí v Rodopách.
Cez bulharsko-tureckú hranicu vedú cesty do západnej Európy a regiónu Blízkeho východu (Konstanca – Varna – Burgas – Malko Tărnovo – Lozengrad – Istanbul). Hraničný prechod v meste Makaza spája krajinu s Egejským morom. Smerom do Turecka vedú tri hraničné prechody (Malko Tărnovo, Kapitan Andreevo a od roku 1993 aj Lesovo – Hamzabejli), ale okrem týchto prechodov existuje aj niekoľko starých ciest vedúcich cez túto hranicu (Jambol – Elchovo – Edirne).
Vzťahy Bulharska s oboma južnými susedmi v súčasnosti dostávajú nový rozmer, na čo vplýva politická situácia v Turecku a Grécku. Vypracovaných je mnoho projektov, ktoré by sa mali v budúcnosti realizovať na riekach Struma a Marica.
Severné Macedónsko a Srbsko celkovo v dĺžke sú hraničiace krajiny s Bulharskom na západe. Vedie od vrchu Tumba až po rieku Timok, ktorá oblasť spája s riekou Dunaj. Cez hranicu so Severným Macedónskom vedú tri hraničné prechody (Petrič – Strumica, Blagoevgrad – Delčevo a Kiustendil – Kriva Palanka – Skopje). V súčasnosti medzi týmito krajinami neexistuje železničný prechod, ale už sú na svete plány, ktoré by sa mohli uskutočniť na trase medzi mestami Gjoševo – Kumanovo.
Cez hraničný prechod pri meste Kalotina vedie medzinárodná cesta, ktorá spája Bulharsko so západnou Európou a krajinami v oblasti Blízkeho východu.
Dejiny.
Obdobia dejín Bulharska:
Obyvateľstvo.
Podľa Národného štatistického inštitútu malo Bulharsko v roku 2007 7 679 290 obyvateľov.
Ich počet však za posledné roky klesol v dôsledku nízkeho prirodzeného prírastku (približne – 5 %) a vysokej migračnej vlny, kedy po roku 1989 emigrovalo okolo 750 000 ľudí.
Bulharsko má najnižší prírastok obyvateľstva na svete od začiatku 50. rokov 20. storočia s výnimkou ostrova Svätý Krištof a Nevis. Hlavnou príčinou je obrovská emigrácia z krajiny. Od 80. rokov 20. storočia je prírastok obyvateľstva negatívny, na čom sa okrem rozsiahlej emigrácie Turkov a neskôr i Bulharov podieľala od 90. rokov 20. storočia aj nízka pôrodnosť.
V rokoch 1985 – 1989 sa komunistické vedenie Bulharska snažilo násilne asimilovať tureckú menšinu. Od roku 1985 bulharská vláda zrušila vyučovanie v tureckom jazyku a snažila sa o potlačenie tureckej kultúry a identity. Turecké mená boli poslovanštené a približne 300 000 Turkov natrvalo emigrovalo do Turecka. Po prechode Bulharska k demokracii boli tieto zákony začiatkom roku 1990 zrušené.
Súčasné politické pomery.
Bulharsko je parlamentnou republikou. Hlavou štátu je prezident volený priamou voľbou na 5-ročné volebné obdobie. Neustále činným zákonodarným orgánom, pozostávajúcim z 240 poslancov volených na 4 roky, je Národné zhromaždenie. Výkonná moc je v rukách vlády. Po parlamentných voľbách v krajine (25. jún 2005) Dovtedajšia konzervatívna vláda utrpela porážku, keď kľúčová politická sila Národné hnutie Simeona II. (po bulharsky: "Национално движение Симеон II., НДСВ") dosiahla okolo 22 %. Najväčší vplyv získali bulharskí socialisti vedení Sergejom Staniševom, ktorí napokon vytvorili veľkú koalíciu s NDSV a Hnutím za práva a slobody (po bulharsky: "Движение за права и свободи, ДПС"), ktoré je v krajine podporované najmä bulharskými Turkami. Najväčším prekvapením volieb bol úspech strany Ataka (po bulharsky: "АТАКА"), ktorá svoj program postavila na nacionalistických a rasistických heslách a odpore voči Európskej únii a získala takmer 9 %.
Súčasným predsedom vlády je Galab Donev, v prezidentských voľbách v roku 2021 zvíťazil Rumen Radev.
Mestá.
Administratívne rozdelenie.
Územie štátu sa od roku 1998 delí na 28 oblastí, 262 okresov a 3881 obcí.

</doc>
<doc id="3964" url="https://sk.wikipedia.org/wiki?curid=3964" title="Burkina">
Burkina

Burkina, dlhý tvar Burkina Faso, je vnútrozemský štát v Západnej Afrike, ktorého rozloha činí 274 200 km2. Na severe susedí s Mali, na východe s Nigerom, na juhovýchode s Beninom, na juhu s Togom a Ghanou a na juhozápade s Pobrežím Slonoviny. Krajina je bývalou francúzskou kolóniou a teda aj jej oficiálnym jazykom je francúzština a naďalej udržiava úzke diplomatické styky s Francúzskom.
Dejiny.
V oblasti Burkiny vznikali v 11. a 12. storočí tri mosijské ríše, ktoré sa roku 1896 stali súčasťou Francúzskej Západnej Afriky a roku 1919 samostatnou kolóniou, ktorá bola roku 1932 zrušená a roku 1947 znovu obnovená. 
11. decembra 1958 získala dnešná Burkina, vtedy nazývaná Horná Volta, postavenie autonómnej republiky v rámci Francúzskeho spoločenstva, na čele s Mauricem Yaméogom ako premiérom a Paulom Massonom ako vysokým komisárom. 5. augusta 1960 získala nezávislosť od Francúzska ako Republika Horná Volta (franc. "Republique de Haute Volta") a 20. septembra sa stala členom Organizácie Spojených národov. 11. júla hornovoltský prezident M. Yaméogo a francúzsky premiér Michel Debré podpísali dohodu o vystúpení Hornej Volty z Francúzskeho spoločenstva, ktorá bola ratifikovaná 27. júla.
Politika.
Vnútropolitický vývoj.
Začiatkom roku 1966 zvrhol prvého prezidenta Maurice Yaméoga vojenský puč, ktorý vyvolal hospodárske ťažkosti. Vojenská vláda po čase znovu povolila činnosť politickým stranám a krajina sa mohla opäť považovať za stabilnú a demokratickú. Roku 1977 vstúpila do platnosti ústava, vo voľbách sa však zúčastnilo priemerne len 20 % z prevažne analfabetického obyvateľstva. Roku 1980 prevzala moc nová vojenská vláda, zrušila ústavu a zakázala činnosť politickým stranám. Pri puči v októbri 1987 bol zavraždený prezident Thomas Sankara. Moc prevzal Blaise Compaoré. V júni 1991 vstúpila do platnosti nová ústava zakotvujúca pluralitný systém. V prezidentských voľbách bol opakovane zvolený Blaise Campaoré, avšak všetky voľby boli sporné. Po protestoch podporovaných armádou Campaoré odstúpil v októbri 2014. Jeho nástupcom sa stal bývalý premiér Roch Marc Christian Kaboré, zvolený vo voľbách v novembri 2015.
Zahraničná politika.
Burkinsko-slovenské medzinárodné vzťahy.
Slovensko udržiava s Burkinou diplomatické styky prostredníctvom svojho veľvyslanectva v Abuji v Nigérii a prostredníctvom veľvyslanectva Burkiny vo Viedni.
Ekonomika.
Burkina je nerozvinutý poľnohospodársky štát, ktorého hlavný export tvoria zlato a poľnohospodárske produkty, najmä bavlna, ale aj káva, čaj, arašidy a koža. Obchoduje najmä so Švajčiarskom (65,7 % exportu k roku 2016), Indiou (6,3 % exportu, 4,1 % importu), Južnou Afrikou (5,2 %), Singapurom (4,6 %), Francúzskom (7,1 % importu), Čínou (12,2 % importu), Pobrežím Slonoviny (8,2 % importu), Japonskom (7,8 % importu), Holandskom (4,5 % importu), Španielskom (4,2 % importu), Ruskom (4 % importu) a Spojenými štátmi. Vzhľadom na dominanciu zlata a bavlny ako exportných artiklov sú príjmy krajiny zo zahraničného obchodu značne závislé od cien týchto komodít na svetových trhoch. V posledných rokoch Burkina zaznamenala nárast v ťažbe a vývoze zlata.
Podľa údajov z roku 1995 burkinská rastlinná výroba vyprodukovala 26 000 ton kávy, 500 000 ton manioku a 674 000 ton batátov, pričom v živočíšnej výrobe sa k danému roku chovalo 420 000 kusov hovädzieho dobytka, 350 000 kusov oviec a 920 000 kusov kôz. Podľa odhadu z roku 2011 tvorí 43 % rozlohy štátu poľnohospodárska pôda, z toho 20,8 % orná pôda, 0,3 % trvalé plodiny a 21,9 % trvalé pasienky. Poľnohospodárstvu sa venuje až približne 90 % obyvateľstva a podľa odhadu k roku 2016 sa na hrubom domácom produkte podieľa 32,6 % (na prvom mieste je sektor služieb s 45,2 %), avšak kvôli závislosti od dostatočnej vlahy preň veľké prírodné riziko predstavujú opakujúce sa obdobia sucha.
Obrat rybolovu v jazere Tanganika v roku 1995 činil 23 050 ton rýb a ťažba dreva 4,6 miliónov m3 dreva.
Doprava a komunikácie.
Cestná sieť nie je dostatočne rozvinutá. V roku 1992 predstavovala 14 473 km v roku už 15 272 km. Železničná sieť predstavuje len 622 km (k roku 2014). V krajine sa nachádzajú dve letiská so spevnenou a 21 letísk s nespevnenou vzletovou a pristávacou dráhou. Z toho je jediné medzinárodne letisko v hlavnom meste Ouagadougou. Jediná letecká spoločnosť sídliaca v krajine, Air Burkina, S.A., operuje dve stredné dopravné lietadlá Embraer 170.
Podľa odhadu k júlu 2016 je v krajine 64 000 registrovaných telefónov pevnej linky a 15 404 040 mobilných telefónov (tzn. na 100 obyvateľov pripadá 79 mobilných telefónov. Prístup na Internet má len 14 % obyvateľov (2 723 950 používateľov). K roku 2007 v krajine sídlila jedna štátna a jedna súkromná televízna stanica.
Náboženstvo.
Burkina Faso je nábožensky rozmanitá krajina. Dominantným náboženstvom je islam. Podľa štatistík sa 63,2 % populácie hlási k islamu. Väčšina moslimov v Burkine Faso sú sunnitskí moslimovia, ktorí nasledujú Malíkovskú právnu školu (tzv. Malíkovský mazhab) ovplyvnenú súfizmom. Šíitska forma islamu má v krajine malé zastúpenie. Značný počet sunnitských moslimov sa stotožňuje s poriadkom Tijaniyah. Rímskych katolíkov je 24,6 %, protestantov 6,9 %. Tradičné africké náboženstvo vyznáva 4,2 % obyvateľov. Mnoho ľudí praktizuje islam alebo kresťanstvo spolu s niektorým z tradičných náboženstiev (viacpočetná náboženská identita), prípadne ich synkretizmus.

</doc>
<doc id="3965" url="https://sk.wikipedia.org/wiki?curid=3965" title="Burundi">
Burundi

Burundi (v minulosti Urundi), dlhý tvar: Burundská republika, je malý štát z okolia Veľkých jazier na juhovýchode strednej Afriky, ktorý hraničí s Rwandou, Kongom (býv. Zairom) a Tanzániou. Napriek tomu, že ide o vnútrozemský štát, veľkú časť jeho západnej hranice tvorí jazero Tanganika. Názov štátu je odvodený z domorodého názvu rundčiny – Kirundi. Geografická izolácia, etnické konflikty a takmer žiadne nerastné bohatstvo robia z Burundi jednu z najchudobnejších krajín Afriky.
Dejiny.
Bývalé nemecké koloniálne územie (od roku 1890) a belgické mandátne územie Ruanda-Urundi (od roku 1916) získalo 1. júna 1962 nezávislosť ako monarchia. Od štátneho prevratu 28. novembra 1966, vedeného plukovníkom Micomberom, je Burundi republikou. 
Od 15. storočia sídlili na území dnešného Burundi vo východnej Afrike pri jazere Tanganika kmene Twaov a Hutuov. Neskôr sem prišli Tutsiovia, ktorí v 17. storočí založili dynastiu "Abaganwa", vládnucu až do roku 1966. Roku 1858 prišli k jazeru Tanganika prví Európania a roku 1871 Brit Henry Morton Stanley v Udžidži našiel svojho nezvestného krajana, bádateľa Davida Livingstona. 
Roku 1890 bolo Burundi začlenené do Východnej Afriky, roku 1916 obsadili Belgičania a Spoločenstvo národov ho pridelilo roku 1920 ako mandátne územie Belgicku. Roku 1946 OSN mandát obnovila a roku 1962 Belgicko udelilo krajine nezávislosť. Monarchia bola v roku 1966 zvrhnutá a vedenie štátu prevzal plukovník Micombero, príslušník kmeňa Tutsi. Po krvavých bojoch medzi kmeňmi Hutuov a Tutsiov a po povstaniach Twaov bol Micombero 9. novembra 1976 zosadený a novou hlavou štátu sa stal Jean-Baptiste Bagaza, ktorý stranu "UPRONA (Union pour le Progrés National)", založenú roku 1979, vyzdvihol na úroveň štátnej strany. Boje medzi kmeňmi sa znovu rozhoreli v 80. a 90. rokoch. V referende roku 1992 bol schválený návrh novej ústavy, ktorá obnovila pluralitný systém. Hlavným vývozným artiklom je káva.
Administratívne členenie.
Burundi sa delí na 17 provincií (fr. provinces), 117 obcí (fr. communes) a tie na „collines“.
Provincie sú nasledovné: Bubanza, Bujumbura Mairie, Bujumbura Rural, Bururi, Cankuzo, Cibitoke, Gitega, Karuzi, Kayanza, Kirundo, Makamba, Muramvya, Muyinga, Mwaro, Ngozi, Rutana a Ruyigi.
Obyvateľstvo.
Podľa odhadov OSN žilo v roku 2021 v Burundi 12 346 893 ľudí v porovnaní s iba 2 456 000 v roku 1950.
Náboženstvo.
Podľa štatistiky z roku 2017 je náboženská príslušnosť v Burundi nasledovná: rímski katolíci 58,6 %, protestantizmus 35,3 %, moslimovia 3,4 % (väčšina sunnitov), ​​ostatné náboženstvo 1,3 %, bez vyznania 1,4 %. Kresťanstvo sa do Burundi v prvej apoštolskej fáze christianizácie Afriky nedostalo. Prvá zaznamenaná misia prebehla až v roku 1879. Väčšie a úspešnejšie misie začali pôsobiť v Burundi na začiatku 20. storočia. Christianizácia regiónu teda prebehla až v neskorej druhej fáze christianizácie subsaharskej Afriky. Islam sa do krajiny dostal s arabskými obchodníkmi na začiatku 19. storočia. Niektorí kresťania (naprieč denomináciami) vyznávajú zároveň niektoré z lokálnych tradičných náboženstiev (viacpočetná náboženská identita), prípadne synkretizmus kresťanstva a tradičného náboženstva. Rozšírený je kult predkov, náboženské fenomény ako Nkisi Nkondi a rozličné tradičné bantuské náboženstvá, ktorých spoločným menovateľom je viera v najvyššieho Boha.

</doc>
<doc id="3966" url="https://sk.wikipedia.org/wiki?curid=3966" title="Kambodža">
Kambodža

Kambodža, dlhý tvar Kambodžské kráľovstvo (od roku 1976 [na Slovensku až od cca 1985] do roku 1989: Kampučia, dlhý tvar: 1976 – 1978 Demokratická Kampučia, 1979 – 1989 Kampučská ľudová republika ), je štát v juhovýchodnej Ázii.
Žije v ňom viac ako 13 miliónov obyvateľov a celé územie Kambodže je súčasťou polostrova Zadná India. Kambodža susedí s Thajskom, Laosom a Vietnamom; na juhozápade má prístup k Thajskému zálivu Tichého oceánu. Krajina patrí medzi najchudobnejšie v regióne, čiastočne aj pričinením genocídnej občianskej vojny vyvolanej Červenými Kmérmi v rokoch 1975 – 1979, keď boli vyvraždené asi 2 milióny obyvateľov (zhruba štvrtina vtedajšej populácie). Hlavným mestom je Phnom Penh.
V prírodných pomeroch dominuje rieka Mekong (nazývaná jazykom Kmérov: "Tonle Thom" alebo „Silná rieka“) a jazero Tonlé Sap („sladkovodné jazero“), ktoré je dôležitým zdrojom z hľadiska lovu rýb. Nadmorská výška väčšiny povrchu Kambodže dosahuje hodnoty blízke výšky hladiny mora, čo spôsobuje, že rieky jazera Tonlé Sap vracajú v období dažďov vodu z rieky Mekong späť do jazera a spôsobujú v jeho okolitom prostredí záplavy.
Pre hospodárstvo je dôležitý najmä odevný priemysel a turizmus. V roku 2005 boli na území Kambodže objavené ložiská ropy a zemného plynu, ich ťažba začala už v roku 2009, poprípade 2010. Tieto zásoby pravdepodobne vzpružia ekonomiku Kambodže.
Dejiny Kambodže.
Do 9. storočia bolo územie dnešnej Kambodže pod nadvládou hinduistických kráľovstiev – najprv Fu-nan (68 – 550), potom Čen-la (550 – 802). Nasledovalo obdobie ríše Angkor, ktorá dosiahla najväčšieho rozkvetu v 10. – 13. storočí. Išlo už o budhistickú ríšu a z tohto obdobia pochádza aj najznámejšia kambodžská pamiatka – chrám Angkor Vat, postavený v 12. storočí, ktorý je dodnes zdrojom prílivu turistov – spolu s khmerským väzením Tuol Sleng je najnavštevovanejšou kambodžskou pamiatkou.
Zánik ríše spôsobili útoky Vietnamu a Siamu (dnešné Thajsko), ktoré boli podnetom k rozvoju typickej xenofóbie Kambodžanov voči týmto dvom ríšam, predovšetkým k Vietnamu, čo malo zohrať výraznú rolu neskôr. V prvej polovici 15. storočia sa potom Kambodža stala na Vietname a Siame už plne závislou.
Pod ochranou Francúzska.
Útoky však neprestali, a tak Kambodža (jej kráľ Norodom) požiadala o francúzsku ochranu, pod ktorú sa dostala roku 1863. O niekoľko rokov neskôr, v roku 1887, sa stala súčasťou Francúzskej Indočíny. Počas druhej svetovej vojny sa Kambodži podarilo čiastočne z francúzskeho vplyvu vymaniť. Po porážke Francúzska v roku 1940 došlo roku 1941 k japonskej okupácii kambodžského územia. V tom istom roku nastúpil na trón kráľ Norodom Sihanuk, pre Kambodžu jedna z najdôležitejších osobností druhej polovice storočia. Francúzi sa koncom vojny dostali v Indočíne aj v Kambodži späť k moci.
V roku 1946 Kambodža získala svoju prvú ústavu, ktorá je veľmi podobná francúzskej ústave. Jej autorom bol princ Sisowath. V jej dôsledku dostalo Národné zhromaždenie väčšie právomoci než kráľ. Francúzi s ústavou súhlasili, pretože Národnému zhromaždeniu nedávala niektoré právomoci (napríklad finančnú nezávislosť alebo samostatnú zahraničnú politiku).
Nezávislosť a Sihanukova éra.
Plnú nezávislosť získala Kambodža od Francúzov až roku 1953 pod podmienkou, že tu prebehnú demokratické voľby. Absolútnym víťazom sa v nich stala strana princa Sihanouka. Tá získala všetky kreslá. Podľa ústavy sa však panovník nesmel aktívne zúčastňovať politiky. Preto sa Sihanuk vzdal panovníckeho titulu v prospech svojho otca, aby sa sám mohol angažovať. Toto vzdávanie sa trónu v prospech otca alebo matky Norodom Sihanuk opakoval niekoľkokrát počas svojej kariéry. Preto bol občas kráľom (kedy kraľoval, ale nevládol) a občas princom (kedy sa naopak zúčastnil aktívne na vládnucej politike krajiny).
Nasledujúcich sedemnásť rokov sa obvykle nazýva ako Sihanukova éra, ktorá sa s výnimkou posledných niekoľkých rokov vyznačovala politickou stabilitou a istým ekonomickým pokrokom. V zahraničnej politike sa usiloval princ Sihanuk o zdanlivo neutrálnu politiku, zameranú na získanie zahraničnej pomoci a udržanie kambodžskej nezávislosti voči svojim proamerickým susedom Thajsku a južnému Vietnamu. Táto politika ho však zaviedla do spojenectva s komunistickou Čínou a na silnejšiu väzbu na štáty sovietskeho bloku.
Na domácej scéne potom kládol Sihanuk dôraz na veľkolepú minulosť Kambodže, jej významné postavenie v rozvojovom svete a na svoju vlastnú nenahraditeľnosť. Sám svoju politickú zmes nazýval "budhistický socializmus". Na konci 60. rokov sa v krajine začali veľmi výrazne prejavovať tzv. Červení Kméri, v čele s Pol Potom.
Lon Nolova khmérska republika a občianska vojna.
V roku 1970 sa do čela krajiny dostala proamerická vláda, vedená generálom Lon Nolom, ktorý mal s kráľom značne problematické vzťahy. Keď začiatkom januára 1970 kráľ Sihanuk odletel do Francúzska na liečenie, došlo postupne k ďalšiemu vyhroteniu vzťahov, ktoré rýchlo smerovalo k prevratu. Dňa 11. marca 1970 (o i. v čase plánovanej Sihanukovej cesty z Francúzska do ČSSR) boli najskôr davom zdemolované obe vietnamské ambasády v krajine v reakcii na rozsiahlu prítomnosť a vojenské operácie vietnamských jednotiek Vietminhu a prokomunistického Partizánskeho Vietkongu v Kambodži. Dňa 17. marca 1970 obe komory parlamentu a vláda prijali rozhodnutie o zbavení Norodoma Sihanuka funkcie hlavy štátu. Dňa 9. septembra 1970 potom generál Lon Nol vyhlásil v Kambodži "Kmérsku republiku", kde prevzal funkciu hlavy štátu. Výkonným premiérom sa stal ambiciózny Sirik Matak podporovaný USA. Po rozpustení parlamentu 10. marca 1972 prebehli v krajine 4. júna 1972 voľby.
V priebehu vojny vo Vietname do Kambodže vstúpili severovietnamské komunistické vojská, ktoré spolu s Vietkongom krajinu používali ako svoje zázemie pre boj proti Južnému Vietnamu. Vietnamci postupne vstúpili aj do ozbrojeného konfliktu s kambodžskou armádou, pevne kontrolovali územie na severe a juhu krajiny a niekoľko mesiacov držali v obkľúčení aj samotný Phnom Penh. Obsadené územia sa prakticky vyľudnili po tom, čo obyvateľstvo utieklo do Pnom Penhu a ďalších veľkých miest, ktoré boli väčšinou pod kontrolou vlády. V krajine súčasne prebiehal konflikt s početne menšími jednotkami ultrakomunistických Červených Kmérov.
Vládne vojsko bolo podporované zo strany USA, súčasne však boli v rokoch 1969 až 1973 pohraničné časti juhovýchodnej Kambodže bombardované letectvom USA v rámci vojny vo Vietname, s cieľom zničiť vietnamské základne v pohraničnom území Kambodže s Vietnamom a tiež narušiť zásobovanie ako komunistických vietnamských jednotiek, tak aj Červených Kmérov. Zomrelo pri tom odhadom až 100 tisíc vietnamských vojakov a Kambodžských civilistov zväčša podporujúcich komunistickú vietnamskú armádu. Kobercové bombardovanie zo strany USA však podľa analytikov malo svoj podiel aj na podpore Červených Kmérov obyvateľstvom. Zhoršujúca sa situácia v krajine mala za následok aj opakovaný vstup juhovietnamských jednotiek do krajiny na podporu vlády v Phnompenhe.
V roku 1975 už vláda stále chorľavejšieho Lon Nola, ktorá sa medzitým zbavila neobľúbeného Sirika Matáka, kontrolovala už len hlavné mesto, do ktorého utieklo množstvo obyvateľov vyhladovanej krajiny. Zvyšok krajiny bol kontrolovaný Červenými Kmérmi. Ľavicový kráľ Sihanuk žil po prevrate v exile v Číne, odkiaľ podporoval Červených Kmérov. Sľuboval si od nich, že sa s Lon Nolom vysporiadajú.
Červení Kméri.
Ozbrojený boj Červených Kmérov postupne získal podporu značnej časti obyvateľstva. Vďaka nej sa Červení Kméri dostali do čela krajiny, keď v apríli 1975 obsadili hlavné mesto Phnom Pénh. Vtedy zo dňa na deň zmenili tvár a z osloboditeľov sa stali vrahovia. Jedným z ich prvých rozhodnutí bola poprava väčšiny vládnych činiteľov a významných osobností na miestnom štadióne vrátane Sirika Matáka, v tej dobe už zbaveného funkcií. Lon Nolovi sa podarilo utiecť do USA. Niekoľkoročná krutovláda Červených Kmérov vrátila krajinu o niekoľko storočí späť a pripravila o život milióny ľudí. Štát bol premenovaný na Demokratickú Kambodžu.
Obyvateľstvo krajiny bolo vysťahované do dedinských gulagov, kde realizovali utopickú ideu agrárneho komunizmu. Červení Kméri uzavreli štátne hranice, zrušili peniaze. Zaviedli všeobecnú pracovnú povinnosť 12 až 16 hodín každý deň. Sebemenší prehrešok sa trestal smrťou. Zo škôl vznikali väzenia (napr. S-21 Tuol Sleng v Phnom Penh – dnes múzeum), kde dochádzalo ku krutému mučeniu väzňov. Tí boli popravovaní a pochovávaní do hromadných hrobov na tzv. "Vražedných poliach".
Červení Kméri systematicky likvidovali inteligenciu. Lekári boli popravovaní a na ich miesta boli menovaní nevzdelaní roľníci. Trest smrti bol vykonávaný aj za nosenie okuliarov (tzv. buržoázny intelektualizmus). Postupne boli rušené rodiny, ľudia boli nútení žiť v skupinách, spoločne pracovať, spoločne sa stravovať a spoločne sa po práci politicky školiť. Bola zrušená verejná doprava, všetky mestá (vrátane predtým miliónového Phnom Penh) boli vyľudnené, zrušený bol prístup k informáciám. Pol Pot utajoval aj vládu vlastnej krajiny. Oficiálne bol hlavou štátu Norodom Sihanuk, ktorý však bol väznený vo svojom paláci. Napriek tomu išlo o prvé komunistické kráľovstvo v dejinách. Až v roku 1977 pripustil Pol Pot existenciu tajnostkársky vládnucej skupiny zvanej Angkar. Obyvatelia tak nepoznali predstaviteľov svojej krajiny, nevedeli, čo sa deje za hranicami. Červení Kméri na konci svojej vlády zaútočili aj na Vietnam, ktorý však útoky odvrátil a vietnamské vojská prenikli do Kambodže.
Vietnamská invázia.
V roku 1979 Kambodžu od Červených Kmérov oslobodila vietnamská invázia, po čom krajinu dlhých desať rokov kontrolovali. Červení Kméri sa však uchýlili k partizánskemu spôsobu boja, svoje základne mali na thajsko-kambodžskom pomedzí. Vzhľadom na to, že boli podporovaní Čínou a od začiatku 80. rokov aj USA, operovali na kambodžskom území prakticky až do roku 1993. Po rozpade Sovietskeho bloku v roku 1989, stratil Sovietsky zväz svoj vplyv, čo v dôsledku pre Kambodžu a Vietnam znamenalo ukončenie jeho pomoci. Vietnam si už nemohol dovoliť túto okupáciu a stiahol vojsko. Ešte predtým ale vykonal v Kambodži niekoľko reforiem: legalizáciu súkromného majetku, zmenu vlajky a opätovné stanovenie budhizmu za štátne náboženstvo. Rýchle otvorenie svetu ale spôsobilo ekonomické straty (drevo a drahokamy putujú do Thajska a Vietnamu).
Slobodné voľby.
V roku 1991 došlo v Paríži k podpísaniu dohody o konaní demokratických volieb v Kambodži. OSN tieto voľby roku 1993 financovala a dohliadla na ich priebeh. Do Kambodže bol vyslaný kontingent vojsk OSN UNTAC. Počas pobytu vojsk došlo k nebývalému rozmachu prostitúcie. Kambodžania volili proti ozbrojenej vláde, ktorá bola pri moci a najviac kresiel získala Roajalistická strana, vedená princom Norodomom Ranariddhom. Krajine začal hroziť ozbrojený konflikt s predstaviteľmi Ľudovej revolučnej strany Kambodže (dnes známa ako Kambodžská ľudová strana na čele s premiérom Hun Senom), ktorá mala do tej doby moc. Výsledok volieb nebol rešpektovaný a v krajine bola nastolená vláda dvoch ministerských predsedov súčasne. Roajalisti aj pôvodná ozbrojená vláda vládli ruka v ruke. Druhým ministerským predsedom sa stal bývalý vysoký káder Červených Khmérov, Hun Sen, ktorý nakoniec prvého ministerského predsedu princa Norodoma Ranariddha z vlády odstránil a upevnil svoju pozíciu.
Súčasná Kambodža.
Smrťou Pol Pota v roku 1998 prestalo hnutie Červených Kmérov existovať, ešte predtým však kráľ Norodom Sihanuk zamietol návrhy amnestie predstaviteľom vedenia hnutia. Všetci členovia Červených Kmérov sa snažia dnes integrovať do demokratickej spoločnosti a krajine vládne premiér Hun Sen, jeden z bývalých vysokých predstaviteľov Červených Kmérov. Pre posledných predstaviteľov dnes už neexistujúceho hnutia Červených Kmérov bol presadzovaný medzinárodný súd, ktorý sa však neuskutočnil. Zabránili mu predovšetkým práve tí bývalí vysoko postavení Červení Kméri, ktorí sú aj dnes v štátnych funkciách.
Kráľ Norodom Sihanuk, ktorý v priebehu viac ako šiestich desaťročí poväčšine stál včele krajiny či už ako kráľ, predseda vlády či prezident, v roku 2004 pre chatrné zdravie abdikoval a 15. októbra 2012 vo veku nedožitých 90 rokov zomrel v Číne, kde sa liečil. Novým panovníkom bol 14. októbra 2004 vybraný (v Kambodži nie je trón automaticky dedičný) Sihanukov mladší syn Norodom Sihamoni, ktorý okrem iného hovorí plynule česky, pretože dlhé roky študoval v Prahe a žil trinásť rokov v Česko-Slovensku. Štát sa dodnes dostáva z problémov, kriminalita je bežnou súčasťou každodenného života.
Obyvateľstvo.
Na rozdiel od svojich susedov má podľa oficiálnych štatistík Kambodža veľmi homogénne zloženie obyvateľstva, 90% obyvateľstva tvoria Kméri, ďalej sú tu Vietnamci (5%), Číňania (1%), Thajčania a Čamovia. Zvyšok populácie sa skladá z viac než 20 rôznych etnických skupín, z ktorých väčšina sú malé skupiny pôvodných obyvateľov, známych dohromady ako Khmer Loeu, ktorí žijú v izolovaných horských oblastiach. V skutočnosti v Kambodži žije mnohonásobne viac Vietnamcov a Číňanov, aj keď neoficiálne. Nekontrolovateľnú migráciu umožňuje vysoká korupcia pohraničných úradníkov. Vietnamci a iní Aziati vo veľkom vstupujú na územie Kambodže bez akéhokoľvek dokladu, vstupenkou je päťdolárovka.
Cez 96% všetkých Kambodžanov vyznáva budhizmus, ktorý sa tu vyskytuje takmer od počiatku ríše Angkor v 9. storočí. Predtým toto územie okupovali hinduistické kráľovstva. Len niečo okolo 2% (predovšetkým Čamovia) sú moslimovia. Úradným jazykom je khmérčina, predtým sa tu hovorilo aj francúzsky, ako jazykom bývalých kolonizátorov. Dnes je francúzština na ústupe v prospech pomaly sa rozširujúcej angličtiny. Gramotnosť obyvateľov len o niečo málo presahuje 70% (oveľa nižšia je u žien), čo predstavuje jeden z hlavných faktorov, brániacich väčšiemu rozvoju krajiny. Priemerný vek dosahuje necelých 62 rokov, pričom u žien je vyšší ako u mužov (64/60), čo ovplyvňuje aj veľmi vysoká úmrtnosť na AIDS. Na rozvoji AIDS má najvyšší podiel veľmi rozšírená prostitúcia v krajine.
Správne členenie.
Kambodža sa delí na 20 provincií (kmérsky ខេត្ត, "khejtt)" a 4 mestá (kmérsky ក្រុង, "Krung"). Dvadsiatou piatou časťou je jazero Tonlesap (ទន្លេសាប, "Tonlésáb)" s rozlohou .
Česko-Slovensko – kambodžské vzťahy.
50. a 60. roky.
Po získaní nezávislosti Kambodže v roku 1953 došlo k dynamickému rozvoju vzájomných vzťahov. Diplomatické vzťahy boli nadviazané v roku 1956. Dochádzalo k početným výmenám vládnych delegácií, Česko-Slovensko poskytovalo Kambodži bezplatnú hospodársku pomoc a výhodné dlhodobé úvery. Vláde princa Sihanuka dodávalo aj vojenský materiál. V 60. rokoch začal v ČSSR študovať Sihanukov syn Sihamoni (dnešný kráľ).
70. roky.
Komunistická vláda v Prahe spočiatku udržiavala formálne diplomatické styky s vojenskou vládou generála Lon Nola. Ponechala tiež otvorené svoje veľvyslanectvo v Kambodži, odvolala však veľvyslanca ČSSR a úroveň nášho veľvyslanectva znížila na úroveň chargé d'affaires. Vláda ČSSR paralelne udržiavala aj styky s kráľom Norodomom Sihanukom, zástupcom pôvodnej vlády a Jednotného národného frontu Kambodže (JNFK), usadenej v Číne. Tú de facto uznala dňa 4. mája 1970 blahoprajným telegramom predsedu Národného frontu Evžena Erbana, ktorý bol určený k udržiavaniu formálnych vzťahov s JNFK. Zástupcovia JNFK dokonca s podporou ČĽR obsadili aj budovu veľvyslanectva v Prahe a udržiavali ju pod svojou okupáciou od 10. do 31. augusta 1970, kedy budovu pod tlakom česko-slovenských úradov, ale dobrovoľne, opustili. Oficiálne vláda ČSSR Lon Nolovu vládu nikdy neuznala a v októbri 1973 pripravila návrh na uznanie exilovej vlády Jednotného národného frontu Kambodže (JNFK) kráľa Sihanuka, uzavretí veľvyslanectva ČSSR v Phnompenhe a ukončení činnosti veľvyslanectva Kmérskej republiky v Prahe.
Súčasný kambodžský kráľ Norodom Sihamoni bol v roku 1962 rodičmi poslaný študovať do Prahy tanec. Po absolvovaní základnej školy študoval na konzervatóriu a na Akadémii múzických umení. Komunistická vláda v Prahe nechala Sihamoniho doštudovať aj po vojenskom prevrate v Kambodži, kedy udelenie nového víza využila aj k upokojeniu vzťahov s JNFK po problémovom vyprataní veľvyslanectva Kambodže koncom augusta 1970. Sihamoni žil v Prahe do roku 1975, teda do konca vojenskej vlády generála Lon Nola v Kambodži. V roku 1975 Prahu opustil, začal študovať filmovú tvorbu v Severnej Kórei a o dva roky neskôr, v roku 1977, sa vrátil do rodnej Kambodže. V Kambodži už vládli Červení Kméri, ktorí ho ihneď zadržali. Bol zatvorený spolu so zvyškom rodiny v kráľovskom paláci až do oslobodenia Vietnamom v roku 1979.
Po dobu krutovlády Červených Kmérov neudržovala ČSSR žiadny diplomatický styk s Kambodžou. Vzájomné vzťahy boli na mŕtvom bode, aj keď v apríli 1976 (výročie prevzatia moci Červenými Kmérmi) patrila česko-slovenská vláda medzi asi dvadsiatku krajín sveta, ktoré zaslali prostredníctvom svojich úradov v Pekingu (s Phnom Penh v tej dobe už neexistovalo poštové ani telegrafické spojenie) Demokratickej Kambodži blahoprajný telegram. Brutalita Červených Kmérov nebola v normalizačnom Česko-Slovensku diskutovanou témou. Podľa dostupných archívnych informácií sa ňou nezaoberala ani česko-slovenská tajná služba. Ani česko-slovenskí disidenti, ktorí nemali prístup k relevantným informáciám, sa k situácii v Kambodži nijako nevyjadrovali.
Keď v januári 1979 Vietnam oslobodil Kambodžu od Červených Kmérov a moci sa ujal provietnamsky orientovaný Kambodžský jednotný front národnej spásy, komunistické Česko-Slovensko jej vládu okamžite uznalo. Pretože Kambodža bola ekonomicky rozvrátená, spolupráca sa sústreďovala predovšetkým na obnovu závodov, vybudovaných s česko-slovenskou pomocou, ale aj pomoc ČSSR v oblasti zdravotníctva, školstva a kultúry. V pozadí týchto aktivít stáli politické zámery komunistického bloku, presadzované aj za cenu ekonomických strát.
Po roku 1989 sa v Česko-Slovensku namiesto internacionálnej pomoci objavili požiadavky spolupráce na princípoch vzájomnej výhodnosti. To posunulo česko-slovensko-kambodžskú ekonomickú, obchodnú aj kultúrnu spoluprácu na nízku úroveň, aj vzhľadom na problematickú politicko-ekonomickú situáciu v Kambodži, aj pre nezáujem našich subjektov.
Hospodárstvo.
Krajina je veľmi chudobná a zvyknutá na hospodársku pomoc zo zahraničia, hlavne krajín SEAN, USA a EÚ. Cez 30% obyvateľstva trpí podvýživou. Hlavným zdrojom vývozu je pre krajinu drevo a produkty z neho. Tempo odlesňovania kambodžského územia bolo v posledných desaťročiach jedno z najvyšších na svete a od roku 1969, kedy viac ako 70 percent územia pokrýval primárny dažďový prales, kleslo pokrytie lesmi na púhe 3,1 percenta v roku 2007. Medzi rokmi 1990 až 2005 stratila Kambodža celkom 25 000 kilometrov štvorcových lesa, z toho bol pôvodný dažďový prales. Od roku 2007 sa na území Kambodže nachádza menej ako pôvodného pralesa, a udržateľnosť kambodžských lesných rezerv pre budúcnosť je tak vážne ohrozená. Asi tri štvrtiny práceschopného obyvateľstva pracuje v poľnohospodárstve.
Mestá a významné lokality.
Najväčšími mestami v krajine sú:
Angkor.
Symbolom krajiny sú pozostatky chrámu Angkor Vat z 12. storočia, zobrazené aj na kambodžskej vlajke. Angkor bol v stredoveku hlavným mestom mocnej khmérskej ríše, roku 1431 ho dobyli Siamci. V roku 1860 bol objavený francúzskymi kolonizátormi, no za vlády Červených Kmérov bol veľmi poškodený. Za medzinárodnej pomoci je sústavne opravovaný archeologickými a reštaurátorskými tímami. Dnes je najnavštevovanejšou pamiatkou v Kambodži. Leží blízko mesta Siem Reap, ktoré má medzinárodné letisko, na ktorom každý de pristávajú desiatky lietadiel s turistami. Väčšina turistov mieri len tam a tak je Siem Reap mesto s úplne odlišným životom od ostatnej Kambodže.
Tuol Sleng.
Tuol Sleng, pamätník genocídy z dôb Červených Kmérov je bývalá stredná škola v hlavnom meste Phnompenhe. Známa je tiež pod názvom S-21, Security Prison 21. Červení Kméri tu vytvorili mučiace stredisko, kde zomreli tisíce obyvateľov, ktorí sa znepáčili režimu. Prebiehalo tu väznenie, výsluchy a mučenie ľudí, ktorí sa priznávali ku všetkému, čo od nich bolo žiadané. Následne boli popravovaní a pochovávaní do hromadných hrobov na vražedných poliach (Killing fields). Ako dozorcovia slúžili často mládežníci a zo zachovaných dokumentov je zrejmá brutalita Červených Kmérov.
Zo 17 000 väzňov tohoto väzenia prežilo iba 12 osôb. Riaditeľom tohoto zariadenia bol bývalý učiteľ matematiky, známy pod prezývkou brat Duch. Za svoje činy bol postavený pred súd až v roku 2009. V roku 2012 bol odsúdený na doživotie.

</doc>
<doc id="3967" url="https://sk.wikipedia.org/wiki?curid=3967" title="Kamerun">
Kamerun

Kamerun, dlhý tvar Kamerunská republika, je prezidentská republika v strednej Afrike. Nachádza sa medzi Nigériou, Čadom, Stredoafrickou republikou, Kongom, Gabonom a Rovníkovou Guineou. Hlavné mesto je Yaoundé.
Obyvateľstvo.
Väčšina obyvateľov hovorí francúzsky, na severe krajiny je anglofónna menšina. Obyvateľstvo Kamerunu tvorí množstvo kmeňov, z ktorých žiadny netvorí viac ako 20% populácie. Z náboženstiev je asi z 50% zastúpené kresťanstvo, nasleduje animizmus (26%) a islam (20%).
Politika.
Hlavný vplyv v štáte má už od roku 1982 prezident Paul Biya, predsedom vlády je od roku 1996 Pieter Musonge Mafari. Zákonodarným zborom je Národné zhromaždenie, ktoré má 180 miest. V krajine pôsobia 4 významnejšie politické strany. Juhozápadná časť Kamerunu sa usiluje o odtrhnutie a pripojenie k Nigérii (čo Nigéria silno podporuje).
Politický vývoj Kamerunu sa na rozdiel od mnohých afrických krajín vyznačuje značnou stabilitou. Prvých 22 rokov (1960 - 1982) stál v jeho čele Ahmadou Ahidjo, v ktorého vláde sedeli zástupcovia väčšiny významných etnických skupín. Hoci režim v tomto období nebol demokratický (od roku 1966 tu vládla jediná povolená strana), nie je považovaný za príliš represívny a pozitívne je hodnotená najmä jeho stabilita. Po opustení prezidentského postu zo zdravotných dôvodov Ahidja v roku 1982 vystriedal Paul Biya. 
Biya vniesol do politiky značné zmeny a od roku 1985 zaviedol vnútrostranícku konkurenciu vo voľbách, hoci len v rámci jedinej, vládnucej strany. Týmto relatívne demokratickým krokom zámerne oslabil nižšie pozície mocenského rebríčka vzájomnou konkurenciou. Začal ekonomicky a politicky uprednostňovať príslušníkov svojho vlastného etnika Beti/Bulu, čo podnietilo súperenie jednotlivých klanov o možnosť ovládania štátnych podnikov.
Demokratizačná vlna na prelome 80. a 90. rokov znamenala pre Kamerun množstvo protestov, ktorým však Biyov režim vďaka dostatočnej ekonomickej a politickej sile odolal. Kombináciou ústupkov a následných represií, no najmä narýchlo zorganizovanými voľbami umlčal opozíciu, ktorá na ne nebola pripravená. V prezidentských voľbách v roku 1992 tak Biya podľa očakávaní zvíťazil a jeho udržaniu pri moci napomohla i nejednotná opozícia, ktorá voľby v roku 1992 voľby bojkotovala.
V roku 2003 vláda zakročila proti nezávislým médiám, ktorých počet po roku 2000 výrazne stúpol. Účelový krok mal umlčať hlasy opozície pred blížiacimi sa voľbami a tej sa napokon ani nepodarilo dohodnúť a do prezidentských volieb postaviť protikandidáta Biyovi. Pretrvávajúca nejednotnosť opozície, rozdelenie krajiny na frankofónnu a anglofónnu (trvale marginalizovanú) časť a rozpory medzi etnickými skupinami dlhodobo destabilizujú krajinu. Politická zmena by však priniesla skôr iba zmenu dominantnej skupiny obyvateľstva, než principiálnu zmenu pomerov v krajine.
Ekonomika.
Hospodárska výkonnosť klesá a iba medzi rokmi 1991 a 1997 kleslo HDP na hlavu o 200 USD na 600 USD. Dve tretiny pracujúcich je zamestnaných v poľnohospodárstve a vyváža sa hlavne ropa a poľnohospodárske produkty. Dováža sa spotrebný tovar, predovšetkým z európskych frankofónnych štátov.

</doc>
<doc id="3968" url="https://sk.wikipedia.org/wiki?curid=3968" title="Kajmanie ostrovy">
Kajmanie ostrovy

Kajmanie ostrovy (normovaný názov od 70. rokov 20. stor.; iné názvy: [bohemizmus] Kajmanské ostrovy, do 60. rokov 20. stor. Caymanské ostrovy, neoficiálne Kajmany; angl. "Cayman Islands") sú skupina troch ostrovov v Karibskom mori a politicky zámorské územie Spojeného kráľovstva.
Tvoria ho ostrovy Veľký Kajman (Grand Cayman, ), Malý Kajman (Little Cayman) a Cayman Brac. Ležia asi severozápadne od Jamajky. Obklopujú ich koralové atoly.
Kajmanie ostrovy sú známe predovšetkým ako krajina so zvláštnym daňovým režimom, vďaka ktorému tu je zaregistrovaných vyše 500 bánk a zakladajú sa tu firmy a zmluvy.
Dejiny.
Pre Európu ich objavila 4. výprava Krištofa Kolumba 10. mája 1503. Kolonizované ale boli až v 17. storočíod roku 1670 patria Británii. V čase pirátstva často slúžili ako základňa. Do osamostatnenia Jamajky v roku 1962 boli pod správou Jamajky, odvtedy sú pod priamou správou Spojeného kráľovstva.

</doc>
<doc id="3969" url="https://sk.wikipedia.org/wiki?curid=3969" title="Stredoafrická republika">
Stredoafrická republika

Stredoafrická republika je štát v Afrike. Jeho susedmi sú Kamerun, Kongo, Konžská demokratická republika, Čad, Južný Sudán a Sudán. Hlavné a najväčšie mesto je Bangui.
Polohopis.
Najväčšiu časť štátu tvorí náhorná plošina Azande, ktorá je rozvodím riek Ubangi (prítok Konga) a Šari (ústi do Čadského jazera). Priemerná nadmorská výška tejto náhornej plošiny je 450 - 600 m, pričom pohoria sú na západe, kde sa nachádza najvyšší vrch Mont Ngaoui (1421 m. n. m.) a na severovýchode, kde je pohorie Massif des Bongo. Podnebie je tropické, na severe je podnebie pasátové, s jedným obdobím zrážok (cca 1000 mm) a nachádzajú sa tu savany. Na juhu je tropické vlhké podnebie, sú tu pralesy a zrážky dosahujú 1600 mm. V riečnych dolinách sa nachádzajú galériové lesy. Lesy aj savany sú bohaté na faunu a flóru, pričom najvzácnejším endemitom štátu je gorila nížinná, ktorá sa nikde inde nevyskytuje.
Dejiny.
V 17. storočí tu existovala ríša Bagurimi. Od roku 1894 to bola francúzska kolónia Ubangi-Šari, ktorá bola v roku 1910 pripojená ku kolóniám Francúzskej rovníkovej Afriky. 
Európska invázia na územie strednej Afriky sa začala koncom 19. storočia počas boja o Afriku. Európania, predovšetkým Francúzi, Nemci a Belgičania, prišli do oblasti v roku 1885. Francúzsko sa zmocnilo a kolonizovalo územie Ubangi-Šari v roku 1894. V roku 1911 na základe zmluvy z Fezu Francúzsko postúpilo takmer 300 000 km2 časť povodia Sangha a Lobaye. Nemeckej ríši, ktorá postúpila menšiu oblasť (v dnešnom Čade) Francúzsku. Po prvej svetovej vojne Francúzsko opäť anektovalo územie.
Po roku 1946 bolo francúzskym zámorským územím, autonómiu získalo roku 1958 a nezávislosť v roku 1960.
Správne rozdelenie.
Stredoafrická republika je rozdelená na 14 prefektúr, 2 ekonomické prefektúry a jednu komúnu (hlavné mesto).
Ekonomika.
Ide o slabo rozvinutý poľnohospodársky štát s ťažbou diamantov a dreva. 50% vývozu tvoria diamanty, ktorých sa ročne vyťaží približne 620 tis. karátov (124 kg). V menšej miere sa ťaží aj zlato. V poľnohospodárstve dominuje pestovanie a predaj potravinárskych plodín ako maniok, arašidy, kukurica, cirok, proso, sezam a plantain. Ročná miera rastu nominálneho HDP je tesne nad 3 %. 
Význam potravinárskych plodín pred vyvážanými trhovými plodinami naznačuje skutočnosť, že celková produkcia manioku, základnej potraviny väčšiny Stredoafričanov, sa pohybuje medzi 200 000 až 300 000 tonami ročne, zatiaľ čo produkcia bavlny, hlavnej vyvážanej trhovej plodiny, sa pohybuje od 25 000 do 45 000 ton ročne. 
Potravinové plodiny sa nevyvážajú vo veľkých množstvách, ale stále predstavujú hlavné trhové plodiny krajiny, pretože Stredoafričania získavajú oveľa viac príjmov z pravidelného predaja nadbytočných plodín ako z vyvážaných trhových plodín, ako je bavlna alebo káva. Veľká časť krajiny je sebestačná v potravinárskych plodinách; rozvoju dobytka však bráni prítomnosť muchy tse-tse.
Zdravotníctvo.
Najväčšie nemocnice v krajine sa nachádzajú v okrese Bangui. Ako člen Svetovej zdravotníckej organizácie dostáva Stredoafrická republika pomoc pri očkovaní, ako napríklad intervencia z roku 2014 na prevenciu epidémie osýpok.
Školstvo.
Verejné vzdelávanie v Stredoafrickej republike je bezplatné a povinné vo veku od 6 do 14 rokov. Približne polovica dospelého obyvateľstva krajiny je však negramotná. Dve inštitúcie vyššieho vzdelávania v Stredoafrickej republike sú University of Bangui, verejná univerzita so sídlom v Bangui, ktorá zahŕňa lekársku fakultu, a Euclid University, medzinárodná univerzita.
Obyvateľstvo.
Obyvateľstvo tvoria kmene sudánskych černochov, najmä Bandi, Gbajo a Azandi. Ďalej to sú Bantuovia, Hausovia a Arabi.
Najväčšie mestá podľa obyvateľov (odhad 2012) : 
Náboženstvo.
Podľa štatistiky z roku 2020 je náboženská príslušnosť nasledovná: kresťania 89%, moslimovia 9%, tradičné náboženstvo 1%, ostatné náboženstvo a bez vyznania 1%. Medzi kresťanmi prevládajú protestantské cirkvi, približne tretina kresťanov sú rímski katolíci. Podobne ako v okolitých krajinách nemalá množina kresťanov a moslimov vyznáva zároveň niektoré z tradičných náboženstiev (viacpočetná náboženská identita), prípadne ich prepája v synkretizme. Podľa afrikanistu Ondreja Havelku v Stredoafrickej republike existujú rozličné tradičné bantuské náboženstvá, ktorých spoločným menovateľom je viera v najvyššieho Boha, ktorý bol pôvodne ľuďom blízko, avšak pre neposlušnosť ľudí sa vzdialil. Podľa ústne tradovaného bantuského príbehu najvyšší Boh vyslal chameleóna, aby ľuďom zvestoval ich nesmrteľnosť, avšak chameleón šiel veľmi pomaly a predbehla ho jašterica, ktorá niesla opačné posolstvo, totiž, že ľudia sú smrteľní a čaká ich horký koniec, a pretože jašterica doručila svoju správu , stalo sa, že ľudská prirodzenosť sa stala smrteľnou. Naprieč Stredoafrickou republikou existujú podľa Havelky rôzne verzie príbehu. Okrajovo sa možno stretnúť s náboženstvom bori, mytológiou Bushongo o vyzvrátenom stvorení najvyšším Bohom Bumbou, náboženstvom bwiti a náboženskými fenoménmi ako Nkisi Nkondi. Väčšina moslimov v Stredoafrickej republike sú sunnitmi nasledujúcou Malikovskou právnou školou (tzv. Malikovský mazhab). V krajine je tiež rozšírené africké čarodejníctvo, najmä vo formách azande a kindoki.

</doc>
<doc id="3970" url="https://sk.wikipedia.org/wiki?curid=3970" title="Čile">
Čile

Čile, dlhý tvar Čilská republika (do roku 2000 bol slovenský pravopis týchto názvov "Chile" a "Čílska republika"), je štát v Južnej Amerike. Hlavné mesto je Santiago.
Zaujímavosti.
Sopka "Licancabur" (na severe krajiny), pohorie Andy, príroda je v Čile naozaj rozmanitá – nehostinná púšť Atacama, jazerná oblasť v povodí rieky Bío Bío s niekoľkými vyhasnutými sopkami, vodopádmi, jazerá a zasnežené vrcholky Ánd v pozadí, ľadovce a samozrejme Pacifik a Ohňová zem. Zo zvierat je možné obdivovať vicuňu, patagónsku lamu, plameniaky, pelikány, tučniaky. Hlavné mesto Santiago ponúka, tak ako všetky juhoamerické mestá - koloniálne centrum - "Plaza de Armas" s prezidentským palácom, prekolumbovským múzeom, a radom domov, ktoré pamätajú španielsku nadvládu.
Dejiny.
V roku 1810 začal postupný boj o nezávislosť, ktorý bol vyvolaný hnutím v susedných kolóniách. V roku 1814 sa do boja za nezávislosť zapojila väčšina obyvateľov. V roku 1817 vojsko vedené José de San Martínom porazilo Španielov pri "Chacabuco". Nasledujúci rok bola vyhlásená nezávislosť krajiny. Nedlho po tom vznikol konflikt medzi armádou a veľkými vlastníkmi pôdy, ktorý bol vyriešený v roku 1830. Nasledovalo obdobie napospol demokratických vlád až do roku 1873. V priebehu 19. stor. bolo Čile niekoľkokrát vo vojne. Nezávislosť krajiny uhájila, dokonca získala rozsiahle územie na severe. 
Na západe Čile získalo Veľkonočný ostrov ktorý bol anektovaný 9. septembra 1888 prostredníctvom "Zmluvy o anexii ostrova" po tom čo ostrov v roku 1877 navštívil kapitán Policarpo Toro. 
Po I. svetovej vojne začalo hospodárstvo krajiny upadať. Od 60. rokov 20. stor. rástla politická nestabilita. Od roku 1970 sa začala krajina orientovať promarxisticky, došlo k rozsiahlemu znárodňovaniu a ďalším pozemkovým reformám. V roku 1973 bola vláda zvrhnutá vojenským pučom generála Augusta Pinocheta Ugarte. Nasledovala vojenská diktatúra. V roku 1989 vo voľbách zvíťazila umiernená opozícia. Nasledujúci rok Pinochet odstúpil a prezidentom sa stal Patrício Aylwin Azocár.
Podnebie.
Podnebie je na severe horúce a suché, na ďalekom juhu veľmi chladné. Centrálna oblasť sa vyznačuje miernou klímou podobnou oblastiam v okolí stredozemného mora s obdobiami sucha (máj - august). Najvyšší bod je Ojos del Salado v Atacama Region vo výške 6893 m n.m.
Demografia.
V Čile žije zmes rôznych etnických skupín, predovšetkým potomkov európskych kolonizátorov. Je to okolo 52,7 % a 90 % populácie. Etnické zloženie obyvateľov podľa sčítania ľudu v roku 2002 je nasledujúce: belosi 95,4 %, ostatní 4,6 %. 
Obyvatelia z európskych štátov sa usídlili v Čile na prelome 19. a 20. storočia. Sú to najmä Nemci, Francúzi, Angličania, Íri, Poliaci, Taliani, Španieli, Rusi, Chorváti, Srbi a ďalší.
Hospodárstvo.
Časť vyťažených surovín sa vyváža, druhú časť spracúva rozvíjajúce sa hutníctvo farebných kovov a chemický priemysel. Významné je bavlnárstvo, spracovanie vlny a koží a potravinárstvo. Poľnohospodárska výroba sa sústreďuje do Stredočilskej doliny, kde sa pestuje hrozno, citrusy, jablká, figy, orechy, pšenica, zemiaky a strukoviny. Chov hovädzieho dobytka sa zakladá na dopestovaných krmovinách.
Administratívne členenie.
Čile je unitárny štát, ktorý je rozdelený na 15 územno-správnych jednotiek - regiónov (po slovensky často nazývaných kraje). Tie sa ďalej delia na 54 provincií a 346 obcí (komún). Rozmiestnenie čilského obyvateľstva je značne nerovnomerné, keďže viac ako polovica populácie žije len v 2 regiónoch, ktoré zaujímajú menej ako 5 percent rozlohy štátu. Regióny na juhu a severe krajiny sú osídlené len riedko. 
Čile si formálne nárokuje aj časť Antarktídy (tzv. Čilské antarktické územie), kvôli platnosti antarktickej zmluvy tento nárok však prakticky neuskutočňuje a nevymáha. 

</doc>
<doc id="3971" url="https://sk.wikipedia.org/wiki?curid=3971" title="Kolumbia">
Kolumbia

Kolumbia, dlhý tvar Kolumbijská republika, je štát v Južnej Amerike. Ako jediná krajina Južnej Ameriky má pobrežie pri oboch oceánoch: pri Atlantickom oceáne a Tichom oceáne. Kolumbia susedí so štátmi Venezuela, Brazília, Ekvádor, Panama a Peru. Jej hlavné mesto je Bogota.
Dejiny.
Štátne zriadenie Kolumbijskej republiky je založené na viackrát zmenenej prezidentskej ústave z roku 1886. Po takmer desaťročnom boji za nezávislosť pod vedením Simóna Bolívara sa Kolumbii roku 1819 podarilo zbaviť koloniálnej nadvlády. Krajina je jednotným štátom, v ktorej čele stojí prezident volený na štyri roky. 
Boj za nezávislosť.
Ako prvý Európan pristál na pobreží Kolumbie roku 1499 Španiel Alonso de Ojeda. Po ňom nasledovali ďalší cestovatelia, ktorých priťahovali hlavne náleziska zlata. Roku 1538 založili mesto "Bacatá" (neskôr Bogota), z ktorého sa neskôr stalo kvitnúce centrum. 
Roku 1547 založili Španieli generálny kapitanát Nová Granada, ku ktorému patrili dnešná Kolumbia, Panama, Ekvádor a Venezuela. Roku 1748 boli tieto oblasti vyhlásené za španielske vicekráľovstvo. Roku 1791 vypuklo prvé povstanie proti španielskej koloniálnej vláde, ktoré sa rozrástlo na boj za slobodu pod vedením Simóna Bolívara. Roku 1819 v bitke pri Boyacá zvíťazil nad Španielmi a vyhlásil samostatný štát Veľká Kolumbia. Bolívar sa stal prvým prezidentom novej republiky. Jeho plán vytvoriť spolu so Severnou Amerikou a ostatnými latinskoamerickými krajinami panamerický zväz štátov však zlyhal. V roku 1829 – 1830 sa Ekvádor a Venezuela odtrhli, ostatné krajiny dostali znovu názov Nová Granada a roku 1863 sa premenovali na Kolumbiu. Roku 1903 sa za podpory USA odtrhla od únie tiež provincia Panama (v roku 1921 Kolumbia uznala jej nezávislosť). Roku 1830 Bolívar odstúpil a ešte v tom roku zomrel. Roku 1885 dostala Kolumbia svoju republikánsku ústavu. 
Až do konca 19. storočia pôsobili v Kolumbii dva rovnako silné strany: liberáli, zastávali myšlienku voľného zväzku štátov a odluku cirkvi od štátu, a konzervatívci, ktorí sa zasadzovali za prísne jednotný štát a za úzke spojenie vlády a rímskokatolíckej cirkvi. Rozpory medzi týmito skupinami vyvolávali od roku 1840 ustavičné nepokoje a občianske vojny, ktoré pokračovali aj v 20. storočí.
Povojnové obdobie.
Roku 1948 bol zavraždený liberálny prezidentský kandidát Jorge Eliécer Gaitán. Začali nepokoje a občianska vojna, ktorá trvala až do roku 1950 a stála životy 200 000 Kolumbijčanov. V roku 1953 – 1957 prevzala moc vojenská diktatúra pod vedením generála Rojasa Pinillu. Po jeho zvrhnutí roku 1957 sa uskutočnila zmena ústavy a vznikla "Národná fronta", zväzok liberálov a konzervatívcov, v rámci ktorej sa obidve strany dohodli, že budú do roku 1974 vládnuť spoločne. Roku 1974 sa konali prvé prezidentské voľby, ktoré skončili víťazstvom liberálov v čele s prezidentom Lópezom Michelsenom. Liberáli zvíťazili taktiež v roku 1978 pod vedením Julia Césara Turbaya Ayalu. Roku 1982 sa stal prezidentom konzervatívec Belisario Betancur Cuartas, v roku 1986 – 1990 vykonával túto funkciu liberál Virgílio Barco. V lete roku 1989 vyeskaloval boj na život a na smrť medzi štátom a narkomafiou. Len v roku 1990 padlo za obeť násilia 22 000 ľudí. Vplyv narkomafie sa podarilo obmedziť až po smrti najsilnejšieho drogového magnáta Pabla Escobara v roku 1993. Sociálne rozdiely, vysoká nezamestnanosť a kriminalita prispievajú aj naďalej k destabilizácii politickej situácie v Kolumbii. Vláda je už niekoľko desaťročí vo vojne s ľavicovými rebelmi na čele s organizáciou FARC. V parlamentných voľbách 13. marca 1994 zvíťazila vládnuca "Liberálna strana" a jej kandidát Ernesto Samper bol zvolený prezidentom. Vedúce postavenie v krajine potvrdila aj v parlamentných voľbách v roku 1998. Konali sa v atmosfére občianskej vojny za účasti 40 percent voličov. V prezidentských voľbách zvíťazil konzervatívec Andrés Pastrana.
Geografia.
Kolumbia má pobrežie s Atlantickým oceánom a Karibským morom (dĺžka asi ) s Pacifikom (asi ). Susednými štátmi sú na severe v Karibskom mori: Jamajka, Haiti a Dominikánska republika, na západe Panama (), morské hranice s Kostarikou a Guatemalou. Na juhu susedí s Ekvádorom (), Peru () a Brazíliou (). Na východe susedí s Venezuelou (). Kolumbia má celkovo . Je štvrtou najväčšou krajinou Južnej Ameriky po Brazílii, Argentíne a Peru. Ďalej siedmou najväčšou na celom Americkom kontinente. Pôda má rozlohu a voda . Územie je rozdelené do štyroch geografických regiónov: "Andská vysočina" (má tri pohoria a údolné nížiny), "Karibské nížiny", "Pacifické nížiny" a "Illanos" a tropický dažďový les na juhu Kolumbie. Ďalej má Kolumbia niekoľko ostrovov v Pacifiku a Atlantiku.
Pozoruhodná rozmanitosť v teplote je tu vďaka rôznosti v nadmorskej výške. Ale panujú tu iba malé teplotné rozdiely počas ročných období. Obývateľné oblasti ležia väčšinou v teplých – pod , stredných – medzi 900 a a studených – medzi 1 980 a klimatických zónach. Zrážky bývajú väčšinou ťažké vo vysokých oblastiach Pacifiku a v niektorých častiach južnej Kolumbie. Andské pohorie sa v Kolumbii tiahne od Juhozápadu (Ekvádorské hranice) až na Severovýchod (Venezuelské hranice). Andy sa v Kolumbii delia na "Kolumbijský masív (Macizo Colombiano)" a na tri ďalšie pohoria ("Východný, Centrálny a Západný"). Tie vytvárajú dve dlhé údolia – Magdalena a Cauca – nimi pretekajú rovnomenné rieky. Najvyšším bodom Kolumbie nie je hora v Andách, ale hora na Karibskej planine – Sierra Nevada de Santa Marta s najvyšším bodom nazývaným Pico Cristóbal Colón vysokým a Pico Simón Bolívar s rovnakou nadmorskou výškou.
Južná časť Kolumbie je tvorená savanou a dažďovým pralesom. Pretekajú tadiaľ rieky Amazonka a Orinocské povodie. Severná časť nazývaná "Los Illanos" je región saván (zvlášť práve u Orinocského povodia). Južná časť je nazývaná "Amazonia" a je pokrytá Amazonským dažďovým pralesom a patrí prevažne do Amazonského povodia. Na severe a na západe Ánd sú pobrežné planiny, "Karibská" na severe a "Pacifická" na západe.
Kolumbia má päť tradičných krajinných regiónov: "Andský región, Karibský región, Pacifický región, Orinoquijský región" a "Amazonský region". Niektorí označujú ešte za región "Insulárny región" separovaný na pobreží.
Politický systém.
Kolumbia je demokratickou prezidentskou republikou a štátom s decentralizovaným riadením. Súčasný politický systém vznikol na základe procesu modernizácie začatej prijatím Ústavy v roku 1991. V roku 1998 bol podľa pravidiel novej Ústavy zvolený prezident, viceprezident, Kongres a regionálne zastupiteľstvá. Nová ústava charakterizuje krajinu ako sociálny právny štát, unitárnu a decentralizovanú republiku s čiastočnou autonómiou regionálnych úradov, založenou na participatívnej a pluralistickej demokracii. Pre vnútropolitickú situáciu v krajine bola charakteristická hlavne vytrvalá snaha o konsolidáciu reforiem v politickej a ekonomickej oblasti. S nástupom prezidenta Uribeho v roku 2002 došlo k zlepšeniu medzinárodného postavenia Kolumbie, prevládala snaha o širšiu projekciu hospodárskych výsledkov do sociálnej oblasti, problematika boja proti narkomafii a s ním spojeným terorizmom. Politika Uribeho administratívy sa prejavuje nekompromisným vojenským prístupom k riešeniu vnútropolitickej situácie, otvoreným ozbrojeným bojom proti gerile FARC a ELN, tlakom na dodržovanie ľudských práv a bojom proti obchode s drogami.
Riadiaca moc v krajine je rozdelená do troch sfér: výkonné, legislatívne a justičné. Súdnu moc predstavujú Ústavní súd, Najvyšší súd, Úrad generálneho prokurátora a v záležitostiach štátnej správy a administrácie Rada štátu. V čele kolumbijskej vlády, zloženej z 13 ministrov, stojí prezident republiky. V čele každého z 32 departementov (tu španielsky označované ako departament) stojí guvernér. Kolumbia je krajinou s politickou pluralitou, vo vláde sú okrem konzervatívnej strany tiež predstavitelia opozičnej liberálnej strany a nezávislí. Kongres sa skladá zo Senátu a Snemovne reprezentantov, rozdelenej do 8 stálych komisií. Snemovňa má 162 členov a Senát 102 členov.
Departmenty Kolumbie.
Existuje ešte jeden hlavný Departement ("distrito capital"), Bogotá D.C.
Hospodárstvo.
V kolumbijskom hospodárstve stojí na prvom mieste pestovanie kávy. Kolumbia je po Brazílii jej druhým najväčším producentom na svete. Štvrtina poľnohospodárskej pôdy, ktorá predstavuje tretinu celého územia Kolumbie, sa využíva na pestovanie kávy. Po nej nasledujú zemiaky, strukoviny, ovocie a pšenica. Vláda už roky usiluje vybudovať priemysel a podporuje pestovanie ďalších poľnohospodárskych plodín, aby sa krajina stala nezávislou od produkcie kávy. V roku 1970 – 1980 sa podarilo zdvojnásobiť produkciu kakaa a cukrovej trstiny, takže sa Kolumbia stala ich druhým producentom v Južnej Amerike. Okrem toho sa pestuje ryža, bavlna, banány, arašidy, kukurica a tabak. 
Kolumbia je na treťom mieste v chove hovädzieho dobytka na kontinente. Je bohatá na nerastné suroviny. Vyskytuje sa tu uhlie, striebro, platina, meď, ortuť, síra, olovo a azbest, ale zásoby sa zatiaľ využívali len obmedzene. Zásoby kovov, uhlia a rúd majú v súčasnosti najväčší hospodársky význam. Okrem toho má krajina bohaté ložiska smaragdov a iných drahokamov, ktoré hrajú významnú úlohu v exporte (krajina je druhým najväčším vývozcom smaragdov). Zásoby ropy a zemného plynu sa v Kolumbii využívajú len nepatrne, takže krajina musí kryť spotrebu elektrickej energie z vodných elektrární. V posledných rokoch vznikol vedľa tradičného potravinárskeho a textilného priemyslu tiež priemysel metalurgický a petrochemický.

</doc>
<doc id="3972" url="https://sk.wikipedia.org/wiki?curid=3972" title="Komory">
Komory

Komory, dlhý tvar Komorský zväz (do roku 2001 "Komorská federatívna islamská republika"), je ostrovný štát v Afrike. Nachádza sa v Mozambickom prielive v Indickom oceáne a je súčasťou Komorských ostrovov. 
Hlavné ostrovy:
Hlavné a najväčšie mesto je Moroni (26 300 obyv. v r. 2000) na ostrove Grande Comore.
Jazyky: komorčina (šáfí islam, dialekt svahilčiny), malgaština, francúzština a arabčina.
Vierovyznanie: sunnitský islam (86%) a rímskokatolícke (14%).
Na základe referenda z roku 2001 je od roku 2002 je oficiálnym názvom štátu Komorský zväz (fr. "Union des Komores", arab. الاتحاد القمر' al-Ittihád al-Qamar). Jednotlivé ostrovy získali v novom zväzku čiastočnú autonómiu s vlastnou vládou a vlajkou.
Dejiny.
Od roku 1886 do 6. júla 1975 boli Komory francúzskou dŕžavou spolu s ostrovom Mayotte, ktorý je súčasťou Francúzska dodnes. Po nadobudnutí nezávislosti na Francúzsku sa stali častými prevraty. Prvého prezidenta Ahmeda Abdallaha Abderemaneho zvrhol po mesiaci vlády pomocou žoldnierov vtedajší minister spravodlivosti Ali Soilih. Ten bol zvrhnutý v máji 1978. Počas deväťdesiatych rokov minulého storočia zostávala politická situácia na Komorách nestabilná.
Politický systém.
Ústava zaručuje deľbu moci medzi Úniou a jednotlivými ostrovmi a ostrovom priznáva čiastočnú nezávislosť, vrátane finančnej (miestny rozpočet, clá a dane). Exkluzívnymi právomocami Únie sú:
Výkonná moc.
Hlavou štátu je prezident volený na obdobie 4 rokov. Funkcia prezidenta rotuje medzi jednotlivými ostrovmi. Na ostrovoch, na ktorých nie je volený prezident sa volia dvaja viceprezidenti. Prezident a viceprezidenti tvoria Predsedníctvo Únie.
Vládu riadi ministerský predseda. Zloženie vlády má odrážať zastúpenie všetký členských ostrovov Únie.
Zákonodarná moc.
Zákonodarnú moc má "Zhromaždenie Únie" (fr. "Assemblée de l'Union") pozostávajúci zo 33 poslancov volených na obdobie 5 rokov. Zástupcov do Zhromaždenia Únie volia poslanci zhromažení jednotlivých ostrovov (5 poslancov, jeden za každý ostrov) a 28 poslancov volia občania vo včeobecných voľbách.
Ekonomika.
Prevláda poľnohospodárstvo, v ktorom pracuje 80 % zamestnaných, a ktorého hlavné produkty sú vonné esencie, kopra, kokosové orechy, klinčeky, vanilka, kasáva a banány. Hlavným výrobkom spracovateľského priemyslu sú vonné destiláty pre kozmetiku. Hlavnými obchodnými partnermi sú Francúzsko, Nemecko a USA.

</doc>
<doc id="3973" url="https://sk.wikipedia.org/wiki?curid=3973" title="Konžská demokratická republika">
Konžská demokratická republika

Konžská demokratická republika alebo jednoducho Kongo, je štát v strednej Afrike. Podľa rozlohy je KDR druhou najväčšou krajinou Afriky a 11. najväčšou krajinou sveta. S približne 105 miliónmi obyvateľov je najľudnatejšou frankofónnou krajinou na svete a štvrtou najväčšou krajinou v Afrike. Hlavným a najväčším mestom krajiny je Kinshasa, ktorá je zároveň hospodárskym centrom. Krajina hraničí s Konžskou republikou, Stredoafrickou republikou, Južným Sudánom, Ugandou, Rwandou, Burundi, Tanzániou (cez jazero Tanganika), Zambiou, Angolou, exklávou Cabinda v Angole a južným Atlantickým oceánom.
Územie KDR, ktorého stredobodom je povodie rieky Kongo, bolo prvýkrát osídlené stredoafrickými pastiermi približne pred 90 000 rokmi a približne pred 3 000 rokmi sa naň rozšírili Bantuovia. Na západe v okolí ústia rieky Kongo vládlo od 14. do 19. storočia Konžské kráľovstvo. Na severovýchode, v strede a na východe vládli od 16. a 17. storočia do 19. storočia kráľovstvá Azandeov, Luba a Lunda. Belgický kráľ Leopold II. v roku 1885 formálne získal práva na územie Konga od koloniálnych štátov Európy a vyhlásil krajinu za svoje súkromné vlastníctvo a pomenoval ju Konžský slobodný štát. V rokoch 1885 až 1908 jeho koloniálna armáda nútila miestne obyvateľstvo vyrábať kaučuk a páchala rozsiahle zverstvá. V roku 1908 sa Leopold vzdal územia, ktoré sa tak stalo belgickou kolóniou.
Kongo získalo nezávislosť od Belgicka 30. júna 1960 a okamžite čelilo sérii secesionistických hnutí, zavraždeniu premiéra Patricea Lumumbu a uchopeniu moci Mobutu Sese Sekom počas štátneho prevratu v roku 1965. Mobutu v roku 1971 premenoval krajinu na Zair a zaviedol tvrdú personalistickú diktatúru až do svojho zvrhnutia v roku 1997 v prvej konžskej vojne. Potom sa krajina premenovala naspäť a v rokoch 1998 až 2003 čelila druhej konžskej vojne, v ktorej zahynulo 5,4 milióna ľudí. Vojna sa skončila za vlády prezidenta Josepha Kabilu, ktorý krajine vládol v rokoch 2001 až 2019 a za ktorého vlády boli ľudské práva v krajine naďalej nedostatočné a často dochádzalo k ich porušovaniu, ako napríklad k násilným zmiznutiam, mučeniu, svojvoľnému väzneniu a obmedzovaniu občianskych slobôd. Po všeobecných voľbách v roku 2018, pri prvom pokojnom prechode moci v krajine od získania nezávislosti, Kabilu vo funkcii prezidenta vystriedal Félix Tshisekedi, ktorý odvtedy zastáva funkciu prezidenta. Od roku 2015 prebieha na východe DR Kongo vojenský konflikt v provincii Kivu.
Konžská demokratická republika je mimoriadne bohatá na prírodné zdroje, ale trpela politickou nestabilitou, nedostatočnou infraštruktúrou, korupciou a storočiami komerčnej aj koloniálnej ťažby a využívania, po ktorých nasledovalo viac ako 60 rokov nezávislosti s malým rozsiahlym rozvojom. Okrem hlavného mesta Kinshasa sú ďalšie dve najväčšie mestá, Lubumbashi a Mbuji-Mayi, baníckymi obcami. Najväčším vývozným artiklom KDR sú nerastné suroviny, pričom Čína v roku 2019 prijala viac ako 50 % jej vývozu. V roku 2021 bola úroveň ľudského rozvoja DR Kongo podľa indexu ľudského rozvoja na 179. mieste zo 191 krajín a OSN ju zaraďuje medzi najmenej rozvinuté krajiny. V roku 2018 po dvoch desaťročiach rôznych občianskych vojen a pokračujúcich vnútorných konfliktov žilo v susedných krajinách stále približne 600 000 konžských utečencov. Dvom miliónom detí hrozí hladomor a boje vyhnali z domovov 4,5 milióna ľudí. Krajina je členom OSN, Hnutia nezúčastnených krajín, Africkej únie, COMESA, Juhoafrického rozvojového spoločenstva, Medzinárodnej organizácie Frankofónie a Hospodárskeho spoločenstva stredoafrických štátov.
Dejiny.
Prehistorické obdobie.
Počas druhého tisícročia pred naším letopočtom môžeme pozorovať vlnu vyspelosti neolitických ľudí na severe a severozápade strednej Afriky. U týchto ľudí fungoval istý druh agrokultúrneho spoločenstva. O niekoľko storočí neskôr (približne pred 2600 rokmi) boli ľuďom na juhu dnešného Kamerunu známe banány. Medzi rokmi 500 a 0 pred Kr. sa prví neolitickí ľudia objavujú na juhu Kamerunu na oboch brehoch rieky Sanaga a prvé neolitické zaľudnenie zo severnej a západnej časti strednej Afriky môžeme odsledovať na juh a juhovýchod.
V KDR sa prvé osady v okolí jazier Mbandaka a Tumba spájajú s „Imboga tradíciou“ a rokom 600 pred Kr. Na hraniciach s Angolou je to zas „tradícia Ngovo“ a rok 300 pred Kr., čo ukazuje na príchod neolitickej vlny pokroku.
V Kivu na východe krajiny sa pred 2600 rokmi objavili dediny „Urewe tradície“. V Kongu sa našlo málo archeologických lokalít a všetky sú západným predĺžením kultúry Urewe, ktorá je známa predovšetkým v Ugande, Rwande, Burundi a v západnej Keni a Tanzánii. Už od počiatku tejto kultúry, ľudia poznali tavenie kovov ako dokladajú nálezy taviacich pecí v Rwande a Burundi.
Najstaršie nálezy ďalej na západ sú známe z Kamerunu a blízko malého mesta Bouar v strednej Afrike. Dáta z Kamerunu poukazujú na počiatky tavenia železa v rokoch 600700 pred Kr. severne od rovníkového pralesa. Táto technológia bola vyvinutá samostatne od predchádzajúcej neolitickej expanzie 900 rokov dozadu. Riečny systém Kongo bol pomaly proti prúdu osídlený osadníkmi.
Neolitickí bantu-hovoriaci ľudia vytlačili pygmejcov (známych tiež z regiónov „Bitwa“ a „Twa“) do druhotných častí zeme. Ďalšie migrácie z regiónov Darfúr a Kordofan v dnešnom Sudáne na severovýchod a východných afričanov do východného Konga premiešali etnické zloženie obyvateľstva regiónu. Bantuovia priniesli zmiešanú ekonomiku založenú na agrokultúre, malých zásobách, rybárčení, zbere ovocia, lovení a arborikultúre pred 3 500 rokmi, techniky spracovania železa, pravdepodobne zo Západnej Afriky, sa datujú omnoho neskôr. Ľudia z tejto oblasti založili Bantuskú jazykovú rodinu ako hlavnú sadu jazykov pre obyvateľov Konga.
V piatom storočí sa začínala vytvárať spoločnosť na brehoch rieky „Lualaba“ (dnešná provincia Katanga). Táto kultúra, známa ako Upemba, sa vyvinula do kráľovstva Luba.
Proces, pri ktorom sa pôvodná kultúra Upemba vyvinula do kráľovstva Luba bol postupný a komplexný. Táto transformácia prebiehala bez prerušenia s niekoľkými odlišnými spoločenstvami vyvíjajúcimi sa mimo Upembskej kultúry ale podriadene vývoju Luba. Každé z týchto kráľovstiev sa stalo veľmi bohatým prevažne z dôvodu miestneho minerálneho bohatstva, hlavne rudy. Civilizácia začala rozvíjať a implementovať technológie založené na železe a medi popri obchodovaní so slonovinou a inými artiklami. Kráľovstvo Luba ustanovilo silnú obchodnú požiadavku pre ich kovové technológie a bolo schopné zriadiť ďalekosiahlu obchodnú sieť (presahujúcu , siahajúc až k Indickému oceánu). V 16. storočí začalo byť riadené silnou centralizovanou vládou na čele s náčelníkom.
Slobodný štát Kongo (18701908).
Európske objavovanie a ovládnutie Konga prebiehalo medzi zhruba od 1870 do 20. rokov 20. storočia – prvé sirom Henry Morton Stanleyom, ktorého sponzoroval belgický kráľ Leopold II., ktorý túžil po Kongu ako kolónii. Ako predsedovi Association Internationale Africaine poštval jedného európskeho rivala proti druhému. Formálne získal teritórium Kongo na konferencii v Berlíne v roku 1885. Leopold urobil z územia svoj vlastný majetok a pomenoval ho Slobodný štát Kongo. Leopoldov režim začal podnikať rôzne projekty ako napríklad stavbu železnice, od pobrežia do Leopolvillu (dnes Kinshasa), ktorej dokončenie trvalo roky. Takmer všetky tieto projekty boli zamerané na to čo najväčšie vyťaženie kapitálu z kolónie čo malo za následok surové vykorisťovanie Afričanov. V „Slobodnom štáte“ bolo lokálne obyvateľstvo brutalizované kvôli gume v dôsledku rastúceho trhu s gumenými pneumatikami. Na predaji gumy zarobil Leopold obrovskú sumu peňazí, vďaka čomu postavil mnoho budov v Bruseli a Ostende na oslavu jeho osoby a krajiny. Medzi rokmi 1885 a 1908 zahynul milión Konžanov v dôsledku vykorisťovania a chorôb. Vládna komisia neskôr prišla k záveru, že populácia v Kongu sa počas tohto obdobia zmenšila možno o polovicu, ale až do roku 1920 nebolo v Kongu urobené žiadne systematické sčitanie ľudu . Na presadenie výrobných kvót na gumu bola povolaná Force Publique (FP). FP bola armáda, ale jej cieľ nebol brániť krajinu ale terorizovať domorodých obyvateľov. FP praktizovala usekávanie rúk ako donucovací prostriedok na vynútenie splnenia kvót. Činnosť úradov v Slobodnom štáte Kongo vzbudila medzinárodnú kritiku a protesty vedené E.D. Morelom a britským diplomatom Rogerom Casementom, ktorý vo svojom reporte v roku 1904 odsúdil miestne praktiky, a taktiež známym spisovateľom Markom Twainom. Román Josepha Conrada "Srdce Temnoty" sa odohráva v Slobodnom štáte Kongo. V roku 1908 Belgický parlament, po počiatočnom odmietaní, podľahol medzinárodnej kritike (najmä zo strany Veľkej Británie) a prebral od kráľa kontrolu nad územím ako belgickou kolóniou. Od tej chvíle sa stalo Belgickým Kongom spravovaným belgickým parlamentom.
Belgické Kongo (19081960).
Po prevzatí správy belgickou vládou sa podmienky v Kongu zlepšili. Vybrané jazyky Bantu boli vyučované na základných školách, čo bol ojedinelý jav v koloniálnom školstve. Koloniálni doktori do veľkej miery zmiernili šírenie tripanozómy spavičnej. Vláda implementovala rôzne ekonomické reformy, ktoré sa sústredili na zlepšenie infraštruktúry: železníc, prístavov, ciest, baní, plantáží a priemyselných zón. Ale ľudu Konga chýbala politická moc a boli vystavení právnej diskriminácii. Všetky koloniálne zákony boli schvaľované v Bruseli a Leopoldville. Sekretár Belgickej kolónie a generálny guvernér, z ktorých žiadny nebol volený Konžanmi, držali absolútnu moc. Časom v domorodom obyvateľstve narastal odpor voči ich nedemokratickému režimu. V roku 1955 konžská vyššia trieda (tiež nazývaná „évolués“) iniciovala kampaň na ukončenie nerovnosti.
Počas 2. svetovej vojny získala malá konžská armáda niekoľko víťazstiev nad talianskymi jednotkami v severnej Afrike. Belgické Kongo, ktoré malo tiež veľké zásoby uránu, ho dodalo Spojeným štátom, kde bol použitý na výrobu atómových zbraní, ktoré boli zhodené na Hirošimu a Nagasaki v auguste 1945.
Politická kríza (19601965).
V máji 1960 vyhralo voľby Konžské nacionalistické hnutie (MNC – Mouvement National Congolais), vedené Patriceom Lumumbom, ktorý sa následne stal predsedom vlády. Za prezidenta parlament zvolil Josepha Kasa-Vubua zo strany ABAKO (Alliance des Bakongo). Belgické Kongo získalo nezávislosť 30. júna 1960 pod názvom „République du Congo“, Konžská republika. Krátko na to, provincie Katanga a Južný Kasai začali separatistický boj proti novému vedeniu štátu. Väčšina zo 100 000 Európanov, ktorí ostali v krajine, utiekla, čo Konžania využili na výmenu vedenia armády, predtým vedenú Európanmi.
Potom, ako francúzske Stredné Kongo po osamostatnení tiež zvolilo meno Konžská republika, krajiny boli viac známe ako Kongo-Léopoldville a Kongo-Brazzaville, podľa hlavných miest.
5. septembra 1960 bol Lumumba Kasa-Vubuom zosadený z postu predsedu vlády, čo ale vyhlásil za neústavný čin a tak začala politická kríza. Medzičasom si však Lumumbom dosadený veliteľ konžskej národnej armády získal jej lojalitu podplácaním, pričom použil financie, ktoré získal od USA a Belgicka, ktoré podporovali Mobutua, ktorý by tak odvrátil hrozbu premeny Konga na socialistický štát v sfére vplyvu Sovietskeho zväzu. Mobutu s pomocou CIA zorganizoval puč a zosadil Lumumba a Kasa-Vubua, ktorí boli uvrhnutí do domáceho väzenia, strážení vojakmi OSN a vyhnal všetkých sovietskych poradcov. Krátko na to podpredseda vlády Antoine Gizenga zostavil vo východnej časti krajiny rivalskú vládu podporovanú pro-Lumumbovskými silami.
na území bývalého Belgického Konga vznikli 4 rôzne režimy:
27. novembra sa Lumumbovi podarilo utiecť zo zajatia, no krátko na to ho chytili a 17. januára 1961 ho na radu Belgičanov, ktorí spolu s USA mali záujmy na medených a diamantových baniach v Katange a Kasai, dal Mobutu popraviť. S pomocou OSN bola krátko na to násilne ukončená existencia aj ostatných separatistických režimov.
Ústavné referendum po Mobutuovom puči v 1965 vyústilo v zmenu názvu na Demokratická republika Kongo, no v 1971 sa názov opäť zmenil na Republika Zair.
Zair (19711997).
Nový prezident Mobutu Seke Seko mal podporu západného bloku pre svoj postoj ku komunizmu. Založil systém jednej strany a vyhlásil sa hlavou štátu. Periodicky usporadúval voľby, v ktorých bol jediným kandidátom. Aj keď sa dosiahol relatívny mier a stabilita, Mobutuov režim bol vinný z nemála porušení ľudských práv, politických represálií, kultu osobnosti a korupcie. Mobutu musel byť zobrazený na každej bankovke, jeho portréty museli byť vo všetkých verejných budovách, vo väčšine obchodov a na všetkých billboardoch. Pre obyčajných ľudí bolo zvykom nosiť jeho podobizeň aj na šatách.
Korupcia sa stala tak zjavnou, že vzniklo pomenovanie „Zairská choroba“, vraj ho dokonca vymyslel Mobutu sám. V roku 1984 bol odhad výšky jeho konta v švajčiarskej banke 4 miliardy dolárov, čo bola suma vo výške národného dlhu Zairu. Medzinárodná pomoc, najčastejšie vo formách pôžičiek, obohacovala Mobutua, zatiaľ, čo sa infraštruktúra rozpadávala a zostala z nej iba štvrtina oproti stavu z roku 1960. Zair sa stal „kleptokraciou“ vďaka tomu, ako Mobutu a jemu blízki ľudia rozkradáli štát.
V rámci kampane afrického nacionalizmu premenoval v rokoch 19661970 mestá: Léopoldville sa premenovalo na Kinshasa, Stanleyville na Kisangani, Elisabethville na Lubumbaši, a Coquihatville na Mbandaka. V roku 1971, Mobutu premenoval krajinu na Republika Zair, čo bola štvrtá zmena za 11 rokov a šiesta celkovo. Taktiež premenoval rieku Kongo na Zair. Premenoval sa aj sám Mobutu a to na Mobutu Sese Seko Kuku Ngbendu Wa Za Banga (čo znamená „najsilnejší bojovník, ktorý vďaka jeho vytrvalosti a nepružnej vôle vyhrať, musí ísť od dobytia k dobytiu, zanechávajúci oheň v jeho stopách“).
Počas 70-tych a 80-tych rokov bol Mobutu niekoľkokrát pozvaný do USA, kde sa stretol s prezidentmi Nixonom, Reaganom, či Bushom, no po rozpade ZSSR vzťahy Mobutua s USA ochladli, nakoľko nebol už potrebný ako spojenec v studenej vojne.
Oponenti v Zaire medzitým zvýšili požiadavky pre reformy. To donútilo Mobutua vyhlásiť tretiu republiku v roku 1990, ktorej ústava mala vydláždiť cestu k demokratickým reformám. Reformy sa ale ukázali byť len kozmetickými. Mobutu pokračoval vo vládnutí až ho konflikt v roku 1997 donútil utiecť zo Zairu. Následne štát premenovali späť na Demokratickú republiku Kongo, keďže názov Zair bol úzko spätý s bývalou vládou Mobutua.
Geografia.
Kongo sa nachádza v srdci subsaharskej Afriky. Hraničí (v smere hodinových ručičiek od juhozápadu) s Angolou, Atlantickým oceánom, Kongom, Stredoafrickou republikou, Južným Sudánom, Ugandou, Rwandou, Burundi, Tanzániou prostredníctvom jazera Tanganika a Zambiou. Krajina leží medzi rovnobežkami 6° severnej zemepisnej šírky a 14° južnej zemepisnej šírky a medzi poludníkmi 12° východnej zemepisnej dĺžky a 32° východnej zemepisnej dĺžky. Krajinou prechádza rovník, pričom tretina krajiny ležia na severnej a dve tretiny na južnej pologuli. Rozloha Konga () presahuje kombinovanú rozlohu Španielska, Francúzska, Nemecka, Švédska a Nórska.
Administratívne členenie.
Kongo je rozdelené na 10 provincií a mestskú provinciu hlavného mesta:
Kultúra.
Jazyky.
Úradným jazykom je francúzština. Štyri najrozšírenejšie jazyky sú oficiálne uznané ako tzv. "národné jazyky" (francúzština: "Langues nationales"): lingalčina (severozápad a Kinshasa), kikongo (juhozápad), swahilčina (východ) a lubčina (juh). Okrem týchto sa na území štátu používa 200 až 400 miestnych jazykov.
Náboženstvo.
Podľa štatistiky z roku 2014 je náboženská príslušnosť nasledujúca: rímski katolíci 29,9 %, protestanti 26,7 %, ďalšie kresťanské cirkvi 36,5 %, kimbanguisti 2,8 %, moslimovia 1,3 %, ostatné menej zastúpené náboženstva 1,2 %, bez vyznania 1,3 %, nešpecifikovaných 0,3 %. Okrem v zásade nekonfliktných nových afrických cirkví sa v regióne tiež zrodili africké kresťanské cirkvi s vyhrotenejšími postojmi, ktoré napríklad hlásali, že Boh by k Afričanom určite neposlal bielych kazateľov, ktorí im nerozumejú, a tak boli ku katolíckemu i protestantskému kresťanstvu veľmi podozrievavé. Tak bol v roku 1921 vo vtedajšom Belgickom Kongu založený kimbangizmus – nové kresťanstvo vyznávané veriacimi Cirkvi Ježiša Krista na Zemi. Títo kresťania vyznávajú, že skutočný Ježiš bol čiernej pleti, lebo Ježiš bielej pleti by nebol určený im. Podľa afrikanistu O. Havelku vyznáva v demokratickom Kongu mnoho kresťanov (naprieč denomináciami) zároveň niektoré z lokálnych tradičných náboženstiev (viacpočetná náboženská identita), prípadne synkretizmus kresťanstva a tradičného náboženstva. Rozšírený je kult predkov, prítomné je náboženstvo bwiti a náboženské fenomény ako Nkisi Nkondi. V krajine je tiež rozšírené africké čarodejníctvo, najmä vo formách azande, kindoki a tfu. Čarodejníctvo je chápané ako pálčivý spoločenský problém. V krajine sú tiež tzv. vyhľadávači čarodejníkov.

</doc>
<doc id="3974" url="https://sk.wikipedia.org/wiki?curid=3974" title="Kongo (Brazzaville)">
Kongo (Brazzaville)

Kongo, dlhý tvar Konžská republika (1970 – 1992: "Konžská ľudová republika"), je štát v Afrike. Hraničí so Stredoafrickou republikou a Kamerunom na severe, s Gabonom na západe a na juhu a východe s Konžskou demokratickou republikou. Hlavné mesto Brazzaville je zároveň najväčším mestom krajiny.
Kongo sa nachádza v centrálno-západnej časti subsaharskej Afriky, na rovníku. Leží medzi 4. rovnobežkou severnej zemepisnej šírky a 5. rovnobežkou južnej zemepisnej šírky a 11. poludníkom východnej zemepisnej dĺžky a 19. poludníkom východnej zemepisnej dĺžky. Má krátke pobrežie pri Atlantickom oceáne.
Hlavné mesto Brazzaville, sa nachádza na rieke Kongo, na juhu krajiny, takmer naproti Kinshase, hlavnému mestu Konžskej demokratickej republiky.
Na juhozápade štátu je pobrežná rovina, ktorého hlavným vodným tokom je rieka Kouilou-Niari, centrálna časť krajiny sa skladá z centrálnej náhornej plošiny. Lesy sú čoraz intenzívnejšie využívané a ich rozloha klesá.
Vzhľadom na to, že sa štát nachádza na rovníku, tak podnebie v priebehu roka nevykazuje výraznejšie odchýlky. Vzduch má vysokú vlhkosť a priemerná denná teplota je 24 °C a nočná všeobecne medzi 16 a 21 °C. Priemerné ročné zrážky sa pohybujú od na juhu v údolí Niari do v centrálnej časti krajiny. Obdobie sucha je od júna do augusta, ale vo väčšine krajiny sú až dve zrážkové maximá. Jedno v období marca až mája a druhé v septembri až novembri.
Obyvateľstvo.
Väčšinu obyvateľov tvoria príslušníci bantuských kmeňov: Bangovia, Lingalovia, Konžania, Mbetovia, Mbošovia a Tekovia a ďalší tvoria 96 % konžskej populácie. Pygmejovia (napr. Jakovia a Monzombovci) a Adamaviti-Ubangovci (Ngbakovia a Mbanzovia) a ostatní tvoria zvyšné 4 %. Úradným jazykom je francúzština.
Náboženstvo.
Podľa štatistiky z roku 2007 je náboženská príslušnosť v Kongu nasledovná: rímski katolíci 33,1%, kresťanské obrodenecké skupiny 22,3% protestantizmus 19,9%, salutizmus 2,2%, moslimovia 1,6%, kimbangizmus 1,5% ďalšie náboženstva 8,1%, bez vyznania alebo nezistené 11,3%. Iná štatistika z roku 2020 uvádza podobné čísla, avšak v ďalších náboženstvách rozoznáva tradičné náboženstvo v počte 2,7 %. Okrem v zásade nekonfliktných nových afrických cirkví sa v regióne tiež zrodili africké kresťanské cirkvi s vyhrotenejšími postojmi, ktoré napríklad hlásali, že Boh by k Afričanom neposlal bielych kazateľov, ktorí im nerozumejú, a tak boli ku katolíckemu i protestantskému kresťanstvu veľmi podozrievavé. Tak bol v roku 1921 v tejto oblasti založený kimbangizmus – nové kresťanstvo vyznávané veriacimi Cirkvi Ježiša Krista na Zemi. Títo kresťania vyznávajú, že skutočný Ježiš bol čiernej pleti, lebo Ježiš bielej pleti by nebol určený im. Podľa afrikanistu O. Havelku vyznáva v Kongu mnoho kresťanov (napríklad denomináciami) zároveň niektoré z lokálnych tradičných náboženstiev (viacpočetná náboženská identita), prípadne synkretizmus kresťanstva a tradičného náboženstva. Rozšírený je kult predkov, prítomné je (pôvodné pygmejské) náboženstvo bwiti, náboženské fenomény ako Nkisi Nkondi a rozličné tradičné bantuské náboženstvá, ktorých spoločným menovateľom je viera v najvyššieho Boha, ktorý bol pôvodne ľuďom blízko, avšak pre neposlušnosť ľudí sa vzdialil. Podľa ústne tradovaného bantuského príbehu najvyšší Boh vyslal chameleóna, aby ľuďom zvestoval ich nesmrteľnosť, avšak chameleón šiel veľmi pomaly a predbehla ho jašterica, ktorá niesla opačné posolstvo, totiž, že ľudia sú smrteľní a čaká ich horký koniec, a pretože jašterica doručila svoju správu , stalo sa, že ľudská prirodzenosť sa stala smrteľnou. Etnikum Bushongo žijúci na brehoch rieky Kongo vyznáva Boha stvoriteľa menom Bumba, ktorý v minulosti existoval sám v prapôvodnej temnote vesmíru nad nekonečnými vodami; raz ochorel a vyzvracal slnko, hviezdy, krajinu, zvieratá a nakoniec ľudí – stvorenie neskôr dokončili traja Bumbovi synovia. V Kongu je tiež rozšírené africké čarodejníctvo.

</doc>
<doc id="3975" url="https://sk.wikipedia.org/wiki?curid=3975" title="Kostarika">
Kostarika

Kostarika (po španielsky a zastarano aj po slovensky: "Costa Rica"), dlhý tvar Kostarická republika, je štát v Strednej Amerike. Susedí s Nikaragou na severe a Panamou na juhovýchode, Tichým oceánom na západe a na východe s Karibským morom. Hlavným a najväčším mestom je San José. Počet obyvateľov je okolo 4,9 milióna, z toho 300 tisíc žije v hlavnom meste. 
Kostarika bola prvá krajina na svete, ktorá zrušila svoju armádu v roku 1949, aby mohla financie použiť do vzdelania.
Od roku 2020 je členským štátom OECD.

</doc>
<doc id="3976" url="https://sk.wikipedia.org/wiki?curid=3976" title="Chorvátsko">
Chorvátsko

Chorvátsko (), dlhý tvar Chorvátska republika, je štát v juhovýchodnej Európe ležiaci v severozápadnej časti Balkánskeho polostrova a na pobreží Jadranského mora. Kedysi patrilo monarchii Habsburgovcov, neskôr bolo súčasťou Juhoslávie. Nezávislosť získalo v roku 1991.
Poloha.
Nachádza sa v juhovýchodnej Európe, na Balkánskom polostrove, na brehu Jadranského mora a na mnohých ostrovoch v Jadranskom mori. Patria mu dve tretiny kamenistého pobrežia Jadranského mora (polostrov Istria a Dalmácia).
Dejiny.
Pozri aj: Dejiny Juhoslávie, Vojna v Chorvátsku
Obyvateľstvo.
Podľa sčítania ľudu z roku 2001 v Chorvátsku žije 4 437 460 obyvateľov, z toho je 2 301 560 žien a 2 135 900 mužov.
Priemerný vek je 39,3 (muži 37,5, ženy 41,0). Priemerná dĺžka života je 75 rokov, gramotných je 98.5% obyvateľov. Priemerný ročný prírastok obyvateľstva: 0,40 % v roku 1992 (z 0,82 % v r. 1948).
Národnostné zloženie.
V roku 2001:
Administratívne členenie.
Chorvátsko sa od roku 1992 delí na 21 žúp a tie sa delia na opčiny (v priemere okolo 10 – 20), ktoré majú podobné postavenie ako slovenské obce.
Cestovný ruch.
Najčastejšie navštevovanými miestami alebo mestami je Split, Dubrovnik, Biograd na Moru, Zadar, Pula, Opatija, Vodice, Šibenik, Novi Vinodolski, Makarská.
Doprava.
V Chorvátsku sa v roku 2006 nachádzalo ciest, bolo spevnených, z toho bolo diaľnic (autoceste). Od vyhlásenia nezávislosti v roku 1991 Chorvátsko veľmi pokročilo v stavbe diaľnic. Väčšina diaľničných úsekov, okrem obchvatu Záhrebu, je spoplatnená.
Diaľničné úseky:

</doc>
<doc id="3977" url="https://sk.wikipedia.org/wiki?curid=3977" title="Kuba">
Kuba

Kuba, dlhý tvar Kubánska republika, je štát v Karibskom mori. Je členom OSN.
Geografia.
Kuba má významnú geografickú polohu a ovláda značnú časť amerického stredomoria. Hlavné a zároveň aj najväčšie mesto je Havana (La Habana). Od Floridy ju na západe delí iba široký Floridský prieliv. Od polostrova Yucatán široký Yucatánsky prieliv, od ostrova Haiti na východe prieliv Paso de los Vientos, od Bahamských ostrovov na severovýchode Bahamský prieliv a na juhu sa približuje Jamajke na vzdialenosť . Rozprestiera sa na najväčšom ostrove Veľkých Antíl. Na hlavný ostrov pripadá 94 % územia. Má pretiahnutý tvar je dlhý a 31 až široký. Ďalej sa rozprestiera na 1 600 väčších či menších ostrovoch. Celková plocha štátu je ;. Pobrežie s celkovou dĺžkou je značne členité, zväčša ploché, močaristé, len na juhovýchode strmé a neprístupné.
Najbližšími susedmi Kuby sú Bahamy a USA na severe, Haiti na východe, Jamajka a Británii patriace Kajmanie ostrovy na juhu a Mexiko na západe. Povrch Kuby je prevažne mierne zvlnená pahorkatina. Menšiu časť územia tvorí (najmä pobrežná) nížina. Najvyšším vrchom je Pico Turquino (). Najdlhšou riekou je rieka Canto ().
Podnebie Kuby je tropické, pasátové, s presne vymedzeným obdobím dažďov. Priemerná teplota najteplejšieho mesiace v roku t. j. júl je 27 °C a teplota najchladnejšieho mesiaca t. j. január je 23 °C. Teplotné minimá sa pohybujú pod 5 °C a maximá dosahujú 40 °C. Dlhodobý ročný priemer teploty je 25,5 °C. Východné a severovýchodné pasáty prinášajú vlahu a vytvárajú v pohoriach vlhkú náveternú a suchú záveternú stranu. Obdobie dažďov trvá od mája do októbra (75 % ročného úhrnu zrážok). Najsuchší mesiac je február. Ročný priemerný počet zrážok je . Najviac zavlažované je východné pobrežie kde spadne ročne až zrážok. To zapríčiňuje vysokú vlhkosť vzduchu asi 70 – 80 %. Severozápadnú časť často postihujú víchrice a hurikány, asi 10 ročne, ktoré spôsobujú značné škody. Prichádzajú pravidelne z Karibského mora, alebo vznikajú na prehriatej hladine blízkeho Atlantiku. Niekedy hurikán zasiahne more, ktoré sa rozbúri a veľké vlny spôsobujú veľké straty. Najničivejšie vlny zaznamenali 9. septembra 1932 keď obrovské rozbúrená vlna zničila celé Santa Cruz del Sur.
Dejiny.
28. októbra 1492 ostrov objavil Krištof Kolumbus. Práve tu sa prvýkrát Európania stretli s fajčením tabaku. Našli tu nové plodiny ako napr: bavlnu, fazuľu, mames (sladké zemiaky), kukuricu atď. Na jar roku 1494 pri svojej druhej ceste do Nového sveta navštívil Kolumbus zátoku Guantánamo, ktorú nazval Puerto Grande.V roku 1511 sa začala španielska kolonizácia, ktorá prišla z Haiti. Tá sa skončila v roku 1898 po španielsko-americkej vojne a prešla pod kontrolu Spojených štátov. O štyri roky vyhlásila nezávislosť. Na začiatku tridsiatych rokov dvadsiateho storočia zúrili na Kube boje medzi skupinami cukrových monopolov a skupinami ovocinárskych monopolov, keď obe boli v područí amerických monopolistov. V priamej súvislosti s týmito v podstate konkurenčnými bojmi kapitalistických dravcov tu neraz dochádzalo k vtedajším typickým juhoamerickým "pronuncianmentám" a pučom v záujme tej či onej skupiny. Zavedení obyčajní ľudia, ktorí vtedy ešte nie vždy chápali pravú podstatu a charakter takýchto "revolúcií" sa neraz nazdávali, že bojujú za sociálne práva svojho ľudu.
V roku 1952 sa dostal k moci diktátor Fulgencio Batista. No 1. januára 1959 bol Batista zvrhnutý revolucionárskou skupinou vedenou dvadsaťsedemročným Fidelom Castrom Ruzom. Kuba sa stala socialistickým štátom po tom, ako bola nastolená revolučná vláda a jej predsedom sa stal Fidel Castro, ktorý bol v tejto funkcii až do roku 2008, kedy odstúpil a túto funkciu po ňom prebral jeho brat Raúl Castro. 
Pôvodné indiánske obyvateľstvo tvorili kmene Siboneyov a Guanajatabeycov, žili najmä na pobreží a živili sa rybolovom. V 7. – 9.stor. sa prisťahovali na Kubu skupiny Aravakov, ktoré potlačili domáce obyvateľstvo. Po dobytí Kuby Španielmi, Indiáni v dôsledku krutého zaobchádzania a privezených chorôb postupne vymierali. V roku 1532 ich to bolo len 5000. V súvislosti s rozvojom plantážnictva sa však prejavil nedostatok pracovných síl; španielski veľkostatkári ho riešili dovozom čiernych otrokov z Afriky na Kubu. Od roku 1792 do roku 1817 zvýšil sa počet černochov a mulatov zo 119 000 na 315 000 takže tvorili 65 % všetkého obyvateľstva. Od roku 1780 do roku 1880 privliekli na Kubu takmer milión čiernych otrokov, tí tvorili väčšinu kubánskeho obyvateľstva. Po zrušení otroctva v roku 1886 vzrástla emigrácia bieleho obyvateľstva zo Španielska. Onedlho pracovalo na plantážach cukrovej trstiny už 45 000 bielych robotníkov. Prisťahovalectvo zo Španielska pokračovalo aj neskôr: v r. 1919 – 1931 ich prišlo na Kubu 300 000. Dnes prevláda na Kube biele obyvateľstvo.
Oficiálnymi sviatkami sú: Deň nezávislosti (1. január) - je to pripomienka revolúcie a štátneho prevratu v roku 1959, Sviatok práce (1. máj), Deň matiek (druhá májová nedeľa), Deň začiatku vojny za nezávislosť od Španielska (10. október). Kresťanské sviatky boli dlho neoficiálne a slávili sa iba v kruhu rodiny, zmenilo sa to však v roku 1998 (v prípade Vianoc) a v roku 2012 (Veľká Noc) po návštevách pápežov Jána Pavla II. a Benedikta XVI.
Ekonomika.
Ekonomika Kuby je riadená štátom a do rozpadnutia ZSSR v roku 1991 s ním bola v úzkom partnerskom zväzku. Naopak, Spojené štáty uvalili na Kubu politické aj ekonomické embargo. Po roku 1991 sa orientuje najmä na obchodovanie s Čínou. V hospodárstve Kuby dlho viedlo poľnohospodárstvo. Pred rokom 1990 patrila Kuba medzi troch najväčších pestovateľov cukrovej trstiny na svete. Známy kubánsky rum sa vyrábal práve z nej. Veľa cukru sa vyvážalo do Sovietskeho zväzu, po jeho rozpade výroba i vývoz cukru poklesli. Ďalej sa vyváža rum, pomaranče, grapefruity, cigary, lieky, cigarety, káva, ananás, mango a avokádo. Kuba má veľké zdroje nerastných surovín napríklad rúd chrómu, niklu, kobaltu a medi. Nemá však zdroje energie a palivá. Ložiská ropy a zemného plynu sú veľmi malé, krátke rieky bez energie. Energetické suroviny Kuba dovážala zo ZSSR.
Veľká časť kubánskeho hospodárstva závisí od remitencií.

</doc>
<doc id="3978" url="https://sk.wikipedia.org/wiki?curid=3978" title="Džibuti">
Džibuti

Džibuti je hlavné mesto Džibutska.
Prístavné mesto na pobreží Adenského zálivu založil až v roku 1888 "Eloi Pino" a už o tri roky sa stalo hlavným mestom "Francúzskeho Somálska". Po osamostatnení a vzniku Džibutska sa stalo hlavným mestom krajiny.
Dopravné spojenie zabezpečuje námorný prístav, medzinárodné letisko, železnica vedúca do etiópskej metropoly Addis Abeba, ako aj sieť ciest.

</doc>
<doc id="3979" url="https://sk.wikipedia.org/wiki?curid=3979" title="Dominikánska republika">
Dominikánska republika

Dominikánska republika je štát vo východnej časti ostrova Hispaniola, východne od Haiti. Jeho rozloha je . Hlavné mesto Dominikánskej republiky je Santo Domingo, druhé najväčšie mesto v Karibiku. Dominikánska republika má 9 183 984 obyvateľov. Pobrežie má dĺžku , z ktorých pripadá na biele pieskové pláže.
Povrch je členitý, tvorený vysočinami, úrodnými údoliami a tropickými pralesmi. Centrálne Kordillery sú najvyššie pohorie ostrova, ktoré sa tiahnú od Haiti na juh, popri hlavnom meste Santo Domingo. Súčasťou je aj Pico Duarte, najvyšší vrch v Dominikánskej republike s nadmorskou výškou (počas zimných období býva jeho vrchol zasnežený). Súbežne s Centrálnymi Kordillermi prebieha ja pohorie „Septentrional Mountains“, ktoré rozdeľuje atlantické pobrežie od údolia Cibao, ktoré je významné ťažbou zlata. Najmenšie pohorie je pohorie Cordillera Oriental vo východnej časti republiky, okrem neho sa v Dominikánskej republike nachádzajú aj dve ďalšie pohoria Sierra de Bahoruco a Nieba Sierra na juhozápade. Tieto pohoria čiastočne obklopujú slané jazero Lake Enriquillo, ktoré je zároveň aj najnižším bodom v krajine ( pod hladinou mora). Juhovýchodná časť republiky je pokrytá nížinami, typickými výskytom kaktusov a riedkym zaľudnením. Vegetácia je veľmi rôznorodá. Tak ako na ostatných ostrovoch Karibiku sa tu nenachádzajú žiadne veľké divé zvieratá, jedovaté hady a pavúky.
Podnebie.
Podnebie je tropické s charakteristikami prímorských oblastí. Priemerné teploty sú 23 °C v ranných hodinách a 32 °C okolo obeda. Teploty v priebehu roka len zriedkakedy klesajú pod 16 °C. V období od júna do novembra sa v Dominikánskej republike môžu vyskytnúť hurikány, vrchol sezóny predstavuje august a september. Obdobie dažďov dosahuje vrchol od mája do júla a od októbra do novembra.
Obyvateľstvo.
Dominikánska republika má 7 988 766 obyvateľov (júl 1998), z toho 2 000 000 žijú v hlavnom meste Santo Domingo. Na 1 000 narodení pripadá 44 úmrtí. 60 % obyvateľstva tvoria mulati, 35% černosi a 5 % belosi. Vyše 90 % sa hlási k rímskokatolíckej a evanjelickej cirkvi a asi 2 % vyznávajú špiritizmus.
Jazyk.
Oficiálny jazyk je španielčina, ktorú sem prinesli kolonizátori. V súčasnosti je vďaka rozvinutému turizmu rozšírená aj angličtina a však len v turistických centrách a veľkých mestách. Miestny dialekt je založený na španielskych a afrických jazykoch a nazýva sa dominikánska španielčina.
Kroj.
Mužský dominikánsky kroj sa nazýva manguera a ide o košeľu s dlhým rukávom a sivé alebo biele nohavice voľného strihu, ktoré sú často vyrobené z ľahkých materiálov. Košeľa chacabana a klobúk sombrero de yarey, prípadne klobúk panama, sú taktiež tradičným mužským oblečením v Dominikánskej republike. Krojom dominikánskych žien sú dlhé padavé šaty, ktoré majú navrchu volán so záhybmi a v spodnej časti viac volánov tvoriacich veľkú „štruktúru“ látky. Šaty sú vo farbách krajiny a prevláda na nich biela farba, kontrastujúca s červenou a modrou farbou. 
Dejiny.
Pôvodne bol ostrov Hispaniola osídlený Tainmi – priateľskými indiánmi. V roku 1492 sa na ostrove vylodil Krištof Kolumbus. Taini predpokladali, že ide o nadprirodzených ľudí a preto sa správali veľmi dôverčivo a priateľsky a poskytovali Španielom, všetko čo žiadali. Tí z ostrova spravili svoju kolóniu, pôvodné obyvateľstvo takmer vyhubili a postupne ho nahradili černošskými otrokmi. 
V roku 1697 pripadla západná časť ostrova Francúzsku a v roku 1795 aj východná časť. V roku 1808 španielsky hovoriaci kreoli vyhnali Francúzov zo svojej časti ostrova, v roku 1821 sa Haiťanom v povstaní proti Španielom opäť podarilo ovládnuť územie Dominikánskej republiky, v roku 1844 však bola vyhlásená nezávislosť. V rokoch 1861 – 1865 bola krajina opäť pod španielskou nadvládou, po opätovnom získaní nezávislosti trpela krízami z neustále sa meniacej politickej situácie a postupne sa dostávala pod moc USA. Z tohto pohľadu bola veľmi významná aj pôžička 20 miliónov dolárov od USA, ktoré si tak zabezpečili kontrolu nad colnou politikou a v rokoch 1917 – 1940 aj nad štátnymi financiami.
V roku 1930 sa vlády ujal diktátor Rafael Leonidas Trujillo Molina a vládol až do roku 1961. Vo voľbách bol zvolený Juan Bosch, ten bol však v roku 1963 zosadený a vystriedaný Reidom Caprale, ktorý bol zosadený v roku 1965. V slobodných voľbách v roku 1966 sa k moci dostal Joaquin Balaguer, ktorý bol opätovne zvolený aj v ďalších 3 voľbách a vládol až do roku 1978. V tomto roku sa prezidentom stal Antonio Guzmán. V roku 1982 bol zvolený Salvador Jorge Blanco. V roku 1990 sa moci opäť ujal Balaquer.
Politika.
Dominikánska republika je nezávislá, demokratická republika s mocou rozdelenou medzi nezávislú výkonnú, legislatívnu a súdnu zložku. Legislatíva Dominikánskej republiky je založená na legislatíve Francúzska.
Prezident menuje kabinet, schvaľuje zákony vydané legislatívou a je vrchným veliteľom ozbrojených síl. Prezident a viceprezident sú volení priamou voľbou na štvorročné obdobie.
Legislatívnu moc reprezentuje dvojkomorový Národný kongres – Senát (30 členov, za každú provinciu 1 a jeden za okres hlavného mesta) a Komora zástupcov (145 členov). Prezidentské voľby sa konajú v rokoch deliteľných štyrmi, parlamentné a komunálne voľby sa konajú v párnych rokoch nedeliteľných štyrmi.
Administratívne členenie.
"Pozri: Provincia (Dominikánska republika) a Obecný obvod#Dominikánska republika"
Ekonomika.
Dominikánska republika je primárne zameraná na poľnohospodárstvo, priemysel a veľká časť príjmov je závislá na turizme. Najrozšírenejšie poľnohospodárske plodiny sú cukrová trstina, káva, kakao, tabak, bavlna, ryža, banány, zemiaky, kukurica a mliečne produkty. V súčasnosti väčšina obyvateľov pracuje v službách(najmä turizmus) a poľnohospodárstve. 
Dominikánska republika vyváža najmä textil, zlato, striebro, nikel, cigary, tabak, kakao, cukor, čerstvé aj spracované ovocie a zeleninu, kvety a tropické rastliny. Hlavné dovážané tovary sú ropa, automobily a iné vozidlá, drevo, farmaceutické výrobky, potraviny.
Po období ekonomického chaosu a stagnácie počas osemdesiatych a deväťdesiatych rokov, kedy miera inflácie dosiahla 100%, nastúpila Dominikánska republika éru zvyšovania ekonomického rastu.
Mena.
Dominikánske peso (RD$) je národnou menou krajiny, aj keď sa akceptuje aj americký dolár, hlavne v obchodoch pre turistov a hoteloch. Na začiatku sa hodnota pesa vyrovnala doláru, v roku 1993 bol dolár asi 14 peso, v roku 1998 už asi 16.00, v 2002 20, ale v roku 2003 už takmer 55 a 2004 37, v roku 2005 to bolo 29,90 peso za dolár. Jedno peso = 100 centavos. Papierové bankovky sa vydávajú v nominálnych hodnotách 5P, 10P, 20P, 50P, 100P, 500P, 1000P a 2000P. Mince majú hodnoty 5P a 1P. V hoteloch a niektorých obchodoch je možné platiť v dolároch, aj keď to nie je legálna mena.
Turizmus.
Je najvýznamnejším odvetvím v Dominikánskej republike. Mestá, horské a pobrežné hotelové komplexy ponúkajú množstvo možností ubytovania. V spojení s bohatou kultúrou, možnosťou športovania, a bielymi plážami lemovanými palmami, to prináša Dominikánskej republike dobrú pozíciu medzi ostatnými turistickými destináciami. Turizmus sa vo veľkej miere sústreďuje na pobreží na severe, východe, juhovýchode a juhozápade. Najnavštevovanejšie letoviská sú Puerto Plata, Punta Cana, Sosúa, Cabarete, Costa Verde, Cofresí, Costambar.
Školstvo.
V Dominikánskej republike funguje systém verejného a súkromného vzdelávania, zahrňujúci 2 000 000 detí. Škôlky sú v krajine len súkromné, ale základné, stredné a vysoké školy sú aj verejné aj súkromné. Verejná vysoká škola Universidad Autónoma de Santo Domingo bola založená v roku 1538 a súkromná Universidad Dominicana O&amp;M bola založená v roku 1966. 17 % obyvateľstva je negramotných.
Infraštruktúra.
Dominikánska republika má dobre rozvinuté pozemné komunikácie, medzi hlavné dopravné ťahy patrí diaľnica Santo Domingo – Santiago (spája sever a juh) a diaľnica Santo Domingo – San Cristobal (západ a juh). Vo výstavbe sú komunikácie spájajúce hlavné mesto a juh krajiny. 
V krajine sa nachádza niekoľko medzinárodných letísk, konkrétne v Santo Domingu (Las Américas a La Isabela), Puerto Plate, La Romane, Punta Cane, Santiagu, Barahone a Samane.

</doc>
<doc id="3980" url="https://sk.wikipedia.org/wiki?curid=3980" title="Ekvádor">
Ekvádor

Ekvádor (staršie názvy pozri nižšie), dlhý názov Ekvádorská republika, je štát v Južnej Amerike. Ekvádor leží na severozápade Južnej Ameriky. Jeho západné pobrežie v dĺžke viac než 2200 kilometrov obmýva Tichý oceán. Ekvádor hraničí s Kolumbiou a s Peru. Jeho súčasťou je aj známe súostrovie Galapágy, nachádzajúce sa asi 1 000 km západne od pobrežia.
Názov.
Slovenské podoby krátkeho tvaru názvu tohto štátu sú resp. boli:
Dejiny.
Vyspelé domorodé kultúry prosperovali v Ekvádore dávno predtým, ako bola táto oblasť dobytá Inkami v 15. storočí. Sobášom sa oblasť Quita stala súčasťou Inkskej ríše. Atahualpa, jeden zo synov inkského vládcu, sa narodil v Quite. Ale nezdedil ríšsku korunu, pretože vládca mal ďalšieho syna Huascara, narodeného v Cuscu, hlavnom meste Inkskej ríše. Preto bola ríša rozdelená na dve: Atahualpa dostal sever s hlavným mestom Quito a Huascar zdedil juh s hlavným mestom Cusco. V roku 1531 dobyvatelia pod velením F. Pizarra prenikli do Inkskej ríše vďaka občianskej vojne v tejto ríši. Atahualpa sa chcel spojiť so Španielmi, poraziť Huascara a vládnuť nad zjednotenou Inkskou ríšou. Španieli sa usadili v pevnosti Cajamarca, zajali Atahualpu a a držali ho vo väzení kvôli výkupnému. Aby si zabezpečil prepustenie, dal Atahualpa naplniť sálu po okraj zlatom. Počas svojho väzenia dal Atahualpa zavraždiť svojho nevlastného brata Huascara v Cuzcu. Nato Španieli ovládli Inkskú ríšu. Napriek obkľúčeniu a početnej prevahe obliehateľov, Španieli popravili Atahualpu. Aby unikli z obkľúčenia v pevnosti, vypálili Španieli zo všetkých kanónov a prelomili línie rozzúrených Inkov. V nasledujúcich rokoch sa španielski kolonisti stali novou elitou sústreďujúcou svoje sily v Peru.
Domorodé obyvateľstvo bolo zdecimované v prvých desaťročiach španielskej vlády chorobami v čase, keď boli pôvodní obyvatelia nútení k práci nazývanej "encomienda" pre španielskych zemepánov. V roku 1563 sa Quito stalo sídlom kráľovskej "audiencie" (administratívnej oblasti) Španielska a súčasťou Španielskeho vicekráľovstva Peru so sídlom v Lime.
Po skoro 300 rokoch španielskej kolonizácie bolo Quito mestom s cca. 10 000 obyvateľmi a až v roku 1822 sa Ekvádor spojil s Republikou Veľká Kolumbia Simona Bolívara, a v roku 1830 sa stal hlavným mestom nezávislej republiky Ekvádor.
Celé 19. storočie bolo poznamenané nestabilitou s rýchlou výmenou vládcov. Konzervatívec Gabriel Garcia Moreno zjednotil krajinu v rokoch 1860 s podporou rímskokatolíckej cirkvi. Koncom roka 1800 dopyt po kakau previazal hospodárstvo na vývoz tejto komodity a viedol k migrácii z náhorných plošín do poľnohospodárskej oblasti na pobreží.
Pobrežná liberálna revolúcia v roku 1895 pod vedením Eloy Alfaro obmedzila moc duchovenstva a toto liberálne krídlo si udržalo moc až do vojenského prevratu v roku 1925. Roky 1930 a 1940 boli poznamenané populistickými politikmi, ako napríklad päťnásobným prezidentom menom José María Velasco Ibarra.
Nadvláda nad oblasťou Amazonu viedla k dlhotrvajúcim sporom medzi Ekvádorom a Peru. V roku 1941, v čase rýchlo narastajúceho napätia medzi dvoma krajinami, vypukla vojna. Peru tvrdilo, že ekvádorská armáda inváziou obsadila oblasť nárokovanú štátom Peru, kým Ekvádor tvrdil, že inváziu použilo Peru. V júli 1941 bola mobilizovaná armáda. Peru malo v zbrani 11 681 mužov a čelilo zle zásobovaným a slabo vyzbrojeným ekvádorským silám v počte 5 300 vojakov, z ktorých len o niečo viac ako 1 300 bolo umiestnených v južných provinciách. Boje prepukli 5. júla 1941, keď peruánske sily prekročili na viacerých miestach rieku Zarumilla, testujúc silu a umiestnenie ekvádorských pohraničných jednotiek. Nakoniec 23 júla 1941 Peruánci spustili hlavnú inváziu, prekročili rieku Zarumilla a postúpili do ekvádorskej provincie El Oro. V priebehu vojny Peru získalo kontrolu nad celým sporným územím, okupovalo ekvádorskú provinciu El Oro a niektoré časti provincie Loja, približne 6% krajiny, žiadajúc ekvádorskú vládu, aby sa vzdala svojich územných nárokov. Peruánske námorníctvo blokovalo prístav Guayaquil znemožňujúc tak zásobovanie ekvádorských jednotiek. Po niekoľkých týždňoch bojov a pod tlakom USA a mnohých latinsko-amerických krajín boli boje zastavené. Ekvádor a Peru dospeli k dohode formalizovanej v Protokole z Ria , podpísanej 29. januára 1942. Následkom víťazstva Peru získalo sporné územie. Nasledovali ešte dve vojny.
Recesia a ľudové nepokoje viedli k návratu politikov a zásahu domácej armády v 60. rokoch 20. storočia, zatiaľ čo zahraničné firmy ťažili zdroje ropy v ekvádorskej Amazonii. V roku 1972 bolo ukončené vybudovanie Andského ropovodu, ktorý dodával ropu z východu na pobrežie, čím sa z Ekvádora stal druhý najväčší ťažič ropy v Južnej Amerike. V tom istom roku junta zvrhla vládu a zostala pri moci až do roku 1979, keď bolo zavedených viacero demokratických ústavných opatrení. V roku 1982 vláda čelila hospodárskej kríze, charakterizovanej vysokou infláciou, deficitom rozpočtu, padajúcou menou, rastúcou dlhovou službou a nekonkurencieschopným priemyslom, čo viedlo k chronickej nestabilite vlády.
Veľa rokov zlého vedenia štátu, ktoré sa začali zneužívaním štátneho dlhu v 70. rokoch 20. storočia počas vojenského režimu, zanechalo krajinu v podstate v stave bezvládia. V polovici 90. rokov bola vláda Ekvádora charakterizovaná slabou výkonnou mocou, ktorá sa snažila zaliečať vládnucej triede, zastúpenej v zákonodarnom zbore a súdnictve. Poslední 3 demokraticky zvolení prezidenti nedokázali dovládnuť do konca svojho volebného obdobia.
Medzi najpodstatnejšie faktory demokratickej nestability patrí prejavovanie sa domorodého obyvateľstva v úlohe aktívneho účastníka. Obyvateľstvo bolo vedené zlyhaním vlády splniť sľuby týkajúce sa pozemkovej reformy, zníženia nezamestnanosti a historického vykorisťovania statkárskou elitou. Ich hnutie, spolu s pokračujúcim destabilizačným úsilím tak elity ako aj ľavicových hnutí viedlo k zhoršeniu postavenia výkonnej moci. Verejná správa a iné odvetvia vlády poskytujú prezidentovi iba veľmi málo politického kapitálu, s ktorým môže pracovať tak, ako sa to stalo v apríli 2005, keď ekvádorský kongres odvolal prezidenta menom Lucia Gutiérrez. Viceprezident Alfredo Palacio prebral jeho miesto a očakávalo sa, že zostane pri moci až do ďalších riadnych volieb.
Politika.
Politika v Ekvádore sa uplatňuje v rámci prezidentského systému zastupujúceho demokratickú republiku, kde prezident Ekvádora je hlavou štátu, existuje aj predseda vlády a pluralitný systém strán. Výkonnú moc predstavuje vláda. Legislatívna moc je zverená tak vláde, ako aj Národnému kongresu Ekvádoru. Súdnictvo je nezávislé od výkonnej moci a zákonodarného zboru.
Ekvádor často kladie dôraz na multilaterálny prístup k medzinárodným otázkam. Ekvádor je členom OSN (a väčšiny jej špecializovaných agentúr) a členom mnohých regionálnych zoskupení, vrátane Skupiny z Ria, Latinskoamerický ekonomický systém, Latinsko-americkej energetickej organizácie, Latinsko-amerického integračného združenia a Andského paktu.
Ekvádor udržuje úzke vzťahy s USA. V roku 2006 porušenie zmluvy zo strany Occidental, pobočky severoamerickej ropnej spoločnosti, spôsobilo napätie vo vzťahoch USA a Ekvádora. Ekvádorská vláda vyhlásila zmluvu s ropným obrom za neplatnú, čo bolo potom hlavným dôvodom prieťahov v rokovaniach o slobodnom obchode (Free Trade Agreement) medzi oboma krajinami. Zmluva Atpdea čoskoro vyprší, čo znamená, že obchod s USA značne poklesne, a núti Ekvádor, aby sa poobzeral po iných medzinárodných trhoch.
Geografia.
Ekvádor má tri hlavné zemepisné oblasti, plus jednu ostrovnú v Tichom oceáne.
Hlavným mestom Ekvádora je Quito; nachádza sa v provincii Pichincha v horskej časti krajiny. Najväčším mestom je Guayaquil, ležiace v provincii Guayas na pobreží. Cotopaxi, ležiace na juh od Quito, je susediaca provincia toho istého mena. Sopka Cotopaxi sa často mylne považuje za najvyššiu aktívnu sopku sveta, hoci viacero končiarov v severnom Čile a južnom Peru je vyšších a aktívnejších (prinajmenšom v súčasnosti).
Provincie.
Ekvádor je rozdelený na 24 provincií, každá so svojím správnym strediskom. Správne strediská sú uvádzané v zátvorkách.
Hospodárstvo.
Ekvádor má významné zdroje ropy a bohaté poľnohospodárske oblasti. Keďže krajina vyváža hlavne výrobky ako olej, banány, a krevety, fluktuácie cien na svetovom trhu môžu mať podstatný dopad na domáce hospodárstvo. Priemysel je v prevažnej miere zameraný na služby pre domáci trh. Zhoršujúca sa hospodárska výkonnosť v rokoch 1997-98 vyústila do vážnej hospodárskej a finančnej krízy v roku 1999. Kríze predchádzal celý rad vonkajších otrasov, vrátane klimatického fenoménu El Niño v roku 1997, prudký prepad cien ropy v rokoch 1997-98 a nestabilita medzinárodných trhov v rokoch 1997-98. Tieto faktory opisujú neudržateľnú zmes politiky ekvádorskej vlády, zmes veľkých fiškálnych deficitov a expanzívnej peňažnej politiky a následné 7,3% pokles HDP, medziročnú infláciu 52,2 % a 65% znehodnotenie meny v roku 1999, čo viedlo k bezprecedentnému kolapsu splácania zahraničných dlhov v uvedenom roku.
Dňa 9. januára 2000 administratíva prezidenta Jamila Mahuada oznámila svoj úmysel prijať americký dolár ako oficiálnu menu Ekvádora, aby sa vyrovnala s pokračujúcou hospodárskou krízou. Prijatie dolára, namiesto naviazania miestnej meny na dolár, znamená, že výhody razobného pripadnú hospodárstvu USA. Následné protesty viedli k odstráneniu Mahuada z úradu a vymenovaniu viceprezidenta Gustava Noboa za prezidenta. 
Vláda prezidenta Noboa potvrdila záväzok zaviesť USD ako ústredný krok stratégie hospodárskej obnovy. Vláda takisto začala rokovania s Medzinárodným menovým fondom (MMF), vrcholiace dohodnutím 12-mesačného stand-by úveru. Dodatočné politické iniciatívy pozostávajú zo snáh o zníženie vládneho fiškálneho deficitu, zavedenie štrukturálnych reforiem na posilnenie bankového systému a získanie prístupu k trhu súkromného kapitálu. Posilnené vysokými cenami ropy zažilo ekvádorské hospodárstvo mierne ozdravenie v roku 2000, s nárastom HDP predstavujúcim 1,9%. Ale 70 % obyvateľstva žije pod hranicou chudoby, čo je viac ako dvojnásobok miery vykazovanej pred 5 rokmi. Inflácia v roku 2000 zostala vysoká - na 96,1% -, ale miera inflácie trvalo klesá. Mesačná inflácia vo februári 2001 dosahovala 2,9%.
Obyvateľstvo.
Obyvateľstvo Ekvádora je etnicky značne zmiešané. Najväčšiu etnickú skupinu predstavujú mestici, miešanci potomkov španielskych kolonistov a domorodých Američanov, ktorí dosahujú viac ako 65 % obyvateľstva. Domorodí Američania sú druhou najpočetnejšou skupinou a tvoria približne štvrtinu obyvateľstva - okolo 25 %. Bieli sú hlavne španielski kreoli, prvotne španielskeho pôvodu a tvoria 7 %. Malá černošská menšina — vrátane mulatov a zambov, hlavne v oblasti Esmeraldas — predstavuje zvyšok. Domorodých indiánov z kmeňa Shuar tam žije okolo 40 000.
Tropický lesný región východne od Vrchov zostáva stále riedko osídlený a predstavuje iba asi 3% obyvateľstva.
Napriek tomu, že ústava požaduje aby sa 30 % HDP venovalo na vzdelávanie, vláda oznámila cieľ iba 11 % rozpočtu. Odhaduje sa, že výdavky hrubého domáceho produktu (HDP) dosiahnu 4% v roku 2003. UNICEF uvádza gramotnosť 90 %, ale poznamenáva, že táto miera stagnuje už vyše 10 rokov. UNESCO udáva, že iba 87 % učiteľov základných škôl a 72 % stredoškolských učiteľov má príslušné vzdelanie. Systém verejného vzdelávania je bezplatný a školská dochádzka je povinná od veku 5 do veku 14 rokov. Ale ministerstvo školstva uvádza, že len 10 % päťročných má skutočne prístup k dennému vzdelávaniu, a že len 66 % mladistvých ukončí šiesty rok školy. Vo vidieckych oblastiach len 10% mladistvých navštevuje strednú školu. Štatistika ministerstva uvádza strednú školskú dochádzku 6,7 roka. Ekvádor má 61 univerzít, veľa z nich v súčasnosti poskytuje vyššie vzdelanie, ale iba 18 % fakúlt verejných univerzít má možnosť poskytovať vyššie vzdelanie. 300 vyšších inštitútov ponúka 2 až 3 ročné odborné alebo technické vzdelávanie. Zákon o reforme vysokého školstva poveril dohľadom nad týmito slabo regulovanými inštitútmi CONESUP.
Vierovyznanie.
Približne 68% Ekvádorcov je rímskokatolíckeho vyznania. Veľká časť obyvateľstva vieru praktizuje a navštevuje omše pravidelne. Vo vidieckych oblastiach Ekvádora sú domorodá viera a kresťanstvo sú niekedy synkretické.
Ako v každej inej latinskoamerickej krajine, zaznamenal protestantizmus masívny rast, špeciálne v chudobných vidieckych oblastiach. Iné zoskupenia, ako napríklad Svedkovia Jehovovi a Mormoni, takisto zvyšujú počty členov. 
Existuje malá moslimská menšina čítajúca niekoľko tisíc osôb. Židovská komunita má iba o niečo viac ako 1 000 členov, hlavne nemeckého a talianskeho pôvodu.
Kultúra.
Prevládajúca kultúra v Ekvádore je definovaná ekvádorskou väčšinou mesticov a ich predkami, je zmesou európskej a juhoamerickej kultúry s určitými africkými prvkami zdedenými po zotročených predkoch. Ekvádorské domorodé komunity sú zväčša viac čo menej integrované do týchto mainstreamových kultúr, a to najmä vzdialenejšie domorodé komunity Amazonskej kotliny.
Šport.
Najľudovejším športom v Ekvádore je tak ako vo väčšine juhoamerických krajín futbal. Niekoľko najznámejších tímov : "Barcelona S.C." a "F.C. Emelec" z Guayaquilu, "Liga Deportiva Universitaria de Quito" a "El Nacional" (ekvádorské ozbrojené sily) z Quita, "Olmedo" z Riobamby a "Deportivo Cuenca" z Cuency. 
Futbal je obzvlášť populárny pre masovú účasť. Prejavuje sa značný záujem o tenis v strednej a vyššej vrstve ekvádorskej spoločnosti a niekoľkí ekvádorskí profesionálni hráči dosiahli medzinárodného ohlasu, vrátane mien ako Francisco Segura či Andrés Gómez a v 90. rokoch Nicolás Lapentti. Basketbal má taktiež veľkú popularitu, pretože medzi ekvádorské špeciality patrí "Ecuavolley", variácia volejbalu pre troch hráčov. Býčie zápasy sa praktizujú na profesionálnej úrovni iba v Quite, počas výročných slávností na pamiatku založenia mesta Španielmi, hoci nekrvavá forma tohto športu, nazývaná "rodeos montubios", sa praktizuje v mnohých vidieckych oblastiach počas miestnych slávností.
Kuchyňa.
Kuchyňa je v Ekvádore veľmi rôznorodá; mení sa s nadmorskou výškou spolu s podmienkami pre poľnohospodárstvo. Cuy (pečené morča domáce) je populárne v horských oblastiach. Existuje celá paleta čerstvého ovocia, najmä v nižších polohách. Morské plody sú populárne na pobreží, predovšetkým corvina a garnáty. Aj krevety sú veľmi populárne a čerstvé. Strava ponúkaná na uliciach v Ekvádore sú zemiaky s opekanou bravčovinou. "Fanesca" je jedlo známe v Ekvádore, je to šošovicová polievka so sušenou treskou, mliekom a početnými druhmi fazule, napr. zelenou fazuľou, lima fazuľou a chochos.

</doc>
<doc id="3981" url="https://sk.wikipedia.org/wiki?curid=3981" title="Salvádor">
Salvádor

Salvádor (normovaný názov , zriedkavo: "El Salvador"; od cca. 50. rokov 20. stor. do roku 1991 aj: "Salvador"; cca. do 40. rokov 20. stor. len: "Salvador" alebo "San Salvador" alebo "El Salvador" ; po španielsky "El Salvador" - doslova "Spasiteľ"), dlhý tvar Salvádorská republika (po španielsky "República de El Salvador"), je štát v Strednej Amerike, ktorý sa nachádza pri pobreží Tichého oceánu. Na severozápade susedí s Guatemalou a na severovýchode s Hondurasom. S počtom obyvateľov viac ako 6 miliónov na rozlohe ² je s hustotou 303,1 obyvateľov na km² najhustejšie zaľudnenou krajinou v Amerike.
Geografia.
Salvádor je jedinou krajinou v Strednej Amerike, ktorá nemá pobrežie na Karibskom mori. Povrch krajiny je zväčša hornatý, s úzkou pobrežnou nížinou a centrálnou náhornou planinou.
Salvádor je známy svojimi sopkami, spomedzi ktorých sú najznámejšie Ilamatepec (v departmente Santa Ana), Chichontepec (San Vicente), San Salvador (San Salvador), Chaparrastique (San Miguel) a Izalco.
Podnebie v Salvádore je celý rok takmer rovnaké. Od pobrežia často fúka vietor, ktorý prináša vlahu a teplo do vnútrozemia. Priemerné ročné teploty dosahujú takmer 25 °C. Najchladnejší mesiac je december a január, najteplejší apríl. Ročný priemer zrážok je .
V Salvádore sú dve ročné obdobia: suché (november až apríl) a dažďové (máj až október). V období od júna do novembra zasahujú nad územie krajiny cyklóny z Karibskej oblasti. Vtedy sa môžu vyskytovať záplavy. Najničivejšie uragány v Salvádore boli: Fifi (1974), Gilbert (1988), Andrew (1992), Mitch (1998), Stan (2005) a Félix (2007).
Dejiny.
V predkolumbovskom období bolo dnešné územie štátu osídlené rôznymi indiánskymi etnikami. Najväčším štátnym útvarom na jeho pôde bolo kráľovstvo Cuzcatlán. Španieli do Salvádoru prišli z Guatemaly v roku 1524. V koloniálnej ére bola krajina spravovaná z Guatemaly.
Prvé povstania za nezávislosť sa začali v roku 1811. Salvádor sa stal nezávislým od Španielska v roku 1821 a prestal byť súčasťou Stredoamerickej únie v roku 1839. Po jej rozpade nastalo obdobie občianskych nepokojov, ktoré trvalo až do roku 1871. V tomto období sa začala pestovať káva. 
V roku 1931 sa dostal k moci vojenským prevratom generál Maximiliano Hernández Martínez a o rok armáda potlačila rozsiahle roľnícke povstanie na západe krajiny, pričom zahynuli tisíce osôb. Hoci po generálnom štrajku v roku 1944 bol generál Martínez zvrhnutý, pokračovalo obdobie autoritárskych režimov, ktoré sa skončilo až v roku 1982 zvolením ustanovujúceho parlamentu. V roku 1984 sa konali prvé demokratické voľby prezidenta.
Medzitým v roku 1969 sa odohrala krátka vojna s Hondurasom, ktorá je známa aj ako "Stohodinová vojna" alebo nesprávne ako Futbalová vojna. Dôvodom bola snaha Hondurasu o pozemkovú reformu, ktorá by zvýhodňovala iba jeho občanov; to donútilo tisícky Salvádorčanov usídlených v Hondurase vrátiť sa domov, lebo boli vyvlastnení. Salvádor reagoval vyhlásením vojny Hondurasu. V sedemdesiatych rokoch pokles cien kávy na svetových trhoch a neustále volebné podvody vojenských vlád viedli k napätej situácii v krajine, ktorá vyvrcholila v roku 1980 zavraždením arcibiskupa zo San Salvadoru, Óscara Arnulfa Romera.
Tieto udalosti viedli k občianskej vojne, ktorá trvala 12 rokov (1980 – 1992), ktorá stála viac ako 70 000 životov. 16. januára 1992 ľavicové guerrilly a pravicová vláda vtedajšieho prezidenta Alfreda Cristianiho podpísali mierovú dohodu v Chapultepecu v Mexiku.
V prezidentských voľbách v marci 2009 zvíťazil ľavicovo orientovaný kandidát Carlos Mauricio Funes.
Demografia.
Etnické zloženie obyvateľstva tvoria z 90 % mestici, z 9 % belosi a z 1 % Indiáni. Väčšina obyvateľov je španielskeho pôvodu. Ako v jedinej stredoamerickej krajine tu nežijú potomkovia čiernych Afričanov. Navyše, v roku 1930 generál Martínez vydal rasistický zákon, ktorým sa zakazuje, aby sa tu usídlili. To isté platilo pre Malajcov, Rómov a Arabov. Takmer 80 % obyvateľov je rímskokatolíckeho vyznania a takmer 20 % patrí k rôznym protestantským denomináciám.
V zahraničí žijú asi 3 milióny Salvádorčanov, najmä v USA, ale aj v Kanade, Taliansku, Austrálii a Švédsku.
Územné členenie.
Salvádor sa delí na 14 departmentov v troch zónach (západná, stredná a východná). Každý department má na čele guvernéra menovaného prezidentom.
Ekonomika.
Po podpise mierovej dohody v Chapultepecu zaznamenávala ekonomika mierny, ale trvalý rast. Od 1. januára 2001 sa americký dolár stal platidlom rovnocenným domácemu colónu, ktorý postupne ako platidlo v obchodnej praxi zanikol. Rastie podiel výroby a služieb na výkonnosti ekonomiky, a to na úkor pestovania kávy. Hlavné priemyselné odvetvia sú potravinárstvo, petrochémia, chémia, textilný a nábytkársky priemysel.
Salvádor podpísal dohodu o voľnom obchode s USA, Strednou Amerikou a Dominikánskou republikou (CAFTA), ako aj s Mexikom, Čile, Tchajwanom, Kolumbiou a Panamou.
Najväčším zdrojom príjmov do štátneho rozpočtu je DPH, ktorej sadzba je od roku 1995 13%. Dolarizácia ekonomiky spôsobila pokles úrokových sadzieb. Finančné agentúry ako Moody´s dávajú vyššie hodnotenie ekonomiky v Latinskej Amerike iba Čile a Mexiku. Salvádorské investície je možné nájsť v celej Strednej Amerike. Významným zdrojom vylepšujúcim zahraničnoobchodné saldo sú aj úspory, ktoré zasielajú krajania pracujúci v Severnej Amerike svojim príbuzným. Medziročná inflácia je menšia ako 10% a export stále rastie.

</doc>
<doc id="3982" url="https://sk.wikipedia.org/wiki?curid=3982" title="Východný Timor">
Východný Timor

Východný Timor, dlhý tvar Východotimorská demokratická republika, je ostrovný štát v juhovýchodnej Ázii. Je súčasťou Veľkých Sund.
Dejiny.
História Timoru spred 16. storočia je málo známa. Timor obsadili Holanďania a Portugalci, ktorí si ostrov rozdelili na dve časti. Portugalsku pripadla východná časť, čo bolo ratifikované v roku 1904 vzájomnou dohodou. V 60. rokoch 20. storočia začali na Timor prenikať prvé správy o oslobodeneckom hnutí portugalských kolónií. Keď sa 25. apríla 1974 v Portugalsku začala revolúcia, Timorčania založili niekoľko strán, ktoré intenzívnejšie bojovali za nezávislosť Timoru. Hnutie za nezávislosť Timoru FRETILIN vyhlásilo 28. novembra 1975 Timor za nezávislý štát, čo akceptovali len niektoré z bývalých kolónií Portugalska.
Krátko nato bol Timor (7. 12. 1975) násilne obsadený indonézskou armádou a 15. 7. 1976 pripojený k Indonézii.
Udelenie Nobelovej ceny za mier opozičnému vodcovi José Ramosovi Hortovi a katolíckemu biskupovi Carlosovi Belovi obrátilo pozornosť svetovej verejnosti na ostrov, ktorý bol anektovaný Indonéziou. Januárové rozhovory v roku 1995 medzi Indonéziou a Portugalskom o štatúte Východného Timoru sa skončili bezvýsledne.
Oslobodenecký boj proti anexii vtedajšej portugalskej kolónie, ktorú neuznala ani OSN, si vyžiadal do roku 1997 asi 250 000 obetí z radov obyvateľstva Východného Timoru. Krajina bola 23 rokov vo vojnovom stave a sužovaná brutálnym útlakom. Na Timore má silnú pozíciu katolícka cirkev na čele s biskupom Carlosom Belom, vodcom národného oslobodeneckého hnutia Timor Leste Independente (FRETELIN) José A. X. Gusmaom a Jose Ramosom Hortom. V roku 1999 Indonézia konečne vyhlásila referendum, v ktorom sa väčšina obyvateľov vyslovila za nezávislosť.
Dňa 25. decembra OSN vytvorila štáb UNTAET, aby pomohla premene krajiny na demokratický režim. V auguste 2001 sa uskutočnili prvé slobodné voľby, ktoré boli významným krokom k nastoleniu demokratického režimu v krajine. 20. mája 2002 bol Východný Timor vyhlásený za demokratický štát.
Ekonomika.
Hlavnými ekonomickými produktmi Východného Timoru sú kukurica, guma, káva, santalové drevo, ošípané, a iné. V mori sa nachádza ropa, ktorej ťažba sa z roka na rok zvyšuje. Pôda je vhodná na pestovanie kávy, kokosov, kukurice, tabaku, ryže, avokáda, bavlny, manioku, sladkých zemiakov, cukrovej trstiny, marakuje, manga, ananásov, papáje, banánov, zemiakov, pomarančov, grepov a iných citrusov, fíg, melónov, tekvice a pod. Lesy oplývajú výskytom santalového a ebenového dreva, chlebovníkových stromov, bambusov a eukalyptov, ako aj mnohých iných drevín, ktorých pestrosť je skutočne obdivuhodná. Napriek tomu, že krajina je malá, má veľmi bohaté prírodné zdroje. Celková ťažba ropy predstavuje zhruba 20. miesto na svete. Krajina vlastní veľké zásoby zemného plynu. Priemysel sa orientuje na spracovanie bavlny, cukru, a soli, a tiež hutníctvo. Hlavnými vývoznými produktmi sú alkohol, ryža, portugalské vína, výrobky z kovov, santalové a iné drevo, kakao a tabak. Slabá je dopravná infraštruktúra, neexistuje železnica, ani diaľnice, nedostatočne udržiavané sú cesty, na ktorých hlavným dopravným prostriedkom sú vozy a bričky ťahané zvieratami. Nedávno bola v hlavnom meste Dili vybudovaná prvá asfaltová komunikácia pre automobily. Z komunikačných technológií funguje telegraf a rádiotelegrafické zariadenie v Dili a Baucau.
Tajná zbraň Timorčanov.
Z histórie vyplýva, že portugalský jazyk bol používaný častejšie ako iné domorodé jazyky. Keď sa Indonézia zmocnila tejto krajiny, ľudia v ťažkých časoch prišli na to, že práve jazyk je silnou zbraňou, ktorá im slúžila ako tajný dorozumievací prostriedok. Zo strategických dôvodov ho teda používali v maximálnej miere, pričom sa aj takto snažili upozorniť svet na politické dianie v krajine. Ľud Timoru sa preto aj v období po vyhlásení nezávislosti opätovne rozhodol pre portugalčinu ako úradný jazyk, nakoľko je tradične hlboko zaužívaným a patrí tiež k hlavným kultúrnym znakom krajiny. Takto sa Východný Timor prihlásil ako ôsma krajina do rodiny oficiálne portugalsky hovoriacich krajín.
Náboženstvo.
a iní

</doc>
<doc id="3983" url="https://sk.wikipedia.org/wiki?curid=3983" title="Anglicko">
Anglicko

Anglicko je krajina, ktorá je súčasťou Spojeného kráľovstva. Zdieľa pozemné hranice s Walesom na západe a Škótskom na severe. Írske more leží severozápadne od Anglicka a Keltské more na juhozápade. Anglicko je od kontinentálnej Európy oddelené Severným morom na východe a Lamanšským prielivom na juhu. Krajina pokrýva päť osmín ostrova Veľkej Británie, ktorý leží v severnom Atlantiku a zahŕňa viac ako 100 menších ostrovov, ako sú ostrovy Scilly a ostrov Wight. Je to najväčšia krajina Britských ostrovov. 
Oblasť nazývaná Anglicko bola prvýkrát obývaná modernými ľuďmi v období horného paleolitu, ale dostala svoj názov od Anglov, germánskeho kmeňa odvodeného od Angliského polostrova, ktorý sa usadil v 5. a 6. storočí. Anglicko sa stalo zjednoteným štátom v 10. storočí a od zámorských objavov, ktoré sa začali v 15. storočí, malo významný kultúrny a právny dopad na celý svet. Anglický jazyk, anglikánska cirkev a anglické právo - základ právnych systémov zvyčajného práva mnohých ďalších krajín po celom svete - sa vyvinuli v Anglicku a parlamentné vládne systémy krajiny boli široko akceptované inými národmi. Priemyselná revolúcia sa začala v Anglicku v 18. storočí a transformovala svoju spoločnosť na prvý industrializovaný národ na svete. 
Anglický terén sú prevažne nízke kopce a nížiny, najmä v strednom a južnom Anglicku. Na severe a na západe je však hornatý a kopcovitý terén. Hlavným mestom je Londýn, ktorý má najväčšiu metropolitnú oblasť v Spojenom kráľovstve a pred Brexitom v Európskej únii. Populácia s viac ako 55 miliónmi obyvateľov Anglicka predstavuje 84% obyvateľstva Spojeného kráľovstva, prevažne sústredeného okolo Londýna, South East England a aglomerácií v oblasti Midlands, North West, North East a Yorkshire, z ktorých každá sa vyvinula ako hlavné priemyselné regióny počas 19. storočia. 
Anglické kráľovstvo - ktoré po roku 1535 zahŕňalo Wales - prestalo byť samostatným suverénnym štátom 1. mája 1707, keď Zákony o únii uviedli do platnosti podmienky dohodnuté v Zmluve o únii v predchádzajúcom roku, čo viedlo k politickej únii s kráľovstvom Škótska vytvoriť kráľovstvo Veľkej Británie. V roku 1801 sa Veľká Británia spojila s Írskym kráľovstvom (prostredníctvom iného Zákonu o únii), aby sa stala Spojeným kráľovstvom Veľkej Británie a Írska. V roku 1922 Írsky slobodný štát vystúpil zo Spojeného kráľovstva, čo viedlo k jeho premenovaniu na Spojené kráľovstvo Veľkej Británie a Severného Írska.
Dejiny.
Pravek a starovek.
Najstarším známym dôkazom prítomnosti človeka v oblasti, ktorá je dnes známa ako Anglicko, bol dôkaz o "Homo antecessor" (človek predchodca), ktorý sa datuje približne pred 780 000 rokmi. Najstaršie protoľudské kosti objavené v Anglicku sa datujú pred 500 000 rokmi. O moderných ľuďoch je známe, že obývali túto oblasť v období mladého paleolitu, hoci trvalé osídlenie bolo založené iba za posledných 6 000 rokov. Po poslednej dobe ľadovej zostali iba veľké cicavce, ako sú mamuty, bizóny a nosorožce. Zhruba pred 11 000 rokmi, kedy kontinentálny ľadovec začal ustupovať, ľudia znovu osídlili túto oblasť; genetický výskum naznačuje, že pochádzajú zo severnej časti Pyrenejského polostrova. Hladina mora bola nižšia ako v súčasnosti a Británia bola prepojená pozemným mostom s Írskom a Euráziou. Keď moria stúpali, bolo Británia oddelená od Írska (pred 10 000 rokmi) a od Eurázie (pred 8000 rokmi).
Kultúra zvoncovitých pohárov dorazila okolo roku 2 500 p.n.l. a zaviedla nádoby na pitie a jedlo vyrobené z hliny, ako aj nádoby používané ako redukčné hrnce na tavenie medených rúd. Bolo to počas tejto doby, kedy boli postavené hlavné neolitické pamiatky ako Stonehenge a Avebury. Zahrievaním cínu a medi, ktoré boli v tejto oblasti hojné, vytvorili ľudia zo zvoncovitých pohárov bronz a neskôr železo z železných rúd. Vývoj tavenia železa umožnil výstavbu lepších pluhov, napredovanie v poľnohospodárstve (napríklad Keltské polia), ako aj výrobu účinnejších zbraní.
Počas doby železnej prišla zo strednej Európy keltská kultúra pochádzajúca z Halštatskej kultúry a Laténskej kultúry. Počas tejto doby bol hovoreným jazykom Britonika.
Spoločnosť bola kmeňová; podľa Ptolemaiosa bolo v oblasti okolo 20 kmeňov. Skoršie rozdelenia nie sú známe, pretože Briti neboli gramotní. Rovnako ako iné regióny na okraji ríše, aj Británia mala dlho obchodné vzťahy s Rimanmi. Julius Caesar z Rímskej republiky sa pokúsil Anglicko napadnúť dvakrát v roku 55 p.n.l.; Hoci bol vo veľkej miere neúspešný, podarilo sa mu dosadiť klientského kráľa v Trinovantese.
Rimania napadli Britániu v roku 43 n.l. za vlády cisára Claudiusa, ktorý následne dobyl veľkú časť Británie, a táto oblasť bola začlenená do Rímskej ríše ako provincia Britannia. Najznámejšími domorodými kmeňmi, ktorí sa pokúšali vzdorovať, boli Katuvellauni pod vedením Caratacusa. Neskôr povstanie vedené Boudicou, kráľovnou Iceni, skončilo jej samovraždou po jej porážke v bitke pri Watling Street. Autor jednej štúdie o Rímskej Británii poznamenal, že v období od 43 do 84 po Kr. zabili rímski vojaci niekde medzi 100 000 a 250 000 ľudí z približne 2 000 000 obyvateľov. V tomto období prevládala grécko-rímska kultúra so zavedením rímskeho práva, rímskej architektúry, akvaduktov, kanálov, mnohých poľnohospodárskych predmetov a hodvábu. V 3. storočí zomrel cisár Septimius Severus vládnuci Eboraciu (dnes York), kde bol Konštantín následne vyhlásený za cisára.
Hovorí sa o tom, kedy bolo kresťanstvo prvýkrát predstavené; nebolo to neskôr ako v 4. storočí, pravdepodobne oveľa skôr. Podľa Bedeho poslali misionári z Ríma Eleutéra na žiadosť náčelníka Luciusa z Británie v roku 180 n.l., aby urovnali rozdiely týkajúce sa východných a západných obradov, ktoré rušili cirkev. Od roku 410, počas deklarácie Rímskej ríše, bola Británia vystavená koncu rímskej vlády v Británii a stiahnutiu jednotiek rímskej armády, aby bránila hranice v kontinentálnej Európe a zúčastňovala sa na občianskych vojnách. Keltské kresťanské kláštorné a misijné hnutia prekvitali: Patrick (Írsko 5. storočie) a v 6. storočí Brendan (Clonfert), Comgall (Bangor), David (Wales), Aiden (Lindisfarne) a Columba (Iona). Toto obdobie kresťanstva bolo ovplyvnené starodávnou keltskou kultúrou v jej citlivosti, slušnosti, praktikách a teológii. Miestne „zhromaždenia“ sa sústreďovali na kláštorné spoločenstvo a vodcovia kláštorov boli skôr náčelníkmi ako rovesníkmi, než na hierarchickejšom systéme rímskej cirkvi.
Národné symboly.
Tradičnými národnými symbolmi Anglicka sú kríž svätého Juraja (na anglickej vlajke) a kráľovský znak s tromi levmi. Za národný kvet Anglicka býva často považovaná ruža, za národný strom zase dub.
Keďže svätý Juraj je patrónom Anglicka, jeho deň ("St George's Day") býva spravidla považovaný za národný deň Anglicka, ale nie je to oficiálny štátny sviatok. Oslavuje sa 23. apríla. 
Geografia.
Anglicko sa rozkladá na stredných a južných dvoch tretinách ostrova Veľká Británia a niekoľkých priľahlých ostrovoch, z ktorých najväčším je ostrov Wight. Na severe hraničí so Škótskom, na západe s Walesom. Zo všetkých konštituentných krajín Veľkej Británie má k európskemu kontinentu najbližšie. Od Francúzska ho oddeľuje len 38 kilometrov široká morská úžina.
Na väčšine územia sa rozprestierajú pahorkatiny, sever Anglicka je však hornatejší. Reťazec nízkych pohorí Pennines predeľuje územie stredného a severného Anglicka na východnú a západnú časť. Východ krajiny tvoria ploché, nízko položené močiare známe ako „the Fens“ alebo „Fenland“, z ktorých značná časť bola odvodnená pre poľnohospodárske účely.
Najväčším mestom Anglicka je Londýn, druhým najväčším je Birmingham, jednak mesto samotné, jednak aj jeho konurbácia. Medzi ďalšie veľké a významné mestá patrí Manchester, Leeds, Liverpool, Newcastle upon Tyne, Sheffield, Bristol, Coventry, Leicester, Nottingham a Kingston upon Hull, nachádzajúce sa prevažne v strednom a severnom Anglicku.
Najväčší prístav Anglicka je súčasťou mesta Poole a nachádza sa na jeho južnom pobreží. Niektorí ho považujú za druhý najväčší prístav na svete po austrálskom Sydney, ale tento fakt je diskutabilný.
Najväčšie rieky.
Najdlhšou riekou vo Veľkej Británii je Severn. Medzi ostatné významné rieky patrí: Temža, Trent, Humber, Tyne, Tees, Ribble, Ouse, Mersey, Dee, Avon…
Jazyk.
Anglický jazyk, ktorým v súčasnosti hovorí viac než niekoľko sto miliónov ľudí na svete, vznikol ako jazyk Anglicka, kde i naďalej ostáva hlavným jazykom (ale nie jazykom oficiálnym). Ako jazyk patriaci do anglofrízskej podskupiny germánskej vetvy indoeurópskych jazykov je príbuzný so škótštinou a frízštinou.
Keď sa anglosaské kráľovstvá zjednotili, vznikla stará angličtina. Pred rokom 1066 používali starú angličtinu obyčajní ľudia i aristokracia, ale po dobytí Anglicka Normanmi zaujala dominantné postavenie normančina, jazyk novej anglonormanskej aristokracie. Zatiaľ čo nižšie triedy naďalej používali starú angličtinu, jazykom obchodovania sa stala zmes latinčiny a francúzštiny.
Počas nasledujúcich storočí sa angličtina vrátila do módy medzi príslušníkov všetkých spoločenských vrstiev. Všetky oficiálne obchody sa viedli v angličtine, až na niekoľko tradičných ceremónií, z ktorých niektoré sa zachovali až dodnes. Jazyk Angličanov sa však pôsobením francúzštiny zmenil a táto jeho nová podoba, známa ako stredná angličtina sa od starej angličtiny líšila hlavne slovnou zásobou a pravopisom. 
Počas Renesancie pribudlo do repertoáru angličtiny veľa slovíčok latinského a gréckeho pôvodu.
Ani súčasná angličtina sa nebráni výpožičkám z iných jazykov (niektoré slovíčka si vypožičala dokonca aj z češtiny, napríklad slovo "robot") Sama sa stala jazykom, ktorý dominuje v svetových médiách a ovplyvňuje jazyky ostatných národov a je považovaná za neoficiálny "lingua franca" sveta.
Náboženstvo.
V roku 2011 sa 59,4% obyvateľov identifikovalo ako kresťania, 24,7% ako bez vyznania a 5% moslimovia. 
Najrozšírenejšou kresťanskou cirkvou je cirkev anglikánska, ktorá je aj štátnou cirkvou. Mnohé objekty patriace anglikánskej cirkvi, sú historické budovy značného achitektonického významu. Napr.: Westminsterské opátstvo, Yorkská katedrála, Durhmaská katedrála, Salisburská katedrála. Ďalej tu pôsobí rímskokatolícka cirkev, baptisti, kvakeri, kongregacionalisti a iní. 
Žijú tu tiež hinduisti, židia, budhisti a iní. 
Pôvodné mená.
Anglicko je pomenované podľa Anglov (genitív staroanglického slova je „Engla“, preto „Engla Land“, čiže zem Anglov), najväčšieho z niekoľkých germánskych kmeňov, ktoré osídľovali územie Anglicka v piatom a šiestom storočí a ktorí sem pravdepodobne prišli z polostrova Angeln v severnej časti dnešného Nemecka.
Ich meno malo niekoľko rozličných podôb. Najstaršia známa zmienka o tomto národe sa pod menom „Anglii“ nachádza v štyridsiatej kapitole Tacitovej "Germánie" a pochádza niekedy z roku 98 n.l. Neudáva presné údaje o ich geografickej polohe v rámci územia Germánie, ale uvádza informáciu o bohyni Nerthus, ktorú tento kmeň uctieval a ktorej svätyňa sa nachádzala na „ostrove v Oceáne.“
Termíny „Angelfolc“, „Anglorum“ a „Anglis“ použil zase Beda Ctihodný na označenie Anglicka alebo jeho obyvateľov vo svojom diele "Historia ecclesiastica gentis Anglorum" (Cirkevné dejiny anglického národa).
Pôvod mena Anglov je veľmi nejasný. Podľa jednej z teórií meno Anglov vzniklo z germánskych slov znamenajúcich „úzky“ (porovnaj s nemeckým „eng“ = úzky) a znamenalo „ľudia, ktorí žijú vedľa Úzkej [vody]“, t. j. ústia zátoky Schlei.
Najrozšírenejšia teória tvrdí, že meno Angeln samotné znamená „háčik“ na ryby. Iná teória, podľa ktorej sa „Angeln“ vzťahuje na tvar územia pripomínajúceho háčik, by však vyžadovala pokročilé schopnosti jeho obyvateľov pri mapovaní a tak nie je veľmi pravdepodobná.
Anglicko v iných jazykoch.
Pomenovanie Anglicka je vo väčšine európskych jazykov podobné, a to odvodené od kmeňa angl-, ingl- a podobne.
Keltské mená sa však líšia: 
Okrem „Lloegr“, čo je prastarý geografický názov, sú všetky ostatné mená odvodené od Sasov, ďalšej vetvy germánskych kmeňov, ktorí na územie Anglicka prišli približne v tej istej dobe ako Anglovia.

</doc>
<doc id="3984" url="https://sk.wikipedia.org/wiki?curid=3984" title="Rovníková Guinea">
Rovníková Guinea

Rovníková Guinea, dlhý tvar Republika Rovníkovej Guiney, je štát v Afrike. Hlavné mesto je Malabo. Štát susedí s Gabonom a Kamerunom, po mori má spoločnú hranicu aj s Nigériou.
Geografia.
Štát sa nachádza na západe Afriky pri pobreží Guinejského zálivu severne od rovníka. Okrem pevninskej časti k nemu prináleží aj ostrov Bioko, ktorý je značne hornatý. Nachádza sa na ňom navyšší vrch krajiny Pico Basilé s výškou 3 008 m. n. m ako aj hlavné mesto Malabo. Druhým väčším ostrovom je odľahlý ostrov Annobón. Pobrežná časť pevninskej Rovníkovej Guiney je nížinatá a smerom na východ rastie nadmorská výška, pričom najvyšším je pomerne izolovaný vrch Fijellwing, ktorý meria 1 500 m. n. m. Väčšinu územia pokrýva náhorná plošina, ktorou preteká najdlhšia rieka Benito. V pevninskej časti sa nachádza aj najväčšie mesto štátu Bata. Podnebie je rovníkové, teplé, vlhké a pravidelné ročné zrážky predstavujú približne 2 000 mm.
História.
Od 15. do 18. storočia kolonizovali toto územie Portugalčania. Pevninskú časť neskôr ako Río Muni získalo Španielsko v roku 1845. V roku 1900 boli vytýčené hranice kolónie Španielska Guinea. V roku 1960 bola rozdelená na dve Španielske provincie: Río Muni a Fernando Póo, ktoré mali od roku 1964 autonómiu. Nezávislosť získala 12. 10. 1968.
Hospodárstvo.
Donedávna značne zaostalý rozvojový štát s pestovaním batatov, manioku, banánov, kávy a kakaa. V roku 1996 boli objavené obrovské ložiská ropy v Guinejskom zálive pri hranici s Nigériou. V súčasnosti vďaka rope patrí Rovníková Guinea medzi najrýchlejšie rastúce ekonomiky na svete.

</doc>
<doc id="3985" url="https://sk.wikipedia.org/wiki?curid=3985" title="Eritrea">
Eritrea

Eritrea (zastarano: "Erytrea", pôvodne: "Erythr(a)ea"), dlhý tvar: Eritrejský štát, je štát nachádzajúci sa v severovýchodnej Afrike na pobreží Červeného mora. 
Pevninské hranice majú dĺžku , Eritrea susedí na západe so Sudánom (), Etiópiou na juhu () a Džibutskom na juhovýchode (). K Eritrei patria aj Dahlacké ostrovy v Červenom mori. Eritrea dosiahla nezávislosť v roku 1993 a patrí tak k najmladším štátom sveta.
Zemepis.
Územie Eritrey tvoria tri druhy krajiny: pozdĺž pobrežia Červeného mora sa rozkladá úzky pruh suchej a neúrodnej krajiny púštneho charakteru s väčšinou zasolenou pôdou. Najrozsiahlejšia časť krajiny je tvorená vysočinou v strede štátu (tu sa nachádzajú najvyššie vrcholy) s úrodnými pôdami a pomerne hojnými zrážkami (až za rok), na západe pri sudánskych hraniciach je opäť suchá planina s nízkymi zrážkami. Na juhovýchode pri Etiópskych hraniciach sa územie zvažuje do Danakilskej nížiny (najnižší bod Eritrey sa nachádza 116 metrov pod hladinou mora), ktorá je súčasťou rozsiahlej Východoafrickej priekopy, geologického zlomu tiahnúceho sa od Červeného mora až k jazeru Tanganika.
Eritrejské územie sa rozkladá v subtropickom klimatickom pásme, klimatické podmienky závisia od nadmorskej výšky miesta. Kraj okolo hlavného mesta vo výške 2 300 metrov má priemernú ročnú teplotu 16 stupňov Celzia a asi zrážok za rok, pri Masawy na pobreží Červeného mora sú priemerné ročné teploty 30 stupňov Celzia (tu je nameraná najvyššia ročná priemerná teplota na svete) a zrážky okolo . Teplotné a zrážkové pomery na západných planinách sú podobné tým pri pobreží. Podnebie vytvára dve hlavné ročné obdobia – obdobie dažďov od júna do augusta a suché obdobie po zvyšok roku.
Vegetačné pásma sú závislé od nadmorskej výšky. Prímorské oblasti, vrátane celej východnej polovice štátu (východne od miest Adikeyih a Senafe), tvoria púštne oblasti takmer bez rastlinnej pokrývky, púštna krajina je aj na severozápadnej hranici so Sudánom. Smerom do vnútrozemia prechádza púšť do trávnatej savany, ktorá tvorí väčšinu rozlohy západnej časti krajiny. Vo vyšších polohách hôr strednej časti štátu a na juhozápade (južne od rieky Gash) má krajina prevažne kerovitý charakter s ojedinele roztrúsenými stromami. Lesy sa vyskytujú iba v najvlhších oblastiach (mali 13,5 % rozlohy krajiny v roku 2000) – v horách severne od Asmary a na juhozápadných eritrejsko-etiópskych hraniciach pri rieke Takeze Wenz.
Obyvateľstvo.
Antropologicky patrí obyvateľstvo k prechodnému typu medzi bielou a čiernou rasou. Je rozdelené do deviatich etnických skupín, v ktorých prevažujú tigriňská (48 % obyvateľov) a tigrejská (35 % obyvateľov). Jazykovo sa rozoznávajú tri skupiny – semitská (tigrejčina a tigriňa, ktorými vcelku hovorí 83 % obyvateľov) na západe a v strede štátu, nílsko-saharská (5 % obyvateľov) na juhozápade a kušitská na východe (11 % obyvateľov). Severné pobrežie a ostrovy sú osídlené arabsky hovoriacim obyvateľstvom.
Náboženstvo: prevažujúcimi vyznaniami sú kresťanstvo a islam, každé z nich vyznáva asi 50 % obyvateľov. Väčšina kresťanov patrí k Eritrejskej ortodoxnej cirkvi, existujú aj malé skupiny eritrejských katolíkov a protestantov. Moslimovia patria prevažne k sunitskému smeru. Vyznávačov animistických náboženstiev je nepatrný počet. Náboženské spory v krajine nie sú.
Veková štruktúra zodpovedá charakteristike rozvojových krajín: 45 % obyvateľov je mladších ako 14 rokov, priemerná dĺžka života je u mužov 51,1 rokov, u žien 53,2 rokov. Ročný prirodzený prírastok je približne 2,5 %, úhrnná pôrodnosť činí 5,61 dieťaťa na jednu ženu, dojčenská úmrtnosť je približne 75 promile. V mestách žije 19 % obyvateľov. (Údaje sú odhady pre rok 2005.) Výdaje na zdravotnú starostlivosť boli v roku 2002 5,1 % HDP. Chorých na AIDS je 60 000 dospelých, čo je 2,7 % obyvateľov (odhad z roku 2003). V pobrežných oblastiach, na západných planinách a v okolí mesta Keren sa šíri malária. Verejná zdravotná starostlivosť sa poskytuje predovšetkým v Asmare, v ostatných častiach štátu je takmer nedostupná.
Dejiny.
Starovek, stredovek a včasný novovek.
V 5. storočí pred Kr. sa na väčšine územia dnešnej Eritrey vytvorilo kráľovstvo s centrom v Aksume, dnes v severnej Etiópii, založené ľudom, ktorý prišiel z Arabského polostrova. V 1. storočí jeho význam vzrástol a v 2. storočí si podriadilo oblasti na Arabskom polostrove a oblasti v severnej Etiópii. V druhej polovici 4. storočia bolo ako štátne náboženstvo prijaté kresťanstvo. V 7. storočí začalo kráľovstvo z dôvodu moci moslimského kalifátu upadať (hospodárska izolácia) a bolo zatlačované do vnútrozemskej vysočiny. Aksumskí králi odvodzovali svoj pôvod od Dávida, Šalamúna a kráľovnej zo Sáby. Posledné obdobie aksumskej ríše je málo známe, v asi 10. storočí však definitívne podľahlo vládcom dynastie Zagwe pochádzajúcim z oblasti etiópskej vysočiny. Odvtedy bola západná časť Eritrey až do 19. storočia viac či menej voľnou súčasťou etiópskych ríš, ktorých vládcovia prevzali mocenskú ideu aksumských kráľov. Roku 1520 sa západného eritrejského pobrežia zmocnili Portugalci, v polovici storočia ich na krátky čas vystriedali aj Turci. Východná časť Eritrey bola pod mocou rôznych moslimských štátikov z ktorých najvýznamnejší bol sultanát Adal (15201660).
19. storočie.
Turecká moc sa znova vrátila na začiatku 19. storočia, keď západ a stred Eritrey dobyl egyptský vládca Muhamad Alí (tureckú nadvládu uznával iba formálne). Od polovice storočia v oblasti začala silnieť prítomnosť Európanov, predovšetkým Britov a Talianov. Talianska moc začala keď katolícky kňaz Giuseppe Sapetto zakúpil roku 1882 od afarského sultána prístav v Asebu pre taliansku obchodnú spoločnosť. V roku 1885 potom Egypťania a Briti Talianom predali Masawu. Taliani tieto dve mestá spojili pod jednu správu a využili zmätkov v Etiópii, ktorá si robila na oblasť pobrežia nárok, a z oboch miest do roku 1890 ovládli územie dnešnej Eritrey, kde zriadili kolóniu. Územiu dali meno Eritrea podľa gréckeho starovekého názvu Červené more (erythros = červený).
Začiatok 20. storočia.
Až takmer do prvej svetovej vojny sa Taliani uspokojovali s nepriamou správou cez miestnych vládcov. Fašistická talianska vláda od roku 1920 začala zaberať pôdu pre koloniálne účely a v kolónii taktiež silne vzrástol počet usadených Talianov. V roku 1935 využilo Taliansko Eritreu k napadnutiu a obsadeniu Etiópie, s ktorou bola spolu s Talianskym Somálskom spojená do Talianskej východnej Afriky. Vstup Talianska do Druhej svetovej vojny viedol k obsadeniu týchto kolónií britským vojskom v rokoch 1941/42 a Eritrea sa stala britským protektorátom.
Po vojne plánovali Briti Eritreu rozdeliť medzi Sudán (západ a sever) a Etiópiu (zvyšok). OSN zriadila vyšetrovaciu komisiu, ktorá mala zistiť želanie obyvateľov Eritrey ohľadne svojej budúcnosti, jej členovia sa však neboli schopní zhodnúť na výslednom stanovisku. Západné štáty a predovšetkým USA nakoniec presadili zo strategických dôvodov (cesta k Suezskému prieplavu) spojenie s Etiópiou, ktorá vtedy bola spojencom USA. Eritrea sa stala formálne autonómnym štátom s vlastným parlamentom spojeným s Etiópiou vo federácii.
Vojna za nezávislosť.
Etiópsky cisár Haile Selassie však od začiatku federálne dohody porušoval. Eritrea bola zbavená samostatných príjmov v podobe ciel a daní, eritrejské noviny boli cenzurované, tigriňa a arabčina boli v školách zakázané a nahradené amharčinou a dokonca boli zakázané eritrejské politické strany. Nakoniec za nečinného prizerania západných štátov zastrašení prítomnosťou etiópskych vojakov v budove svojho parlamentu odhlasovali eritrejskí poslanci 14. novembra 1962 zánik federácie a plné spojenie s Etiópiou, ktorá Eritreu urobila svojou provinciou.
Eritrejci požadujúci už od konca 2. svetovej vojny plnú nezávislosť reagovali zosilnením ozbrojeného boja proti etiópskej vláde, ktorý začal ojedinelými akciami už v septembri predchádzajúceho roku. Počas nasledujúcich rokov sa vytvorili dve odbojové organizácie – moslimský a konzervatívny Eritrejský oslobodenecký front a kresťanský a marxistický Eritrejský ľudovo oslobodenecký front (ELOF). Svetové veľmoci z dôvodov svojich politických záujmov po stabilite etiópskeho režimu eritrejský odboj ignorovali. Vojna za nezávislosť zosilnela po roku 1974, kedy bol etiópsky cisár Selassie zvrhnutý marxistickou chuntou Derg. Brutalita nového vládcu Mengistu Haileho Mariama voči povstalcom viedla k tomu, že sa zmýšľanie takmer všetkých Eritrejčanov obrátilo k podpore plnej nezávislosti. Derg si od Sovietskeho zväzu vyžiadal proti povstalcom vojenskú pomoc v podobe dodávok zbraní, aj keď však boli jeho jednotky lepšie vyzbrojené, "ELOF" (ktorá sa z oboch organizácií presadila a zatlačila druhú do pozadia) bola schopná vládne vojská porážať a do roku 1990 obsadiť 90 % eritrejského územia. Rozhodujúcu rolu pre ukončenie vojny mala nová politika Sovietskeho zväzu, ktorý koncom 80. rokov odmietol pokračovať vo vojenskej pomoci etiópskej armáde, a predovšetkým pád samotnej vlády Mengistu Haile Mariama v máji 1991. V Etiópii sa moci chopila strana Etiópsky ľudovo revolučný demokratický front, ktorá súhlasila s tým, aby sa "ELOF" stala dočasnou eritrejskou vládou.
Nezávislosť a vojna s Etiópiou.
24.5.1993 sa konalo referendum, v ktorom sa eritrejskí voliči väčšinou 99,8 % hlasov rozhodli pre nezávislosť Eritrey od Etiópie. 28.5. tohto roku bola Eritrea prijatá za člena OSN. V nasledujúcich júnových voľbách bol doterajší vodca "ELOF" Isaias Afewerki zvolený prvým prezidentom štátu. ELOF zmenila názov na Ľudovú frontu pre demokraciu a právo a stala sa jedinou legálnou politickou stranou.
Budúcnosť nového štátu komplikovali neujasnené, nevyznačené južné hranice s Etiópiou. Preto bola hneď v roku 1993 zostavená hraničná komisia, aby vyriešila rozhraničenie sporných území. Etiópia však marila jej prácu a v roku 1997 ticho vyhlásila svoj nárok (vydaním máp, ktoré poskytla zahraničným veľvyslanectvám) na územie rozkladajúce sa za hranicou ustanovenou taliansko-etiópskymi zmluvami zo začiatku 20. storočia. Ozbrojené boje vypukli začiatkom mája 1998, keď eritrejské ozbrojené jednotky obsadili sporné územie, predovšetkým na juhozápade. Etiópia odpovedala tankovými protiútokmi a leteckým bombardovaním Asmary, na čo eritrejské letectvo bombardovalo severoetiópske mestá Adigrat a Mekele. Vojna sa rozvinula na troch frontoch a poškodila obidva bojujúce štáty. Z Etiópie bolo vyhnaných 77 000 ľudí eritrejského pôvodu, Eritrea prišla o 19 000 vojakov, obidve krajiny navzdory hospodárskym ťažkostiam utratili stovky miliónov dolárov za nové vojenské vybavenie. Eritrejská vláda začala podporovať Oromijskú oslobodeneckú frontu usilujúcu o nezávislosť oromijských oblastí v strednej a južnej Etiópii, etiópska vláda potom nepriamo podporovala Eritrejskú islamskú spásu, ozbrojenú skupinu, ktorá páchala atentáty na eritrejsko-sudánskej hranici. Aj cez medzinárodné výzvy k zastaveniu bojov podnikla Etiópia v máji 2000 mohutnú ofenzívu, pri ktorej prelomila eritrejské línie, prenikla hlboko za hranice a obsadila asi štvrtinu eritrejského územia, na čo prehlásila vojnu za ukončenú.
Vojna zapríčinila smrť 70 000 ľudí. Eritrea sa ocitla vo veľmi ťažkej situácii a musela súhlasiť so zastavením bojov a mierovým vyjednávaním. Medzi bojujúcimi stranami bola ustanovená široká demilitarizovaná zóna strážená vojakmi OSN a v apríli 2002 bola ustanovená hraničná komisia. Tá rozdelila sporné územie medzi obidva štáty a určila konečnú hranicu, najmä pririekla Eritrei pohraničné mesto Badme, o ktoré boli najväčšie spory. Etiópia rozhodnutie komisie najprv odmietala a ponechala svojich vojakov v sporných oblastiach, v novembri 2004 ich nakoniec „v princípe“ prijala, ale požadovala ďalšie rokovanie (vojaci neboli stiahnutí). To Eritrea odmietla, na čo Etiópia presunula bližšie k spoločným hraniciam ďalšie ozbrojené jednotky. Eritrea a Etiópia sa zatiaľ nevrátili k mierovému stavu a hrozí nebezpečenstvo, že vojna opäť prepukne. V októbri 2005 obidva štáty ku spoločnej hranici premiestnili ďalších vojakov a tanky, Eritrea navyše zakázala mierovým jednotkám OSN prevádzať kontrolné lety a obmedzila ich pozemný pohyb.
Politické usporiadanie.
Dosiaľ nie je v platnosti ústava (prijatá 27. mája 1997), takže štátne úrady majú formálne dočasný charakter. Zákonodarnú moc má jednokomorový parlament, Národné zhromaždenie so 150 poslancami, ktorého predsedom je prezident. V súčasnej dobe pochádzajú jeho členovia výhradne z radov Eritrejského ľudového oslobodeneckého frontu. Na čele štátu stojí parlamentom volený prezident, ktorý je zároveň predsedom vlády, ktorá má v súčasnej dobe 16 ministrov. Vláda spolu s regionálnymi guvernérmi tvorí Štátnu radu, ktorej predsedom je prezident. Súdna správa je štvorstupňová: na vrchole stojí Najvyšší súd, im podriadené sú provinčné súdy, a okresné súdy (v súčasnej dobe 29), najnižšie stoja obecné súdy. Moslimské obyvateľstvo je podriadené taktiež Súdu pre šaríu, ktorý rozsudzuje záležitosti rodinného práva. Existujú i vojenské súdy. Volebné právo majú všetci obyvatelia po dosiahnutí 18 rokov.
Zákonodarstvo je väčšinou založené na etiópskom zákonníku z roku 1957 s neskoršími zmenami, ucelený obchodný, občiansky a trestný zákonník neexistuje. Čiastočne sa používa tiež zvykové právo a moslimské právo šaría.
Politická situácia Eritrey je neuspokojivá, podobá sa situácii vo väčšine afrických štátov; Eritrea je v súčasnosti autoritatívnym štátom. Ľudový front pre demokraciu a právo je jedinou dovolenou politickou stranou. Slobodné celoštátne parlamentné voľby už boli niekoľkokrát vyhlásené, ale vždy (naposledy v decembri 2001) bol opäť odložené na neurčito. Taktiež prezidentské voľby plánované na december 2001 sa zatiaľ neuskutočnili. V krajine sú potlačované nezávislé sprostredkovacie prostriedky, jediný stály zahraničný novinár, spravodaj britskej stanice BBC, bol nútený dočasne v septembri 2004 opustiť krajinu (od februára 2005 má stanica v Eritrei nového dopisovateľa). V roku 2001 vláda ukončila činnosť všetkých súkromných tlačových oznamovacích prostriedkov, otvorení kritici vlády sú podľa zahraničných pozorovateľov držaní bez súdu vo väzení, niekedy i na utajených miestach. Na rebríčku krajín podľa novinárskej slobody je Eritrea na poslednom, 179. mieste. Vláda obmedzuje cesty cudzích diplomatov mimo Asmaru a snaží sa brániť stykom občanov s cudzincami. Proti kritikom a nepohodlným osobám sa používa tiež nútená a predlžovaná služba v armáde. Vláda vyhlásila nulovú toleranciu korupcie, tá je však napriek tomu vážnym problémom (107. miesto na svete v roku 2005 v Indexe vnímania korupcie podľa Transparency International). Ani v náboženskej oblasti nie je Eritrea slobodná – štát v máji 2002 uznal iba moslimské a kresťanské katolícke, ortodoxné a protestantské luteránske vyznanie, ostatné náboženstvá a náboženské smery nie sú registrované a nemôžu slobodne vykonávať náboženské obrady, sú nútené poskytovať štátu údaje o svojich členoch, ktorí sú často väznení.
Správne rozdelenie.
Od vytvorenia talianskej kolónie až do roku 1996 sa Eritrea delila na 10 provincií, v apríli 1996 boli nahradené šiestimi novými provinciami (zónami): Gash-Barka (správne stredisko Agordat), Debubawi Kayih Bahri (Južné Červené more, sp.s. Assab), Maakel (Centrálna, sp.s. Asmara), Semenani Kayih Bahri (Severné Červené more, sp.s. Massawa), Anseba (sp.s. Keren) a Debub (Južná, sp.s. Adi Ugri).
Hospodárstvo.
Eritrea patrí medzi najchudobnejšie krajiny sveta. Hospodárstvo, ktoré nikdy nebolo najlepšie, bolo silne poškodené dlhotrvajúcou vojnou za nezávislosť a hraničnou vojnou s Etiópiou. Na Etiópii bolo hospodárstvo taktiež silne obchodne závislé.
80% práceschopného obyvateľstva je zamestnaných v poľnohospodárstve, ktoré tvorí 12,4% podiel na HDP. Orná pôda tvorí 12% rozlohy zeme, na 48% rozlohy sú pastviny a lúky, (odhad z roku 2004) sa zavlažuje. Pestuje sa cirok, pšenica, kukurica, strukoviny, káva, bavlna, citrusové ovocie, banány a tabak. Chová sa hovädzí dobytok, ovce, kozy a ťavy. V pobrežných oblastiach sa prevádza rybolov a v okolí Dahlackého ostrovov sa v malej miere lovia perly. Zásoby nerastných surovín tvorí zlato, meď, zinok, kamenná soľ, pravdepodobne ropa a zemný plyn; nerastné ložiská sú zatiaľ preskúmavané a nie sú dosiaľ predmetom rozsiahlejšej ťažby.
Priemysel sa podieľa 25,9 % na HDP, je tvorený prevažne spracovateľstvom poľnohospodárskych produktov, výrobou textilu a stavebných materiálov, čiastočne tiež chemických produktov. Tretí sektor (služby) majú na HDP podiel 61.7%. Veľkú úlohu na ňom má turistika pri Červenom mori, hlavne na Dahlackých ostrovoch, ktoré sú obľúbeným cieľom bohatých návštevníkov zo Saudskej Arábie a krajín Arabského polostrova, a opravy lodí.
HDP na hlavu bol v roku 2004 900 USD, celkový HDP v tom istom roku 4 154 000 USD, ročný prírastok bol 10% (2010/2011, zdroj The Economist, jeden z najvyšších prírastkov HDP celosvetovo, vďaka nerozvinutému hospodárstvu, čo je do značnej miery paradox, ale logicky vyplývajúci). Priemerná miera inflácie bola v roku 2004 10% (všetky údaje odhadované). Vyváža sa prevažne dobytok, potraviny, textil a drobné priemyselné výrobky. Vývoz smeruje prevažne do Malajzie (55,7 %), Etiópie, Sudánu, Saudskej Arábie, Talianska. Dovážajú sa hlavne stroje, dopravné zariadenia, výrobky z ropy, potraviny a spotrebný tovar; dovoz sa uskutočňuje predovšetkým z USA (32,3 %), Talianska (15,5 %), Turecka, Spojeného kráľovstva, Ruska.
50 % obyvateľstva žije pod hranicou chudoby (odhad 2004), miera nezamestnanosti nie je známa. Zahraničný dlh činil v roku 2000 311 miliónov USD (odhad).
Elektrická energia sa vyrába prevažne vo vodných a veterných elektrárňach, elektrina sa nevyváža ani nedováža. V domácnostiach sa ako palivo používa prevažne drevo a petrolej; k elektrine má prístup iba 20% obyvateľov, iba vo väčších mestách.
Doprava a spoje.
V Eritrei je jediná železničná trať o dĺžke – je úzkorozchodná s rozchodom koľají . Vedie z prístavu Massawa cez hlavné mesto Asmaru a mesto Agordat do mestečka Bisha v západnej Eritrei a postavili ju talianske koloniálne úrady. Úsek medzi Massawou a Asmarou bol vybudovaný v období 18871911. Do dnešnej dĺžky bola trať dobudovaná v roku 1932. Trať prekonáva veľké stúpanie a je na nej 65 mostov a 30 tunelov, takže jazda je i turistickým zážitkom (v súčasnosti trať slúži i tomuto účelu). V roku 1978 bola prevádzka na trati zastavená, po dosiahnutí nezávislosti došlo k jej čiastočnej rekonštrukcii a v roku 2002 bola obnovená prevádzka v úseku Massawa - Asmara; od roku 2003 však nie je pravidelná prevádzka na celom úseku, ale len na jej častiach, podľa aktuálnej potreby. V prevádzke sa používajú zastarané dieselové a dokonca i parné lokomotívy.
Cesty sú vybudované v dĺžke , z toho iba (21,8%) má spevnený povrch (odhad pre rok 1999); vyasfaltované sú väčšinou cesty okolo hlavného mesta. V krajine existuje verejná autobusová doprava, autobusy jazdia podľa približných cestovných poriadkov. Jazdí sa po pravej strane cesty.
Vodná doprava je obmedzená na námornú dopravu. V krajine sú dva veľké prístavy, Massawa a Asseb. Eritrea vlastní šesť nákladných lodí (z toho tri kontajnerové s vnútorným úložným priestorom, jeden tanker na kvapalný plyn, jeden ropný tanker a jednu loď na prepravu nákladných vozidiel) o celkovom výtlaku 16 069 BRT, jedna loď je registrovaná v zahraničí (stav 2005). Medzi Massawou a Džidou v Saudskej Arábii je v premávke trajektová linka (v súčasnosti jedenkrát týždenne). Vnútrozemská vodná doprava neexistuje (kvôli nesplavnosti eritrejských riek).
Leteckej doprave slúži 17 letísk, z ktorých štyri majú spevnenú rozjazdovú dráhu. Medzinárodným letom slúži letisko v Asmare, najnovšie bolo vybudované medzinárodné letisko v Massawe. Spojenie so zahraničím zaisťuje národná letecká spoločnosť Eritrean Airlines (do Európy spoje do Amsterdamu, Frankfurtu nad Mohanom a Ríma), do krajiny lietajú tiež spoločnosti Lufthansa, Saudi Arabian Airlines, Egypt Air, Yemenia a British Airways. Vnútroštátne lety uskutočňuje spoločnosť Red Sea Air, ktorej menšinovým vlastníkom sú i Eritrean Airlines.
Pevná telefónna sieť je vybudovaná (v používaní je okolo 38 100 liniek (údaj z 2003)), ale jej rozmiestnenie je veľmi nepravidelné, väčšina telefónov je prihlásených v Asmare. Domácnosti sú telefónmi vybavené málo. Medzinárodné spojenie je možné iba z hlavného mesta. Od apríla 2004 je k dispozícii mobilná telefónna sieť, počet jej užívateľov sa rýchlo zvyšuje. V krajine vysiela jedna (štátna) televízna stanica (Eri TV) a dva (taktiež štátom kontrolované) rozhlasové stanice (Dimtsi Hafash s dvoma programami a Radio Zara). Eritrea je jediný africký štát, kde neexistujú súkromné médiá. Internet sa šíri veľmi pomaly (od marca 2000 ako v poslednej krajine Afriky), v roku 2003 bolo v krajine pripojených 9500 užívateľov. Pripojenie poskytujú štyri spoločnosti, rýchlosť spojenia je nízka (okolo 128 Kbps). Vo veľkých mestách sú internetové kaviarne, od roku 2004 však pod štátnym dohľadom (v rámci vládnej snahy obmedziť prístup k nezávislým informáciám).
Vojsko.
Počas vojny za nezávislosť bolo v armáde takmer 110 000 vojakov (3 % Eritrejcov). Po dosiahnutí nezávislosti bolo z hospodárskych dôvodov začaté s obmedzovaním veľkosti armády a v roku 1998 mala 47 000 mužov v armáde. Eritrejská armáda má pozemné, námorné i vzdušné jednotky vyzbrojené však prevažne zastaranou technikou sovietskeho pôvodu, ukoristenou v bojoch s etiópskou armádou. Vojenské výdaje v roku 2004 dosiahli 151 miliónov USD, teda 13,4% HDP. Vojenská služba v dĺžke 16 mesiacov je povinná pre všetkých mužov vo veku 18 – 49 rokov.
Počas občianskej vojny v Somálsku medzi dočasnou somálskou vládou a Zväzom islamských súdov stála Eritrea vojensky na strane Zväzu islamských súdov, zatiaľ čo Etiópia podporovala dočasnú somálsku vládu.
Známe osobnosti.
Biniam Girmay (narodený 2. apríla 2000 v Asmare) je profesionálny cestný cyklista, ktorý vyhral bodovaciu klasifikáciu, čo bolo prvé víťazstvo afrického jazdca v zelenom drese na Tour de France v roku 2024.

</doc>
<doc id="3986" url="https://sk.wikipedia.org/wiki?curid=3986" title="Francúzska Polynézia">
Francúzska Polynézia

Francúzska Polynézia (franc. Polynésie française, tahitsky Pōrīnetia Farāni) je zámorská správna korporácia ("collectivité d'outre-mer/"COM) Francúzska v Oceánii tvorená početnými ostrovmi. Zároveň má (v praxi len symbolické) postavenie "zámorskej krajiny v rámci Republiky" ("pays d'outre-mer"/POM). Ostrovy sa stali protektorátom Francúzska v roku 1843 a nakoniec kolóniou v roku 1880, keď kráľ Pomare V abdikoval a Francúzsko anektovalo celé súostrovie. 
Do začiatku 21. storočia mala postavenie zámorského územia ("territoire d'outre-mer", skr. TOM) Francúzska, ktoré ju, aspoň formálne, viac viazalo na materskú krajinu ako dnesbola to typická kolónia.
K Francúzskej Polynézii patria najmä:

</doc>
<doc id="3988" url="https://sk.wikipedia.org/wiki?curid=3988" title="Gambia (štát)">
Gambia (štát)

Gambia, dlhý tvar Gambijská republika, je štát v Západnej Afrike.
Poloha.
Najmenší štát kontinentu sa nachádza v jeho západnej časti, v povodí dolného toku rieky Gambia. Jediným susedom, obklopujúcim Gambiu zo severu, východu i juhu je Senegal, západnú hranicu tvorí pobrežie Atlantického oceánu. Poloha krajiny v nížinatej oblasti už tropického pásma mimo severnejšie ležiaceho suchého sahelu poskytuje dostatok vlahy pre pestovanie poľnohospodárskych plodín.
Dejiny.
Územie dnešnej Gambie patrilo v 10. a 11. storočí do ríše Ghana, v 14. storočí do Malijskej ríše a v 15. až sem siahali hranice Songhajskej ríše. Tak ako na celom západnom pobreží Afriky, aj tu pristáli v roku 1455 prví portugalskí námorníci, ktorých onedlho nasledovali obchodníci, ktorí v ústí rieky Gambia založili obchodnú stanicu.
Oblasť bola známa množstvom malých súperiacich kráľovstiev, medzi ktorými bolo množstvo konfliktov, uľahčujúcich kolonizáciu. V 18. storočí tu prebiehalo súperenie Britov a Francúzov o nadvládu, ktorej sa napokon ujali Francúzi. Briti kúpili v roku 1816 od miestneho kráľa ostrov v ústí rieky, kde na mieste dnešného hlavného mesta Banjul založili vojenskú základňu. V rokoch 1821 – 1843 územie Gambie spravuje Britská západoafrická federácia, potom je až do roku 1866 samostatnou kolóniou, kedy spadá pod guvernéra vo Freetowne v Sierra Leone. Koniec 19. storočia je opäť v znamení náboženských konfliktov a v oblasti sa začal presadzovať islam. Po dohode Francúzov a Britov dochádza v roku 1889 k vytýčeniu pevných hraníc, platiacich dodnes. Od roku 1894 je Gambia britským protektorátom s nepriamou správou a územie je rozdelené na 35 oblastí, spravovaných náčelníkmi. Autonómiu získala krajina v roku 1962 a od 18. februára 1965 je Gambia nezávislým štátom. 
Vo voľbách v roku 1962 sa dominantnou stranou stala Ľudová pokroková strana Dawda Jawaru, ktorý napokon vydobyl pre krajinu nezávislosť v rámci Commonwealthu. V roku 1970 sa Gambia stala republikou na čele s prezidentom. Obdobie viactraníckeho systému vlády Jawaru trvalo takmer 30 rokov a bolo vnímané skôr pozitívne. Pokus o prevrat v roku 1981 bol potlačený vďaka vyžiadanej vojenskej intervencii Senegalu, s ktorým Gambia následne vytvorila konfederáciu Senegambia. Tá sa však rozpadla už po siedmich rokoch v roku 1989. Nespokojnosť so skorumpovaným režimom, no najmä rastúca nespokojnosť vojakov so zlými podmienkami vyústila 22. júla 1994 do vojenského prevratu pod vedením poručíka Yahyu Jammeha. Jawara bol po neúspešnej žiadosti zahraničia o pomoc nútený odísť do exilu vo Veľkej Británii.
Prevrat mal veľkú podporu medzi obyvateľstvom, ktoré verilo v zásadné zmeny a Jammeh sa napokon po kontroverzných zásahoch v ústave postavil do pozície jediného prezidentského kandidáta. Predvolebná kampaň sa opäť niesla v duchu zastrašovania a obmedzovania opozície a Jammeh i jeho strana APRC vo voľbách v januári 1997 zvíťazili. Sklamanie obyvateľov a najmä obmedzovanie nezávislých médii a novinárov spôsobovali opakované sprisahania a demonštrácie. Nerovné podmienky poznačili i kampane v ďalších voľbách, kde opäť jednoznačne uspel Jammeh a jeho strana.
Dňa 11. decembra 2015 vyhlásil prezident Yahya Jammeh Gambiu za islamskú republiku. Oficiálny názov sa zmenil z pôvodného "Gambijská republika" na nový "Gambijská islamská republika". 
Správne členenie.
Gambiu tvorí 5 krajov (division), jedno veľkomesto (city) a 37 okresov.
Hlavné mesto Banjul je klasifikované ako veľkomesto (city).
Ekonomika.
Gambia je zaostalý poľnohospodársky štát, ktorý však vďaka polohe na strategickej rieke Gambia zohráva dôležitú úlohu pri doprave tovaru do senegalského vnútrozemia. Pestuje sa tu najmä podzemnica olejná, ryža, proso, maniok, strukoviny, kukurica a bavlna. Chová sa hovädzí dobytok, ovce a kozy a dôležitý je rybolov.
Od roku 2006 do roku 2012 rástla gambijská ekonomika ročne tempom 5 – 6 % HDP.
Stále významnejším odvetvím priemyslu s rastúcimi príjmami je turizmus, ktorý sa rozvíja najmä na pobreží Atlantiku a západoeurópskym návštevníkom ponúka vhodné podmienky počas celého roka.
Poľnohospodárstvo tvorí zhruba 30 % hrubého domáceho produktu (HDP) a zamestnáva približne 70 % pracovnej sily. V rámci poľnohospodárstva tvorí produkcia arašidov 6,9 % HDP, ostatné plodiny 8,3 %, chov dobytka 5,3 %, rybolov 1,8 % a lesníctvo 0,5 %. Priemysel tvorí približne 8 % HDP a služby približne 58 %. Obmedzené množstvo výroby je primárne založené na poľnohospodárstve (napr. spracovanie arašidov, pekárne, pivovar a garbiareň). Ďalšie výrobné činnosti zahŕňajú mydlo, nealkoholické nápoje a odevy.
Obyvateľstvo.
Národnostné zloženie: Malinkovia (Malinke, Mandingo, 43%), Fulbovia (Fula, 18%), Wolofovia (Wolof, 13%), Ďula (Ďulovia, Džola, Dyola, 7%), Soninke (Sarakole, 8,2%)
Náboženstvo: 96,4% moslimovia, 3,5% kresťania, 0,1% ostatní.

</doc>
<doc id="3989" url="https://sk.wikipedia.org/wiki?curid=3989" title="Gruzínsko">
Gruzínsko

Gruzínsko (v slovenčine do roku 2000 dlhý tvar "Gruzínska republika"; po gruzínsky: საქართველო – transliterácia: "Sakartvelo") je štát v juhozápadnej Ázii. Je súčasťou kaukazského regiónu a hraničí s Ruskom, Tureckom, Arménskom, a Azerbajdžanom. Gruzínsko je členom Rady Európy, Organizácia pre bezpečnosť a spoluprácu v Európe (OBSE), a Eurocontrol.
Prírodné podmienky.
Krajina je charakteristická veľmi členitým povrchom. Pohoria a vrchoviny zaberajú 80 % rozlohy štátu. Severnú časť vypĺňa pohorie Veľký Kaukaz, z ktorého smerom na juh vybiehajú horské chrbty. Najvyššie vrchy dosahujú výšku nad 5 000 metrov nad morom. Cez vysokohorské priesmyky Kaukazu v tejto oblasti vedú cesty spájajúce Predkaukazsko so Zakaukazskom. Južnú časť Gruzínska vypĺňa vulkanická Juhogruzínska náhorná plošina, ktorej okrajové časti tvorí Malý Kaukaz. 
Západná časť zníženiny medzi Malým a Veľkým Kaukazom klesá k Čiernemu moru. Gruzínsko má menšie náleziská čierneho a hnedého uhlia, ropy, barytu a iných nerastov. Významné sú tiež minerálne pramene. Podnebie je teplé, Veľký Kaukaz totiž zabraňuje prieniku chladných vzduchových hmôt zo severu. Najvýznamnejšie rieky sú Kura, Rioni, Inguri. Pôdny kryt, fauna a flóra sú kvôli svojej veľkej vertikálnej členitosti nesmierne pestré. 
Dejiny.
V krajine sa nachádzajú známky toho, že bola osídlená od najstarších čias. Prvé známe štátne útvary sa na jeho území sformovali v 6. a 3. storočí pred Kr. Kolchidské kráľovstvo na západe a Iberské kráľovstvo na východe poznali už starovekí Gréci. Kráľovstvá sa stali súčasťou Rímskej ríše v 1. storočí nášho letopočtu. Gruzínsky národ napriek početným nájazdom, ničeniu a decimovaniu obyvateľstva a dočasnému podrobeniu Peržanmi (6. stor), Arabmi (7 až 9. stor.), Seldžuckými Turkami (11. stor.), Mongolmi (13.-14. stor.), Osmanskými Turkami (15.-16. stor.) a Iráncami (17. stor.) tvrdo bojoval proti podmaniteľom, získaval slobodu a obnovoval svoj štát. Pod vplyvom Byzancie Gruzínci na prelome 3. a 4. storočia kráľ Mirian, panovník Iberského kráľovstva vtedajšieho Kartli v roku 337 nášho letopočtu prijal kresťanstvo a Gruzínci si utvorili vlastné písmo a kultúru. Tomu predchádzalo pôsobenie Sv. Niny, mníšky ktorá sa narodila vo vtedajšej Rímskej Kapadócii v rodine bohatého Rímskeho generála Zabbulona. Po návšteve Jeruzalema sa Nina stala mníškou a pôsobila v Arménsku a Gruzínsku, kde sa jej v r. 337 podarilo po sérii zázrakov presvedčiť kráľa Miriana a kráľovnú Nanu, aby sa nechali pokrstiť a povolali kňazov z Byzancie. Krátko na to kráľ Mirian začal stavať pri vtedajšom hlavnom meste Mtskhete (asi od Tbilisi) kláštor Džvari, ktorý stojí dodnes. Kresťanstvo následne pomáhalo Gruzínskemu národu a jeho príbuzným etnikám prežívať ťažké obdobia nájazdov. 
Gruzínsky odboj proti Peržanom viedol kráľ Vakhtang Gorgasali (Gorgasar – Vlčia hlava – podľa tvaru helmy, ktorú nosil). Vládol približne od roku 448 do roku 502. Počas svojho vládnutia bojoval proti Peržanom a v spojenectve s Arménskym kráľom Wahanom Mamikonianom sa mu podarilo dosiahnuť dôležité víťazstvá v bojoch proti Perzskému šachovi Pharozesovi. Vakhtang Gorgasali postavil dôležité opevnenia na hraniciach Gruzínska a v kaukazskom priesmyku Daryali nechal postaviť obranné opevnenia proti nájazdom bojovných národov zo severnej strany Kaukazu. 
Koncom 7. a najmä v 8. storočí krajinu zasiahli plienivé nájazdy Arabov pod vedením Murwana Hluchého (pomenovanie Hluchý si vyslúžil vďaka svojej mimoriadnej krutosti). Murwan Hluchý s armádou 120 000 mužov napadol Arménsko, Kartli, Kacheti Egrisi a vypálil väčšinu miest a opevnení. Po sérii malých protiarabských povstaní na začiatku 9. storočia na území terajšieho Azerbajdžanu, Arménska a východného Gruzínska v krutostiach pokračoval Bugha Turk, ktorý v roku 853 prepadol Gruzínsko s 200 000 vojakmi. Tieto vojská prepadli a vyplienili v Tbilisi, v ktorom podla kroník zabili 50 000 obyvateľov mesta.
Zjednocovanie Gruzínska.
Veľký kultúrny a hospodársky rozmach zaznamenali za kráľa Dávida IV. Agmashenebeliho (budovateľa) a kráľovnej Tamary (Tamar). O ich vyspelosti v kultúrnej a vojenskej oblasti svedčia najmä literárne a architektonické pamiatky, remeselnícke a poľnohospodárske tradície, pevnosti a opevnenia. Pred útlakom z juhu sa pokúšali nájsť oporu v cárskom Rusku. Roku 1783 sa Východné Gruzínsko dostalo pod protektorát Ruska. Gruzínsko sa stalo súčasťou Ruska v priebehu 19. storočia. Začala sa zlepšovať hlavne jeho hospodárska situácia. Začala sa spracúvať ropa, vznikali prvé priemyselné podniky. Počas revolúcie sa krajina na krátku dobu dostala do rúk menševikov a zahraničných vojsk. Už roku 1921 bola nastolená sovietska vláda a roku 1936 sa krajina stala v rámci ZSSR samostatnou republikou. Po rozpade ZSSR v rokoch 1992 – 1994 v krajine prebiehala občianska vojna zapríčinená štatútom Abcházska a Južného Osetska. Po voľbách roku 2004 v krajine vypukli protesty („revolúcia ruží“) proti ich údajnému zmanipulovaniu. Druhé kolo volieb vynieslo k moci proamerického politika Michaila Saakašviliho. Niektoré hlasy dodnes tvrdia, že zmanipulované boli v skutočnosti druhé voľby a prezidentom mal byť Eduard Ševardnadze. Od tohto obdobia sa výrazne zhoršili vzťahy s Ruskom. V lete 2007 prebehlo viacero pohraničných incidentov na rusko-gruzínskej hranici, ktoré zvýšili napätie medzi oboma krajinami. Štáty sa navzájom obviňujú z podpory separatistických skupín. Na jeseň 2007 vystúpila proti Saakašvilimu opozícia, ktorá žiadala nové demokratické voľby, tie sa skončili jeho znovuzvolením. Začiatkom augusta 2008, po tom, ako Moskva svojimi provokáciami vyhrotila napätie v regióne gruzínske vojská napadli separatistickú provinciu Južné Osetsko, na stranu ktorého sa postavilo Rusko. To podniklo protiútok a preniklo za hranice tejto oblasti a obsadilo mnohé dôležité časti Gruzínska. Po nej nasledovala nezákonná okupácia pôvodných gruzínskych území Abcházsko a Cchinvali/Južné Osetsko, ktoré pretrvéva dodnes (2024). Kremeľ podkopáva všetko úsilie medzinárodného spoločenstva upokojiť situáciu na južnom Kaukaze. Namiesto toho, aby využil svoj vplyv v oblasti v záujme vyriešenia konfliktu medzi Gruzínskom a odtrhnutými republikami, Moskva upevnila pozície separatistov. Zatiaľ čo Rusko sa vyhýba zodpovednosti za rozsiahle humanitárne, ľudskoprávne a bezpečnostné straty spôsobené jeho nezákonnou okupáciou, nedávny rozsudok Európskeho súdu pre ľudské práva uviedol veci na správnu mieru a vyniesol rozsudok o rusko-gruzínskej vojne z augusta 2008 a jej následkoch.
Európsky súd rozhodol, že Ruská federácia okupuje a vykonáva faktickú kontrolu nad gruzínskymi územiami Abcházsko a Cchinvali/Južné Osetsko po dohode o prímerí z 12. augusta 2008, ktorú sprostredkovala Európska únia.
Súdny dvor sa ďalej vyslovil, že Rusko je zodpovedné za porušenie viacerých článkov európskych dohovorov o ľudských právach počas vojny v auguste 2008, ako aj počas obdobia nasledujúcej okupácie.
Konkrétne bolo Rusko uznané zodpovedným za zabitie, mučenie, zlé zaobchádzanie a svojvoľné zadržiavanie gruzínskeho civilného obyvateľstva a gruzínskych vojakov; za drancovanie a vypaľovanie gruzínskych obydlí; za etnické čistky a neľudské zaobchádzanie s gruzínskym obyvateľstvom, ktoré je považované za etnickú skupinu; a za odňatie práva osobám, ktoré boli vnútorne vysídlené, a utečencom vrátiť sa do svojich domovov
Hospodárstvo.
Ekonomika je ako u väčšiny postsovietskych republík značne poznačená stratou odbytísk a prerušením dlhodobých ekonomických väzieb. Hospodárstvo sa momentálne zakladá na kvalitnom poľnohospodárstve pestujúcom subtropické plodiny, sčasti taktiež na ťažobnom, ľahkom a chemickom priemysle. Je závislé od dodávok energií zo zahraničia. Po rozpade ZSSR krajina čelila veľkým problémom so zločinnosťou a neplatením daní. Od roku 1995 sa krajina snaží riešiť ekonomické problémy reformami, ktoré by ju priblížili západoeurópskym krajinám. Vzpruhou ekonomiky by sa mali stať tiež plánované ropovody a plynovody, ktoré by mali viesť naprieč krajinou. V krajine je ešte stále vysoká nezamestnanosť (okolo 17 %) tak ako aj chudoba, ktorá je pravdepodobne najväčším problémom celej krajiny.
Adžarsko, Abcházsko a Južné Osetsko.
Abcházsko je separatistická republika v severnej časti krajiny s hlavným mestom Suchumi podporovaná Ruskou federáciou. Podobné boje za oddelenie prebehli aj v Južnom Osetsku s takmer rovnakým výsledkom. Oblasti kontrolované čiastočne Ruskou armádou čiastočne miestnymi polovojenskými jednotkami sa stali rajom pre organizovaný zločin. Neskôr sa konfrontácie Gruzínskej vlády s menšinami prejavili v Adžarsku, táto časť krajiny tiež vyzerala ako samostatná republika tolerovaná Ruskom. Všetko sa však zmenilo po nástupe Michaila Saakašviliho na prezidentský post. V republike silneli hlasy proti tamojšiemu vodcovi Aslanovi Abašidzemu, ktoré mali za následok jeho vypudenie z krajiny a následné opätovné pripojenie ku Gruzínsku. V auguste roku 2008 pohraničné šarvátky na rusko-gruzínskych hraniciach prerástli do ozbrojeného konfliktu, ktorý skončil vytlačením gruzínskych jednotiek z Južného Osetska a znamenal odtrhnutie separatistických regiónov od krajiny. Z územia utiekli desiatky tisíc Gruzíncov.
Demografia.
Gruzínsky národ vznikol spojením národov Iberov a Kolchov, ktorí tu sídlili už od staroveku. V staroveku však oblasť pri Čiernom mori kolonizovali i Gréci, ktorí tu žijú dodnes. Počas Rímskej a Byzantskej doby sa Gruzínsko a Arménsko stávali predmetmi konfliktov medzi dvoma svetovými impériami, Rímskou (neskôr Východorímskou, Byzantskou) a Partskou (neskôr Perzskou) ríšou. Keď v r. 330 krajina prijala kresťanstvo, začal sa zároveň formovať gruzínsky národ. Názov Gruzínsko pochádza od sv. Juraja (Georgios). V stredoveku sa gruzínsky národ sformoval do národnej identity, mal priateľské styky s Grékmi. Dnes tvorí demografiu krajiny prevažne gruzínsky národ, je tu silná ruská a turecká menšina, ďalej sú tu menšiny Pontských Grékov (väčšina z nich sa po páde socializmu vysťahovala do Grécka) a Arménov. Náboženstvo tvorí z 81% gruzínske pravoslávne náboženstvo, ďalej tu pôsobí arménska cirkev, islam a ruská pravoslávna cirkev. Veľká časť Gruzíncov emigrovala a žije v zahraničí.

</doc>
<doc id="3990" url="https://sk.wikipedia.org/wiki?curid=3990" title="Gibraltár">
Gibraltár

Gibraltár (často prezývaný "The Rock" – Skala) je zámorské územie (teda v minulosti „korunná kolónia“) Spojeného kráľovstva.
Nachádza sa na juhu Pyrenejského polostrova, v mieste, ktoré je najbližšie Afrike. Táto strategická poloha umožňuje kontrolovať Gibraltársku úžinu, t. j. spojenie medzi Stredozemným morom a Atlantikom. 
Španielsko bolo nútené prenechať Gibraltár Spojenému kráľovstvu v roku 1713 Utrechtskou zmluvou po prehratej vojne o španielske dedičstvo. Roku 1830 sa gibraltárska posádka stala formálne britskou kolóniou. V rokoch 1967 a 2002 sa konali referendá o pripojení k Španielsku, ale väčšina obyvateľstva si želala zotrvať ako britská kolónia. Referendom schválenou ústavou v roku 2006 získal Gibraltár plnú moc nad správou vlastného územia. V rukách Britov tak ostala len obrana a medzinárodné vzťahy.
Geografia.
Gibraltár má rozlohu . Hranica so Španielskom má , ďalších je pobrežie. Vápencová skala, na ktorej sa Gibraltár nachádza, má v najvyššom bode nad hladinou mora. Na skalu vedie visutá lanová dráha. Na Gibraltáre nie je zdroj pitnej vody, okrem zberu dažďovej vody sa dnes využíva reverzná osmóza. Hustota osídlenia je viac ako 4 200 obyvateľov na km². Jediná pevninská cesta na Gibraltár sa kríži s medzinárodným letiskom a toto predstavuje unikátnu križovatku, riadenú bežnými semaformi. Nachádza sa tam jediná európska kolónia opíc. Tieto opice miestni obyvatelia veľmi rozmaznávajú kvôli legende, ktorá tvrdí, že Gibraltár bude britský, kým tu budú žiť opice. Vďaka tomu sú opice veľmi dotieravé až drzé.
Dejiny.
Gibraltárska skala bola obývaná už od kamennej doby. Práve tu bola objavená prvá lebka neandertálca ešte pred slávnym objavom v nemeckom Neandertale. O Gibraltáre sa dozvedáme z fenických, kartáginských aj rímskych dokladov (latinské meno Calpe). Po rozpade rímskej ríše tadiaľ putovali armády barbarských Vandalov a Gótov. V roku 711 tu pristála invázna armáda marockých Berberov vedená Tárikom ibn Sijádom. Ten nechal skalu po sebe premenovať na Džabal al Tárik (Tárikova skala), z čoho vznikol skomolením Gibraltár. Mauri na skale postavili pevnosť, z ktorej sa časti zachovali dodnes. Pevnosť bola počas reconquisty dobytá Španielmi v roku 1462.
V roku 1704 Gibraltár dobyl holandsko-britský expedičný zbor vedený sirom Georgom Rookom a tento stav bol formalizovaný v roku 1713 Utrechtskou zmluvou. Španieli skúšali Gibraltár niekoľkokrát neúspešne dobyť, o najtvrdší nápor sa pokúsili v roku 1783 (tzv. Veľké obliehanie).
Počas druhej svetovej vojny boli všetci civilní obyvatelia evakuovaní a Gibraltár sa opäť zmenil na pevnosť a námornú základňu. Odtiaľ Briti ovládali vstup do Stredozemného mora a boli schopní zásobovať Maltu a Severnú Afriku. 
Aj po vojne napäté vzťahy s Frankovým Španielskom pokračovali. Ešte dnes o tom svedčí obrovská plechová „strecha“ na východnej strane skaly, ktorá slúžila na zachytávanie dažďovej vody počas španielskej blokády.
Obyvateľstvo.
Etnické zloženieZákladom obyvateľstva sú miešanci pôvodného španielskeho obyvateľstva, hovoriaceho andalúzskym nárečím, s Arabmi, Britmi, janovskými Talianmi, ktorí sa nechcú považovať za Španielov a prajú si zachovanie terajšieho stavu. Podľa štatistiky z roku 2001 tvoria 83,22 % obyvateľstva. Briti tvoria 9,56 % obyvateľov. V poslednom čase stúpa počet Maročanov, ktorí predstavujú 3,50 %. obyvateľstva a k Španielom sa hlási iba 1,19 % obyvateľov.
Náboženské zloženie Väčšina obyvateľov sa hlási k rímskokatolíckemu vierovyznaniu. Rímski katolíci tvoria až 78,09 % obyvateľov. K anglikánskej cirkvi sa hlásia najmä Briti a tvoria 6,98 % obyvateľstva. K iným kresťanom (baptistom, pentekostalistom…) sa hlási 3,21 % obyvateľov. K prívržencom islamu (hl. prisťahovalci z Maroka) sa hlási 4,01 % obyvateľstva a k hinduistom 1,79 %. Žije tu aj komunita židov, ktorí predstavujú 2,12 % obyvateľov územia. Bez vyznania je 2,86 % obyvateľstva.
Ekonomika.
Gibraltárska ekonomika je založená na turistike, obchode a finančných službách. Na Gibraltáre je údajne zaregistrovaných viac firiem ako má obyvateľov. Ročne navštívi Gibraltár viac ako 7 miliónov turistov. Gibraltár vydáva svoje vlastné mince a bankovky – gibraltársku libru, je však možné bežne platiť aj britskými librami.

</doc>
<doc id="3991" url="https://sk.wikipedia.org/wiki?curid=3991" title="Grenada">
Grenada

Grenada (grenadskou kreolskou francúzštinou: "Gwenad") je ostrovný štát v Malých Antilách v Karibskom mori na južnom konci ostrovného reťazca Grenadíny. Pozostáva zo samotného ostrova Grenada, dvoch menších ostrovov Carriacou a Petite Martinique a niekoľkých malých ostrovčekov, ktoré ležia severne od hlavného ostrova a sú súčasťou Grenadín. Nachádza sa severozápadne od Trinidadu a Tobaga, severovýchodne od Venezuely a juhozápadne od Svätého Vincenta a Grenadín. Jeho rozloha je 348,5 kilometrov štvorcových a v júli 2021 tu žilo odhadom 124 523 obyvateľov. Hlavným mestom je Saint George's. Grenada je známa aj ako „Ostrov korenia“ vďaka produkcii muškátového orieška a muškátového kvetu.
Pred príchodom Európanov do Ameriky bola Grenada obývaná pôvodnými obyvateľmi Južnej Ameriky. Krištof Kolumbus uvidel Grenadu v roku 1498 počas svojej tretej plavby do Ameriky. Po niekoľkých neúspešných pokusoch Európanov o kolonizáciu ostrova kvôli odporu obyvateľov ostrova Karibov sa v roku 1649 začalo francúzske osídľovanie a kolonizácia, ktorá pokračovala ďalšie storočie. 10. februára 1763 bola Grenada postúpená Britom na základe Parížskej zmluvy. Britská nadvláda pokračovala až do roku 1974 (okrem krátkeho francúzskeho prevzatia v rokoch 1779 až 1783). 3. marca 1967 však získala plnú autonómiu nad svojimi vnútornými záležitosťami ako pridružený štát a od roku 1958 do roku 1962 bola Grenada súčasťou Západoindickej federácie, krátkotrvajúcej federácie britských západoindických kolónií.
Nezávislosť bola udelená 7. februára 1974 pod vedením Erica Gairyho, ktorý sa stal prvým premiérom suverénneho štátu Grenady. Nový štát sa stal členom Spoločenstva národov, pričom hlavou štátu bola kráľovná Alžbeta II. V marci 1979 marxisticko-leninské Hnutie nových klenotov zvrhlo Gairyho vládu nekrvavým štátnym prevratom a založilo Ľudovú revolučnú vládu (PRG), na čele ktorej stál Maurice Bishop ako predseda vlády. Bishop bol neskôr zatknutý a popravený členmi Ľudovej revolučnej armády (PRA), čo bolo použité na ospravedlnenie invázie pod vedením USA v októbri 1983. Odvtedy sa ostrov vrátil k parlamentnej zastupiteľskej demokracii a zostal politicky stabilný. Na čele krajiny je v súčasnosti kráľ Karol III., kráľ Grenady.

</doc>
<doc id="3992" url="https://sk.wikipedia.org/wiki?curid=3992" title="Guam">
Guam

Guam je najväčší ostrov súostrovia Mariány a politicky súčasťou tzv. Území USA a v rámci nich „nezačlenené“ územie (unincorporated territory) a územie s ustavujúcim aktom Kongresu (organized territory).
Je tu vojenská letecká a námorná základňa USA, káblová a rádiotelegrafická stanica. Južná časť ostrova je sopečného pôvodu a hornatá, severná koralového pôvodu a nížinatá. Pestujú sa tu tropické plodiny, vyváža sa kopra a kakao.
Ostrov má rozlohu 549 km² a žije tu 164 000 obyvateľov (zväčša Mikronézania, ale aj Američania). Správnym strediskom ostrova je Hagåtña (bývalá Agana).

</doc>
<doc id="3993" url="https://sk.wikipedia.org/wiki?curid=3993" title="Guatemala (štát)">
Guatemala (štát)

Guatemala, dlhý tvar Guatemalská republika, je štát v Strednej Amerike. Na severe a západe hraničí s Mexikom, na východe s Belize a Karibským morom, na juhu s Tichým oceánom a na juhovýchode s Hondurasom a Salvádorom.
Geografia.
Väčšina krajiny je hornatá, sever je však rovinatý. Strednú časť krajiny pretínajú pohoria Cordillera de los Cuchumatanes a časť Sierra Madre del Sur. Podnebie sa mení od horúceho tropického na pobreží po miernejšie na vysočinách. Väčšina veľkých miest sa nachádza v južnej časti krajiny. Najdôležitejšie mestá sú Guatemala, Quetzaltenango a Escuintla. Neďaleko karibského pobrežia sa nachádza najväčšie jazero, Izabal.
V Guatemale je veľa sopiek; napríklad Tajumulco () je najvyšším vrchom v Strednej Amerike. Okrem sopečnej aktivity je krajina vystavená aj častým zemetraseniam. Nachádzajú sa v nej aj viaceré jazerá sopečného pôvodu: napríklad svetoznámy Atitlán alebo Amatitlán so sírnatými termálnymi prameňmi.
Administratívne členenie.
Administratívne sa Guatemala člení na 8 regiónov, 22 departamentov a 331 okrskov.
Sviatky.
Najvýznamnejšie sviatky v krajine sú:
1. január - Nový rok;
Veľkonočný týždeň;
1. máj - Deň práce;
30. jún - Deň liberálnej revolúcie (1871);
15. september - Deň nezávislosti;
20. október - Deň revolúcie (1944);
1. november - Deň zosnulých;
24. december - Štedrý deň;
25. december - Vianoce;
31. december - Starý rok.
Obyvateľstvo.
Aj keď úradný jazyk je španielčina, neovládajú ju všetci obyvatelia. Pre mnohých je iba druhým jazykom, lebo ich materčinou je niektorý z 21 mayských jazykov alebo z niekoľkých ďalších indiánskych jazykov nemayského pôvodu, ako napríklad xinca alebo garifuna, ktorými sa hovorí na karibskom pobreží. V roku 2003 bolo ako štátny jazyk uznaných 23 z nich. Vyžaduje sa preklad úradných dokumentov do týchto jazykov. Kto neovláda španielčinu, má nárok na tlmočníka v prípade súdneho procesu a na dvojjazyčné vzdelávanie na školách. 
Približne 60% obyvateľstva je rímskokatolíckeho vierovyznania, 35% sa hlási k rôznym protestantským denomináciám. Najmä katolícke obrady sú poznačené náboženským synkretizmom, keďže v nich dodnes pretrvali mnohé prvky tradičných mayských náboženských rituálov. V niektorých oblastiach však existujú aj komunity praktizujúce náboženstvo Mayov, najmä na západe krajiny, kde majú aj vlastných kňazov. V krajine žije aj niečo viac ako 1000 židov a približne rovnako veľa moslimov.

</doc>
<doc id="3994" url="https://sk.wikipedia.org/wiki?curid=3994" title="Guyana (štát)">
Guyana (štát)

Guyana, dlhý tvar Guyanská kooperatívna republika, je štát v Južnej Amerike. Susedí so štátmi Surinam, Brazília a Venezuela. Je jediným štátom Commonwealthu, ktorý sa nachádza v Južnej Amerike. Leží severne od rovníku, pri pobreží Atlantického oceánu. Hlavné mesto je Georgetown.
Dejiny.
Od 23. februára 1970 je Guyana, patriaca do Britského spoločenstva a ležiaca na severovýchode Južnej Ameriky, prezidentskou republikou. Zmenou ústavy zo 6. októbra 1980 sa Forbes Burnham sám menoval prezidentom a bol hlavou štátu do roku 1992. 
Pobrežie Guyany objavil roku 1498 Kolumbus. O rok neskôr prišli do krajiny prví Španieli. Prejavovali ale len malý záujem o toto územie, a preto sa v Guyane od 16. storočia usadzovali Holanďania, Francúzi a Briti. V polovici 17. storočia sa Holanďanom a Francúzom podarilo vytlačiť Angličanov z krajiny. 
Približne o jedno storočie neskôr, roku 1796, obsadili Angličania i holandskú časť Guyany. Vlastnícke vzťahy boli upravené až roku 1814. Holandské územie bolo rozdelené medzi Angličanov a Holanďanov a Surinam, v tejto dobe patriaci ešte ku Guyane, bol pridelený Holanďanom. Guyana sa stala britskou korunnou kolóniou. Roku 1833 bolo zrušené otroctvo, preto krajina v roku 1833 až 1917 zaznamenala príliv indických pracovných síl, ktoré výrazne poznamenali nasledujúce politické dejiny Guyany. V auguste získala krajina autonómiu a 26. mája 1966 získala definitívne samostatnosť. Guyana bola spočiatku parlamentnou monarchiou a hlavou štátu bola anglická kráľovná Alžbeta II. Od 23. februára 1970 je Guyana prezidentskou republikou. Dve najdôležitejšie strany v parlamente zastupujú dva najväčšie národnostné skupiny: Ľudový národný kongres ("People´s National Congress") obyvateľov afrického pôvodu a Ľudová pokroková strana ("People´s Progressive Party") obyvateľov indického pôvodu. 
V októbri 1992 sa konali prezidentské voľby, prvé slobodné po 24 rokoch. Zvíťazil vodca ľavicovej opozície Cheddi Jagan.
Geografia.
Povrch krajiny tvorí na západe a juhu Guyanská vysočina, ktorá vystupuje najvyššie na západ v pohorí Pakaraima Mountains. Na západe sa objavujú ostatky kriedového pieskovcového príkrovu ako ploché tabuľové hory, reliéf je tu charakterizovaný silne rozčlenenými a oddelenými chrbátmi. 
Pozdĺž Atlantického pobrežia a v údolí rieky Essequibo sa rozkladá bahnitá nížina. Najdôležitejšou riekou je Essequibo a hraničná Courantyne. Blízko hranice s Venezuelou je vodopád King George VI., ktorý meria 488 metrov. Najvyššou horou Guyany je Mount Roraima, ktorá má výšku 2 772 metrov nad morom. Je jedinou turisticky prístupnou stolovou horou v Guyanskej vysočine. Podnebie krajiny je tropické vlhké a teplé. V hlavnom meste Georgetowne je priemerná teplota v januári 26 °C, v októbri 27,5 °C a priemerný roční úhrn zrážok je .
Hospodárstvo.
Guyana je poľnohospodársky štát s významnou ťažbou nerastných surovín. Ťaží sa bauxit, zlato a diamanty. Veľké očakávania sa vkladajú do ťažby ropy v šelfových oblastiach. Viac než 80 % plochy krajiny tvoria lesy. Pestujú sa cukrová trstina, ryža, maniok, banány a kokosové palmy. Chová sa hovädzí dobytok, ovce a hydina. Dôležitý je rybolov.

</doc>
<doc id="3995" url="https://sk.wikipedia.org/wiki?curid=3995" title="Guinea-Bissau">
Guinea-Bissau

Guinea-Bissau, dlhý tvar Guinejsko-bissauská republika, je prezidentská republika nachádzajúca sa na západnom pobreží Afriky medzi Guineou a Senegalom. Krajina má rozlohu 36 125 km² (veľká asi ako Holandsko). Kolónia pod nadvládou Portugalcov, ktorá sa neskôr zmenila na zámorskú provinciu, vyhlásila v roku 1974 svoju nezávislosť. Odvtedy prešla búrlivým vývojom i temnými obdobiami, napokon ako väčšina štátov Afrického kontinentu. V krajine je veľmi nestabilná politická situácia a návrat k princípom demokracie je kvôli občianskej vojne v roku 1998 komplikovaný.
Dejiny.
Okolie riek v Guinei a Kapverdské ostrovy boli prvými oblasťami v Afrike, ktoré počas 15. storočia skúmali Portugalčania. Tí potom v roku 1446 vyhlásili Portugalskú Guineu, ale do roku 1600 založili len málo obchodných stredísk. V roku 1630 bol veliteľ vojska zároveň správcom oblasti. V spolupráci s niektorými domorodými kmeňmi začali Portugalčania prevádzkovať výnosný obchod s otrokmi. Mesto Cacheu so svojou malou pevnosťou sa tak stalo jedným z centier obchodu. V 19. storočí začal tento obchod oslabovať, a tak sa mesto Bissau, ktoré bolo pôvodne vojenským a obchodným strediskom, stalo hlavným centrom obchodu krajiny. 
Až v polovici 19. storočia si začali Portugalci podrobovať vnútrozemie a postupne ho zjednocovať. Stratili časť Guiney, ktorá pripadla Francúzskej Západnej Afrike, vrátane obchodnej oblasti okolo rieky Casamance. Spor s Veľkou Britániou o ostrov Bolama bol vyriešený v prospech Portugalska až americkým prezidentom Grantom. 
Pred prvou svetovou vojnou portugalské jednotky, podporované moslimskými občanmi, potlačili vplyv domorodých kmeňov a podarilo sa im pevne stanoviť hranice krajiny. Vnútrozemie Portugalskej Guiney ale začalo byť pod kontrolou až viac ako 30 rokov po začiatku ofenzívy, ku konečnému podrobenie ostrovov Bijanós došlo až v roku 1936. V roku 1941 bola presunutá hlavná správa z Bolamy do Bissau a v roku 1952 bol na základe ústavy zmenený štatút Portugalskej Guiney z kolónie na zámorskú provinciu Portugalska. 
V roku 1956 založili Amilcar Cabral a Raphael Barbora Africkú stranu za nezávislosť Guiney a Kapverdských ostrovov (African Party for the Independence of Guinea and Cape Verde - PAIGC). Táto zo začiatku tajná strana vzápätí presunula svoje vedenie do Conakry, odkiaľ začala v roku 1960 viesť odboj proti portugalskej nadvláde. Napriek prítomnosti portugalských vojsk, ktorých počet vzrástol na 35 000, strana stále zvyšovala svoj vplyv, ktorý v roku 1968 viedol k získaniu nadvlády nad väčšinou krajiny. 
Na stranou ovládaných územiach boli zavedené zákony a konali sa voľby do Národného zhromaždenia. Portugalské jednotky a občania boli stále viac sústreďovaní do pevností a väčších miest. 
Amilcar Cabral bol v roku 1973 zavraždený v Conakry, takže Aristides Pereira sa stal jediným vodcom strany a neskôr prvým prezidentom Kapverd (Republic of Cape Verde). Národné zhromaždenie PAIGC v Boe vyhlásilo 24. septembra 1973 nezávislosť Guiney-Bissau. Následná revolúcia v Portugalsku v máji 1974 potvrdila nezávislosť Guinei-Bissau 10. septembra 1974. USA uznali nový národ toho istého dňa, ako sa nevlastný brat Amilcara Cabrala stal prvý prezidentom Guiney-Bissau. V roku 1980 bola vláda zvrhnutá viacmenej nenásilným prevratom, ktorý zorganizoval predseda vlády a vrchný veliteľ ozbrojených síl Joao Bernardo "Nino" Vieira. 
Od novembra 1980 do mája 1984 bola krajina ovládaná dočasnou vládou, podliehajúcou revolučnému zhromaždeniu, vedenému Joãom Bernardom Vieirom. V roku 1984 bolo zhromaždenie rozpustené a Národné zhromaždenie (ANP) bolo reorganizované. Zhromaždenie, v ktorom figurovala jedna strana, odsúhlasilo novú ústavu a zvolilo Vieira za prezidenta na nasledujúcich 5 rokov. Zvolilo Radu štátu (Council of State), čo bol výkonný orgán Národného zhromaždenia. Vďaka tomuto systému sa prezident stal hlavou štátu, vlády, strany a veliteľom ozbrojených síl súčasne. 
V rokoch 1983, 1985 a 1993 bola údajne vykonaná séria sprisahaní proti vláde. V roku 1986 bol podpredseda Paulo Correia spolu s piatimi ďalšími ľuďmi popravený na základe zdĺhavého súdneho procesu. V roku 1994 prebehli prvé stranícke a prezidentské voľby, ktorých sa zúčastnilo viac strán. Ozbrojené povstanie voči trvajúcej vláde prezidenta Vieiry prerástlo v krvavú občiansku vojnu, ktorá mala za následok tisícky ľudí bez domova. Prezident musel požiadať vlády Senegalu a Guiney o pomoc v podobe vojenských jednotiek, ktoré nakoniec potlačili povstanie. Prezident bol ale v máji 1999 vyhnaný vojenskou juntou. Dočasná vláda odovzdala vo februári roku 2000 moc do rúk opozičného vodcu Kumba Yala, zakladateľa Strany spoločenskej obnovy (Renovation Party - PRS), ktorý vyhral dvojkolové transparentné prezidentské voľby. 
Napriek slobodným voľbám sa v nasledujúcich 3 rokoch demokracii nepodarilo zapustiť korene. Prezident nevetovali a ani neschválil ústavu, ktorá bola odsúhlasená Národným zhromaždením v máji roku 2001, čo malo za následok narušenie základných princípov zákonov. Impulzívne prezidentské zásahy do rokovania vlády obmedzovali jej efektívnosť, čo viedlo k tomu, že predseda vlády Alamari Nhasse 14. októbra 2002 rozpustil Národné zhromaždenie a požiadal o vyhlásenie volieb. O dva dni neskôr na základe prezidentského dekrétu menoval Maria Pinesa za predsedu úradníckej vlády. Voľby do Národného zhromaždenia boli naplánované na máj roku 2003, ale neskôr boli odložené na jún, potom dokonca na november toho istého roku. 12. októbra 2003 predniesol predseda volebnej komisie vyhlásenie, v ktorom označoval za nemožné, aby voľby prebehli v novembri, ako sa plánovalo. Armáda, vedená ministrom obrany, generálom Verrisimom Correiom Seabrom zasiahla o dva dni neskôr. Prezident Yala oznámil svoju "dobrovoľnú" rezignáciu a bol umiestnený do domáceho väzenia. Vláda bola rozpustená a bol určený 25-členný snem (Committee for Restoration of Democracy and Constitutional Order). 
Dňa 28. októbra 2003 zložil prísahu nový prezident krajiny, obchodník Henrique Rosa, ktorý mal podporu viacerých politických strán i obyvateľstva. Artur Sanha, predseda strany PRS, bol vymenovaný za predsedu vlády. V máji roku 2004 prebehli v krajine voľby, ktoré boli medzinárodnými pozorovateľmi označené za slobodné a transparentné. Predsedom sa stal Carlos Gomes Junior. V roku 2005 bol za prezidenta znovu zvolený Joao Bernardo "Nino" Vieira, ktorý sa snaží o rozvoj hospodárstva a národné zmierenie. Druhého marca 2009 bol zavraždený skupinou ozbrojených mužov priamo v prezidentskom paláci. Zrejme išlo o odvetu za predchádzajúce zabitie generála Batistu Tagme Na Waie.

</doc>
<doc id="3996" url="https://sk.wikipedia.org/wiki?curid=3996" title="Haiti (štát)">
Haiti (štát)

Haiti, dlhý tvar Haitská republika, je štát v Karibskom mori ležiaci spolu s Dominikánskou republikou na ostrove Hispaniola.
Haiti (krajina vysokých hôr) bol pôvodný názov obyvateľov indiánov Taíno pre hornatú oblasť na západnej strane ostrova. Najvyšší bod v krajine je Pic la Selle vo výške 2 680 metrov. Haiti sa stalo prvým nezávislým štátom v Latinskej Amerike, ktorý sa vymanil spod koloniálneho vplyvu ako dôsledok povstania čiernych otrokov. Napriek tomu, že má spoločné kultúrne väzby s hispánsko-karibskými susedmi, Haiti je prevažne frankofónny nezávislý štát.
Geografia.
Haiti sa rozprestiera na západnej časti ostrova Haiti, čo je zároveň druhý najväčší ostrov v súostroví Veľké Antily. Haiti je tretia najväčšia krajina Karibiku, po Kube a Dominikánskej republike. Najbližší pevninský bod je vzdialený, len asi 45 námorných míľ () od Kuby. Haiti má po Kube druhé najdlhšie morské pobrežie () vo Veľkých Antilách.
Terén pozostáva prevažne zo strmých hôr poprekladaných malými pobrežnými nížinami a údoliami riek. Severné oblasti sa skladajú z Massif du Nord (Severný masív) a Plaine du Nord (Severná rovina). Massif du Nord je pokračovaním Stredných Kordiler z Dominikánskej republiky. Začínajú na východnej hranici Haiti, na sever od rieky Guayamouc a pokračujú na severozápad cez severný polostrov. 
Nížina Plaine du Nord sa rozprestiera pozdĺž severnej hranice s Dominikánskou republikou, medzi Massif du Nord a severným Atlantickým oceánom. Centrálna oblasť sa skladá z dvoch rovín a dvoch pohorí. Plateau Central (Centrálna plošina) rozširuje po oboch stranách rieky Guayamouc, na juh od Severného masívu. To vedie od juhovýchodu k severozápadu. Na juhozápad od centrálnej plošiny sú Montagnes Noires, ktorého väčšina severozápadnej časti sa spoja s Massif du Nord. Jeho najzápadnejšie miesto je známe ako Cap Carcasse.
Južná oblasť sa skladá z Plaine du Cul-de-Sac (juhovýchodná) a horské južnej polostrov (tiež známy ako polostrov Tiburon). Plaine du Cul-de-Sac je depresia, na ktorej sa nachádzajú slané jazerá ako Trou Caiman a najväčšie jazero na Haiti Lac Azuei. Chaîne de la Selle je predĺžením južného horského reťazca Sierra de Baoruco z Dominikánskej republiky. Siaha od Massif de la Selle na východe až Massif de la Hotte na západe. Toto pohorie ukrýva Pic la Selle, najvyšší bod na Haiti, v .
Dejiny.
Najstaršia história – prekoloniálne a španielske koloniálne obdobie.
Prvé stopy osídlenia ostrova pochádzajú spred 4 000 rokov. Okolo roku 250 pred Kr. sa dokladá osídlenie indiánmi Taino, ktorí tvoria odnož Arawakov, juhoamerických indiánov. Keď na ostrove v roku 1492 pristál Krištof Kolumbus na ostrove ich žilo okolo 400 000. Španieli začali na ostrove ťažiť zlato a Taínovia po 25 rokoch v ich otroctve vymreli. V roku 1519 ťažba zlata na ostrove skončila. Boli sem privezení otroci z Afriky a Španieli začali pestovať cukrovú trstinu. V 17. storočí sa sem prisťahovalo mnoho francúzskych osadníkov, čo vyústilo do mnohých konfliktov. V rokoch 1669 až 1679 po španielsko-francúzskej vojne sa ostrov rozdelil.
Po ustanovení hranice v roku 1731 a dohode so Španielskom vznikla na území dnešného Haiti francúzska kolónia Saint-Domingue. Kolónia mala už pred Veľkou francúzskou revolúciou okolo 27 000 kilometrov štvorcových a žilo v nej asi 600 000 ľudí. Z tohto počtu bolo belochov len 30 000 (cca 40 % z nich pochádzalo z Bordeaux a regiónu Akvitánska), pol milióna ľudí bolo otrokov, zvyšok boli slobodní mulati. Počet otrokov sa medzi rokmi 1770 a 1790 zdvojnásobil (na pol milióna). Na plantážach sa pestovala najmä bavlna, káva, cukrová trstina a indigo. Pred revolúciou bolo vo francúzskej časti ostrova Hispaniola cca 8500 plantáží. Pod vplyvom správ o priebehu revolúcie vo Francúzsku a po prijatí základných občianskych práv Národným zhromaždením na ostrove už koncom roku 1790 prepukli vzbury otrokov (vrcholili v lete roku 1791), ktoré viedli k tomu, že v kolónii bolo dňa 29. augusta 1793 zrušené otroctvo (francúzsky Konvent prijal zákon o zrušení otroctva až vo februári 1794). 
19. storočie.
Vzbura otrokov pod vedením Jeana-Jacquesa Dessalinesa skončila v roku 1803 víťazstvom a 1. januára roku 1804 bola kolónia prehlásená za nezávislý štát pod menom Haiti, a to ako prvá černošská republika na svete. Dessalines sa však v októbri 1804 prehlásil za cisára a po krátkom dvojročnom panovaní bol v októbri 1806 zavraždený. Začalo sa obdobie občianskych vojen a v období od roku 1843 do 1915 sa v krajine vystriedalo 22 prezidentov.
20. storočie.
Po otvorení Panamského prieplavu vpadli na Haiti v rámci tzv. banánových vojen americké jednotky. Vzbury proti nim boli krvavo potlačené a v krajine začal rásť kult „vodcu chudoby“ Dr. Françoisa 'Papa Doc' Duvaliera. Američania opustili ostrov v roku 1934 a Haiti sa ocitlo v kríze, v občianskej vojne bolo zabitých 20 000 ľudí. Po voľbách v roku 1956 sa prezidentom stal „Papa Doc“ Duvalier, a jeho mandát bol v roku 1964 predĺžený na doživotie. Po jeho smrti v roku 1971 bola prepísaná ústava a prezidentom sa stal jeho syn Jean Claude nazývaný 'Baby Doc'. Jeho prvým krokom bolo tvrdé potlačenie politických oponentov a v krajine narástol chaos, rodina diktátora v roku 1986 Haiti opustila. Vlády sa zmocnila armáda.
Po roku 1990.
Keď v roku 1990 ďalší z vojenských diktátorov krajinu opustil, po voľbách sa stal novým prezidentom mladý kňaz Jean-Bertrand Aristide. O rok neskôr pri vojenskom prevrate musel krajinu opustiť, za podpory USA sa však znovu ujal svojho úradu. Po vypršaní Piaristického prezidentského mandátu v roku 1996 sa novým demokraticky zvoleným prezidentom stal René Préval. V roku 1998 ťažko poškodil ekonomiku krajiny hurikán George. Vo voľbách v roku 2000 sa prezidentom opäť stal Jean-Bertrand Aristide. V roku 2004 vypukla v krajine opäť rebélia a prezident Aristide musel Haiti opustiť. Vzápätí krajinu postihla tropická búrka Jeanne, ktorá zabila 3000 ľudí a 200 000 zostalo bez strechy nad hlavou. Vo voľbách v roku 2006 sa prezidentom po druhýkrát stal René Préval. Situácia v krajine však nie je stabilná a Port-au-Prince sa stalo mestom s najväčším počtom únosov na svete.
Tragické zemetrasenie v januári 2010.
V utorok 12. januára 2010 postihlo Haiti veľmi silné zemetrasenie s epicentrom neďaleko hlavného mesta, ktoré zanechalo veľmi tragické následky. Postihlo nejakým spôsobom tretinu miestneho obyvateľstva, teda vyše 3 milióny ľudí. Väčšina miest a infraštruktúry bola zničená a v troskách budov a stavieb zahynulo najmenej 216 tisíc a ďalšie desaťtisíce sú nezvestné. Oficiálne odhady počtu obetí sa pohybujú v rozmedzí od 100 tisíc až do pol milióna. Takmer ihneď sa začala na celom svete organizovať všestranná pomoc postihnutej krajine. Boli vyslané tímy záchranárov, letecky sa dopravujú zásielky materiálnej pomoci a organizujú sa finančné zbierky pre postihnutých zemetrasením. Státisíce Haiťanov zostali bez strechy nad hlavou, bez potravy, vody a lekárskeho ošetrenia. Na mnohých miestach krajiny vládne chaos, násilie a rabovanie. USA vyslali na Haiti vyše 10 tisíc vojakov na humanitárnu pomoc i na zabezpečenie verejného poriadku.
Ekonomika.
Haiti je najchudobnejšou krajinou v Južnej Amerike. V roku 2009 malo nominálne HDP vo výške 7,018 miliardy USD, na obyvateľa 790 USD, to znamená asi 2 doláre na osobu a deň. Život v tejto chudobnej krajine patrí medzi najbiednejšie a najmenej rozvinuté. OSN radí Haiti na 149. priečku zo 182 krajín v indexe ľudského rozvoja (2006). Odhaduje sa, že asi 80% populácie žije v chudobe. Väčšina obyvateľov žije na deň za 2 doláre alebo menej.
Hospodársky rast bol negatívny v rokoch 2001 a 2002, a v roku 2003 bol nízky.
Asi 66% všetkých Haiťanov pracuje v poľnohospodárskom sektore, ktorý sa skladá predovšetkým z pestovania plodín pre základné vyžitie, pričom táto činnosť predstavuje len 30% HDP.
V krajine je v posledných 10 rokoch oficiálne veľmi málo formálnych pracovných miest, aj keď ekonomika rastie.
Pre export sú najdôležitejšie dve plodiny, a to mango a káva. Haiti patrí nepretržite medzi najviac skorumpované krajiny na svete v indexe vnímania korupcie. Zahraničná pomoc tvorí približne 30 % – 40 % štátneho rozpočtu. Najväčším darcom sú Spojené štáty, nasleduje Kanada a taktiež prispieva aj Európska únia. Venezuela a Kuba platia tiež rôzne príspevky na ekonomiku Haiti najmä potom, čo bola obnovená aliancia v roku 2006 a 2007.
Americká pomoc haitskej vláde bola úplne odrezaná v rokoch 2001 – 2004, keď po voľbách v roku 2000 bol sporný prezident Aristide obvinený z rôznych prehreškov. Aristide ušiel v roku 2004, pričom vzápätí bola obnovená podpora a brazílska armáda viedla stabilizačnú misiu OSN pre mierové operácie v Haiti. Očakáva sa, že Haiti dostane odpustenie dlhu približne 525 miliónov dolárov zo svojho dlhu prostredníctvom fondu pre veľmi zadlžené chudobné krajiny (HIPC) v polovici roku 2009.

</doc>
<doc id="3997" url="https://sk.wikipedia.org/wiki?curid=3997" title="Honduras">
Honduras

Honduras, dlhý tvar Honduraská republika, je štát na severe Strednej Ameriky, hraničiaci na západe s Guatemalou, na juhozápade so Salvádorom, na juhovýchode s Nikaraguou, na juhu s Tichým oceánom, na severe s Honduraským zálivom a Karibským morom. Tu patrí k Hondurasu súostrovie Islas de la Bahía, ktorého najväčšie ostrovy sú Utila, Roatán a Guanaja. Hodurasu patria aj súostrovia Islas del Cisne a Cochinos. V Tichom oceáne sa delí s Nikaraguou a Salvádorom o oblasť zálivu Fonseca, kde mu patria ostrovy Zacate Grande, El Tigre, Garrobo, Exposición, Güegüensi a ďalšie menšie ostrovy.
Geografia.
Viac ako 65% územia krajiny je hornatých, s priemernou nadmorskou výškou Morfologicky pozostáva krajina z troch typov: rovinatého severu pri karibskom pobreží, roviny na juhu pri tichomorskom pobreží a hornatého stredu krajiny. Ten sa člení na severnú, centrálnu a južnú časť.
Na severe (Cordillera Norte) sú najdôležitejšími pohoriami Espíritu Santo pri hranici s Guatemalou, Omoa a Nombre de Dios, kde je dominantný vrch Pico Bonito (). V centrálnej časti (Cordillera Central) je najvyšším vrchom Maroncho () v pohorí Montecillos. Najvyšší vrch krajiny je v južnej časti (Cordillera Sur), v pohorí Celaque (). Ďalšími pohoriami v južnej časti sú Dipilto, Lepaterique, Puca alebo Opalaca a Merendón.
Rovinatý sever sa rozprestiera od guatemalskej po nikaragujskú hranicu a zaberá asi šestinu plochy celej krajiny. Z poľnohospodárskeho hľadiska je to najproduktívnejšia časť Hondurasu. Tadiaľto tečie aj najdlhšia rieka krajiny, zvaná Coco, alebo Segovia. Najväčšie povodie však majú rieky Patuca a Ulúa.
Rovina pri Tichom oceáne zaberá iba 2% plochy krajiny. Sú tu vhodné podmienky na chov dobytka. Tunajšie rieky sú kratšie a menej vodnaté ako na severe krajiny. Najvýznamnejšia je Choluteca.
Jediným prirodzeným jazerom je Yojoa medzi departmentmi Cortés, Santa Bárbara a Comayagua v nadmorskej výške a o rozlohe približne 90 km² a s pobrežím dlhým 50 km.
Podnebie.
Podnebie je tropické v nížinách až mierne na vysočinách. Krajina má dve výrazne rozlíšiteľné ročné obdobia: obdobie sucha, začínajúce v novembri a končiace v apríli a obdobie dažďov, ktoré začína v máji a končí v novembri. Karibské pobrežie dosahuje celoročné priemerné teploty 26 až 27 °C a má najbohatšie zrážky a relatívnu vlhkosť vzduchu okolo 75%. Celoročná priemerná teplota pri tichomorskom pobreží je 29 °C a v centrálnej časti krajiny 22 °C. 
Flóra a fauna.
V Hondurase sa nachádzajú viaceré typy ekosystémov, najmä tropický dažďový les, hmlový les, zmiešané lesy, savany (najmä na juhu krajiny) a krovinaté lesy (vo vnútrozemí). 
Tropický dažďový les sa v najväčšom rozsahu zachoval na severovýchode krajiny (rezervácia Río Plátano) a pokrýva 30% plochy krajiny.
Zmiešané lesy sú tropické a subtropické lesy s rôznou mierou vlhkosti a pokrývajú 38% plochy krajiny.
Hmlové lesy sa nachádzajú v nadmorských výškach nad 100 m. Priemerná teplota v nich sa pohybuje od 18 do 25 °C. Mnohé sú chránené ako národné parky (Azul Meámbar medzi departmentmi Comayagua, Cortés a Santa Bárbara, ale aj Montecristo, Cusuco, Pico Pijol a Pico Bonito.)
Savany zaberajú 15% plochy krajiny, najmä v departmentoch Valle a Choluteca. Obdobie sucha tu trvá dlhšie ako 6 mesiacov. Dominujú trávnaté a krovinaté porasty.
Dejiny.
Archeologické nálezy dokazujú, že v rokoch 150900 po Kr. v lokalite Copán na západe krajiny žili Mayovia.
Pobrežie Hondurasu objavil pre Európanov v roku 1502 Krištof Kolumbus počas svoje štvrtej a poslednej výpravy. Kolonizáciu územia Hondurasu začal organizovať Hernán Cortés, ktorý túto úlohu zveril Pedrovi de Alvarado a Cristóbalovi de Olid. Tento proces bol zavŕšený po roku 1500. Najdôležitejšie správne sídlo na jeho území bolo mesto Gracias.
Nezávislosť na španielskej korune vyhlásil miestny snem so sídlom v meste Comayagua 28. septembra 1821. Neskôr sa Honduras stal súčasťou mexickej ríše pod vládou Agustína de Iturbide, kde zotrval až do vzniku Stredoamerickej federatívnej republiky v roku 1823. Najvýraznejšími postavami z tohto obdobia v Hondurase bol Francisco Morazán, prezident tohto útvaru, ktorého postava dodnes stelesňuje ideu stredoamerického unionizmu.
Honduras sa od Stredoamerickej federatívnej republiky oddelil v októbri 1838. Prvé roky samostatnosti boli poznačené občianskymi vojnami a diktatúrou prezidentov ako Francisco Ferrera, José Santos Guardiola a José María Medina, ktorí vládli s podporou Rafaela Carreru v Guatemale. Liberálne reformy v krajine začal zavádzať v roku 1876 prezident Marco Aurelio Soto. Zahraničná politika krajiny v druhej polovici 19. storočia bola poznačená hlavne úsilím o návrat k Stredoamerickej konfederácii, ktoré vyvrcholilo podpisom dohody o založení Veľkej stredoamerickej republiky, ktorej súčasťou bol Honduras v rokoch 1896 až 1898, kedy sa opäť stal samostatnou krajinou.
V prvej polovici 20. storočia rôzne severoamerické spoločnosti, ako napr. United Fruit Company (UFC), urobili z banánov hlavný vývozný artikel krajiny, čím ju definitívne zapojili do medzinárodného obchodu. V tomto čase a tu vzniklo pejoratívum "banánová republika", lebo UFC sa stala ďaleko najväčším vlastníkom v krajine. V roku 1932 sa dostal k moci generál Tiburcio Carías Andino. Jeho vláda sa vyznačovala politickými represáliami, ale aj zlepšením hospodárskej situácie krajiny.
V roku 1965, po období nestability, sa stal prezidentom plukovník Oswaldo López Aréllano. Počas jeho vlády sa zhoršila hospodárska situácia a prebehla tzv. Futbalová vojna. Vládol až do roku 1974.
Víťazstvo Sandinovskej revolúcie v Nikarague ešte viac destabilizovalo politickú situáciu v Strednej Amerike. To viedlo k medzinárodnému tlaku, najmä zo strany USA na vypísanie slobodných volieb v Hondurase. Ako víťaz z nich v roku 1980 vyšiel Roberto Suazo Córdova. Prijatím novej ústavy v roku 1982 sa začala nová politická etapa v Hondurase.
V roku 2006 sa stal prezidentom liberál José Manuel Zelaya Rosales, ktorý vystriedal pri moci Ricarda Madura. Zelaya je pravicovými kruhmi kritizovaný za úzke vzťahy s venezuelským prezidentom Hugom Chávezom a za to, že údajne ignoroval problém kriminality. 28. júna 2009 bol Manuel Zelaya zvrhnutý z úradu vojenským prevratom a unesený do Kostariky. V krajine bola ustanovená pravicová diktatúra pod vedením Roberta Michelettiho. Tento krok odsúdilo Valné zhromaždenie OSN aj Organizácia amerických štátov, ktorá pozastavila členstvo Hondurasu vo svojich radoch. Medzinárodné spoločenstvo uznáva za prezidenta Hondurasu Manuela Zelayu a požaduje jeho návrat k moci. V Hondurase prebiehajú od vojenského prevratu rozsiahle protesty obyvateľov požadujúce návrat prezidenta Zelayu, ktoré vládna moc potláča tvrdými represiami. Prvou obeťou z radov demonštrantov sa stal 19-ročný Isis Obed Murillo Mencía, ktorého 5. júla 2009 zastrelili počas demonštrácie v hlavnom meste Tegucigalpa vojaci. Do novembra 2009 si pravicová diktatúra v Hondurase vyžiadala minimálne 20 obetí na životoch, vyše 600 zranených a 3500 zatknutých osôb . Režim Roberta Michelettiho tiež obmedzoval slobodu prejavu zásahmi voči opozičným médiám (napr. jezuitské Radio Progreso, denník El Libertador, Radio Globo). 29. novembra 2009 sa v Hondurase v atmosfére represií konali nedemokratické prezidentské a parlamentné voľby, ktoré bojkotovala prevažná väčšina opozície proti vládnucemu režimu. Účasť na voľbách dosiahla približne 35 % registrovaných voličov. Voľby vyhral so ziskom vyše 55 % hlasov zúčastnených voličov kandidát konzervatívnej Národnej strany Porfirio Lobo. Výsledky volieb odmietla uznať väčšina latinskoamerických štátov (napr. Brazília, Argentína, Venezuela, Bolívia, Ekvádor, Nikaragua, Uruguaj) ako aj Španielsko. Neuznali ich ani medzinárodné organizácie ako OSN, Unasur, ALBA. Cieľom opozície je naďalej dosadenie prezidenta Manuela Zelayu do úradu, ktoré 2. decembra 2009 zamietol honduraský parlament ovládaný pučistami.
Významné sviatky.
Deň nezávislosti (15. september), Deň dieťaťa (10. september), Veľká noc, Zelený štvrtok, Veľký piatok, Deň vojaka (3. október, narodeniny zakladateľa Stredoamerickej únie, Francisca Morazána), Vianoce (25. december), Deň lempiry (20. júl) a Starý rok.
Demografia.
90% obyvateľstva tvoria mestici (potomkovia Európanov a Indiánov). 7% obyvateľstva sú pôvodní Indiáni a približne 2% sú potomkami otrokov alebo utečencov afrického pôvodu. Významnú menšinu tvoria kresťanskí Arabi pochádzajúci z Palestíny, ktorí sa tu etablovali už okolo roku 1900 ako významní podnikatelia a obchodníci, najmä v okolí mesta San Pedro Sula. Spomedzi ázijských menšín sú najpočetnejší Číňania a Japonci. 
Hoci v Hondurase stále prevažuje rímskokatolícke náboženstvo, počet členov tejto cirkvi klesá, zatiaľ čo počet členov protestantských cirkví rastie. Existujú tu aj budhisti, židia, moslimovia, bahájci, rastafariáni a vyznávači pôvodného indiánskeho náboženstva.
Veľa obyvateľov má príbuzných v Španielsku, Mexiku a Kanade, no najviac emigrantov z krajiny žije v USA.
Najobľúbenejší šport je futbal. 
Administratívne členenie.
Administratívne sa Honduras člení na 18 departmentov. Hlavné mesto Tegucigalpa je zároveň hlavným mestom departmentu Francisco Morazán.
Ekonomika.
Hrubý domáci produkt Hondurasu dosahuje najvyššie hodnoty rastu (5 až 6%) v Strednej Amerike už od roku 2004. Jeho rast je spôsobený rastom domácej spotreby, exportu a nízkymi úrokovými sadzbami. 
Tradičným vývozným artiklom sú banány a káva. Hlavným dovozným artiklom je ropa. 
Honduras podpísal dohodu o slobodnom obchode s ostatnými stredoamerickými krajinami, Dominikánskou republikou a USA. Dôležitým zdrojom vylepšovania platobnej bilancie je prílev úspor krajanov pracujúcich v zahraničí, najmä v USA, ktorý každoročne rastie. Nezamestnanosť v krajine naopak klesá.

</doc>
<doc id="3998" url="https://sk.wikipedia.org/wiki?curid=3998" title="Hongkong">
Hongkong

Hongkong, dlhý tvar Osobitná administratívna oblasť Čínskej ľudovej republiky Hongkong (o názvoch pozri nižšie), je jedna z dvoch osobitných administratívnych oblastí Číny. Do roku 1997 nebol Hongkong súčasťou Číny, ale bol kolóniou Spojeného kráľovstva. 
Hongkong má rozlohu len 1 095 km2 a má vyše 7 miliónov obyvateľov. Čínski obyvatelia Hongkongu hovoria varietou (dialektom) čínštiny označovanou ako kantončina. Úradnými jazykmi je čínština (konkrétna varieta čínštiny nie je predpísaná) a angličtina. Na rozdiel od zvyšku ČĽR, kde sa používa zjednodušené čínske písmo, sa v Hongkongu oficiálne uprednostňuje tradičné čínske písmo.
Názvy.
Slovenské.
Slovenský krátky tvar:
Podľa Základného zákona Hongkongu (čl. 151) je krátky tvar (v slovenskej podobe) Hongkong, Čína. 
Slovenský dlhý tvar v súčasnosti znie Osobitná administratívna oblasť Čínskej ľudovej republiky Hongkong (vyskytuje sa aj v inom slovoslede: Osobitná administratívna oblasť Hongkong Čínskej ľudovej republiky), podľa ISO-3166 Osobitná administratívna oblasť Číny Hongkong a skrátene Osobitná administratívna oblasť Hongkong, pričom ale ÚGKK SR, zdá sa, považuje dlhý tvar za zhodný s krátkym tvarom. Treba ale poznamenať, že v mnohých textoch sa slovné spojenie "osobitná administratívna oblasť" nesprávne (teda v rozpore s normovaným názvom ÚGKK SR) uvádza v rôznych iných podobách, napr. "špeciálna administratívna oblasť" , "špeciálny administratívny región" , "osobitný administratívny región" či "zvláštna správna oblasť" - úplný zoznam pozri v článku osobitná administratívna oblasť.
Anglické.
Anglický krátky tvar znie "Hong Kong", staršie aj "Hong-Kong" alebo "Hongkong". 
Podľa Základného zákona Hongkongu je krátky tvar "Hong Kong, China". 
Anglický dlhý tvar znie v súčasnosti: "Hong Kong Special Administrative Region of the People's Republic of China" (norma ISO-3166 uvádza tvar: "Hong Kong Special Administrative Region of China") alebo skrátene "Hong Kong Special Administrative Region" (skratka HKSAR). 
Čínske.
Čínsky krátky tvar znie: v tradičnom aj zjednodušenom čínskom písme 香港 –  slovenský prepis: Siang-kang - pchin-jin: Xiānggǎng - yaleský prepis kantončiny: Hēung góng - kantonská výslovnosť (vyjadrená znakmi pre slovenského čitateľa): [hööng kóng]. Doslovný význam tohto čínskeho názvu je „voňavý prístav“.
Podľa Základného zákona Hongkongu je krátky tvar: tradičné čín. písmo: 中國香港 - zjednodušené čín. písmo: 中国香港 - slovenský prepis: Čung-kuo Siang-kang - pchin-jin: Zhōngguó Xiānggǎng.
Čínsky dlhý tvar znie:
Časti.
Hongkong sa delí na tri časti (tu zoradené pri pohľade z juhu na sever): 
Polostrov Kowloon (Ťiou-lung) v širšom zmysle je celá Osobitná administratívna oblasť ČĽR Hongkong okrem ostrovov, čiže pevninská časť Nových teritórií + polostrov Kowloon v užšom zmysle.
Dejiny.
Podľa archeologických výskumov ľudia žili v oblasti dnešného mesta Hongkong už približne pred 5 000 rokmi. Dokazujú to rôzne neolitické artefakty a kamenné gravúry. Počas vlády dynastie Chan (206 pred Kr. po 260 pred Kr.) bolo územie Hongkongu osídlené Číňanmi. Počas vlády dynastie Tchang (618 – 907) sa tento región začal využívať ako prístav. Prvé výraznejšie osídlenie regiónu nastalo počas dynastie Jüan (1261 – 1368), aj keď ešte stále išlo o okrajový región, ktorého obyvateľstvo sa živilo predovšetkým rybolovom a chovom perlorodiek.
Väčšie osídlenie pobrežia Južnej Číny je známe z moreplavby portugalského moreplavca Fernaa Piresa de Andrade z roku 1517. V roku 1699 prostredníctvom Východoindickej spoločnosti na územie Číny prišli Briti, ktorí výrazne ovplyvnili nasledujúce dejiny mesta. Po začatí dovozu ópia, ktoré viedlo k prvej ópiovej vojne a po nasledovnom obsadení hongkonského teritória Britmi v roku 1841 sa v roku 1843 Hongkong stal oficiálnou britskou kolóniou. Britské kráľovstvo si z vojenských strategických dôvodov a z dôvodov zabezpečenia obyvateľstva kolónie pitnou vodou v roku 1898 od Číny na 99 rokov prenajalo 235 ostrovov a ďalšie časti položené severne (tzv. New Territories). Vďaka liberalizácii obchodu, presadenej po prvej ópiovej vojne, sa z Hongkongu vyvinula významná liberálna zóna pre obchod vo Východnej Ázii. Medzi rokmi 1851 – 1931 sa počet obyvateľov zvýšil z 33 000 na 879 000, z čoho 95 % tvorili Číňania.
Krátko po vypuknutí druhej svetovej vojny sa britský Hongkong vzdal nepriateľskému Japonsku. Po vojne bolo mesto z väčšej časti zdevastované a schudobnené. Po vyhlásení Čínskej ľudovej republiky sa zo Šanghaja do Hongkongu presťahovalo veľa podnikov. Po zrušení ekonomického embarga zo začiatku 50. rokov sa z Hongkongu stala jedna z navyspelejších ekonomík sveta. V 80. rokoch 20. storočia čínsky vodca Teng Siao-pching predstavil pre Hongkong doktrínu "Jedna krajina, dva systémy", ktorá umožnila deklaráciu medzi Čínskou ľudovou republikou a Spojeným kráľovstvom z 19. decembra 1984, podľa ktorej sa 1. júla 1997 z Hongkongu stala osobitná administratívna oblasť (angl. "Special Administrative Region (SAR)") Číny.
V roku 1997 zasiahla Hongkong Ázijská finančná kríza, ktorá zastavila hospodársky rast mesta. V tom istom roku zasiahla mesto epidémia vtáčej chrípky. Epidémia SARS roku 2003 paralyzovala život v meste a zanechala za sebou 299 obetí. Život pod čínskou správou sprevádzalo množstvo protestov. Snaha vlády o tajné presadenie zákonom proti rozvracaniu viedla roku 2003 k masovým protestom, ktoré napokon priniesli rezignáciu prvého miestneho predsedu vlády, Tung Chee-hwa. 
Dlhodobé spory o interpretáciu Basic Law, hongkonskej miniústavy, vyústili v septembri 2014 v protesty známe ako Dáždnikové hnutie. Na 79 dní trvajúcom proteste v podobe obsadenia hlavných dopravných tepien v centre mesta sa zúčastnilo približne 50 000 ľudí, získal celosvetovú pozornosť a priamo či nepriamo sa dotkol takmer každého obyvateľa mesta.
V októbri 2018 boli v Hongkongu otvorené dva veľké infraštruktúrne projekty, ktoré spájajú mesto s Čínou: vysokorýchlostná železnica a most do Macaa a Ču-chaju, ktorý je zároveň najdlhším mostom cez more na svete. V roku 2019 vypukli rozsiahle, niekoľko mesiacov trvajúce protivládne protesty, ktoré paralyzovali mesto. Tie utíchli po vypuknutí pandémie covidu-19 a prijatí kontroverzného zákona o národnej bezpečnosti v júni 2020.
Ekonomika.
Základ ekonomiky Hongkongu tvorí zahraničný obchod, valutovo-finančné operácie, elektronický, spracovateľský, ľahký a textilný priemysel, ktorý pracuje predovšetkým na export. Je tu veľký námorný prístav a uzlové letisko. Dynamika rozvoja všetkých stránok života umožnila priradiť Hongkong k tzv. mladým tigrom Ázie, ktoré sa podľa základných parametrov činnosti približujú k rozvinutým krajinám, ktoré majú vysokú životnú úroveň obyvateľstva.
Kultúra.
Múzeá.
Múzeum kultúrneho dedičstva.
Budova múzea leží blízko zastávky MRT Che Kung Temple. Vstupné zahŕňa všetky výstavy a stojí 10 hongkonských dolárov (2013) s výnimkou stredy, kedy je vstup bez poplatkov. Múzeum funguje pod záštitou regionálneho štátneho kultúrneho úradu "Leisure and Cultural Services Department" spadajúceho pod hongkonskú vládu a na viacerých poschodiach ponúka šesť stálych výstav, ktoré boli nadizajnované firmou "Reich+Petch". Týmito výstavami sú sieň so zameraním na spracovanie dejín hongkonských severných oblastí "New Territories Heritage Hall", galéria pre deti "Children's Discovery Gallery" na nádvorí múzea, sieň so zameraním na exhibíciu s témou kantonskej opery "Cantonese Opera Heritage Hall", výstava čínskych umeleckých diel "T. T. Tsui Gallery of Chinese Art", ktorá vystavuje medzi inými aj artefakty z múzea "Tsui Museum of Art" a výstavná sieň "Chao Shao-an Gallery".
Podľa archeologických výskumov ľudia žili v oblasti dnešného mesta Hongkong už približne pred 5000 rokmi. Dokazujú to rôzne neolitické artefakty a kamenné gravúry, ktoré sú vystavené v zadnej časti prízemia, v hale New Territories Heritage Hall. V jednej väčšej sále na prízemí je vo forme drevených lodí, člnov a predajných stánkov napodobnený prístav stredovekého Hongkongu. Udalosti sú v New Territories Heritage Hall chronologicky tematizované a podložené exponátmi. Veľkoplošné čierno-biele fotografie dokumentujú historický vývin.
V roku 2013 bola na najvyššom poschodí múzea nainštalovaná exhibícia, ktorá predstavovala život a celoživotné pôsobenie svetoznámeho herca, učiteľa a umelca bojových umení Bruce Leeho. Vo vstupnej hale na schodoch stála jeho zlatá socha v nadživotnej veľkosti. V prvej vstupnej chodbe exhibície sa na zrkadlové steny premietala videoinštalácia Bruce Leeho životného kréda: "Pohybuj sa ako voda – buď tichý ako zrkadlo". 
&lt;br&gt;Na druhom poschodí prebiehala expozícia predstavujúca život a pôsobenie slávneho hongkonského módneho dizajnéra dámskej módy Eddieho Laua. Tento miestny rodák začiatkom 1970 rokov študoval módne dizajnérstvo v Londýne, kde uskutočnil svoju prvú módnu prehliadku. Essie Lou je nielen dizajnérom spojeným s Hongkongom, ale aj zakladateľom myšlienky zakomponovania dizajnu do regionálnej hudby a miestneho sveta šoubiznisu. Eddie Lau pre múzeum sprístupnil svoje archívy módnych návrhov, fotografií a kostýmov z módnych prehliadok. Tieto obsahujú jeho návrhy svetoznámych kolekcií, uniformy pre Cathay Pacific Airways a Dragonair a taktiež haute couture, teda šitie na mieru pre svetové celebrity ako Pak Suet-sin, Michelle Yeoh, Liza Wang and Eunice Lam.
&lt;br&gt;Na prízemí múzea sa v roku 2013 nachádzala expozícia venujúca sa svetoznámej kantónskej opere. Steny lemovali pestrofarebné rekvizity a kostýmy. Od vchodu bola výstava zoradená podľa časovej postupnosti od jej počiatkov až po dnešok. Významné postavenie účinkujúcich sa v opere odzrkadľuje v náročnosti kostýmov.
Hong Kong Museum of Art.
Svojou polohou v bezprostrednej blízkosti významnej hongkonskej turistickej atrakcie, podľa hollywoodskeho vzoru založenej promenády so zapracovanými zlatými hviezdami prominentov Avenue of Stars, je múzeum Hong Kong Museum of Art dobre dostupné. Vstupné 10 hongkonských dolárov (cca 1 euro) zahŕňa všetky výstavy umiestnené na piatich poschodiach. V súčasnosti (2013) múzeum ponúka, okrem piatich stálych výstav, rozsiahlu expozíciu zbierky 4 000 kusov prevažne juhočínskych starožitností zo všetkých umeleckých epoch, prehľadne usporiadanú od raného obdobia až po obdobie moderny. Do zbierky starožitností patria rôzne predmety každodennej, obradnej aj náboženskej povahy z oblasti hrnčiarstva a keramiky od neolitu až po exponáty 20. storočia. Medzi vystavenými objektmi sú ďalej práce dekoratívneho charakteru, bronzové predmety, predmety z jadeitu, lakované, emailové a sklené predmety, drevorezby a umelecké spracovanie bambusu, slonoviny, rohu nosorožca, ako aj textil, kostýmy a nábytok. Každý z vystavených predmetov sa počas celých storočí dobre zachoval, väčšinou kvôli tomu, že bol zakrytý zeminou.
Zbierka múzea sa zväčša skladá z veľkorysých darov obyvateľstva a niekoľkých pozostalostí zberateľov, ktoré boli múzeu za posledných 30 rokoch odkázané. Medzi najkrajšie a najcennejšie vystavené predmety patrí reliéfová rezba šálky z jedného kusu rohu nosorožca z obdobia dynastie Čching (17. až 20. storočie) v svetlo- a tmavohnedých farebných odtieňoch, znázorňujúca deviatich dospelých šupinatých drakov, chytajúcich horiace perly uprostred oblakov a brál, ktorí obopínajú šálku v kruhu, šplhajúc sa hore cez okraj šálky, čím zároveň tvoria jej ucho. Títo draci, ktorí sa na podobných rezbách šálok z rohov používali výnimočne zriedkavo, majú štyri pazúry, čo indikuje, že túto šálku používal cisár a pripisovali sa jej afrodiziakálne a liečivé vlastnosti.
Ďalším zaujímavým exponátom je váza s ornamentmi žltej farby podobná mešcu. Na jej hrdle je vyformovaná hodvábna stuha. Biele sklené telo vázy je pomaľované a vyzdobené nápadnými emailovými kresbami, ktoré imitujú textúru hodvábu a súkna. Na jej spodku je ďalej imitovaný brokát s jemnými vzormi typických čínskych rastlín a kvetov ako pivoniek, ibišteku, kvietkov marhúľ a granátových jabĺk, všetko namaľované dohromady. Medzi vetvami a kvetmi nájdeme motívy drakov, ktoré harmonizujú s okolitým florálnym vzorom. Táto váza predstavuje výnimočné dielo sklenárstva, ktoré sa v Číne začalo rozširovať v 17. storočí.
Na rozdiel od západných krajín, ktorých umelecké dejiny sú popretkávané mnohými zmenami štýlov a foriem, je čínske umenie význačné svojou prekvapivou kontinuitou. V umení dynastie Ming (14. až 17. storočie) sa dá stále rozpoznať charakteristická predloha dynastie Tchang (7. až 10. storočie). Maľované obrazy z obdobia dynastie Čching (17. až 20. storočie) sú kompozíciou podobné tým z dynastie Sung (10. až 13. storočie). Jedným z dôvodov pre tento fakt je všeobecne rozšírený rešpekt pred tradíciou v čínskej kultúre. Tematicky sa tieto diela často zaoberajú postulátom života v harmónii s prírodou a aj technika maľby prezrádza vplyvy taoistickej jing-jang náuky. Popritom neustále a opakovane nachádzame v čínskych dielach postavy taoistickej mytológie. Vplyv budhizmu je v čínskom umení o niečo miernejší. Od 16. storočia vstúpili do čínskych umení, hlavne prostredníctvom činnosti európskych misionárov, aj západné vplyvy. Nositeľmi čínskeho umenia boli, najmä z finančných dôvodov, cisársky dvor a skupiny ľudí blízke cisárskemu dvoru alebo kruhy vzdelancov. Okrem toho tvorili, predovšetkým v literatúre a maliarstve aj vzdelanci či bývalí úradníci, ktorí sa z protestu voči vládnucim politickým pomerom utiahli do ústrania. V zbierke starožitností majú zastúpenie jednotlivé umelecké obdobia a vystavené exponáty predstavujú charakteristické znaky každého z nich. Opis týchto charakteristík je prístupný v čínskom a anglickom popise, a tiež cez zvukového sprievodcu.
Ďalšou z rozsiahlejších je čínska zbierka moderného umenia, kaligrafie a maliarstva The Chinese Fine Art, ktorej pôvod siaha do 60. rokov 20. storočia. Múzeum na začiatku mnoho obrazov kúpilo, ale veľa ďalších získalo darom a zbierka sa tak v poslednom období rozšírila o cca 5 000 exponátov. Je rozdelená do štyroch častí: maliarske diela z provincie Kuang-tung, kaligrafia z provincie Kuang-tung, škola Lingnan a čínske moderné umenie. Výstava poukazuje na vývoj už spomenutých oblastí s dôrazom na vývoj čínskeho umenia 20. storočia. Mnohí umelci z provincie Kuang-tung mali sklony k modernizácii a vyznačovali sa osobitým, jedinečným štýlom. Umelci ako Zhang Mu, Li Jian, Su Su Renshan a Liupeng, ktorí mali každý osobný, jedinečný štýl, boli vzorom pre ďalších umelcov 20. storočia. Kaligrafia z provincie Kuang-tung predstavuje vývoj od stredu obdobia dynastie Ming (14. až 17. storočie) po súčasnosť. Pri vývoji moderného čínskeho umenia zohrala závažnú rolu tiež Lingnanská škola. Zakladatelia lingnanskej školy, Gao Jianfu, Gao Qifeng a Chen Shuren, sú zástancami hnutia „New Chinese Painting” a jeho teórie a praxe miešania západných vplyvov do čínskeho umenia. Jedným z mnohých výnimočných diel vystavených práve v tejto zbierke je zvitok typického umelca – úradníka menom Li Jian (*1747 – †1799), ktorý celý svoj život úspešne kultivoval klasické umenia, predovšetkým poéziu, kaligrafiu, maliarstvo a rezbárstvo. Vystavenú krajinku na zvitku namaľoval potom, ako sa zotavil z choroby počas návštevy provincie Kuang-tung. Jeho univerzálnosť, schopnosť vytvárať formy pomocou rôznych techník miešajúcich štýly maliarov Shitao (*1642 – †1707) a Ni Zana (*1301 – †1374) sú jedinečné a Li Jianovi sa preto pripisuje vytvorenie charakteristických vlastností pre výtvarné umenie z provincie Kuang-tung.
Menšími vystavenými zbierkami v múzeu Hong Kong Museum of Modern Art sú zbierka hongkonského umenia, K. S. Lo-ova zbierka čajového tovaru a pečatí, historické obrazy a Xubaizhai-ova zbierka čínskeho výtvarného umenia a kaligrafie.
Pozri aj.
Prechody cez prístav Victoria

</doc>
<doc id="3999" url="https://sk.wikipedia.org/wiki?curid=3999" title="Island">
Island

Island (islandsky: "Ísland") je severská ostrovná krajina medzi Severným Atlantikom a Severným ľadovým oceánom, na stredoatlantickom hrebeni medzi Severnou Amerikou a Európou. Je kultúrne a politicky prepojený s Európou a je najredšie osídlenou krajinou v regióne. Jeho hlavným a najväčším mestom je Reykjavík, v ktorom žije približne 36 % z približne 380 000 obyvateľov krajiny. Úradným jazykom krajiny je islandčina. 
Geologická aktivita Islandu, ktorý sa nachádza v riftovej oblasti medzi tektonickými doskami, zahŕňa gejzíry a časté sopečné erupcie. Vnútrozemie tvorí sopečná plošina, ktorú charakterizujú pieskové a lávové polia, hory a ľadovce, a cez nížiny tečú do mora mnohé ľadovcové rieky. Island je ohrievaný Golfským prúdom a má mierne podnebie napriek tomu, že sa nachádza južne od polárneho kruhu. Vysoká zemepisná šírka a vplyv mora udržujú chladné letá a väčšina ostrovov má polárne podnebie.
Podľa starého rukopisu "Landnámabók" sa osídľovanie Islandu začalo v roku 874 n. l., keď sa nórsky náčelník Ingólfr Arnarson stal prvým stálym osadníkom na ostrove. V nasledujúcich storočiach sa na Island prisťahovali Nóri a v menšej miere aj iní Škandinávci, ktorí so sebou priviedli poddaných (t. j. otrokov alebo nevoľníkov) galského pôvodu.
Ostrov bol spravovaný ako nezávislé spoločenstvo pod vedením miestneho parlamentu Althing, jedného z najstarších fungujúcich zákonodarných zhromaždení na svete. Po období občianskych sporov Island v 13. storočí pristúpil k nórskej vláde. V roku 1397 nasledoval Island začlenenie Nórska do Kalmarskej únie spolu s Dánskym a Švédskym kráľovstvom a po jej zániku v roku 1523 sa "de facto" dostal pod dánsku vládu. Dánske kráľovstvo v roku 1550 násilne zaviedlo luteránstvo a Island bol formálne odstúpený Dánsku v roku 1814 Kielskou zmluvou.
Pod vplyvom ideálov nacionalizmu po Francúzskej revolúcii sa na Islande sformoval boj za nezávislosť, ktorý vyvrcholil v roku 1918 prijatím dánsko-islandského zákona o únii a vytvorením Islandského kráľovstva, ktoré sa prostredníctvom personálnej únie delilo o úradujúceho dánskeho panovníka. Počas okupácie Dánska počas druhej svetovej vojny Island v roku 1944 drvivou väčšinou hlasov rozhodol o tom, že sa stane republikou, čím sa ukončili zostávajúce formálne väzby s Dánskom. Hoci bol Althing v rokoch 1799 až 1845 pozastavený, ostrovná republika si napriek tomu robí nárok na udržanie jedného z najdlhšie fungujúcich parlamentov na svete.
Až do 20. storočia sa Island spoliehal prevažne na rybolov a poľnohospodárstvo. Industrializácia rybolovu a pomoc Marshallovho plánu po druhej svetovej vojne priniesli prosperitu a Island sa stal jednou z najbohatších a najrozvinutejších krajín sveta. V roku 1994 sa stal súčasťou Európskeho hospodárskeho priestoru; to ešte viac diverzifikovalo hospodárstvo do odvetví, ako sú financie, biotechnológie a výroba.
Island má trhovú ekonomiku s relatívne nízkymi daňami v porovnaní s ostatnými krajinami OECD, ako aj najvyšší počet členov odborov na svete. Udržiava severský systém sociálneho zabezpečenia, ktorý poskytuje svojim občanom všeobecnú zdravotnú starostlivosť a vysokoškolské vzdelanie. Island sa umiestňuje na popredných miestach v medzinárodných porovnaniach výkonnosti štátov, ako sú kvalita života, vzdelanie, ochrana občianskych slobôd, transparentnosť vlády a hospodárska sloboda. Island má najmenší počet obyvateľov spomedzi všetkých členov NATO a ako jediný nemá stálu armádu, disponuje len ľahko vyzbrojenou pobrežnou strážou.
Dejiny.
Prvými obyvateľmi Islandu boli pravdepodobne Nóri a Kelti (írski a škótski), ktorí prichádzali na Island koncom 9. storočia a aj v 10. storočí. Vikingskí náčelníci zakladali tzv. „thingy“, čo boli miestne snemy, ktoré verejne urovnávali spory a konflikty medzi osadníkmi. Okolo roku 930 bol založený Althing a tento národný snem môžeme pokladať za najstarší európsky parlament. Jeho rozhodnutím bolo v rokoch 9991000 prijaté kresťanstvo. Paradoxom uznesenia Althingu bolo, že hoci sa v zemi ustanovilo za náboženstvo kresťanstvo, v druhom bode uznesenia sa nariaďovalo všetkým lodiam, aby pri priblížení k zemi zložili z čelení dračie hlavy, aby neodstrašili ochranných duchov zeme. V 16. storočí po reformácii krajina prijala luteranizmus.
V 13. storočí sa islandskí náčelníci podrobili nórskej nadvláde, v roku 1380 sa Island spoločne s Nórskom dostal pod nadvládu Dánska a potom nasledovalo dlhé obdobie hospodárskeho úpadku. Až v roku 1874 bola dosiahnutá autonómia.
Následky výbuchu sopky Askja v roku 1875 zničili islandskú ekonomiku a spôsobili veľký hladomor. Počas nasledujúcich 25 rokov 20% obyvateľstva Islandu emigrovalo, hlavne do Kanady a Spojených štátov.
Potom sa hospodárska situácia krajiny začala pomaly zlepšovať.
1. decembra 1918 sa Island osamostatnil, s Dánskom zostal spojený iba personálnou úniou.
17. júna 1944 bol Island vyhlásený za republiku a personálna únia s Dánskom bola zrušená.
Etnické zloženie.
Väčšinu obyvateľov tvoria Islanďania germánskeho pôvodu. Ich počet na rozdiel od ostatných európskych národov pomaly stúpa. V poslednom čase sa však vďaka imigrácii cudzincov mení jednoliaty etnický obraz krajiny na multikultúrnu spoločnosť. Do krajiny prichádza veľa prisťahovalcov z iných krajín, ktorí na Island prinášajú nové náboženstvá a zvyky. Veľkej časti z nich sa podarilo získať trvalý pobyt a štátne občianstvo Islandu. V krajine žije oficiálne asi 4% Poliakov (2017). Približne rovnaký je aj počet prisťahovalcov z Filipín. Obe komunity vyznávajú rímskokatolícke náboženstvo. K nemu sa hlásia aj prisťahovalci z Litvy, Chorvátska, Talianska, Kolumbie, Portugalska, či Španielska. V štáte žijú aj prisťahovalci z Ruska, Srbska a Rumunska, ktorí vyznávajú pravoslávie. Stúpa aj počet prisťahovalcov z Maroka, Turecka, Kosova, Indonézie, ktorí sa hlásia k islamu. Prisťahovalci zo Srí Lanky, Thajska, Číny, či Vietnamu, sa hlásia k budhizmu a rôznym východným náboženstvám. Prisťahovalci z Indie priniesli do krajiny hinduizmus.
Náboženstvo.
Väčšina obyvateľov sa hlási k Islandskej (evanjelickej) cirkvi. Jej príslušníci tvoria takmer 58,6 % obyvateľstva (2023). Island bol až do 16. storočia rímskokatolíckou krajinou a reformáciu tu násilím zaviedli Dáni. Počet katolíkov sa približuje k počtu 10 000. Tvoria ich hlavne prisťahovalci z Poľska, Filipín, Chorvátska, či Latinskej Ameriky. Stúpa aj počet konvertitov islandskej národnosti. Podľa údajov z roku 2009 tu žilo 9 625 rímskych katolíkov (cca 3 % obyvateľstva). V krajine žije aj 2 000 pentekostalistov (0,7 %). Pravoslávnych (prisťahovalcov z Ruska a Srbska) je asi 0,2 %. Približne rovnaký je aj počet moslimov a budhistov. Asi 0,4 % obyvateľov sa hlási k pohanskému kultu Asatru. Veľa obyvateľov sa nehlási k žiadnemu náboženstvu.
Kultúra.
Islanďania sú hrdí na svoje vikingské korene a veľa z nich môže vysledovať svoj pôvod až k prvým osadníkom, ktorých mená sú zapísané v Knihe osadníkov (Ladnama bok). A pretože súčasná islandčina vychádza priamo zo starej nórčiny, čo bol jazyk Vikingov, môžu stredoveké vikingské ságy ľahko čítať aj dnešní Islanďania.
Na rozdiel od iných severských krajín Islanďania prikladajú relatívne veľkú dôležitosť nezávislosti. V štatistikách Európskej komisie viac než 85% Islanďanov považuje nezávislosť za “veľmi dôležitú” (na porovnanie - 47% Nórov, 49% Dánov a priemer v EÚ 53%). Islanďania majú taktiež veľmi silnú pracovnú etiku - pracujú najdlhšie zo všetkých vyspelých krajín.
Podľa prieskumu OECD bolo 66% Islanďanov spokojných s ich životom, 70% verilo, že v budúcnosti budú ešte spokojnejší. Podobne 83% tvrdilo, že majú za deň viac pozitívnych zážitkov ako negatívnych (na porovnanie s priemerom OECD - 72%), to z Islandu robí jednu z najšťastnejších krajín v OECD. Podľa novšej štúdie z roku 2012 sú s ich životom spokojní tri štvrtiny respondentov (pre porovnanie, svetový priemer je okolo 53%).
Island je liberálnou krajinou, najmä keď sa pozrieme na LGBT partnerstvá. 11. júna 2010 Islandský parlament pozmenil manželské právo a definoval manželstvo ako zväzok dvoch jednotlivcov. Vďaka tomu je Island jednou z prvých krajín na svete, ktorá legalizovala manželstvo rovnakého pohlavia. LGBT majú teraz všetky práva rovnaké ako heterosexuálne osoby a manželstvá.
Egalitarizmus (rovnostárstvo) je Islanďanmi vysoko cenený, najmä ak si zoberieme príjmovú nerovnosť, ktorú majú jednu z najnižších na svete. Ústava vyslovene zakazuje pridelenie šľachtického titulu, privilégií a hodnosti. Podobne ako v ostatných severských krajinách, rovnosť medzi pohlaviami je veľmi vysoká; Island je pravidelne medzi prvými troma krajinami, v ktorej by ženy mali žiť.
Cestovný ruch.
Island má najviac výronov pár a plynov i horúcich prameňov na svete. Sústavná horúčava, ktorá sa udržiava pod zemským povrchom, vytvára bublajúce horúce pramene a bahniská. Na Islande nájdeme zaujímavosti hlavne v parku Þingvellir, dostaneme sa v ňom ku jedinečnému jazeru Mývatn, najväčšiemu európskemu ľadovcu Vatnajökull, pestrému južnému pobrežiu a, samozrejme, k vodopádu Gullfoss a gejzíru Strokkur. Najznámejší výver Geysir prepožičal svoje meno gejzírom. Teplú vodu vyvierajúcu z hlbín Zeme využívajú Islanďania na vykurovanie domov a skleníkov.
Na Islande sú tiež jednými z najväčších atrakcií pre turistov aj výlety loďou za pozorovaním veľrýb, nočné výlety za polárnou žiarou (v čase zhruba od septembra do marca) alebo výlety na ľadovec. Pre jazdu po ľadovci Islanďania upravujú autá tak, že im zvyšujú podvozky a montujú obrovské pneumatiky s možnosťou regulácie tlaku v nich z miesta vodiča – pri jazde po ľade a snehu ich musia totiž "spustiť" asi na polovičný tlak.
Mestá.
Hlavné a najväčšie mesto Islandu je Reykjavík, ďalšie významné mesto je Keflavík.
Geotermálna energia.
Na Islande sa nachádza najväčší počet termálnych prameňov na Zemi. Na ostrove je cca 800 geotermálnych oblastí a 7 000 termálnych prameňov. Teplé pramene Islanďania využívali od pradávna. Používali ich na pranie bielizne, na kúpanie, niekedy sa v nich aj varilo. Siali tam zeleninu a obilie, ktoré rýchlejšie rástlo. Časom sa uskutočňovali prvé pokusné vrty na horúcu vodu. Prvá budova, ktorá bola vykurovaná geotermálnou vodou sa stala v roku 1930 škola v Reykjavíku. K tomuto potrubiu sa postupne pripájali ďalšie budovy. V súčasnosti už takto kúri 85 % všetkých domácností.
Najnovšie dejiny.
Island sa pripojil k NATO v roku 1949, americká základňa bola postavená na jeho území v roku 1951, päť rokov po odchode amerických vojsk. V roku 1970 krajina vstúpila do Európskeho združenia voľného obchodu (EFTA). Keď členovia združenia postupne začali vstupovať do Európskej únie, začala nadobúdať význam zmluva s Úniou. Po hospodárskej kríze v roku 2008 považuje väčšina obyvateľov vstup do EÚ za prospešný. 16. júla 2009 preto krajina podala prihlášku na vstup do EÚ a 27. júla 2010 oficiálne začali prístupové rokovania. Island je súčasťou Schengenského priestoru.
Po privatizácii troch najväčších islandských bánk a zavedeniu deregulácie bankovníctva, tieto 3 banky rozpožičali až 120 miliárd dolárov, čo je 10 násobok islandského HDP. Po zrútení sa islandských bánk v roku 2008 prišli ľudia o úspory a nezamestnanosť bola trojnásobne väčšia ako pred krízou. Konzervatívna vláda mala za úlohu vyčleniť zo štátneho rozpočtu, teda z peňazí daňových poplatníkov, peniaze na splatenie dlhov. Občania tak mali niesť zodpovednosť za skrachovanú banku Icesave a zaviazať sa splácaním dlhu vo výške 4 miliardy dolárov na 15 rokov s úrokom 5,5%. To väčšina ľudí odmietala a vyšli do ulíc. Po masívnych protestoch bola vláda zosadená. Nová vláda začala rôzne rokovania, no ľudia sa dožadovali referenda. Opäť začali masívne protesty a nakoniec sa referendum konalo. 93% ľudí odmietlo splácať dlhy banky z peňazí daňových poplatníkov. V druhom referende bolo proti už len 57,7%, lebo vláda vyjednala lepšie podmienky.

</doc>
<doc id="4000" url="https://sk.wikipedia.org/wiki?curid=4000" title="India">
India

India (iné názvy pozri v kapitole Názvy), dlhý tvar Indická republika, je štát v južnej Ázii. 
Je siedmou najväčšou krajinou podľa rozlohy, najľudnatejšou krajinou od júna 2023 a od získania nezávislosti v roku 1947 najľudnatejšou demokraciou na svete. Na juhu ju ohraničuje Indický oceán, na juhozápade Arabské more a na juhovýchode Bengálsky záliv, na západe má pozemné hranice s Pakistanom, na severe s Čínou, Nepálom a Bhutánom a na východe s Bangladéšom a Mjanmarskom. V Indickom oceáne sa India nachádza v blízkosti Srí Lanky a Maldív; jej Andamanské a Nikobarské ostrovy majú spoločnú námornú hranicu s Thajskom, Mjanmarskom a Indonéziou.
Moderní ľudia prišli na indický subkontinent z Afriky najneskôr pred 55 000 rokmi. Ich dlhé osídlenie, spočiatku v rôznych formách izolácie ako lovcov a zberačov, spôsobilo, že tento región je veľmi rozmanitý a v genetickej rozmanitosti ľudí je druhý po Afrike. Usadlý život sa na subkontinente objavil na západnom okraji povodia rieky Indus pred 9 000 rokmi a postupne sa vyvinul do civilizácie údolia rieky Indus v treťom tisícročí pred Kr. Do roku 1200 pred Kr. sa do Indie zo severozápadu rozšírila archaická forma indoeurópskeho jazyka sanskritu. Jej dôkazy sa dnes nachádzajú v hymnoch "Rigvédy". "Rigvéda", ktorá sa zachovala vďaka ústnej tradícii, zaznamenáva úsvit hinduizmu v Indii. V severných a západných oblastiach Indie boli vytlačené drávidské jazyky. Do roku 400 pred Kr. sa v hinduizme objavilo rozvrstvenie a vylúčenie podľa kasty a vznikli budhizmus a džinizmus, ktoré hlásali spoločenské poriadky nesúvisiace s dedičnosťou. Raná politická konsolidácia viedla k vzniku voľne prepojených ríš Maurjov a Guptov so sídlom v povodí Gangy. Ich spoločná éra bola naplnená rozsiahlou tvorivosťou, ale vyznačovala sa aj zhoršujúcim sa postavením žien a začlenením nedotknuteľnosti do organizovaného systému viery. V južnej Indii stredné kráľovstvá preniesli do kráľovstiev juhovýchodnej Ázie písmo drávidských jazykov a náboženskú kultúru.
V ranom stredoveku sa na južnom a západnom pobreží Indie presadili kresťanstvo, islam, judaizmus a zoroastrizmus. Moslimské vojská zo strednej Ázie s prestávkami obsadzovali severné indické roviny, nakoniec založili Dillíský sultanát a vtiahli severnú Indiu do kozmopolitných sietí stredovekého islamu. V 15. storočí vytvorila Vidžajanagarská ríša na juhu Indie dlhodobú zloženú hinduistickú kultúru. V Pandžábe vznikol sikhizmus, ktorý odmietal inštitucionalizované náboženstvo. Mughalská ríša v roku 1526 nastolila dve storočia relatívneho mieru a zanechala po sebe dedičstvo v podobe žiarivej architektúry. Nasledovala postupne sa rozširujúca vláda britskej Východoindickej spoločnosti, ktorá premenila Indiu na koloniálnu ekonomiku, ale zároveň upevnila jej suverenitu. Vláda britskej koruny sa začala v roku 1858. Práva sľúbené Indom sa udeľovali pomaly, ale zavádzali sa technologické zmeny a zakorenili sa moderné predstavy o vzdelávaní a verejnom živote. Vzniklo priekopnícke a vplyvné nacionalistické hnutie, ktoré sa vyznačovalo nenásilným odporom a stalo sa hlavným faktorom ukončenia britskej nadvlády. V roku 1947 sa britské Indické impérium rozdelilo na dve nezávislé domíniá, indické domínium s hinduistickou väčšinou a pakistanské domínium s moslimskou väčšinou, za veľkých strát na životoch a bezprecedentnej migrácie.
India je od roku 1950 federatívnou republikou, ktorá je spravovaná prostredníctvom demokratického parlamentného systému. Je to pluralitná, viacjazyčná a multietnická spoločnosť. Počet obyvateľov Indie vzrástol z 361 miliónov v roku 1951 na takmer 1,4 miliardy v roku 2022. Za ten istý čas sa jej nominálny príjem na obyvateľa zvýšil zo 64 USD ročne na 2 601 USD a miera gramotnosti zo 16,6 % na 74 %. Z pomerne chudobnej krajiny v roku 1951 sa India stala rýchlo rastúcou veľkou ekonomikou a centrom služieb informačných technológií s rozširujúcou sa strednou triedou. India má vesmírny program s niekoľkými plánovanými alebo dokončenými mimozemskými misiami. Indické filmy, hudba a duchovné učenie zohrávajú čoraz väčšiu úlohu v globálnej kultúre. Výrazne znížila mieru chudoby, aj keď za cenu rastúcej hospodárskej nerovnosti. India je štátom s jadrovými zbraňami, čím sa radí medzi štáty s vysokými vojenskými výdavkami. So svojimi susedmi, Pakistanom a Čínou, vedie spory o Kašmír, ktoré nie sú vyriešené od polovice 20. storočia. Medzi sociálno-ekonomické problémy, ktorým India čelí, patrí rodová nerovnosť, podvýživa detí a rastúca úroveň znečistenia ovzdušia. Územie Indie je megadiverzné, so štyrmi ohniskami biodiverzity. Lesy tvoria 21,7 % rozlohy krajiny. Indická divoká príroda, na ktorú sa v indickej kultúre tradične pozerá s toleranciou, je podporovaná medzi týmito lesmi a inde v chránených biotopoch.
Názov.
Záväzný slovenský krátky tvar názvu tohto štátu je India a dlhý tvar je Indická republika. Názov India je prevzatý z latinského slova "India", ktoré pochádza z gréckeho slova Ἰνδία - "India" (presnejší prepis: "Indiá"), ktoré doslova znamená "Indussko", čiže Krajina Indusu. Toto grécke slovo vzniklo z gréckeho názvu rieky Indus, ktoré znelo Ἰνδός - "Indos" a pochádzalo zo staroperzského názvu rieky Indus, ktoré znelo "Hiñd'u". Slovo "Hiñd'u" pochádza z nejakého predpokladaného praindoiránskeho slova, ktoré bolo veľmi podobné sanskritskému slovu सिन्धु - "sindhu", ktoré znamenalo rieka alebo Indus. Názvy India a Sindh (región pri rieke Indus) sú teda jazykovo rovnakého pôvodu.
Ústava Indie uznáva ako druhé pomenovanie štátu aj názov Bhárat (po hindsky: भारत - Bhárat - [bʰɑːrət̪]). Tento názov je podľa ústavy rovnocenný s (anglickým) názvom India. Tento názov je odvodený od slova Bharata (s krátkym "a" po h; podrobnosti pozri v článku Mahábhárata), čo je sanskritské meno jedného kráľa spomínaného v Mahábhárate. Meno tohto kráľa je, ako vidno, obsiahnuté aj priamo v názve Mahábháraty. 
Tretie meno, Hindustan/Hindustán (po hindsky: हिन्दुस्तान - Hindustán - [hin̪d̪ust̪ɑːn]; v perzštine doslova: hindská krajina), sa používa od dvanásteho storočia, hoci jeho súčasné použitie je obmedzené z dôvodov vnútroštátnych konfliktov o tom, ako toto slovo reprezentuje krajinu.
Dejiny.
Úkryty s maľbami z kamennej doby v Bhímbétke v štáte Madhjapradéš sú najstaršími známymi stopami ľudského osídlenia na území súčasnej Indie. Prvé známe trvalé osídlenie sa objavilo pred 9 000 rokmi a postupne sa vyvinulo do civilizácie povodia Indusu, ktorá začala okolo 3 300 pred Kr. a kulminovala medzi 2800 pred Kr. a 1 900 pred Kr. Nasledovala ju védska civilizácia. Zhruba od roku 550 pred Kr. vzniklo veľa nezávislých kráľovstiev. 
Na severe územia sa nachádzala ríša Maurjovcov, ktorá prispela vo veľkej miere ku kultúrnemu dedičstvu krajiny. Od roku 180 pred Kr. nasledovali série invázií zo strednej Ázie, ktoré viedli k vzniku Indo-gréckeho, Indo-skýtskeho a Indo-partského kráľovstva.
Od tretieho storočia pred Kr. panovali Guptovci a ich obdobie má prívlastok „"Zlatý vek"“ starovekej Indie. Na severe krajiny sa vystriedalo zopár dynastií v priebehu niekoľkých období vrátane dynastií Čálukjovci, Čérovci, Čólovci, Kadambovci, Pallavovci a Pándjovci. Veda, umenie, literatúra, matematika, astronómia, náboženstvo a filozofia prekvitali pod patronátom týchto kráľov. 
Po islamských inváziách zo strednej Ázie a Perzie (7.12. stor.) väčšina severnej a strednej Indie padla pod nadvládu dillíjskeho sultanátu a neskôr pod Mughalskú dynastiu, ktorá postupne rozšírila ich vládu do väčšiny Indického subkontinentu. Aj napriek tomu niekoľko pôvodných kráľovstiev prosperovalo, špeciálne v krytých oblastiach juhu, ako napríklad ríša Vidžajanagar. V polovici druhého tisícročia niekoľko európskych krajín vrátane Portugalska, Holandska, Francúzska a Spojeného kráľovstva, ktoré pôvodne chceli obchodovať s Indiou, využili situáciu v krajine, kedy zničené kráľovstvá bojovali proti sebe, a zriadili v krajine kolónie. Povstanie z roku 1857, miestne známe ako prvá vojna za indickú nezávislosť, proti Britskej východoindickej spoločnosti zlyhalo. Potom ako bola vzbura potlačená, väčšina indického územia padla pod priamu správu Britského impéria. Na začiatku 20. storočia dlhotrvajúce, nenásilné úsilie o nezávislosť, vedené Mahatmom Gándhim, široko známym pod označením „Otec národa“, vyvrcholilo 15. augusta 1947, kedy India získala úplnú nezávislosť od Británie a stala sa republikou 26. januára 1950. 
Ako multietnický a multináboženský štát zažila India niekoľko náboženských násilností a povstaní v rôznych častiach krajiny, no to ju neoslabilo a pokračuje ako suverénna demokracia. Má niekoľko nedoriešených sporov o hranice s Čínou, ktoré sa vystupňovali do krátkej čínsko-indickej vojny v roku 1962 a s Pakistanom, ktoré vyústili do vojen v rokoch 1947, 1965, 1971 a v roku 1999 v Kargile. India je zakladajúci člen Hnutia nezúčastnených krajín a OSN. V roku 1974 India vykonala podzemné skúšky jadrových zbraní, čo ju neoficiálne robí členom „jadrového klubu“. V roku 1998 nasledovala séria ďalších piatich testov. Významné ekonomické reformy, ktoré začali v roku 1991, transformovali Indiu medzi krajiny s najrýchlejšie rastúcim hospodárstvom na svete a pridala si na celosvetovom a regionálnom vplyve.
Vláda.
India je suverénna, sekulárna a demokratická republika s kvázi - federálnou formou vlády a dvojkomorovým parlamentom fungujúcim podľa westminsterského parlamentného systému. Má tri formy riadenia: legislatívu, exekutívu a súdnu moc. Prezident je hlavou štátu a má z veľkej časti reprezentatívnu úlohu, ktorá zahŕňa interpretovanie ústavy, podpisovanie zákonov, udeľovanie milostí a vyhlasovanie stavu núdze. Je aj vrchným veliteľom Indických ozbrojených síl. Prezident a viceprezident sú volení nepriamo voličmi na päťročné obdobie. 
Premiér je predsedom vlády a má najviac výkonných právomocí. Je volený zákonodarcami politických strán alebo koalíciou majúcou parlamentnú väčšinu a slúži päť rokov. Ústava otvorene neustanovuje funkciu zástupcu predsedu vlády, ale táto možnosť bola občas praktizovaná. Zákonodarný zbor Indie je dvojkomorový parlament, ktorý sa skladá z hornej snemovne zvanej Radžja Sabha (Rada štátov), a dolnej snemovne zvanej Lok Sabha (Snemovňa ľudu). 245 – členná Radžja Sabha je volená nepriamo voličmi na funkčné obdobie šesť rokov. 545–členná Lok Sabha je volená priamo všeľudovým hlasovaním na päťročné obdobie a je ustanovujúcou zložkou politickej sily a vládneho zoskupenia. Všetci indickí obyvatelia nad 18 rokov majú právo voliť. Premiér predsedá Rade ministrov.
Exekutíva je zastúpená prezidentom, viceprezidentom a ministerským kabinetom, vedeným predsedom vlády. Každý minister spravujúci ministerský úrad musí byť členom jednej z komôr parlamentu. V indickom parlamentnom systéme je výkonná moc podriadená zákonodarnej. Nezávislá súdna moc Indie pozostáva z Najvyššieho súdu na čele s predsedom Najvyššieho súdu v Indii. Najvyšší súd ma oboje, prvostupňovú jurisdikciu nad spormi medzi štátmi a odvolaciu jurisdikciu nad vrchnými súdmi. India má 18. odvolacích vrchných súdov, každý má jurisdikciu nad zväzovým štátom alebo skupinou menších zväzových štátov. Každý z týchto štátov má odstupňovaný systém nižších súdov. Prípadný konflikt medzi legislatívou a justíciou je prenechaný prezidentovi.
Politika a zahraničné vzťahy.
Na čele krajiny stojí Indická národná kongresová strana (INC), ktorá si udržuje svoj vplyv už od vzniku nezávislej Indie. INC, často vedená členom rodiny Nahru – Gándhi, sa tešila parlamentnej väčšine s výnimkou krátkych období počas 70. a 80. rokov. Medzi rokmi 1996 a 1998 nastalo obdobie politickej nestability a vláda bola najprv zostavená pravicovou nacionalistickou stranou Bharatija Džanata (BJ) a neskôr ľavicovou koalíciou Spojený front (United Front). V roku 1998 BJ s menšími regionálnymi stranami vytvorila Národnú demokratickú alianciu (NDA) a stala sa prvou nekongresovou stranou, ktorá dokončila celé päťročné volebné obdobie. Vo voľbách v roku 2004 zvíťazila Národná kongresová strana a získala dostatočný počet kresiel, aby mohla vytvoriť koalíciu s pomocou ľavicových strán. 
India si udržuje priateľské vzťahy s väčšinou krajín, no roky, ktoré nasledovali po vyhlásení nezávislosti, sú poznačené neustálymi konfliktami s Pakistanom a Čínou o územie Kašmíru a Arunáčalpradéšu. Počas Studenej vojny sa India pokúsila udržať si svoju neutralitu a bola jedným zo zakladajúcich členov Hnutia nezúčastnených krajín. Po čínsko-indickej vojne v roku 1962 sa zlepšili vzájomné vzťahy Indie so Sovietskym zväzom, čo ale narušilo vzťahy so Spojenými štátmi. Stav sa opäť ustálil po skončení Studenej vojny. Súčasne priateľské ponuky predkladané Indickou vládou posilnili vzťahy so Spojenými štátmi, Čínou a Pakistanom. V ekonomickej sfére má India blízky vzťah s inými rozvojovými krajinami v Južnej Amerike, Ázii a Afrike, špeciálne s Brazíliou a Mexikom. India je taktiež zakladajúci člen OSN a do veľkej miery prispela k úspechu operácií OSN prebiehajúcich na štyroch kontinentoch. Viac ako 55 000 indických príslušníkov bojových a policajných síl slúžilo v 35 mierových misiách Spojených národov. 
Štáty a zväzové teritóriá.
"Hlavný článok: Administratívne členenie Indie"
India je rozdelená na 28 štátov (ktoré sa ďalej delia na okresy), šesť zväzových teritórií a teritórium hlavného mesta Dillí. Štáty majú svoju vlastnú volenú vládu, kým zväzovým teritóriám vládne správca menovaný zväzovou vládou (len niektoré majú volené vlády).
India má dve výskumné základne v Antarktíde - Dakšin Gangotri a Maitri, no zatiaľ sa nedomáha práva na územie.
Geografia.
Himaláje, tvoriace severnú hranicu Indie, sú najvyšším pohorím na svete. Najvyšším vrchom Indie je Káčaňdžunga, ležiaca na hranici indického štátu Sikkim a Nepálu, vysoká . Najvyšší vrch ležiaci iba na území Indie je Nandádéví, vysoký . Na východe India hraničí s Bangladéšom a Mjanmarskom. Za severnou hranicou leží Čína, Bhután a Nepál. Na severozápade, kde leží púšť Thar prebieha hranica s Pakistanom. Zvyšok severnej, strednej a východnej Indie pozostáva z úrodnej Indogangskej nížiny, ktorá sa nachádza v povodí riek Indus, Ganga a Brahmaputra. 
Južný indický polostrov sa skoro celý rozkladá na Dekanskej plošine, ktorá je z juhozápadu, juhu a juhovýchodu obmývaná Indickým oceánom. Pobrežie je dlhé okolo 6 tisíc kilometrov a je pomerne málo členité. Len na západe sú dva väčšie polostrovy Kačchský a polostrov Káthijávar. Časť západného pobrežia od Khambhátskeho zálivu po Paňdžim, sa nazýva Konkán. Ďalej na juh pokračuje ako lagúnové Malabarské pobrežie. Najjužnejším bodom pevninovej časti Indie a polostrova Predná India je mys Kumári. Ostrov Srí Lanka oddeľuje od Indie Mannársky záliv a Palcký prieliv. Južná časť východného pobrežia Indie medzi ústím Kávérí a Krišny sa nazýva Koromandelské pobrežie. Rovnako ako ďalšia časť východného pobrežia je nízke, lagúnové a menej vhodné na budovanie prístavov. Súčasťou Indie sú aj súostrovia Andamany a Nikobary v Bengálskom zálive a Lakadivy a ostrov Mimikoj v Arabskom mori.
Podnebie Indie sa líši od tropického na juhu až po mierne na severe krajiny. Časti Indie, ktoré ležia v Himalájach majú podnebie tundry. Väčšina dažďov je spôsobená monzúnmi.
Geológia.
Územie Indie možno rozdeliť na tri hlavné oblasti, ktoré sa odlišujú svojim geologickým vývojom ako aj charakterom povrchu:
Himaláje, tvoria severnú hranicu Indie. Himalájske pohorie od pohoria Karakoram oddeľuje horný tok rieky Indus. Najvyššie polohy oboch vysokohorských masívov sú zaľadnené. Stály sneh leží v súčasnosti na južných stranách vo výškach 4 400 až a okolo na severe. V Karakorame sa táto výška pohybuje v rozmedzí 5 000-. Dĺžka ľadovcov presahuje miestami . V prevažnej časti Himalájí prevláda vysokohorský ľadovcový reliéf.
Indogangská nížina je rozsiahla nížina v povodí riek Indus, Ganga a Brahmaputra.
Dekanská plošina je rozľahlá vysočina zaberajúca vnútrozemie Indického polostrova.
Hospodárstvo.
India má síce v absolútnom ponímaní štvrtú najväčšiu ekonomiku, pretože patrí medzi krajiny s najväčším počtom obyvateľov. Jej HDP na obyvateľa ju však radí medzi chudobné krajiny. V súčasnosti má však tendenciu dobiehať vyspelé krajiny (na prelome rokov 20052006 zaznamenala India hospodársky rast 8,1 %), ale HDP na obyvateľa zostáva stále nízke.
Devízové rezervy Indie majú hodnotu vyše 145 miliárd USD. Mumbaj je finančným centrom a základňou Rezervnej banky Indie a poprednej Bombajskej burzy. Kým štvrtina obyvateľov Indie stále žije pod úrovňou chudoby, vyvinula sa spolu s informačnými technológiami a službami rozsiahla stredná trieda. 
India má pracovnú silu 496,4 milióna obyvateľov, z ktorých poľnohospodárstvo tvorí 60 %, priemysel 17 % a služby 23 %. Miera nezamestnanosti je 9 %. Poľnohospodárstvo produkuje ryžu, pšenicu, bavlnu, jutu, čaj, cukrovú trstinu, zemiaky; dobytok, bizóny, ovce, kozy, hydinu a ryby. Priemysel zahŕňa textil, chemikálie, spracovanie jedla, oceľ, prepravovanie zariadenia, cement, ropa a stroje. 
Každoročne do Indie cestujú len asi 3 milióny turistov, pričom turizmus predstavuje dôležitý, no stále nedostatočne vyvinutý zdroj národného dôchodku. Turizmus tvorí 5,3 % hrubého domáceho produktu a priamo či nepriamo vytvára asi 42 miliónov pracovných miest, čo je asi 10 percent pracovnej sily Indie. 
Hlavnými obchodnými partnermi sú Spojené štáty, Európska únia, Japonsko, Čína a Spojené arabské emiráty.
Demografia.
India je prvá najľudnatejšia krajina na svete. Jazyk, náboženstvo a kasty sú determinované sociálnou a politickou organizáciou v rámci vysoko rôznorodej populácie. Indickými najväčšími aglomeráciami sú Mumbaj (kedysi Bombaj), Dillí, Kalkata (kedysi Calcutta) a Chennai (kedysi Madras). Gramotnosť obyvateľstva je 64,8 %, z toho 53,7 % žien a 75,3 % mužov. Pomer pohlaví je 933 žien na 1000 mužov. Percento pracujúcich je 39,1 %, z toho 51,7 % mužov a 25,6 % žien. Priemerný vek je 24,66 a populačný rast je 22,32 pôrodov na 1000 obyvateľov. 
Napriek tomu, že 80,5 % ľudí sú Hindovia, India je tiež domovom tretej najväčšej populácie moslimov na svete (13,4 %) po Indonézii a Pakistane. Ďalšie náboženské skupiny zahŕňajú kresťanov (2,3 %), sikhov (1,84 %), budhistov (0,76 %), džainistov (0,40 %), židov, zoroastristov, ahmadi-moslimov a bahaistov. 
India je domovom dvoch hlavných lingvistických skupín: indoárijskej (používa ju asi 74 % populácie) a drávidskej (používa ju asi 24 % populácie). Iné jazyky používané v Indii pochádzajú z austroázijských a tibetsko-barmských jazykových skupín. Indická ústava uznáva 23 oficiálnych jazykov. Hindčinu a angličtinu používa vláda na úradné účely. Dva tradičné jazyky Indie sú sanskrit a tamilčina. Počet materinských jazykov v Indii dosahuje až 1 652.
Kultúra.
India ma bohaté a unikátne kultúrne dedičstvo a dokázala si zachovať svoje tradície počas histórie aj napriek preberaniu nových zvykov, tradícií a myšlienok zároveň od útočníkov aj imigrantov. Množstvo zvykov, jazykov a monumentov je dôkazom vzájomného miešania sa vplyvov počas storočí. Napríklad slávny Tádž Mahal, alebo iné pamiatky sú príkladom islamsky inšpirovanej architektúry, ktoré boli zdedené po Mugalskej dynastii. Sú výsledkom synkretickej tradície, ktorá kombinuje elementy zo všetkých častí krajiny. Indická spoločnosť je široko pluralitná, mnohojazyčná a mnohonárodnostná.
Prvé literárne zmienky v Indii mali väčšinou ústnu formu a až neskôr boli prevedené do písomnej podoby ako napríklad Védy, alebo eposy Mahábhárata a Rámájana. V Indii je taktiež množstvo významných a moderných spisovateľov píšucich v indických jazykoch a angličtine. Jediným nositeľom Nobelovej ceny za literatúru bol bengálsky spisovateľ Rabíndranáth Thákur. Ročne India produkuje najväčší počet filmov vo svete. Filmová produkcia má svoju základňu v Mumbaji, ktorá je často označovaná ako „Bollywood“. 
Vzdelanie je vysoko cenené členmi každej sociálno-ekonomickej vrstvy obyvateľstva. Tradičné indické hodnoty ako rodina sú vysoko rešpektované a považované za posvätné, hoci mestské rodiny začínajú preferovať rodinu dvoch partnerov z dôvodov socioekonomických obmedzení kladených systémom skupinovej rodiny. Náboženstvo v Indii je veľmi spoločenskou udalosťou s množstvom praktík sprevádzaných pompéznosťou a vitalitou a tvorí neodlučiteľnú súčasť každodenného života.
Indická kuchyňa je neobyčajne rozmanitá; ingrediencie, korenie a kuchárske metódy sa líšia každým regiónom. Ryža a pšenica tvoria základnú potravinovú zložku v krajine. India je taktiež pozoruhodná pre pestrosť vegetariánskej a nevegetariánskej kuchyne. Korenisté jedlá a sladkosti sú veľmi populárne.
Indické tradičné oblečenie je odlišné medzi jednotlivými regiónmi. Značne sa líši či už farbami, alebo štýlmi, záleží na rôznych faktoroch ako podnebie. Najpopulárnejší odev pre ženy sa nazýva sárí a dhotí pre mužov.
Športy a hry.
Národný šport Indie je pozemný hokej, no aj napriek tomu je kriket teraz veľmi populárnym športom spôsobený úspechom a popularitou v poslednej dobe. V niektorých štátoch, najmä na severovýchode, futbal je najpopulárnejším športom a je široko sledovaný napriek tomu, že India sa umiestnila mimo top 100 národných tímov, vo svetovom rebríčku FIFA. India ma taktiež silné zastúpenie v šachu s niekoľkými hráčmi s medzinárodným statusom vrátane Višvanátan Ánand, ktorý bol FIDE šampiónom. Ďalšie populárne športy sú biliard a streľba. 
S jednou striebornou a dvoma bronzovými medailami na posledných troch olympiádach má India len málo športových úspechov. Do roku 1980 vyhrala osemkrát zlatú medailu v pozemnom hokeji. 
Tradičné domorodé športy sú jazdecké pólo, kabaddi a gilli-danda, ktoré sa hrajú v celej krajine. Šach, bedminton a carom sa považujú, že vznikli v Indii. Biliard a bedminton priniesli Indii medzinárodný úspech. Formula 1 sa taktiež teší popularite, aj keď len v mestských oblastiach.
Sviatky.
Na federálnej úrovni má India tri štátne sviatky. Ďalších deväť až dvanásť voľných dní je vyhradených pre festivaly, náboženské sviatky a narodenia čelných predstaviteľov a určujú ich jednotlivé štáty.

</doc>
<doc id="4001" url="https://sk.wikipedia.org/wiki?curid=4001" title="Indonézia">
Indonézia

Indonézia, dlhý tvar Indonézska republika, je štát v juhovýchodnej Ázii a Oceánii tvorený 17 508 ostrovmi. S viac ako 230 miliónmi obyvateľov ide o štvrtý najľudnatejší štát sveta a takisto o štát s najväčším počtom obyvateľov hlásiacich sa k islamu. Štátnym zriadením krajiny je republika s voleným prezidentom a parlamentom. Hlavným mestom Indonézie je Jakarta. Na pevnine Indonézia hraničí s Papuou-Novou Guineou, Východným Timorom a Malajziou. Na mori susedí so Singapurom, Filipínami, Austráliou, Palau, Thajskom a indickým územím Andamany a Nikobary. 
Indonézske súostrovie bolo významným obchodným centrom najmenej od 7. storočia, keď kráľovstvo Šrívidžaja obchodovalo s Čínou a Indiou. Miestni vládcovia postupne začali preberať indickú kultúru, náboženské a politické modely a hinduistické a budhistické kráľovstvá rozkvitali. Indonézska história bola ovplyvnená snahami cudzích mocností ovládnuť jej prírodné bohatstvo. Moslimskí obchodníci priniesli islam a európski kolonialisti spolu v čase zámorských objavov bojovali o ovládnutie obchodu s korením na Molukách. Po troch a pol storočiach holandskej nadvlády získala Indonézia po druhej svetovej vojne nezávislosť. Turbulentná moderná história krajiny bola ovplyvnená prírodnými katastrofami, korupciou, separatizmom, demokratizáciou a obdobiami prudkých ekonomických zmien. 
Obyvateľstvo súostrovia patrí k mnohým etnickým, jazykovým a náboženským skupinám. V Indonézii došlo k vývoju zdieľanej identity definovanej spoločným jazykom, etnickou a náboženskou pluralitou vnútri väčšinovo moslimskej spoločnosti, umožnenú historickou skúsenosťou s kolonializmom a bojom proti nemu. Indonézske národné motto, „Bhinneka Tunggal Ika“ („Jednota v rozdielnosti“, doslova „Veľa, ale jeden“) vyjadruje rozdielnosť, ktorá je pre krajinu typická. Napriek veľkému počtu obyvateľov a vysokej hustote osídlenia sa v krajine nachádzajú obrovské oblasti divokej prírody s druhou najväčšou biodiverzitou na svete. Indonézia má veľké prírodné bohatstvo, ale napriek tomu je rozšíreným problémom chudoba. Aj napriek problémom s chudobou je Indonézia 19. najväčšou ekonomikou sveta a je preto jednou z krajín skupiny G-20. Je tiež členom Združenia národov juhovýchodnej Ázie a Ázijsko-pacifického hospodárskeho spoločenstva.
Etymológia.
Názov "Indonézia" je odvodený od latinského slova "Indus" znamenajúceho „India“ a gréckeho slova "nesos" znamenajúceho „ostrov“. Meno bolo prvýkrát použité v 18. storočí, dlho pred vznikom nezávislej Indonézie. V roku 1850 navrhol anglický etnológ George Earl označenie "Indunesianovia"("Indunesians") a "Malayunesiánovia"("Malayunesians") pre obyvateľstvo „Indického súostrovia alebo Malajského súostrovia“. V tej istej publikácii Earlov študent James Richardson Logan použil termín Indonézia ako synonymum pre "Indické súostrovie". Holandskí akademici venujúci sa východnej Ázii však termín neprebrali. Namiesto neho označovali oblasť ako "Malajzijské súostrovie" ("Maleische Archipel"), "Holandskú Východnú Indiu" ("Nederlandsche Oost Indie"), ľudovo tiež "Indië", "Východ" ("de Oost") a "Insulinde". 
Od roku 1900 sa termín Indonézia stal štandardom v akademickom prostredí mimo Holandska a Indonézske nacionalistické skupiny ho prevzali pre účely svojej politickej prezentácie. Adolf Bastian z Berlínskej univerzity spopularizoval označenie svojou knihou "Indonesien oder die Inseln des Malayischen Archipels, 1884-1894". Prvým holandským akademikom, ktorý termín Indonézia použil, bol Suwardi Suryaningrat (Ki Hajar Dewantara) keď v roku 1913 otvoril tlačovú agentúru pomenovanú "Indonesisch Pers-bureau".
Dejiny.
Fosílne pozostatky Homo erectus, niekedy nazývaného "človek Jávsky", naznačujú, že Indonézske súostrovie bolo osídlené pred dvoma až pol miliónom rokov. 
Austronézania, ktorí v súčasnosti tvoria väčšinu populácie, migrovali do juhovýchodnej Ázie z Taiwanu. Do Indonézie dorazili okolo roku 2000 pred Kr. a s rozširovaním po súostroví začali vytláčať domorodé melanézske obyvateľstvo do oblastí na východe. Vďaka ideálnym podmienkam pre poľnohospodárstvo a zvládnutí pestovanie ryže okolo roku 800 pred Kr. sa mohli rozvíjať dediny a mestá, ktoré nakoniec dali základ prvým kráľovstvám existujúcim asi od roku 100 pred Kr. Vďaka strategickému umiestneniu Indonézie rástol obchod medzi ostrovmi, ale aj medzinárodný obchod. Obchodné spojenie s Indiou a Čínou bolo nadviazané niekoľko storočí pred Kr. Odvtedy hral obchod v indonézskej histórii zásadnú úlohu. 
Od 7. storočia po Kr. existovalo a prosperovalo mocné kráľovstvo Šrívidžaja, ktoré bolo ovplyvnené budhizmom a hinduizmom, ktoré do neho boli prinesené vďaka intenzívnym obchodným vzťahom s okolím. Medzi ôsmym a desiatym storočím na Jáve prosperovali a následne upadli dve mocné poľnohospodárske dynastie, budhistická Sailendra a hinduistická Mataram. Obe vybudovali okázalé náboženské pamiatky, Sailendra vybudovala Borobudur a Mataram za sebou zanechala Prambanan. V 13. storočí vzniklo na východe Jávy hinduistické kráľovstvo Majapahit a za vlády panovníka Gajah Mady sa jeho vplyv rozšíril do väčšiny Indonézie. Toto obdobie je niekedy označované za „zlatú éru“ indonézskych dejín. 
Hoci moslimskí obchodníci prvýkrát navštívili juhovýchodnú Áziu v období raného islamu, prvé doklady o islamizácii obyvateľstva siahajú až do 13. storočia na sever Sumatry. Ďalšie indonézske oblasti začali postupne preberať islam, ktorý sa do konca 16. storočia stal dominantným náboženstvom na Jáve a Sumatre. Vo väčšine prípadov sa islam zmiešal s existujúcou kultúrou, čím vznikla dominantná forma indonézskeho islamu. Prví Európania pristáli v Indonézii v roku 1512, keď sa portugalskí obchodníci, ktorých viedol Francisco Serrão, pokúsili ovládnuť zdroje muškátového orieška, klinčekov a kubéby na Molukách. Britskí a holandskí obchodníci ich čoskoro nasledovali. V roku 1602 vznikla Nizozemská východoindická spoločnosť a stala sa dominantnou európskou silou. Zanikla po bankrote v roku 1800 a holandská vláda vyhlásila Holandskú Východnú Indiu za svoju kolóniu. 
Po väčšinu koloniálneho obdobia bola holandská kontrola súostrovia okrem pobrežných pevností minimálna. Až na začiatku 20. storočia sa holandský vplyv rozšíril po celom území dnešnej Indonézie. Holandskú vládu ukončila Druhá svetová vojna a japonská invázia a následná okupácia Indonézie, ktoré podnietili k aktivite predtým potlačované hnutia za nezávislosť. Dva dni po japonskej kapitulácii v auguste 1945 vyhlásil Sukarno, vplyvný nacionalistický líder, nezávislosť Indonézie a bol menovaný za jej prezidenta. Holandsko sa pokúsilo opätovne získať kontrolu nad Indonéziou a ozbrojený a diplomatický boj skončil v decembri 1949, keď Holandsko pod medzinárodným tlakom uznalo indonézsku nezávislosť.
Sukarno posunul krajinu od demokracie k autoritárskej vláde a udržoval sa pri moci balansovaním medzi opozíciou tvorenou armádnymi zložkami a Komunistickou stranou Indonézie. Pokus o puč 30. septembra 1965 bol potlačený armádou, ktorá rozpútala násilnú protikomunistickú kampaň. Tá si vyžiadala medzi 500 tisícmi až miliónom obetí a viedla k rozprášeniu komunistickej strany. Veliteľ armády, generál Suharto, vytlačil politicky oslabeného Sukarna a v marci 1968 bol vymenovaný za prezidenta. Jeho vláda „Nového poriadku“ bola podporovaná Spojenými štátmi a otvorila Indonéziu zahraničným investíciám, ktoré boli hlavným dôvodom troch desaťročí nepretržitého ekonomického rastu . Autoritárska vláda „Nového poriadku“ bola však obviňovaná z korupcie a potláčania opozície. 
V rokoch 1997 a 1998 bola krajina zasiahnutá Ázijskou finančnou krízou, ktorá viedla k prepadu popularity vlády a masívnym protestom. Suharto 21. mája 1998 rezignoval. V roku 1999 sa od Indonézie po 25 rokov trvajúcej okupácii spojenej s represiou miestneho obyvateľstva, ktorá bola medzinárodným spoločenstvom odsudzovaná ako brutálna, odtrhol Východný Timor. Demokratický proces po Suhartovej rezignácii obsahoval napríklad program vedúci k väčšej autonómii regiónov. V roku 2004 sa konali prvé priame prezidentské voľby. Politická a ekonomická nestabilita, sociálne napätie, korupcia a terorizmus však demokratizáciu spomaľujú. Hoci vzťahy medzi rôznymi náboženskými a etnickými skupinami sú väčšinou dobré, v niektorých oblastiach zostáva násilie významným problémom. Politická dohoda o ukončení konfliktu na Acehu bola dosiahnutá v roku 2005.
Politika a vláda.
Indonézia je republika s prezidentským systémom. Keďže ide o unitárny štát, politickú moc drží centrálna vláda. Po Suhartovej rezignácii v roku 1998 prešli ústavné inštitúcie významnou transformáciou. Štyri dodatky k ústave z roku 1945 transformovali postavenie zákonodarnej, výkonnej i súdnej moci. Prezident je hlavou štátu, stojí na čele ozbrojených zložiek, vedie domácu vládu a formuluje domácu a zahraničnú politiku. Vymenováva radu ministrov, ktorí nemusia byť zvolenými členmi zákonodarných orgánov. Vo voľbách konaných v roku 2004 volili ľudia prezidenta a viceprezidenta prvýkrát priamo. Prezident môže byť zvolený najviac na dve päťročné funkčné obdobia. 
Najvyšším zákonodarným orgánom je Ľudové konzultatívne zhromaždenie. Jeho hlavnou úlohou je podpora a dopĺňanie ústavy, inaugurácia prezidenta a formalizácia štátnej politiky. Má tiež právo odvolať prezidenta. Tvoria ho dve komory, Ľudová reprezentatívna rada s 560 členmi a Regionálna reprezentatívna rada s 132 členmi. Ľudová reprezentatívna rada schvaľuje zákony a kontroluje exekutívu. Je volená občanmi na základe systému pomerného zastúpenia. Reformy z roku 1998 výrazne posilnili jej postavenie v politickom systéme Indonézie. Regionálna reprezentatívna rada je novou komorou zriadenou za účelom riešenia regionálnych tém.
Súkromnoprávne spory sú riešené pred štátnymi súdmi a odvolanie pred Vrchným súdom. Najvyššie postaveným indonézskym súdom je Najvyšší súd, ktorý rozhoduje o odvolacích sťažnostiach voči rozsudkom Vrchného súdu. Ďalšími súdnymi orgánmi sú Obchodný súd zaoberajúci sa bankrotami a insolventnosťou, Štátny správny súd riešiaci správne spory namierené voči fungovaniu verejnej moci a Ústavný súd rozhodujúci o ústavnosti a zákonnosti zákonov, volieb, rozpustení politických strán a právomociach štátnych orgánov. Náboženský súd rozhoduje niektoré veci týkajúce sa náboženstva.
Armáda a zahraničná politika.
V porovnaní so Sukarnovým anti-imperialistickým postojom voči západným vládam a roztržkám s Malajziou bola indonézska zahraničná politika za Suhartovej vlády „Nového poriadku“ založená na ekonomickej a politickej spolupráci s vyspelými západnými štátmi. Indonézia udržiava blízke vzťahy so svojimi susedmi v Ázii, je zakladajúcim členom ASEANu, Hnutia nezúčastnených krajín, Organizácie islamskej konferencie a východoázijského summitu. V roku 1990 krajina obnovila diplomatické styky s Čínou, ktoré boli prerušené v dôsledkov anti-komunistických čistiek krátko po Suhartovom nástupe do funkcie. Od roku 1950 je Indonézia členom OSN. Je signatárom dohody o zóne voľného obchodu SEAN, členom Cairnskej skupiny, WTO a do roku 2008 bola členom OPECu, ale jej členstvo zaniklo tým, že prestala byť čistým vývozcom ropy. Od roku 1966 bola Indonézia príjemcom humanitárnej a rozvojovej pomoci, predovšetkým od Spojených štátov, Japonska, Austrálie a západnej Európy.
Indonézska vláda vyhlasuje, že sa snaží odhaliť a potrestať páchateľov teroristických útokov spájaných s al-Káidou a radikálnym islamizmom. Najhorší teroristický útok prežila Indonézia v roku 2002, keď pri explózii na ostrove Bali zahynulo 202 osôb, z ktorých 164 boli zahraniční turisti. Útok a následné varovanie pred cestami do Indonézie vážne poškodili turistický sektor v krajine a odradili množstvo zahraničných investorov. 
Indonézske ozbrojené sily (300 tis. mužov) tvorí pozemná armáda, námorníctvo a letectvo. Pozemné sily majú asi 233 tis. mužov v aktívnej službe. Na obranu boli v roku 2006 vydané 4 % HDP, pričom časť zdrojov získavajú ozbrojené sily na základe vlastných podnikateľských aktivít a nadácií. Armáda podniká v ťažbe dreva a tiež vyberá poplatky od spoločností ťažiacich ropu, zemný plyn a minerály. Takto získané financie nie sú súčasťou rozpočtu schváleného parlamentom a legislatíva nemá možnosť ovplyvniť ich využitie. Dôsledkom reforiem z roku 1998 bolo tiež odstránenie formálneho zastúpenia ozbrojených zložiek v parlamente, ktoré si však v krajine naďalej udržiavajú významný neformálny vplyv. 
Separatistické hnutie v provinciách Aceh a Papua viedlo k ozbrojeným konfliktom s centrálnou vládou a vzájomnému obviňovaniu sa z brutality a porušovania ľudských práv. S Hnutím za slobodný Aceh bola v roku 2005, po tridsaťročnom guerillovom konflikte, podpísaná dohoda o pokoji zbraní. Na Papue prebieha, hoci nedokonalá, implementácia zákonov vedúcich k regionálnej autonómii a po nástupe prezidenta Susila Bambanga Judhojona došlo k poklesu intenzity konfliktu a porušovania ľudských práv.
Indonézia udržiava diplomatické styky so Slovenskom a má v Bratislave veľvyslanectvo. Slovensko prevádzkuje veľvyslanectvo v Jakarte.
Administratívne členenie.
Indonéziu tvorí 33 provincií (indonézsky "provinsi"), z ktorých päť ("daerah istimewa") disponuje špeciálnym statusom. Každá provincia má svoje zákonodarné orgány a guvernéra. Provincia sa delí na kraje ("kabupaten") a mestá ("kota"), ktoré sú tvorené okresmi ("kecamatan") a tie ďalej zoskupeniami dedín ("desa" alebo "kelurahan"). Po prijatí legislatívy garantujúcej regionálnu autonómiu v roku 2001 sa regentstvá a mestá stali kľúčovými administratívnymi zložkami štátu, pretože poskytujú väčšinu verejných služieb. Na čele dedinskej správy stojí volený starosta ("lurah" alebo "kepala desa"), ktorý ovplyvňuje záležitosti bežného života v dedine.
Provincia Aceh, Jakarta, Yogyakarta, Papua a Západná Papua disponujú širšími legislatívnymi právomocami a vyššou mierou autonómie na centrálnej vláde ako ostatné provincie. Vláda na Acehu disponuje napríklad právom vytvoriť vlastný právny poriadok a v roku 2003 zaviedla nový, založený na islamskom práve šaría. Yogyakarta získala špeciálny status ako formu uznania za svoju vodcovskú úlohu v podpore indonézskych republikánov počas Indonézskej revolúcie. Papua, predtým označovaná ako Irian Jaya, dostala špeciálny štatút v roku 2001. Zvláštnym územím je i hlavné mesto Jakarta. Hoci ide o mesto, je spravované veľmi podobne ako ostatné indonézske provincie. Napríklad má guvernéra (namiesto starostu) a jej obvody majú vlastnú administratívu podobne ako kraje.
Východný Timor bol indonézskou provinciou od roku 1975, kedy bol pripojený vojenskou inváziou, až kým Indonézia uznala jeho suverenitu v roku 1999 po rokoch tvrdých bojov proti východotimorským bojovníkom a po terore indonézskych vojakov voči východotimorským civilistom. Nasledovalo obdobie dočasnej správy Spojenými národmi a v roku 2002 sa Východný Timor konečne stal nezávislým štátom.
Indonézske provincie a ich hlavné mestá.
Geografický celok
Sumatra
Jáva
Malé Sundy
Kalimantan
Celebes ("Sulawesi")
Moluky
Západná Papua
Geografia.
Indonéziu tvorí 17 508 ostrovov, z ktorých je asi 6000 obývaných. Ostrovy sa nachádzajú na oboch stranách rovníka. Najväčšími sú Jáva, Sumatra, Kalimantan (indonézska časť Bornea), Nová Guinea (zdieľaná s Papuou-Novou Guineou) a Celebes. Na pevnine susedí Indonézia s Malajziou na ostrovoch Borneo a Sebatik; s Papuou-Novou Guineou na ostrove Nová Guinea a s Východným Timorom na ostrove Timor. Na severe susedí cez morské úžiny tiež s Filipínami a Singapurom a na juhu s Austráliou. Hlavné mesto Jakarta sa nachádza na Jáve a je najväčším mestom Indonézie. Ďalšími veľkými mestami Indonézie sú Surabaja, Bandung, Medan a Semarang.
S rozlohou je Indonézia šestnástou najväčšou krajinou sveta. Priemerná hustota zaľudnenia je 134 osôb na km2, čo Indonéziu radí na 79. miesto na svete, ale na Jáve, najľudnatejšom ostrove sveta, dosahuje hustota zaľudnenia 940 osôb na km2. Najvyššou horou krajiny je s výškou Puncak Jaya na ostrove Nová Guinea. Jazero Toba je vďaka rozlohe najväčším indonézskym jazerom. Najväčšie rieky, napríklad Mahakam a Barito, sa nachádzajú na ostrove Kalimantan a slúžia ako významné dopravné trasy spájajúce sídla na svojich brehoch.
Keďže sa Indonézia nachádza na okrajoch Pacifickej, Eurázijskej a Austrálskej tektonickej dosky, vzniklo na jej území mnoho sopiek, z ktorých je približne 150 aktívnych, a dochádza tu k častým zemetraseniam. Výbuchy sopiek Tambora a Krakatoa v 19. storočí sú známe pre svoju devastujúcu silu. Explózia supervulkánu Toba pred asi 70 tisíc rokmi bola jednou z najväčších známych sopečných erupcií a katastrofou s globálnymi dôsledkami. Medzi posledné väčšie prírodné katastrofy patrí zemetrasenie a následné cunami v roku 2004, ktoré si vyžiadalo viac ako 150 tisíc obetí a zemetrasenie na ostrove Yogyakarta v roku 2006. Sopečný prach má na druhú stranu pozitívny vplyv na úrodnosť pôdy a umožňuje nadpriemerne vysoké zaľudnenie.
Vďaka polohe na rovníku sa v Indonézii prejavuje tropické podnebie s obdobiami sucha a monzúnov. Priemerné ročné zrážky dosahujú v nížinách 1 780 a v horských oblastiach až . Najviac zrážok je zaznamenávaných v horských oblastiach na západnom pobreží Sumatry, na západe Jávy, na Kalimantane, Celebese a Novej Guiney. Priemerná vlhkosť vzduchu sa pohybuje okolo 80 %. V priebehu roka sa teploty menia len mierne, napríklad v Jakarte sa pohybujú medzi 26 až 30 °C.
Životné prostredie.
Vďaka veľkosti, tropickej klíme a ostrovnému charakteru dosahuje indonézska príroda druhú najvyššiu mieru biodiverzity na svete (po Brazílii). Indonézska flóra je zmesou ázijských a austrálskych druhov. Ostrovy Sundského šelfu (Sumatra, Jáva, Borneo a Bali), predtým prepojené s ázijskou pevninou, sú charakteristické bohatou ázijskú faunou. Indonézia je domovom mnohých druhov veľkých zvierat, ako sú tigre, nosorožce, orangutany, slony a leopardy, ale počty prežívajúcich zástupcov drasticky klesli a niektoré druhy sú teraz kriticky ohrozené. Približne 60 % územia zaberajú lesy. Na Sumatre a Kalimantane v nich prevládajú ázijské druhy. Lesy na menšie a hustejšie osídlenej Jáve boli z väčšej časti odstránené kvôli rozvoju poľnohospodárstva a ľudského osídlenia. Celebes, Nusa Tenggara a Moluky, ktoré boli dlhodobo oddelené od kontinentu, si vytvorili vlastnú unikátnu zmes fauny a flóry. Nová Guinea, ktorá bola súčasťou austrálskej pevniny, je domovom unikátnej fauny a flóry pripomínajúcu tú austrálsku, ktorej súčasťou je viac ako 600 druhov vtákov.
Iba druhy žijúce v Austrálii dosahujú väčšiu intenzitu endemitov ako indonézske. Za endemity možno označiť 26 % z 1531 druhov indonézskych vtákov a 39 % z 515 druhov cicavcov. Indonézske pobrežie dlhé 80 tisíc km je obklopené tropickými morami, ktoré prispievajú k vysokej biodiverzite druhov. V Indonézii sa nachádza množstvo morských a pobrežných ekosystémov, napríklad pláži, piesočných dún, koralových útesov, estuárov, mangrovov, nánosov v ústiach riek a malých ostrovných ekosystémov. Britský prírodovedec Alfred Wallace popísal deliacu líniu medzi územím ázijských a austrálskych druhov v Indonézii. Táto línia, označovaná niekedy ako Wallaceova, sa tiahne severojužne pozdĺž okraja Sundského šelfu, medzi Kalimantanom a Celebesom, pozdĺž Lombockého prielivu medzi Lombokom a Bali. Fauna a flóra smerom na západ od línie má viac ázijský a smerom na východ viac austrálsky charakter. Vo svojej knihe "The Malay Archipelago" z roku 1869 popisuje Wallace mnohé unikátne miestne druhy. Oblasť ostrovov medzi jeho líniou a Novou Guineou je dnes označovaná ako Wallacea.
Početná populácia a rýchla industrializácia sú v súčasnosti hrozbami pre životné prostredie, ktorého ochrana však nie je vinou chudoby a nedostatku zdrojov hlavnou prioritou vlády. Aktuálnymi environmentálnymi problémami sú napríklad rozsiahle odlesňovanie a s ním súvisiace lesné požiare vytvárajúce smog nad západnou Indonéziou, Malajziou a Singapurom. Ďalej tiež nadužívaniu morských zdrojov a problémy spojené s rýchlou urbanizáciou, ako je znečistenie ovzdušia, dopravné zápchy, prebytok odpadu a nedostatok kvalitnej vody. Indonézia je vinou odlesňovania a ničenia rašelinísk tretím najväčším producentom skleníkových plynov na svete. Vinou ničenia domovského prostredia cicavcov bolo Medzinárodným zväzom pre ochranu prírody 140 druhov označených za ohrozené a 15, medzi nimi aj orangutan sumatriansky, za kriticky ohrozené.
Ekonomika.
Indonézia je najväčšou ekonomikou juhovýchodnej Ázie a tiež členom skupiny dvadsiatich najväčších svetových ekonomík G-20. Odhadovaný HDP bol v roku 2007 408 mld USD (1038 mld USD podľa parity kúpnej sily), v prepočte na jedného obyvateľa teda 1812 USD (4616 USD podľa parity kúpnej sily). Sektor služieb vytvára 45,3 %, priemysel 40,7 % a poľnohospodárstvo 14 % HDP (2005). V poľnohospodárstve však pracuje 44,3 % obyvateľstva, t. j. asi 95 miliónov osôb. V službách pracuje 36,9 % obyvateľov a v priemysle 18,8 %. Hlavnými priemyselnými sektormi sú ťažba ropy a zemného plynu, výroba látok a odevov a ťažba. Najvýznamnejšími poľnohospodárskymi produktami sú palmový olej, ryža, čaj, káva, korenie a guma.
Hlavnými exportnými trhmi sú Japonsko (22,3 %), Spojené štáty (13,9 %), Čína (9,1 %) a Singapur (8,9 %). Najväčšími importnými partnermi Indonézie sú Japonsko (18 %), Čína (16,1 %) a Singapur (12,8 %). V roku 2005 vytvorila Indonézia obchodný prebytok, pretože hodnota exportu dosiahla 83,64 mld USD a hodnota importu 62,02 mld USD. Krajina je bohatá na prírodné zdroje, napríklad ropu, zemný plyn, cín, meď a zlato. Hlavnými importnými produktami sú strojárske výrobky, chemikálie, palivá a potraviny. 
V 60. rokoch 20. storočia sa ekonomika kvôli politickej nestabilite, neefektívnej vláde a ekonomickému nacionalizmu dostala do vážnej krízy, ktorá viedla k rozšíreniu chudoby a hladomorom. Po páde prezidenta Sukarna vykonala Suhartova vláda "Nového poriadku" ekonomické reformy, ktorými znížila mieru inflácie, stabilizovala menu a zahraničný dlh a prilákala zahraničnú pomoc a investície. Indonézia bola jediným členom OPEC v regióne a vďaka rastúcim cenám ropy v 70. rokoch sa zvýšili príjmy štátneho rozpočtu, ktoré prispeli k ekonomickému rastu krajiny. Ekonomické reformy na konci 80. rokoch prilákali ďalších investorov, predovšetkým do rozvíjajúceho sa priemyselného sektora zameraného na export. Medzi rokmi 1989 a 1997 rástla indonézska ekonomika každoročne v priemere o 7 %.
Krajina bola ťažko zasiahnutá ázijskou finančnou krízou v rokoch 1997-8. Cena amerického dolára sa vzhľadom k rupii zvýšila z 2600 Rp na 14000 Rp a ekonomika sa prepadla o 13,7 %. Odvtedy rupia posilnila na hodnotu medzi 8 a 10 tisícmi za USD. Politická nestabilita, pomalé ekonomické reformy a korupcia na všetkých úrovniach však spomalila ekonomickú obnovu. Transparency International umiestnila v roku 2007 Indonéziu na 143. miesto zo 180 krajín podľa indexu vnímania korupcie. Rast HDP napriek tomu v rokoch 2004 a 2005 presiahol 5 %. Napriek rastu nedošlo k zníženiu miery nezamestnanosti a rastúce ceny energií a ryže pri stabilných platoch naopak viedli k rozšíreniu chudoby. V roku 2006 žilo v chudobe definovanej denným príjmom domácnosti 1,55 USD asi 17,8 % obyvateľov krajiny. Viac ako polovica obyvateľov zarábala v roku 2006 menej než 2 USD denne. V roku 2008 predstavovala miera nezamestnanosti 8,46 %.
Demografia.
Podľa sčítania ľudu z roku 2000 mala Indonézia 206 miliónov obyvateľov a v roku 2006 odhadoval štatistický úrad počet obyvateľov na 222 miliónov. Populácia Jávy, najľudnatejšieho ostrova sveta, predstavuje približne 130 miliónov ľudí. Napriek plánom na kontrolu rodičovstva zavedených v 60. rokoch sa očakáva nárast populácie na 254 miliónov v roku 2020 a na 288 miliónov v roku 2050.
Predkovia väčšiny Indonézanov boli Austronézania hovoriaci jazykom so základom v proto austronézančine, ktorá pochádza pravdepodobne z Taiwanu. Ďalšiu veľkú skupinu obyvateľov tvoria Melanézania žijúci vo východnej časti krajiny. Indonézia je domovom asi 300 domorodých etník používajúcich 742 jazykov a dialektov. Najväčšou etnickou skupinou sú Jávanci, ktorí tvoria 42 % obyvateľstva a sú dominantnou kultúrnou a politickou silou v krajine. Sundanci, etnickí Malajci a Madurijci sú najväčšími nejávanskými etnickými skupinami. Napriek rozdielom zdieľajú príslušníci etnických skupín indonézsku identitu. Vzájomné vzťahy sú väčšinou umiernené, ale niektoré národnostné a náboženské spory viedli k násilným konfliktom. Veľmi vplyvná čínska menšina tvorí asi 1 % obyvateľov. Veľkú časť ekonomiky kontrolujú práve Číňania, čo viedlo k závisti až protičínskemu násiliu.
Úradný jazyk, indonézština, je vyučovaný na všetkých školách a hovorí ním takmer každý Indonézan. Oficiálny jazyk sa používa v médiách, obchode, politike a v akademickom prostredí. Indonézsky jazyk vychádza z jazyka používaného predtým v oblasti ako "lingua franca" a je teda príbuzný s malajčinou, ktorá je oficiálnym jazykom v Malajzii, Bruneji a Singapure. Indonézštinu prvýkrát presadzovali nacionalisti v 20. rokoch a po vyhlásení nezávislosti v roku 1945 bola vyhlásená za oficiálny jazyk. Väčšina Indonézanov hovorí jedným zo stoviek miestnych dialektov, často ako svojím materinským jazykom. Najrozšírenejším dialektom je jávčina, ktorou hovorí najpočetnejšia etnická skupina v krajine. Na druhej strane sa v indonézskej časti Novej Guiney s asi 2,7 miliónmi obyvateľov používa viac ako 270 domorodých papuánskych a austronézskych jazykov. Značná časť obyvateľov narodených pred vyhlásením nezávislosti hovorí tiež čiastočne po holandsky.
Hoci je náboženská sloboda zakotvená priamo v ústave, vláda oficiálne uznáva len šesť náboženstiev: islam, protestantizmus, rímsky katolicizmus, hinduizmus, budhizmus a konfucianizmus. Hoci nejde oficiálne o islamský štát, má Indonézia najväčšiu moslimskú populáciu na svete, pretože 86,1 % obyvateľov sa hlási k islamu. Kresťania tvoria 8,7 % populácie, hinduisti 3 % a budhisti a ďalší 1,8 %. Väčšina indonézskych hinduistov sú Balijčania a väčšina buddhistov sú etnickí Číňania. Hoci ide o menšinové náboženstvo, majú budhizmus a hinduizmus stále značný vplyv na indonézsku kultúru. Islam po prvýkrát prijali obyvatelia severnej Sumatry pod vplyvom zahraničných obchodníkov v 13. storočí a v 16. storočí sa stal dominantným náboženstvom. Rímsky katolicizmus priniesli do oblasti portugalskí kolonialisti a misionári. Holanďania boli naopak počas koloniálneho obdobia zdrojom protestantstva. Veľký podiel Indonézanov, napríklad jávanskí abanganovia, balijskí hinduisti a dajácki kresťania, praktizujú menej ortodoxnú formu svojho náboženstva, ktorá bola výrazne ovplyvnená miestnou vierou a tradíciami.
Obrázok:  Mapa rozšírenia jazykov Indonézie
Kultúra.
Indonézska spoločnosť je tvorená asi 300 etnickými skupinami, ktorých kultúra bola po stáročia ovplyvňovaná indickou, arabskou, čínsku, malajskou a európskou kultúrou. Tradičné jávske a balijské tance obsahujú prvky hinduistickej kultúry a mytológie, rovnako ako predstavenie "wayang kulit" (tieňové bábky). Štýl výroby textílií ako batik, ikat a songket sa medzi regiónmi líši.
Šport je v Indonézii orientovaný predovšetkým na mužov a medzi fanúšikmi je bežné nelegálne stávkovanie. Najpopulárnejšími športmi sú bedminton a futbal. Indonézske tímy vyhrali Thomas Cup trinásťkrát z dvadsiatich piatich majstrovstiev konaných od roku 1949. Indonézski bedmintonisti boli úspešní aj na Olympijských hrách, do ktorých programu bol tento šport zaradený v roku 1992. Ženský tím vyhral Uber Cup, ženský ekvivalent Thomas Cupu, v rokoch 1994 a 1996. Najvyššia indonézska futbalová súťaž sa volá Liga Indonesia. Tradičnými športmi sú sepak takraw a býčie preteky na Madure. V oblastiach s dlhou históriou kmeňových bojov sú populárne simulácie bojov ako "caci" na Florese a "pasola" na Sumbe. Pencak Silat je indonézske bojové umenie.
Indonézska kuchyňa sa medzi regiónmi líši, ale je všeobecne založená na čínskych, európskych, stredovýchodných a indických postupoch. Hlavnou zložkou potravy je ryža, ktorá je servírovaná spoločne s mäsom a zeleninou. Podstatnými prísadami sú koreniny (hlavne chilli), kokosové mlieko, ryby a hydina. 
Tradičnými indonézskymi hudobnými štýlmi sú "gamelan" a "keroncong". "Dangdut" je v súčasnosti populárny žáner založený na arabskej, indickej a malajzijskej ľudovej hudbe. Filmový priemysel sa dostal na vrchol v priebehu 80. rokov, keď indonézskym kinám dominovali domáce filmy, ale v 90. rokoch ich produkcia klesla. Medzi rokmi 2000 a 2005 počet vyprodukovaných filmov opäť postupne rástol.
Najstaršou zachovanou literárne pamiatkou je niekoľko spisov v sanskrite z približne 5. storočia po Kr. Významnými postavami modernej indonézskej literatúry sú holandský autor Multatuli kritizujúci správanie kolonizátorov voči domorodému obyvateľstvu, Sumatrania Muhammad Yamin a Hamka, významní nacionalistickí spisovatelia a politici predindustriálnej éry a proletársky autor Pramoedya Ananta Toer, najslávnejší indonézsky románopisec. Mnoho etnických skupín má silne zakorenené tradície ústneho odovzdávania príbehov a myšlienok, čo im pomáha definovať aj ochrániť ich kultúru.
Sloboda médií sa zväčšuje od konca Suhartovej éry, kedy ministerstvo informácií monitorovalo a kontrolovalo domáce médiá a cenzurovala zahraničné. Na televíznom trhu pôsobí desať celoštátnych komerčných staníc. Vedľa nich existuje verejná stanica TVRI a lokálne televízne stanice. Prístup k internetu malo v roku 2009 asi 30 miliónov obyvateľov, čo predstavuje približne 12,5 % populácie.

</doc>
<doc id="4002" url="https://sk.wikipedia.org/wiki?curid=4002" title="Irán">
Irán

Irán (do roku 1935 "Perzia"), dlhý tvar Iránska islamská republika (Džomhúri-je eslámí-je Írán), je štát v juhozápadnej Ázii.
Hlavné mesto je Teherán.
Dejiny.
Názov krajiny bol už od dávnych dôb Persia (Perzia). Kráľ Kúroš (Kýros) vytvoril na troskách kráľovstiev z Mezopotámie mocnú ríšu (staroperzská ríša), ktorá si podrobila stovky národov. Táto ríša bola známa hlavne architektúrou vtedajšieho hlavného mesta Persepolis, ako aj nezvyčajnou krutosťou voči podrobeným národom. Z vojenskej stránky bola obrovská armáda zozbieraná z celej ríše, od Malej Ázie po hranice Indie. Peržania dobyli Babylon, Jeruzalem a ďalšie mestá. Po úspešných výpravách na dobytie gréckych miest v Malej Ázii sa perzská armáda vypravila na dve výpravy proti pevninovému Grécku. Napriek veľkej početnej výhode bolo zjednotené grécke vojsko víťazné. Vzniknutú nenávisť využil Alexander Veľký, ktorý za niekoľko rokov zničil perzskú ríšu. Perzská ríša bola neskôr obnovená dynastiou Sásánovcov, ktorá bojovala napríklad s Rimanmi. Počas stredoveku sa Perzia dostávala do konfliktov s Mongolmi, neskôr Turkami.
V rokoch 1980-1988 zúrila medzi Iránom a Irakom, vedeným Saddámom Husajnom, iránsko-iracká vojna.
Politický systém.
Iránu vládne 10 ajatolláhov (islamskí duchovní hodnostári). Ich vláda je hlavne strategická. Pôsobia v rôznych komisiách a výboroch. Praktickým uskutočňovaním politiky je poverená vláda vedená prezidentom. K opatreniam, ktoré prijíma prezident, sa môžu ajatolláhovia vyjadrovať. Vyskytuje sa tu akási dualita moci, kde sa prelína svetská a duchovná moc ajatolláhov.
Ľudské práva.
Irán je známy neprijatím ženevských dohôd o ľudských právach. Považuje sa za jednu z najkonzervatívnejších islamských krajín, v ktorej majú ženy obmedzené práva a za nedodržiavanie náboženských zásad sú vysoké tresty, hoci v poslednej dobe dochádza v tomto smere k uvoľňovaniu a miernej liberalizácii. Irán podporuje trest smrti, a to nie len za najťažšie zločiny.
Kultúra.
Literatúra.
Počiatky iránskej literárnej tvorby môžeme vidieť v postupnom vzniku "Avesty". Pod pojmom "Avesta" označujeme zborník svätého písma a liturgie zoroastrizmu bohužiaľ dochovanej len z malej časti, čo ovplyvňuje aj fakt, že liturgická literatúra sa začala písomne zaznamenávať až v období "Sásánovcov" (3.st. po Kr. – polovica 7.st. po Kr.), kedy sa "zoroastrizmus" stal štátnym náboženstvom. Patrí spolu s rôznymi fragmentmi, predovšetkým epigrafickými nápismi na valcoch (napr. "Kýrov valec") alebo skalnými nápismi (v "Nakš-e Rostam") k jediným dochovaným písomným pamiatkam nájdeným na území Iránu, ktoré dokumentujú život a kultúru tunajších obyvateľov. Rekonštrukcia tvorby sásánovskej éry prebieha skôr prostredníctvom a interpretáciou diel oveľa neskoršieho dátumu vzniku. Šieste storočie je storočím nástupu a počiatku islamu, ktorý natrvalo prekreslil a interferoval mapu nielen Iránu, ale aj celého sveta. Náboženstvo islamu postupne preniklo do kultúry Iráncov a zakotvilo tu tak silno, že ak by sme chceli hovoriť o kľúčovej knihe, ktorá ovplyvnila iránsku literatúru, museli by sme uviesť "Korán". Od tohto obdobia začíname hovoriť o "novoperzskej literatúre."
Okrem prebratia arabského písma, ktoré postupne nahradilo písmo "pahlaví" používané predovšetkým počas Sásánovského obdobia, došlo k začleneniu aj mnohých nových literárnych foriem arabského pôvodu (napr. "kasyda") do iránskej literatúry. Medzi najvýznamnejších a najznámejších predstaviteľov patrí napr. "Avicenna", "Rúdakí", "Nasir Khusraw"; "kasydu" však nájdeme aj v poetickej mystickej tvorbe "Rúmího". 
Ďalší poetický útvar typický pre literárnu tvorbu Iránu je "gazel". K básnikom, ktorí vynikali v písaní "gazelov" radíme "Háfiza" alebo "Sa'dího". 
"Rubáí" vyznačujúci sa epigramatickým charakterom naopak preslávil vedca, astronóma a básnika "Omara Chajjáma" alebo "Šahída".

</doc>
<doc id="4003" url="https://sk.wikipedia.org/wiki?curid=4003" title="Irak">
Irak

Irak, dlhý tvar Iracká republika, je štát v juhozápadnej Ázii.
Geografia.
Irak sa nachádza v juhozápadnej Ázii pri Perzskom zálive. Jeho poloha je vymedzená 29°05´ až 37°23´ severnej zemepisnej šírky a 38°45´ až 48°41´ východnej zemepisnej dĺžky. S rozlohou je po Saudskej Arábii () a Jemene () tretím najväčším arabským štátom Ázie. K územiu Iraku patrí i Perzského zálivu. Hraničná línia Iraku je dlhá ; krajina susedí so šiestimi krajinami: na severozápade so Sýriou (), na severe s Tureckom (), na východe s Iránom (), na juhovýchode s Kuvajtom (), na juhu a juhozápade so Saudskou Arábiou () a na západe s Jordánskom (). Časť hranice so Saudskou Arábiou tvorí neutrálna zóna. Táto oblasť s rozlohou je pod správou oboch krajín. Vznikla na uľahčenie pohybu kočovných beduínov pri hľadaní nových pastvín.
Obyvateľstvo.
Väčšinu obyvateľstva tvoria Arabi (75 %), z ktorých väčšia časť, najmä južne od Bagdadu vyznáva šiitizmus (58 % obyvateľstva Iraku). Sunnitský islam vyznávajú Arabi v západnej časti krajiny (z provincie Saladin okolo mesta Tikrít pochádzal Saddám Husajn, v provincii Anbár zasa začal vznikať Islamský štát (militantná organizácia)). Kurdi, žijúci v severnej časti pohraničia s Iránom tvoria takmer pätinu obyvateľstva Iraku a spravujú autonómne územie s hlavným mestom v Erbíle. Väčšina Kurdov sú sunnitskí moslimovia, aj keď mnohí vyznávajú šíitsku formu islamu alebo iné gnostické prúdy (najznámejší sú Jezídi v okolí Sindžáru, ale existujú aj ďalšie skupiny ako Jarsani a Šabaci).
Spomedzi ďalších menších sú významní Turkméni, ktorí žijú v blízkosti miest Kirkúk a Mosul, Asýrčania v provincii Ninive a okolí a Mandejci (v južnom Iraku). 
Okrem nich žijú v Iraku menšie komunity Arménov, Čerkesov a Iráncov.
Z náboženského hľadiska absolútna väčšina obyvateľstva sú Moslimovia.
Šíitsky smer vyznávalo v roku 2014 61,5 % obyvateľstva, najmä Arabov a čiastočne Kurdov a väčšia časť Turkménov. Tretina Iračanov boli sunniti, ktorí sú koncentrovaní v západnej časti krajiny. Sunnitmi je zvyšok Arabov, Kurdi a časť Turkménov. 
Nemoslimské vierovyznanie malo 6 % obyvateľov, z ktorých vyše polovica boli kresťania. Asýrčania sú združení v Chaldejsko-katolícka cirkev, Sýrska ortodoxná cirkev a Asýrska cirkev Východu. Asýrčania hovoria Aramejsky, čo bol pôvodný predarabský jazyk Iraku. Ako bolo spomenuté, v Iraku žijú aj Arméni.
Mandejci (zvaní aj Sabejci) sú náboženská skupina žijúca v juhovýchodnom Iraku. Ich pôvod nie je známy, niektorí tvrdia. že sú potomkami Židov z babylonského zajatia, iní tvrdia že predstavujú pôvodné predkresťanské a predislamské vierovyznanie.
Jezídi predstavujú zvláštnu skupinu, žijúcu na severe v Iraku okolo miest Sindžár a Lališ.
Administratívne členenie.
Irak sa delí na guvernoráty (provincie), okresy a podokresy. Zvláštne postavenie má Autonómny región Kurdistan.
Výsostné znaky.
Medzi výsostné znaky Iraku patrí štátna hymna a štátna vlajka (čítaj viac: Vlajka Iraku).

</doc>
<doc id="4004" url="https://sk.wikipedia.org/wiki?curid=4004" title="Izrael">
Izrael

Izrael (po hebrejsky: יִשְרָאֵל – "Jisrael"; po arabsky: إسرائيل – " 'Isráíl"), dlhý tvar Izraelský štát (nesprávne: "Štát Izrael" ; hebrejsky: מְדִינַת יִשְרָאֵל, ; arabsky: دولة,إسرائيل "Dawla Isráíl"), je štát na Blízkom východe v oblasti juhozápadnej Ázie, ležiaci pri východnom pobreží Stredozemného mora.
Na severe susedí s Libanonom, na severovýchode so Sýriou, na východe s Jordánskom a na juhozápade s Egyptom. K Izraelu prilieha aj Západný breh Jordánu (Judea a Samária) a Pásmo Gazy, t. j. územie čiastočne spravované Palestínskou autonómiou – tieto oblasti sú Izraelom okupované od Šesťdňovej vojny v roku 1967. Izrael je s počtom 10 miliónov obyvateľov, z ktorých väčšinu (72 %) tvoria Židia, jediným štátom Židov na svete. Je domovom aj izraelských Arabov, kresťanov, Drúzov, Samaritánov, ako aj iných náboženských a etnických menšín.
Moderný štát Izrael, o ktorého vznik usilovalo sionistické hnutie už od konca 19. storočia, sa odvoláva na biblickú myšlienku izraelskej zeme, ktorej zasľúbenie tvorí jeden z ústredných motívov judaizmu už viac ako 3000 rokov. Po prvej svetovej vojne ustanovila Spoločnosť národov Britský mandát v Palestíne s cieľom vytvoriť „domovinu pre židovský ľud“. V roku 1947 Organizácia Spojených národov schválila rozdelenie Mandátu Palestína na dva štáty – židovský a arabský. Aj keď Liga arabských štátov tento plán odmietla, Izrael na jeho základe vyhlásil 14. mája 1948 nezávislosť a v nasledujúcej víťaznej Vojne za nezávislosť rozšíril svoje hranice nad rámec plánu OSN na rozdelenie Palestíny. Odvtedy trvá medzi Izraelom a susediacimi arabskými štátmi konflikt, ktorý vyústil do niekoľkých vojen a desaťročí násilia, trvajúcich dodnes. S dvoma susediacimi štátmi (Egypt a Jordánsko) však Izrael už mierové zmluvy podpísal a teraz sa usiluje o dosiahnutie dohôd s Palestínčanmi.
Izrael je parlamentná zastupiteľská demokratická republika so všeobecným rovným volebným právom. Vládu vedie premiér a zákonodarným orgánom je jednokomorový parlament Kneset. Podľa hrubého domáceho produktu je izraelská ekonomika 29. najväčšou na svete a 13. v HDP na obyvateľa. Medzi krajinami Blízkeho východu patrí Izrael na prvé miesto v indexe ľudského rozvoja, slobody tlače a ekonomiky. Zatiaľ čo Izrael samotný považuje za svoje hlavné mesto Jeruzalem, väčšina štátov to neuznáva a majú svoje ambasády v Tel Avive alebo v iných mestách.
Etymológia.
Meno Izrael už vyše 3000 rokov v bežnom aj náboženskom použití označuje tak židovský národ, ako aj izraelskú krajinu. Podľa Biblie bol takto pomenovaný Jakub po zápase s Bohom. Biblický národ patriarchu Jakuba potom vošiel do známosti ako „synovia Izraela“ alebo Izraeliti.
O význame mena existuje niekoľko teórií: jedna tvrdí, že základom mena je sloveso "s–r–r" (alebo "š–r–r", s významom „vládnuť, byť silný, mať nadvládu“), a preto je význam mena „Boh vládne, Boh súdi“, zatiaľ čo iná vykladá meno ako „knieža Boží“ alebo „Boh zápasí/bojuje“.
Prvá historická zmienka o Izraeli pochádza z Merneptahovej skaly zo starovekého Egypta, ktorá sa datuje do 13. storočia pred Kristom, aj keď odborníci sa líšia v názore, či odkazuje k židovskému národu alebo k Palestíne. Moderný štát sa nazýva Štát Izrael ("Medinat Jisra'el"), ostatné návrhy ako napr. "Erec Jisra'el" (Izraelská zem), Sion a Judea boli odmietnuté. V prvých týždňoch nezávislosti oznámil minister zahraničných vecí Moše Šaret rozhodnutie vlády, podľa neho sa občania nového štátu budú nazývať Izraelčania.
Dejiny.
Staroveké a stredoveké osídlenie.
Územie dnešného Izraela bolo obývané už v paleolite, no až v neolite sa začali budovať trvalé sídla. Za najstaršie mesto sa považuje Jericho, ktoré vzniklo okolo roku 8000 pred Kr. Až do 10. storočia vznikali na tomto území iba mestské štáty, ktoré boli pod vplyvom niektorej vtedajšej veľmoci. Prvým suverénnym štátom bolo až Izraelské kráľovstvo (cca 931 – 722 pred Kr.).
Izraelská krajina bola podľa Tóry Hospodinom prisľúbená Abrahámovi a darovaná jeho potomkom ako zasľúbená Zem, je preto veriacimi židmi (a po nich aj kresťanmi) považovaná za Svätú zem, v ktorej sa nachádzajú najsvätejšie miesta judaizmu a kresťanstva. Cez túto oblasť však viedli najdôležitejšie obchodné križovatky, čo priťahovalo záujem veľmocí, takže toto územie postupne spadalo pod asýrsku, babylonskú, perzskú, grécku, rímsku, sásánovskú, byzantskú a od 7. storočia pod arabskú nadvládu. Potom oblasť ovládali Umajjovci, Abbásovci, križiaci a v roku 1260 bola pripojená k mamlúckemu sultanátu. V roku 1516 sa stala súčasťou Osmanskej ríše, ktorej zostala až do 20. storočia.&lt;ref name="Chapman-26/27"&gt;&lt;/ref&gt;
Po neúspešnom protirímskom povstaní Bar Kochby v rokoch 132 – 135 po Kr. a následným vyhnaním Židov zo židovskej zeme sa na území dnešného Izraela židovská populácia zmenšila, no nikdy úplne nezanikla. Reakciou na povstanie bola aj zmena názvu územia: rímsky cisár Hadrián premenoval provinciu Judeu na Syria Palaestina podľa národa Filištíncov.
Sionizmus a britský mandát.
Židia žijúci mimo Palestínu sa oddávna usilovali o návrat a táto túžba bola vyjadrená v Tanachu a je významným motívom židovských modlitebných kníh. Perzekúcia Židov v Európe, ktorá začala v 12. storočí a vyvrcholila ich vyhnaním zo Španielska v roku 1492, viedla k stálemu prúdu utečencov, ktorí sa usadzovali v Svätej zemi. Počas 16. storočia vznikli veľké židovské komunity v „štyroch svätých mestách“ a v druhej polovici 18. storočia sa presídlila do Svätej zeme takmer celá chasidská pospolitosť.
Prvá veľká vlna modernej imigrácie, známa ako prvá alija, vypukla po protižidovských pogromoch vo východnej Európe v roku 1881. V tej dobe už existovala sionistická myšlienka, ale až Theodor Herzl vytvoril politický sionizmus − hnutie, ktoré sa usilovalo o založenie židovského štátu v Palestíne. Vďaka Herzlovi sa táto otázka začala riešiť aj na medzinárodnej diplomatickej úrovni. V roku 1896 predstavil Herzl svoje vízie v knihe ("Židovský štát") a o rok neskôr predsedal prvému Svetovému sionistickému kongresu v Bazileji.
Britský minister zahraničia Arthur Balfour v roku 1917 deklaroval, že "„Vláda Jeho Veličenstva vzhliada s priazňou na ustanovenie židovskej národnej domoviny v Palestíne a vynaloží všetky prostriedky na dosiahnutie tohoto cieľa za predpokladu, že nebude podniknuté nič, čo by ohrozilo občianske a náboženské práva existujúcich nežidovských skupín obyvateľstva v Palestíne, alebo práva a politický status Židov v ktorejkoľvek inej krajine."“ Arabský odpor k židovskému prisťahovalectvu prerástol v roku 1920 k násilnostiam, ktoré viedli k sformovaniu palestínskej židovskej ozbrojenej organizácie Hagana, od nej sa neskôr oddelili skupiny Irgun a Lechi.
V roku 1917 bola Palestína obsadená Britmi pod velením generála Edmunda Allenbyho, a potom v roku 1919 bolo na Parížskej mierovej konferencii územie Palestíny zverené pod britskú správu, a vznikol tak protektorát Britský mandát Palestína, medzi jeho hlavné ciele patrilo zavedenie Balfourovej deklarácie. Obyvateľstvo protektorátu bolo vtedy väčšinou arabské, no Jeruzalem bol už prevažne židovský.
Židovská imigrácia pokračovala aj  treťou alijou (1919 – 1923) a štvrtou alijou (1924 – 1929), počas ktorých prišlo do Palestíny viac ako 100 tisíc Židov. Arabské nepokoje a povstanie v Jaffe viedli k tomu, že Briti obmedzili židovskú imigráciu a územie pre budúci židovský štát stanovili iba na západ od rieky Jordán.
Vzostup nacizmu v Európe v 30. rokoch viedlo k piatej aliji, prílivu takmer štvrť milióna Židov, ktorí podnietili arabské násilnosti a povstania, pri ktorých Arabi zabrali značnú časť protektorátu. Preto Spojené kráľovstvo zmenilo politiku voči židovskému prisťahovalectvu a v roku 1939 v takzvanej Bielej knihe zaviedlo kvóty pre židovských prisťahovalcov. Napriek tomuto obmedzeniu však do Palestíny prichádzali utečenci v rámci ilegálnej alije, tzv. aliji Bet. Ku koncu druhej svetovej vojny tvorili Židia v Palestíne 33 % populácie oproti 11 % v roku 1922.
Aj keď palestínski Židia s britskými prisťahovaleckými kvótami nesúhlasili, pripojili sa väčšinou k Davidovi Ben Gurionovi, ktorý prehlásil: "Budeme bojovať s Britmi proti Hitlerovi, ako by Biela kniha neexistovala; a budeme bojovať proti Bielej knihe, ako by nebola žiadna vojna." Extrémisti zo skupín Irgun a Lechi však začali teroristický boj proti Britom; členovia Lechi útočili počas celej vojny, Irgun protibritské akcie začal až v roku 1944. V britskej armáde bojovalo v novej sformovanej Židovskej brigáde viac než 26 000 Židov z Britského mandátu Palestína, aj keď Briti stále zadržiavali lode plné židovských utečencov. Niekoľko desiatok palestínskych Židov bolo Britmi vycvičených pre špeciálne operácie a vyslaných hlboko do európskeho vnútrozemia, ovládaného Nemcami, a ako britskí vyzvedači nadväzovali kontakt so zvyšnými židovskými komunitami. Počas vojny došlo k ďalšiemu veľkému legálnemu aj nelegálnemu prisťahovalectvu, ale aj k ďalšej polarizácii vzťahov medzi Židmi a Arabmi.
Vyhlásenie nezávislosti a prvé roky.
Po roku 1945 sa vyostril konflikt medzi Spojeným kráľovstvom a Židmi, ktorí Britov obviňovali z neochoty plniť svoje záväzky a nadŕžanie Arabom. Po sérii teroristických útokov na britské sily (napr. útoku na hotel King David) sa britská vláda v roku 1947 vzdala svojho mandátu v Palestíne. Novo vytvorená Organizácia Spojených národov (OSN) prijala 29. novembra 1947 Plán OSN na rozdelenie Palestíny, podľa neho sa územie malo rozdeliť na arabský a židovský štát a Jeruzalem mal zostať pod medzinárodnou správou OSN ako . Židia plán prijali, napriek tomu že 75 % územia, ktoré im malo pripadnúť, bola púšť, zatiaľ čo Liga arabských štátov a Vysoká arabská komisia plán odmietli.
14. mája 1948, deň pred ukončením Britského mandátu Palestína bola vyhlásená nezávislosť Štátu Izrael. Druhý deň nato armády piatich arabských štátov napadli Izrael, a rozpútali tak Prvú arabsko-izraelskú vojnu. Po viac ako roku bojov bolo vyhlásené prímerie a boli stanovené dočasné hranice, známe ako Zelená línia. Jordánsko anektovalo územie Judey a Samarie, známe skôr ako Západný breh Jordánu, a Východný Jeruzalem. Egypt prevzal kontrolu nad Pásmom Gazy. 11. mája 1949 bol Izrael prijatý do OSN. Podľa odhadov OSN počas tejto vojny opustilo túto krajinu 711 tisíc Arabov, t. j. zhruba 80 % skoršej arabskej populácie a osud týchto utečencov dodnes zaťažuje arabsko-izraelské vzťahy.
Prvé roky židovského štátu boli poznamenané obrovskou imigračnou vlnou osôb, ktorí prežili holokaust a Židov, ktorí boli vyhnaní z arabských štátov. Počas desiatich rokov (1948 – 1958) vzrástla populácia Izraela z 800 tisíc na 2 milióny. Noví prisťahovalci boli väčšinou nemajetní a boli ubytovaní v provizórnych utečeneckých táboroch, známych ako "ma'abarot".
V roku 1956 vypukla Suezská kríza, spôsobená tým, že Egypt znárodnil Suezský prieplav a uzavrel Tiranskú úžinu. Izrael sa rozhodol spojiť s Francúzskom a Spojeným kráľovstvom, zaútočil na Egypt a pokúsil sa získať späť prístup k Červenému moru. Dobyl síce Sinajský polostrov, pod diplomatickým tlakom USA a Sovietskeho zväzu sa však stiahol výmenou za právo plaviť sa v Červenom mori a k prieplavu.
Na začiatku nasledujúceho desaťročia sa Izraelu podarilo v Argentíne zajať Adolfa Eichmanna, tvorcu „konečného riešenia“ židovskej otázky,&lt;ref name="Gilbert-334/335"&gt;"Izrael: Dějiny." S. 334 – 335.&lt;/ref&gt; a postaviť ho v Izraeli pred súd. Proces veľmi prispel k tomu, že si verejnosť uvedomila rozmery holokaustu, a dodnes je Eichmann jediným človekom odsúdeným izraelským súdom k trestu smrti.
Konflikty a mierové dohody.
Arabské štáty považovali Štát Izrael za nelegitímny a v roku 1964 vznikla Organizácia za oslobodenie Palestíny (OOP), ktorá deklarovala cieľ "„dosiahnuť zničenie Izraela“" a v jej Národnej charte sa až do decembra 1998 uvádzalo, že "„ozbrojené povstanie je jediný spôsob ako oslobodiť vlasť.“" V roku 1967 zhromaždili Egypt, Sýria a Jordánsko svoje armády pri hraniciach Izraela, Egypt vyzval k odchodu mierových jednotiek OSN a opäť zablokoval Izraelu prístup k Červenému moru.
Tieto kroky Izrael chápal ako prípravu k vojne a rozhodol sa, že sám udrie prvý. Šesťdňová vojna priniesla Izraelu rozhodujúce víťazstvo a Izrael získal územia Západného brehu Jordánu, Pásmo Gazy, Sinajského polostrova, Golanských výšin a Východného Jeruzalema.
Na prelome 60. a 70. rokov palestínski ozbrojenci zapríčinili mnoho teroristických útokov proti izraelským cieľom po celom svete, okrem iného aj na izraelských atlétov na LOH v Mníchove v roku 1972. Izrael odpovedal Operáciou Boží hnev, pokusom izraelskej tajnej služby Mosad zlikvidovať strojcov mníchovského útoku. 6. októbra 1973, v deň židovského sviatku Jom kipur, prekvapivo na Izrael zaútočili Egypt a Sýria. Jomkipurská vojna skončila 26. októbra konečným víťazstvom Izraela, ktorý však zaznamenal ťažké straty na životoch. 
Po dlhých rokoch nadvlády socialistov vyhrala v roku 1977 vo voľbách do izraelského parlamentu Knesetu prvý raz pravicová strana Likud. Ten istý rok uskutočnil egyptský prezident Anwar Sádát prekvapivú cestu do Izraela a o dva roky neskôr podpísali Sádát s Menachemom Beginom vo Washingtone Egyptsko-izraelskú mierovú zmluvu, podľa ktorej sa potom Izrael stiahol zo Sinajského polostrova.
V roku 1978 podnikol Izrael ako reakciu na palestínsky teroristický útok Operáciou Lietanie, pri ktorej došlo k obsadeniu južného Libanonu a vytlačeniu jednotiek OOP z tejto zeme. Za vlády Likudu tiež došlo k rozsiahlej expanzii izraelských osád na území Západného brehu Jordánu, ktorá priniesla rast napätia medzi Izraelčanmi a palestínskymi Arabmi.
7. júna 1981 Izrael zbombardoval v rámci operácie Opera iracký jadrový reaktor v Osiraku, pretože sa obával, že by ho Irak mohol použiť k výrobe jadrových zbraní. V roku 1982 zasiahol Izrael do Libanonskej občianskej vojny, aby zničil základne, z ktorých OOP ostreľovala raketami severný Izrael, čo viedlo k Prvej libanonskej vojne. Izrael sa stiahol z väčšiny Libanonu v roku 1986, ale v tzv. nárazníkovej zóne zotrval až do mája 2000. V roku 1987 vypukla tzv. prvá intifáda, arabské povstanie proti izraelskej prítomnosti v Pásme Gazy a na území západne od Jordánu. Počas vojny v  perzskom Zálive v roku 1991 podporovala OOP a mnoho palestínskych Arabov Saddáma Husajna a raketové útoky Iraku proti Izraelu.
V tom istom roku prebehla za vlády Jicchaka Šamira Madridská konferencia. Tá bola prelomová tým, že sa pri jednom stole zišli znepriatelené strany, ktorých predstavitelia tu spolu priamo hovorili prvýkrát od Vojny za nezávislosť. V roku 1992 dochádzalo k priamym schôdzkam medzi Izraelčanmi a Arabmi v rôznych mestách po celom svete. Ten istý rok vyhral voľby Jicchak Rabin. Tzv. Mierová dohoda z Osla bola podpísaná 13. septembra 1993 vo Washingtone. Z nej vyplývalo, že má byť počas prechodného obdobia piatich rokov na území Západného brehu a pásma Gazy ustanovená Palestínska samospráva. V roku 1994 bola medzi Izraelom a Jordánskom podpísaná Izraelsko-jordánska mierová zmluva.
Podpísanie dohôd z Osla narazilo na oboch stranách na odpor radikálov, čo mierový proces značne skomplikovalo. Na palestínskej politické scéne začala silnieť opozícia, a to hlavne Hámas a Palestínsky islamský džihád, ktoré sa proti Organizácii pre oslobodenie Palestíny a Zmluvám z Osla začala vymedzovať. V Izraeli sa proti zmluve vymedzila strana Likud a ďalšie pravicové zoskupenia, sám Jicchak Rabin bol 4. novembra 1995 zavraždený pravicovým židovským radikálom Jigalom Amirom.
Za vlády Benjamína Netanjahua bol podpísaný tzv. Hebronský protokol, fakticky znamenajúci odovzdanie mesta Hebron Palestínskej autonómii a stiahnutie izraelskej armády z časti tohto mesta. V októbri 1998 bolo podpísané Memorandum od Wye River, ktoré prinieslo odstúpenie 13 % územia Západného brehu palestínskym Arabom a úpravu statusu niektorých oblastí.
Za vlády Ehuda Baraka sa izraelská armáda stiahla z južného Libanonu (v máji 2000) a začali sa rokovania s predsedom Palestínskej autonómie Jásirom Arafátom. V júli 2000 sa uskutočnil summit v Camp Davidu, kde Barak predložil plán na založenie Palestínskeho štátu, ale ten bol Arafátom odmietnutý. Po stroskotaní jednaní vypuklo 29.9. 2000 ďalšie povstanie palestínskych Arabov, tzv. druhá intifáda.
V predčasných voľbách vo februári 2001 sa stal novým premiérom Ariel Šaron. Počas svojej vlády presadil plán na jednostranné stiahnutie z Pásma Gazy a plán na výstavbu bezpečnostnej bariéry okolo Západného brehu. V roku 2006 utrpel mozgovú mŕtvicu, po ktorej upadol do kómy. Premiérsky post potom prevzal vicepremiér Ehud Olmert.
V júli 2006 začala druhá libanonská vojna, ktorá znamenala vytrvalé bombardovanie libanonských cieľov izraelskou armádou a ostreľovanie severu Izraela libanonskou ší'itskou militantmi Hizballáh. Konflikt trval niekoľko týždňov a prímerie bolo uzavreté 14. augusta. Po vojne v Izraeli zaznievali silné hlasy kritizujúce premiéra Ehuda Olmerta a vtedajšieho ministra obrany Amira Pereca.
Dňa 27. novembra 2007 súhlasili vtedajší izraelský premiér Ehud Olmert a palestínsky prezident Mahmúd Abbás s rokovaniami o všetkých sporných témach izraelsko-palestínskeho konfliktu so snahou dosiahnuť dohodu do konca roku 2008. Začiatkom septembra v roku 2007 podniklo Izraelské vojenské letectvo operáciu Ovocný sad, pri ktorej vybombardovalo sýrsky jadrový reaktor. V apríli 2008 oznámil sýrsky prezident Bašír Asad, že Sýria a Izrael už rok rokujú za tureckého sprostredkovania o mierovej zmluve; Izrael túto informáciu potvrdil o mesiac neskôr.
V júni 2008 sa za egyptského sprostredkovania podarilo dohodnúť polročné prímerie medzi Hamasom a Izraelom, ktoré trvalo od 19. júna do 19. decembra toho roku. Počas prímeria došlo k výraznému zníženiu raketových a mínometných útokov proti Izraelu (v priebehu júna až septembra išlo približne o 25 až 60 strel). V novembri armáda zasiahla proti tunelu hĺbenému medzi Pásmom Gazy a Izraelom, ktorý podľa Izraela predstavoval hrozbu, čo spôsobilo vzájomnú konfrontáciu. Zároveň došlo k prudkému nárastu počtu striel odpálených na Izrael. Šesť dní pred vypršaním prímeria sa Izrael vyslovil pre predĺženie prímeria, no Hamas predĺženie odmietol. Dňa 18. decembra vypršalo prímerie a deň na to Hamas oznámil, že nemá záujem rokovať o novom. V priebehu decembra boli zintenzívnené raketové útoky na Izrael, na to bolo reagované leteckým úderom proti militantným cieľom. Dňa 25. decembra premiér Olmert v rozhovore pre arabskú satelitnú stanicu varoval, že pokračovanie v útokoch na Izrael vyústi vo vojenskú operáciu. Útoky však neprestali, a preto Izrael 27. decembra začal operáciu Liate olovo, ktorá zo začiatku predstavovala iba letecké útoky. To sa zmenilo 3. januára 2009, keď izraelské jednotky vstúpili do Pásma Gazy a začali pozemnú ofenzívu. V sobotu 17. januára vyhlásil Izrael jednostranné prímerie, podmienené ukončením raketových a mínometných útokov a v nasledujúcich niekoľkých dňoch sa z Gazy stiahol. Hamas neskôr vyhlásil svoje vlastné prímerie, s vlastnými podmienkami, zahrňujúcimi úplné stiahnutie izraelských vojakov a otvorenie hraničných prechodov. Aj keď raketové útoky na južný Izrael ani izraelské odvetné útoky úplne neprestali, krehké prímerie trvá naďalej.
Prírodné pomery.
Geografia.
Izrael sa nachádza na východe Stredozemného mora, ktoré tvorí jeho západnú hranicu, ďalej je ohraničený zo severu Libanonom, zo severovýchodu Sýriou, z východu Jordánskom a z juhozápadu Egyptom. Bez územia, ktoré získal počas Šesťdňovej vojny v roku 1967, má rozlohu , z čoho 2 % tvoria vodné plochy. Územie spadajúce pod izraelskú jurisdikciu zahrnuje aj Východný Jeruzalem a Golanské výšiny, s nimi má rozlohu . Celková rozloha územia pod izraelskou vládou vrátane vojensky ovládaných a čiastočne autonómnych palestínskych území na Západnom brehu Jordánu je .
Napriek tomu, že Izrael je malou krajinou, nachádzajú sa tu rozmanité geografické javy a zvláštnosti, napríklad Negevská púšť na juhu či horské chrbáty Galileje, Karmelu a Golan na severe.
Východne od centrálnej vysočiny sa nachádza Jordánske údolie, ktoré je časťou Veľkej priekopovej prepadliny. Rieka Jordán tečie od vrchu Hermon cez Chulské údolie a Tiberiadske jazero do Mŕtveho mora, ktoré je najnižšie položeným miestom na Zemi. Na juhu sa rozkladá údolie Vádí al-Araba končiace v Akabskom zálive Červeného mora. Pre Izrael a Sinajský polostrov sú jedinečné erodované kráterovité útvary nazývané machteš. Najväčší machteš na svete je Machteš Ramon v Negevskej púšti, ktorý je až dlhý a široký.
Geológia.
Izrael leží na severovýchodnom okraji africkej platne, ktorej okraj tu tvorí zlom Mŕtveho mora, oddeľujúci ju od arabskej platne. Najstaršie horniny arabsko-nubijského štítu vystupujú iba na juhu krajiny pri Ejlate. Tvoria ich prekambrické premenené horniny, do ktorých prenikli mladšie granitoidy, gabrá a andezity. Tieto sú pozostatkom staršieho ostrovného oblúka. Približne od kambria bolo územie krajiny platformnou oblasťou. Väčšina prvohorných hornín nevystupuje na povrch, boli však zistené vrtmi. Väčšinu územia pokrývajú triasové až eocénne usadené horniny. Bližšie k pobrežiu prevládajú karbonáty, smerom k arabskému kontinentu pribúdajú siliciklastické sedimenty. Pri meste Ramla boli vrtom preukázané vyše hrubé druhohorné sedimenty tvorené hlavne vápencami, dolomitmi a tenšími medzivrstvami pieskovcov a slieňov. Pri pobreží sú druhohorné horniny prekryté hlavne horninami neogénu, ktoré hrubnú smerom k moru, kde dosahujú hrúbku až . V oligocéne došlo k otvoreniu Červeného mora, ktoré oddelilo arabskú platňu od africkej platne. V miocéne došlo k rozvetveniu riftu a vzniku zlomu Mŕtveho mora. Zlomová zóna nadväzuje na Východoafrickú priekopovú prepadlinu. Pozdĺž zlomu Mŕtveho mora sa neskôr arabská platňa posunula na sever o viac než . Zlom vytvára v niektorých svojich segmentoch mechanizmom pull-apart výrazné depresie ako napríklad Mŕtve more, ktorého klesajúca hladina v úrovni okolo pod úrovňou mora tvorí najnižšie miesto na povrchu Zeme; alebo Tiberiadske jazero, ktoré je asi pod úrovňou mora.
Podnebie.
Teplota vzduchu v Izraeli kolíše, a to hlavne počas zimy. V horských oblastiach prevláda chladné a veterné podnebie, často sprevádzané snežením. Vrchol vrchu Hermon má po väčšinu roka snehovú pokrývku a každoročne obyčajne sneží aj v Jeruzaleme. Pobrežné mestá ako Tel Aviv a Haifa majú chladné, daždivé zimy a dlhé a teplé letá − t. j. stredozemné podnebie. V dedine Tirat Cvi v severnej časti Jordánskeho údolia bola zaznamenaná najvyššia teplota v celej Ázii (53,7 °C). Medzi májom a septembrom je v Izraeli dážď vzácnosťou. Kvôli malému množstvu vodných zdrojov sa izraelskí vedci zameriavajú aj na vývoj technológií minimalizujúcich spotrebu vody. Jedným z ich vynálezov je kvapková závlaha, ktorá umožňuje pestovateľom úsporne dávkovať vodu každej rastline zvlášť. Izraelčania využívajú priaznivé geografické podmienky pre výrobu solárnej energie, v jej produkcii na osobu sú na prvom mieste na svete.
Vláda a politika.
Izrael je parlamentná reprezentatívno-demokratická republika s pluralitným politickým systémom a so všeobecným rovným volebným právom. Hlavou štátu je prezident, ktorý je volený parlamentom na 5 rokov. Výkonná moc je v rukách vlády, na ktorej čele stojí premiér. Premiérom sa môže stáť iba člen parlamentu, ktorý získa potrebnú väčšinu hlasov − obvykle to býva predseda najsilnejšej politickej strany. Zákonodárnym orgánom je jednokomorový parlament Kneset tvorený 120 poslancami. Tí sú volení na základe pomerného volebného systému na štvorročné volebné obdobie. Pokiaľ však parlament odvolá premiéra alebo vláde nevysloví dôveru, je Kneset rozpustený predčasne. Izrael nemá písanú ústavu a jeho politický systém je ukotvený v dvanástich základných zákonoch. V roku 2003 začal Kneset vypracovávať návrh oficiálnej ústavy, založenej na týchto zákonoch.
Súdny systém.
Izrael má trojstupňový súdny systém. Na najnižšej úrovni sú mestské súdy sídliace vo väčšine miest. Vyššou inštanciou sú dištriktné súdy slúžiace ako odvolávacie súdy a v niektorých prípadoch ako súdy prvej inštancie; nachádzajú sa v piatich zo šiestich izraelských dištriktov (okrem Jeruzalemského dištriktu). Tretí a najvyšší stupeň je Najvyšší súd Štátu Izrael, ktorý sídli v Jeruzaleme a slúži ako odvolávací súd a súd prvej inštancie v závažných prípadoch, keď je spochybnená zákonnosť rozhodnutia a postupov predstaviteľov štátu. Izrael nie je členom Medzinárodného trestného súdu kvôli obave, že by súd nemohol byť voči Izraelu nestranný. Izraelský právny systém kombinuje britské zvykové právo, kontinentálne právo a židovské náboženské právo. Je založený na princípe "stare decisis" (precedens) a na obžalovacom spôsobe riadenia, keď strany sporu predkladajú súdu dôkazné materiály. Svadby a rozvody sú v jurisdikcii židovských, moslimských, drúzskych a kresťanských náboženských súdov.
Izraelský základný zákon "" zaručuje ľudské práva a slobody. Izrael je jediná zem v oblasti Blízkeho východu označená v roku 2007 organizáciou Freedom House za slobodnú v oblasti ľudských a politických práv, zatiaľ čo územie Palestínskej autonómie bolo touto organizáciou hodnotené ako neslobodné. Na rebríčku slobody tlače organizácie Reportéri bez hraníc sa Izrael nachádza na 44. mieste (2007) zo 168 hodnotených zemí, a je tak na najvyššom mieste medzi štátmi juhozápadnej Ázie. V súvislosti s arabsko-izraelským konfliktom kritizujú organizácie Amnesty International a Human Rights Watch porušovanie ľudských práv Izraelom. Porušovanie občianskych slobôd na okupovaných územiach je kritizované aj nevládnou izraelskou organizáciou Be-celem. Od roku 1995 je v Izraeli uzákonený systém štátnej zdravotnej starostlivosti.
Administratívne členenie.
Izrael je rozdelený do šiestich hlavných dištriktov ("mechozot", singulár "machoz") – Centrálny dištrikt, Haifský dištrikt, Jeruzalemský dištrikt, Severný dištrikt, Južný dištrikt a Telavivský dištrikt. Dištrikty sú ďalej rozdelené do pätnástich subdištriktov ("nafot", singulár "nafa"). Každý subdištrikt sa ďalej delí na prirodzené oblasti, ktorých je celkovo päťdesiat. Na štatistické účely je štát rozdelený na tri metropolitné oblastí: Tel Aviv a Guš Dan (3 150 000 obyvateľov), Haifa (996 000) a Beer Ševa (531 600). Čo do rozlohy aj počtu obyvateľov najväčšie izraelské mesto je Jeruzalem so 732 200 obyvateľmi a rozlohou . Ďalší v poradí počtu obyvateľov sú Tel Aviv (384 000), Haifa (267 000) a Rišon le-Cion (222 300).
Okupované územia.
Ako Izraelom okupované územia sa označujú územia Západného brehu Jordánu, Východného Jeruzalema a Golanských výšin, ktoré boli po Šesťdňovej vojne v roku 1967 zabrané Egyptu, Jordánsku a Sýrii. Termín sa používal aj pre Sinajský polostrov, navrátený Egyptu podľa Egyptsko-izraelskej mierovej zmluvy. Na všetkých týchto územiach boli zakladané izraelské osady. Vo Východnom Jeruzaleme a na Golanských výšinách sa uplatňuje izraelské právo; tieto územia boli začlenené do vlastného Izraela a ich občanom bolo ponúknuté izraelské občianstvo. Naopak Západný breh zostáva pod vojenskou správou. Väčšina rokovaní o týchto územiach prebiehala na základe rezolúcie Rady bezpečnosti OSN č. 242, ktorá požaduje stiahnutie Izraela z okupovaných území a ich návrat arabským štátom.
Populácia Západného brehu sa skladá prevažne z palestínskych Arabov, tak pôvodných obyvateľov, ako aj utečencov Vojny za nezávislosť z roku 1948. Od roku 1967 do roku 1993 žili Arabi na týchto územiach pod izraelskou vojenskou správou. Od Dohôd z Osla a Listov o vzájomnom uznaní je väčšina palestínskej populácie a mestá pod správou Palestínskej autonómie, no Izrael nad väčšinou územia stále vykonáva vojenský dohľad. Z dôvodu vzrastajúcich útokov pri Druhej intifáde sa izraelská vláda rozhodla vybudovať okolo Západného brehu múr, tzv. bezpečnostnú bariéru. V roku 2005 stiahol Izrael jednostranne všetkých svojich obyvateľov a vojenské sily z oblasti Pásma Gazy a štyroch osád na Západnom brehu.
Zahraničné vzťahy.
Izrael udržuje diplomatické vzťahy s 161 krajinami a po celom svete má 94 diplomatických zastúpení. Z Ligy arabských štátov majú s Izraelom plné diplomatické vzťahy iba Egypt a Jordánsko, ktoré s ním podpísali mierové zmluvy v rokoch 1979 a 1994, a Mauritánia, ktorá nadviazala s Izraelom diplomatické vzťahy v roku 1999. Ďalšie dva štáty Ligy arabských štátov – Maroko a Tunisko – ukončili svoje čiastočné diplomatické styky s Izraelom začiatkom Druhej intifády v roku 2000. Od roku 2003, keď minister zahraničných vecí navštívil Maroko, sa izraelsko-marocké vzťahy zlepšujú. Podľa izraelského zákona sú Libanon, Sýria, Saudská Arábia, Irak a Jemen nepriateľské krajiny a občania Izraela ich nesmú navštíviť bez povolenia ministerstva vnútra. Od roku 1995 je Izrael súčasťou Stredomorského dialógu, v ktorom spolupracuje sedem krajín ležiacich okolo Stredozemného mora a Severoatlantickej aliancie (NATO). 
Medzi najbližších izraelských spojencov patria Spojené štáty americké, Turecko, Nemecko, Spojené kráľovstvo a India. Spojené štáty boli prvou krajinou, ktorá uznala Izrael, potom ho uznal aj Sovietsky zväz. Vzhľadom na rovnaké politické a náboženské hodnoty pokladajú Spojené štáty Izrael za svojho najbližšieho spojenca v juhozápadnej Ázii. Aj keď Turecko a Izrael nadviazali úplné diplomatické vzťahy až v roku 1991, už od roku 1949 prebiehala medzi oboma krajinami spolupráca. Silné vzťahy Nemecka s Izraelom vychádza z nemeckej snahy odškodniť a napraviť holocaust. Obe krajiny sa podieľajú na vedeckých a vzdelávacích aktivitách a sú silnými ekonomickými a vojenskými partnermi. India nadviazala úplné diplomatické vzťahy s Izraelom v roku 1992 a odvtedy s ním udržuje silné vojenské a kultúrne partnerstvo. Spojené kráľovstvo, ktoré má s Izraelom vzťah už z dôb Britského mandátu Palestína, s ním udržiava silné obchodné väzby. Diplomatické vzťahy mal Izrael za dynastie Pahlaví aj s Iránom, počas iránskej revolúcie však Irán uznanie Izraela zrušil.
Vzťahy s Česko-Slovenskom.
V dobe predštátnej a v počiatočných rokoch existencie štátu mal Izrael veľmi dobré vzťahy s Česko-Slovenskom, ktoré mu aj počas embarga OSN poskytovalo vojenskú a hospodársku pomoc, v čase Prvej arabsko-izraelskej vojny (od mája 1948) pre mladý štát životne dôležitú. Po zmene izraelskej politiky Sovietskeho zväzu však Česko-Slovensko začalo naopak podporovať a vyzbrojovať Egypt, a Izrael sa tak stal až do Nežnej revolúcie v roku 1989 nepriateľskou krajinou. Diplomatické vzťahy medzi Izraelom a Česko-Slovenskom boli obnovené až 9. februára 1990.
Vzťahy so Slovenskom.
V septembri 2021 by mal byť v Jeruzaleme otvorený Slovenský inštitút, patriaci do rezortu zahraničných vecí. Slovenské veľvyslanectvo zostane naďalej v Tel Avive.
Obrana a bezpečnosť.
Izraelské obranné sily sa skladajú z pozemných síl, letectva a námorníctva. Vznikli v roku 1948 počas Vojny za nezávislosť transformáciou Hagany a niekoľkých ďalších polovojenských organizácií, ich existencii predchádzalo založenie štátu. Armáda pri svojich operáciach vychádza z informácií vojenskej spravodajskej služby Aman, ktorá spolupracuje so spravodajskou službou Mosad a bezpečnostnou službou Šin Bet. Izraelské obranné sily sa už mnohokrát zúčastnili ozbrojených konfliktov, čo z nej robí jednu z najskúsenejších a najlepšie pripravených armád sveta.
Väčšina Izraelčanov je v 18. rokoch povolávaná k povinnej vojenskej službe. Muži slúžia tri roky, ženy dva a vojenskú službu treba vykonať ešte pred nástupom na vysokú školu. Potom muži robia každoročne niekoľkotýždenné vojenské cvičenie až do svojich zhruba štyridsiatich rokov; toto sa netýka väčšiny žien. Oslobodení od povinnej vojenskej služby sú izraelskí Arabi a charedim, oslobodenie študentov ješiv od povinnej vojenskej služby však naráža v izraelskej spoločnosti na protesty. Alternatívou pre osoby, ktoré získajú oslobodení z rôznych dôvodov, je "Šerut Le'umi" alebo národná služba, ktorá zahrňuje službu v nemocniciach, školách a iných sociálne prospešných programoch. Izraelská armáda má k roku 2008 celkom 621 500 vojakov, z toho 176 500 aktívnych a 445 000 rezervných vojakov. K roku 2008 má pozemná armáda 133 000 vojakov, námorníctvo 9 500 a letectvo 34 000 vojakov.
Armáda je vybavená vyspelými zbraňovými systémami buď navrhnutými a vyrobenými v Izraeli alebo niektorými zahraničnými produktmi. Významným zahraničným dodávateľom sú hlavne Spojené štáty americké. Predpokladá sa, že v rokoch 2008 – 2017 poskytnú Izraelu vojenskú pomoc vo výške 30 miliárd dolárov. V spolupráci Izraela a USA bol vyvinutý systém protiraketovej obrany Arrow. Izrael rovnako od jomkipurskej vojny v roku 1973 vyvinul vlastnú sieť špionážnych satelitov. Úspech programu špionážnych satelitov Ofek zaradil Izrael medzi sedem krajín sveta, ktoré majú satelitné kapacity a technológie. Izrael tiež vyvinul svoj vlastný bojový tank Merkava, ktorý nebol nikdy predaný do zahraničia. Od svojho založenia vynakladá Izrael na svoju obranu významný podiel hrubého domáceho produktu (HDP). V roku 1984 to napríklad predstavovalo 24 % HDP. V súčasnosti sa výdaje na obranu pohybujú okolo 7,3 % HDP.
Izrael nie je signatárom Zmluvy o nešírení jadrových zbraní a je pravdepodobné, že vlastní jadrové zbrane. Ich vlastníctvo ale nikdy oficiálne nepotvrdil ani nevyvrátil. Izrael údajne v spolupráci s Juhoafrickou republikou uskutočnil v roku 1979 úspešný jadrový test na námornej plošine v severnej časti Antarktídy. Odhady množstva izraelských jadrových hlavíc sa líši, väčšinou sa pohybujú medzi 100 až 200 kusmi, niektoré odhady však hovoria až o 400 hlaviciach. O 400 hlaviciach hovorí aj World Tribune, ktorý sa odvoláva na zdroje z letectva USA.
Ekonomika.
Izrael patrí k najviac ekonomickým a priemyselne rozvinutým krajinám juhozápadnej Ázie. V roku 2007 mal 44. najvyšší hrubý domáci produkt (HDP), 232,7 miliárd dolárov, a 22. najvyšší HDP na obyvateľa v parite kúpnej sily, 33 299 dolárov. Na indexe ľahkosti podnikania za roky 2006/2007 sa umiestnil na 1. mieste v regióne a na 29. mieste vo svete. V roku 2007 bol prizvaný do Organizácie pre hospodársku spoluprácu a rozvoj (OECD), ktorá podporuje spoluprácu medzi štátmi, ktoré dodržujú demokratické princípy a majú ekonomiku slobodného trhu. Aj cez obmedzené prírodné zdroje sa stal Izrael v uplynulých 20 rokoch z veľkej časti sebestačným, a to predovšetkým vďaka intenzívnemu rozvoju poľnohospodárstva a priemyslu v oblasti produkcie potravín; z kľúčových potravinárskych surovín musí dovážať iba obilie a hovädzie mäso. Izrael rovnako výrazne investuje do vedy a výskumu; tieto investície v roku 2007 činili 4,7 % HDP, zatiaľ čo priemer krajín OECD činil 1,7 % HDP a USA dosahujú 2 % HDP. Medzi hlavné odbory sa radí informatika a komunikačná technika, medicínske odbory, biotechnológia a nanotechnológia. Miera nezamestnanosti bola v štvrtom štvrťstoročí roku 2010 celkom 6,6 %.
Oficiálnou izraelskou menou je nový izraelský šekel (NIS, ), ktorý platí aj na území Palestínskej autonómie. V obehu je od roku 1985, keď nahradil izraelský šekel, ktorý v roku 1980 nahradil izraelskú líru. Vďaka svojej sile sa stal jednou zo 17 mien obchodovaných na svetových trhoch.
Medzi hlavných obchodných partnerov Izraela patria Spojené štáty americké, Spojené kráľovstvo, štáty Beneluxu, Švajčiarsko, Nemecko, Francúzsko, Taliansko a Holandsko.
Priemysel.
Izraelský priemysel zamestnáva 23,7 % populácie a na HDP sa podieľa 30 %. V roku 2007 priemyselná výroba jednotlivých odborov vzrástla o 5 % až 10 %. Objem dovozu do Izraela v roku 2006 činil 47,8 miliárd dolárov, tvorilo ho predovšetkým obilie, hovädzie mäso, fosílne palivá, suroviny a vojenské vybavenie. Z fosílnych palív Izrael importuje uhlie, zemný plyn a hlavne ropu, ktorú spracováva na poľnohospodárske hnojivá, palivá a farmaceutika. Medzi hlavné exportné komodity patrí ovocie, zelenina, farmaceutika, software, chemikálie, vojenské technológie a diamanty. Objem vývozu v roku 2006 činil 42,86 miliárd dolárov.
Izrael patrí k svetovej špičke v odboru ochrany vody a využitia geotermálnej energie. Jeho úspechy v špičkových technológiách v oblasti softvéru, komunikáciách a prírodných vedách sú porovnateľné so Silicon Valley v USA. Svoje prvé zámorské výskumné a vývojové centrá vybudovali v Izraeli spoločnosti Intel a Microsoft, IBM, Cisco Systems a Motorola. V oblasti hi-tech (elektronika, avionika, farmácia, atp.) došlo v roku 2007 až k 20 % rastu.
Nerastné bohatstvo Izraela je obmedzené. Ťaží sa draselná, horečnatá a brómová soľ (z Mŕtveho mora), fosfáty a stavebné suroviny (sadra a stavebný kameň). V malej miere sa ťaží medená a železná ruda, ropa a zemný plyn. Prebieha tiež geologický prieskum ložísk zemného plynu v stredomorskom šelfe v blízkosti Aškelonu.
Medzi najvýznamnejšie a najrozvinutejšie odvetvia priemyslu patrí letecký priemysel, komunikačný, softvérový, elektronický, zbrojný, potravinársky, textilný, tabakový a chemický, ďalej spracovanie diamantov, výroba dopravných prostriedkov, elektronika, papierenský a polygrafický priemysel, rafinácia ropy a hutníctvo železa.
Poľnohospodárstvo.
Izrael má vysoko rozvinuté poľnohospodárstvo. To zamestnáva 18,5 % populácie a na HDP sa podieľa 2,4 %. V roku 2007 došlo k približne 10 % rastu rastlinnej produkcie. Poľnohospodárska pôda sa získava finančne nákladným zúrodňovaním púšte – zavodňovaním, odsoľovaním a vhodnou druhovou skladbou rastlín. Orná pôda zaberá 15,45 %, pastviny 7 % a lesy 5,3 % rozlohy štátu. Približne 54 % celkovej výmery poľnohospodárskej pôdy je zavlažované a poľnohospodári sa tak podieľajú zhruba 60 % na celkovej izraelskej spotrebe sladkej vody. Väčšina poľnohospodárskej pôdy patrí kibucom, čo sú osady pracujúce na základe kolektívneho vlastníctva výrobných prostriedkov (s výnimkou pôdy). Ďalším typom poľnohospodárskych osád v Izraeli sú mošavy, družstva samostatných sedliakov, ktorí sa združujú iba s cieľom predať úrodu alebo nákupu surovín. Množstvo pôvodne poľnohospodárskych podnikov tiež zriadilo pridruženú priemyslovú výrobu.
Medzi pestované plodiny patrí obilie, citrusové plody, olivy, zemiaky, bavlna, cukrová repa, tabak, vinná réva a rajčiny. Dôležitý je tiež chov dobytka, väčšinu hovädzieho dobytka, tiav, kôz, oviec a ošípaných. Rybolov sa prevádzkuje v Stredozemnom mori, zaujímavosťou je chov teplomilných rýb v púšti, kde sa k ich chovu používa poloslaná voda čerpaná z termálnych vrtov.
Značným problémom je nedostatok vodných zdrojov. Jediným väčším zdrojom je Tiberiadske jazero a rieka Jordán. Pre zavlažovanie technických plodín sa používa tzv. recyklovaná voda (v roku 2006 to bolo 550 miliónov m³). Voda sa získava aj pomocou odsoľovania (400 miliónov m³ v roku 2007). Proti nepriaznivým prírodným podmienkam sa Izrael snaží využívať moderné technológie a inovácie. Používajú sa napríklad biotechnológie, tkanivové kultúry či kvapková závlaha.
Na základe základného zákona je vlastníkom pôdy štát (zhruba 93 %) a jej predaj je možný iba výnimočne, obvykle štát pôdu prenajíma, spravidla na 49 rokov.
Cestovný ruch.
Ďalším odvetvím ekonomiky je cestovný ruch, hlavne náboženské pútnictvo. Izrael priťahuje turistov svojím podnebím, plážami, archeologickými a historickými pamätihodnosťami ale aj jedinečnou geografiou. Na cestovný ruch mali značný dopad bezpečnostné problémy, ale v roku 2008 sa už situácia vrátila späť k normálu.
Medzi turistami najčastejšie navštevované miesta patrí:
Veda a školstvo.
Izrael má najvyššiu priemernú dĺžku vzdelávania v juhozápadnej Ázii a spoločne s Japonskom sa umiestňuje na druhom mieste medzi štátmi s najdlhšou priemernou dobou vzdelávania v Ázii (po Južnej Kórei, dáta z roku 2004). Podľa Organizácie Spojených národov má Izrael najväčšiu mieru gramotnosti v celej juhozápadnej Ázii. Zákon o vzdelávaní z roku 1953 rozdeľuje školy v Izraeli do piatich skupín: štátne sekulárne, štátne náboženské, ultraortodoxné, osadnícke a arabské. Najväčšou skupinou sú verejné sekulárne školy, ktoré navštevuje väčšina židovských a nearabských detí. Arabi obvykle posielajú svoje deti do škôl, kde je vyučovacím jazykom arabčina.
Povinná školská dochádzka v Izraeli trvá od 3 do 18 rokov. Školy sú rozdelené do troch stupňov − základná škola prvého stupňa (1.−6. trieda), základná škola druhého stupňa (7. – 9. trieda) a stredná škola (10.−12. trieda), ktorá je zakončená maturitnou skúškou bagrut. Tá sa skladá z predmetov: matematika, biblia, hebrejčina, hebrejská a svetová literatúra, angličtina, dejepis a základy spoločenských vied. V arabských, kresťanských a drúzskych školách sú skúšky zo štúdia biblie nahradené skúškami z dedičstva islamu, kresťanstva a Drúzov.
Všetkých osem izraelských univerzít je subvencovaných štátom. Najstaršou izraelskou univerzitou je Hebrejská univerzita v Jeruzaleme, ktorá je zároveň domovom Národnej a univerzitnej knižnice, disponujúca najväčšou zbierkou kníh so židovskou tématikou na svete. V roku 2006 sa Hebrejská univerzita umiestnila na 60. a 119. mieste vo dvoch prieskumoch najprestížnejších a najkvalitnejších svetových univerzít. Medzi ďalšie izraelské univerzity patrí Technion - Izraelský technologický inštitút, Weizmannov inštitút vied, Telavivská univerzita, Bar-Ilanova univerzita, Haifská univerzita a Ben Gurionova univerzita v Negeve. Izrael sa radí na tretie miesto na svete v podiele vysokoškolsky vzdelaných obyvateľov (20 % populácie). Veľký príliv imigrantov z krajín bývalého Sovietskeho zväzu v 90. rokoch 20. storočia, z ktorých 40 % malo univerzitné vzdelanie, pomohol podporiť izraelský hi-tech sektor. Štyria izraelskí vedci sú nositeľmi Nobelových cien a Izrael registruje najviac vedeckých článkov na jedného obyvateľa zo všetkých krajín sveta. Prvým izraelským kozmonautom sa v roku 2003 stal Ilan Ramon, ktorý slúžil ako palubný špecialista pri osudovom letu STS-107 raketoplánu Columbia.
Demografia.
V máji 2011 mal Izrael 7 730 400 obyvateľov. Z toho viac než 300 000 Izraelčanov žilo na Západnom brehu Jordánu. v mestách ako Ma'ale Adumim, Modi'in Illit, Bejtar Illit alebo Ariel a v osadách, ktoré z časti vznikli pred založením Izraela a boli obnovené po Šesťdňovej vojne, ako sú Hebron a Guš Ecion. Na Golanských výšinách žije 18 tisíc osadníkov. V roku 2006 žilo 250 tisíc Izraelčanov vo Východnom Jeruzaleme. Celkový počet izraelských osadníkov je cez 500 tisíc (6,5 % izraelskej populácie). Približne 7800 Izraelčanov žilo v osadách v Pásme Gazy, než boli evakuovaní v súlade s plánom na jednostranné stiahnutie. Približne 68 % izraelských Židov sa narodilo v Izraeli (títo ľudia sa označujú slovom "sabra"), 22 % sú imigranti z Európy a Ameriky a 10 % sú imigranti z Ázie a Afriky (vrátane Arabského sveta). 70 % izraelskej populácie žije pri pobreží Stredozemného mora.
Dva úradné jazyky sú hebrejčina a arabčina. Hlavným jazykom je hebrejčina a hovorí ňou väčšina populácie. Arabsky hovoria izraelskí Arabi a Židia, ktorí do Izraela imigrovali z arabských krajín. Väčšina Izraelčanov komunikuje aj v angličtine. Kvôli množstvu imigrantov možno na ulici počuť aj mnoho ďalších jazykov. Ľudia z bývalého Sovietskeho zväzu a Etiópie v Izraeli značne rozšírili ruštinu a amharčinu. V rokoch 1990 – 1994 vzrástol podiel prisťahovalcov z bývalého ZSSR na 12 % celkovej izraelskej populácie. Počas 90. rokov nastal významný príliv pracovných síl z Rumunska, Thajska a niektorých krajín Afriky a Južnej Ameriky, ktorý sa odhaduje na 200 tisíc osôb.
Náboženstvo.
Izrael bol založený ako domovina pre židovský ľud a je často označovaný ako Židovský štát. Zákon o návrate zaručuje všetkým Židom, ktorí majú židovských predkov, aj konvertitom právo na získanie izraelského občianstva. Zhruba tri štvrtiny populácie (76,1 %) sú Židia. Asi 40−50 % Židov sa považuje za sekulárnych (hebrejsky חילוני, "chiloni"; לא דתי, "lo dati" − neveriaci či חופשי, "chofši" − voľnomyšlienkári), 30−40 % sa považuje za tradicionalistov (hebr. מסורתי, "masorti" či דתי, "dati" − veriaci) a 20 % sa považuje za religióznych (medzi nich patria charedim a ortodoxní Židia).
Moslimovia predstavujú s 16,2 % izraelskej populácie najväčšiu náboženskú menšinu. Izraelskí Arabi, ktorí predstavujú 19 % populácie, k tomuto číslu významne prispievajú, pretože viac než štyri pätiny (82,6 %) z nich sú moslimovia, ďalej je 8,8 % z nich kresťanov a 8,4 % Drúzov. Členov iných náboženských skupín ako budhistov a hinduistov je len málo.
Jeruzalem má vďaka Múru nárekov, Chrámovej hore, mešite al-Aksá a bazilike Svätého hrobu zvláštne miesto v srdciach Židov, moslimov a kresťanov. Ďalšie dôležité náboženské miesta sa nachádzajú na Západnom brehu, medzi ne patrí napríklad miesto narodenia Ježiša a Ráchelin hrob v Betleheme či Jaskyňa patriarchov v Hebrone. Ústredným miestom viery Bahá'í je Haifa a jej zakladateľ Bahá’ Alláh je pochovaný v Akko.
Kultúra.
Izrael má vďaka rozmanitosti svojej populácie nesmierne bohatú kultúru. Všetci prisťahovalci si so sebou do Izraela priniesli svoje kultúrne a náboženské zvyky a obdobne ako Spojené štáty americké sa aj Izrael stal akýmsi taviacim kotlíkom zvykov a vier. Izrael je jedinou krajinou na svete, v ktorom sa život a udalosti odvíjajú podľa židovského kalendára. Práca a prázdniny na školách sa riadia podľa židovských sviatkov a šabat je oficiálnym dňom odpočinku. Na izraelskú kultúru mala vplyv aj početná arabská menšina, a to hlavne v oblastiach architektúry, hudby alebo kulinárstva.
Izraelská literatúra je písaná prevažne hebrejsky a ide predovšetkým o poéziu a prózu. Obrovské množstvo hebrejských kníh možno prečítať na vrub renesanciou hebrejského jazyka v polovici 19. storočia. Malá časť literatúry je však publikovaná aj napríklad v arabčine alebo angličtine. Zo zákona je dané, že dva výtlačky všetkých kníh vydaných v Izraeli musia byť uložené do Národnej a univerzitnej knižnice pri Hebrejskej univerzite v Jeruzaleme. V roku 2001 bol zákon doplnený o audio a video nahrávky a iné typy netlačených médií. K roku 2006 bolo 85 % z kníh ukladaných do knižnice v hebrejčine. Každoročne sa v júni koná festival Týždeň hebrejskej knihy. Súčasťou festivalu je veľtrh kníh, autorské čítanie a prezentácie izraelských autorov, je tu tiež udeľované najprestížnejšie izraelské literárne ocenenie − Sapirova cena.
Izraelská hudba tiež odráža rozmanitosť izraelskej kultúry, je ovplyvnená hudobnými štýlmi z celého sveta, nech už jemenskou hudbou, chasidskými melódiami, klezmerom, arabskou či gréckou hudbou, jazzom, popom alebo rockom. Medzi svetovo uznávané telesá patrí Izraelská filharmónia, ktorá bola založená v roku 1936, a ktorá má každoročne viac než dvesto predstavení. Izrael je rovnako rodiskom mnoho hudobníkov − celosvetovo známy sú napríklad Jicchak Perlman a Pinchas Zukerman. Izrael sa takmer každoročne od roku 1973 zúčastňuje súťaže Veľkej ceny Eurovízie, ktorú už trikrát vyhral a dvakrát usporadúval. V Ejlate sa od roku 1987 koná každoročný letný "Red Sea Jazz Festival".
Ako pokračovateľ divadelných tradícií východoeurópskeho jidiš divadla má Izrael živú a činorodú divadelnú scénu. Najstaršou divadelnou spoločnosťou a národným divadlom je divadlo ha-Bima v Tel Avive, založené roku 1918.
V Izraeli sa nachádza množstvo múzeí; medzi najvýznamnejšie patrí Izraelské múzeum v Jeruzaleme a v Svätyne knihy, kde sú umiestnené Zvitky od Mŕtveho mora. Nachádzajú sa tu rozsiahle zbierky židovského a európskeho umenia. Významný je pamätník obetiam a hrdinom holokaustu Jad Vašem, najväčší a najobsiahlejší archív dokumentov o holokauste na svete. V kampuse Telavivskej univerzity sa nachádza múzeum diaspory Bejt ha-Tfucot. Mimo hlavných múzeí vo veľkých mestách existuje tiež mnoho menších múzeí s kvalitnými umeleckými zbierkami v menších mestách a kibucoch. Krajina oplýva množstvom archeologických nálezísk a vykopávok, archeológia v Izraeli predstavuje významnú disciplínu a mnohé jej objavy sa stávajú cieľom turistických výprav.
Šport.
Šport a fyzické cvičenia neboli po dlhú dobu v rámci židovskej kultúry dôležité. Na atletické schopnosti, ktoré boli oceňované starovekými Grékmi, sa Židia dívali skrz prsty, pretože boli chápané ako nevítaný dopad helenistickej kultúry. Už stredoveký rabín a lekár Maimonides však zdôrazňoval dôležitosť fyzických aktivít a udržovanie sa v kondícii. Jeho názor bol oživený v 19. storočí Maxom Nordauom a počiatkom 20. storočia vrchným palestínskym rabínom Abrahamom Issacom Kookom, ktorý tvrdil, že: "„telo slúži duši, a iba zdravé telo môže zaručiť zdravú dušu.“"
Od 30. rokov 20. storočia sa v Izraeli každé štyri roky konajú Makabejské hry, ktoré sú pre miestnych atlétov udalosťou zrovnávajúcou sa s Olympijskými hrami. Medzi divácky najpopulárnejšie športy patrí futbal a basketbal. Basketbalový klub Makabi Tel Aviv päťkrát vyhral majstrovstvá Európy v basketbale klubov. Beer Ševa sa stala medzinárodným šachovým centrom, kde žije mnoho šachových majstrov z krajín bývalého ZSSR. V roku 2005 sa tu konali majstrovstvá sveta družstiev v šachu a tunajší veľmajster Boris Gelfand sa umiestnil na druhom mieste v Majstrovstvách sveta jednotlivcov v šachu 2007. Izrael získal celkom sedem olympijských medailí, vrátane zlatej medaily z LOH v Aténach v disciplíne windsurfing.

</doc>
<doc id="4005" url="https://sk.wikipedia.org/wiki?curid=4005" title="Jamajka">
Jamajka

Jamajka je štát v strednej Amerike, ktorý sa nachádza na rovnomennom ostrove s dĺžkou 234 km a šírkou 80 km vo Veľkých Antilách v Karibskom mori. Leží približne 145 km južne od Kuby a 190 km západne od ostrova Hispaniola, na ktorom sa nachádza Haiti a Dominikánska republika. Po Kube a Hispaniole ide o 3. najväčší ostrov zo súostrovia Veľké Antily. Jeho pôvodní obyvatelia Taínovia pomenovali ostrov Xaymaca, čo znamená "„krajina dreva a vody“" alebo "„krajina prameňov“". Predtým španielska dŕžava známa ako Santiago, neskôr sa stala britskou korunnou kolóniou Jamaica. Je to tretia najľudnatejšia anglofónna krajina v Severnej Amerike, hneď po USA a Kanade. Jamajka je súčasťou Commonwealthu.
Dejiny.
Bývalá britská korunná kolónia Jamajka získala nezávislosť v auguste 1962. Od tej doby je v rámci Britského spoločenstva parlamentnou demokratickou monarchiou. Hlavou štátu je britský kráľ Karol III. 
Jamajka bola objavená Krištofom Kolumbom roku 1494 a stala sa španielskou dŕžavou. Noví vládcovia založili na ostrove plantáže cukrovej trstiny, na ktorých pracovalo domorodé obyvateľstvo – Aravakovia. Španielske vykorisťovanie pôvodného indiánskeho obyvateľstva viedlo takmer k jeho vyhubeniu, takže museli dovážať čiernych otrokov zo západnej Afriky. Roku 1655 vyslal britský lord protektor Oliver Cromwell na Jamajku expedíciu. Britské vojsko ostrov obsadilo a do roku 1660 odtiaľ Španielov vytlačilo. Roku 1662 bola na Jamajke prijatá prvá ústava zakotvujúca funkciu guvernéra a volené ľudové zhromaždenie. Roku 1670 uznali Španieli britskú nadvládu. Nasledovalo obdobie hospodárskeho rozmachu, vrchol prosperity Jamajka dosiahla v polovici 18. storočia. Bohatstvo pochádzalo predovšetkým z rozľahlých plantáží cukrovej trstiny (Jamajka bola hlavnou britskou kolóniou produkujúcou cukrovú trstinu) a z obchodu s otrokmi. V tej dobe bol ostrov známy ako centrum obchodu s otrokmi na západnej pologuli. Keď došlo roku 1838 z podnetu britských liberálov k zrušeniu otroctva a výroba cukru z cukrovej repy sa stala vážnym konkurentom pestovania cukrovej trstiny, nastal úpadok jamajského hospodárstva. 
Po porážke "Ľudovej národnej strany (People´s National Party)" vo voľbách roku 1980 sa moci chopili konzervatívci pod vedením ministerského predsedu Edwarda P. Seaga. V októbri 1983 sa krajina podieľala na vojenskej intervencii USA na Grenade. Od roku 1989 vládla "Ľudová národná strana", predsedom vlády bol Percival James Patterson, ktorý prisľúbil väčšiu podporu súkromnému sektoru.
Geografia.
Jamajka je tretí najväčší ostrov Karibiku. Skalnaté pobrežie Jamajky je lemované koralovými útesmi. Vnútrozemie je hornaté s vápencovými krasovými plošinami. Nachádza sa tu pohorie Blue Mountains a ostrov je obklopený úzkou pobrežnou rovinou. 
Podnebie Jamajky je tropické, s horúcim a vlhkým počasím, aj keď v hornatejších vnútrozemských oblastiach je klíma miernejšia. Niektoré oblasti južného pobrežia, ako napríklad Liguanea Plain a Pedro Plains, sú relatívne suché, s malým množstvom zrážok. Na ostrove rastú vždyzelené tropické lesy a savany s veľkým množstvom kaktusov. 
Jamajka leží v hurikánovom pásme Atlantického oceánu; preto v dôsledku prudkých búrok ostrov občas utrpí značnú škodu. V rokoch 1951 a 1988 zasiahli Jamajku hurikány Charlie a Gilbert, ktoré po sebe zanechali obrovské škody a množstvo obetí. Od roku 2000 priniesli ostrovu extrémne zlé počasie aj hurikány Ivan, Dean a Gustav.
Jamajka je hospodársky relatívne vyspelý štát s gramotnosťou na úrovni 88,7 % a bohatým cestovným ruchom. Väčšina veľkých miest leží na pobreží. K najväčším mestám patria hlavné mesto Kingston, Portmore, Spanish Town, Mandeville, Ocho Ríos, Port Antonio, Negril a Montego Bay. Kingstonský prístav je jeden z najväčších prírodných prístavov na svete. Na Jamajke je rozptýlených niekoľko turistických atrakcií, ako napríklad vodopády Dunn’s River Falls v meste St. Ann a YS Falls v meste St. Elizabeth, Blue Lagoon v Portlande a prístav Port Royal.
Hospodárstvo.
Poľnohospodárstvo je najdôležitejšie hospodárske odvetvie Jamajky, no dnes sa nachádza v zložitej situácii, pretože 97 % poľnohospodárskych podnikov tvoria malé, nerentabilné hospodárstva. V posledných rokoch sa Jamajka mení z agrárnej krajiny na priemyselnú. Aj keď je poľnohospodársky obrábaná polovica rozlohy ostrova a v poľnohospodárstve je zamestnaná polovica obyvateľstva, hospodársky zisk z ťažby a z priemyselnej výroby je šesťkrát vyšší. 
Hlavnými pestovanými plodinami sú cukrová trstina, banány, citrusové plody, káva, tabak a kakao. Krajina má bohaté ložiská bauxitu, k rozvoju jeho ťažby došlo hlavne po druhej svetovej vojne a v súčasnosti Jamajka zaujíma vo vývoze bauxitu popredné miesto na svete. Táto surovina, dôležitá hlavne pre výrobu hliníka, tvorí 70 % exportu, po nej nasleduje cukor, banány a citrusové plody. Okrem toho má Jamajka rozvinutý potravinársky a textilný priemysel. Roku 1973 založila Jamajka spolu s Barbadosom, Guayanou, Trinidadom a Tobagom karibské hospodárske spoločenstvo (CARICOM). Roku 1977 došlo k čiastočnému zoštátneniu bauxitového priemyslu. 
Polovicu jamajskej ekonomiky tvoria služby, najmä v cestovnom ruchu. Krajinu každý rok navštívi približne 1,3 milióna zahraničných turistov.
Obyvateľstvo.
Po Portoriku je Jamajka najhustejšie osídleným ostrovom Veľkých Antíl (200 obyvateľov na km2). Väčšinu obyvateľov tvoria potomci černošských otrokov, ktorí sem boli dovážaní v 17. a 18. storočí, a preto 95 % Jamajčanov sú černosi alebo mulati. Okrem toho žije na ostrove čínska, indická a belošská menšina.
Väčšina obyvateľstva žije v mestách, z toho dve tretiny v hlavnom meste Jamajky – v Kingstone. Prudký rast počtu obyvateľov miest vyvoláva politické a sociálne napätie a časté nepokoje. Ceny bytov v mestách vzrástli za posledných 10 rokov o 36 %. Roku 1986 vzrástla inflácia na 25 %, tretina obyvateľstva v produktívnom veku je bez práce a ceny potravín oproti roku 1983 sa zvýšili na trojnásobok. Koncom roku 1986 začala vláda zavádzať opatrné zmeny (ceny potravín sú opäť dotované). V parlamentných voľbách 18. decembra 1997 zvíťazila vládnuca "Ľudová národná strana (PNP)".
Kultúra.
Jamajka je domovom hudobných štýlov Reggae a Ska, v oblasti reggae je najvýraznejšou postavou Robert Bob Nesta Marley so svojou kapelou The Wailers, zo Ska je tu potom populárna napr. slávna hudobná skupina Skatalites.
Absolútne najrozšírenejším náboženstvom na Jamajke je kresťanstvo, ale najznámejšie náboženstvo spojované s Jamajkou je rastafariánstvo. To sa vyznačuje napr. odporom k „pohanskej“ medicíne a nosením dredov a pletených rasta čapíc. V súvislosti s Jamajkou sa tiež stretnete s inými farbami, ako majú na vlajke, rastafariáni totiž považujú za svoju svätú zem ("Zion") Etiópiu, k „rasta“ farbám teda patrí okrem čiernej, zelenej a žltej aj červená.
Na Jamajke rastie marihuana ako burina, Jamajčania ju teda používajú úplne na všetko, varia z nej (z časti obsahujúcich menej THC – listy…), robia z nej laná, odolné oblečenie. Napriek tomu, že fajčenie marihuany je na Jamajke postavené mimo zákon je jej fajčenie na Jamajke bežné a výrazne rozšírené. Na Jamajke sa pre konope používa mnoho výrazov (napr. "kaya", "ganja"...).

</doc>
<doc id="4006" url="https://sk.wikipedia.org/wiki?curid=4006" title="Japonsko">
Japonsko

Japonsko (; formálne: ) je štát ležiaci na východnom okraji ázijského kontinentu, na východ od Číny a Kórey. Rozkladá sa od Ochotského mora na severe, po Východočínske more na juhovýchode. Zo západu ho obklopuje Japonské more a z východu a juhu Tichý oceán.
Meno Japonska doslova znamená "Zem vychádzajúceho slnka: "日 ("ni", slnko) 本 ("hon", pôvod) 国 ("koku", zem). Čínsky sa tie isté znaky čítajú "Ž'-pen-kuo, " odtiaľ zrejme pochádzajú súčasné názvy v európskych jazykoch (francúzsky "Japon" [žapon], anglicky "Japan" [dž'pen]) aj stredoveký výraz Cipango Marka Pola. Symbolom Japonska je okrem slnečného kotúče aj sopka Fudži ("Fudži-san"), ktorej niekedy nesprávne hovoria Fudži-jama, čo vzniká zlým čítaním znaku pre horu. (Skoršie japonské čítanie „jama“ bolo nahradené sinojaponským čítaním „san“.)
Japonsko je stratovulkanické súostrovie tvorené 14 125 ostrovmi. Štyri najväčšie ostrovy sú Hokkaido, Honšú, Šikoku a Kjúšú, ktoré tvoria asi 97 % plochy zeme a často sú označované ako domovské ostrovy. Krajina je rozdelená na 47 prefektúr v ôsmich regiónoch, pričom Hokkaido je najsevernejšia prefektúra a Okinawa najjužnejšia. Japonsko je 2. najľudnatejšou ostrovnou krajinou sveta. Populácia 127 miliónov je jedenástou najväčšou na svete, z toho 98,5 % sú etnickí Japonci. 90,7 % ľudí žije v mestách. Okolo 14 miliónov ľudí žije v hlavnom meste Tokiu. Veľké Tokio je najľudnatejšou metropolitnou oblasťou na svete, s 38 miliónmi obyvateľov.
Japonsko bolo obývané už v období mladého paleolitu. Prvá písomná zmienka o Japonsku sa nachádza v textoch rímskych historikov z 1. storočia. Dejiny Japonska sú typické striedaním období otvorenosti a prijímaniu cudzích vplyvov (historicky hlavne z Číny, od 19. storočia z Európy, po roku 1945 z USA) a etapami silného izolacionizmu. Od 12. storočia do roku 1868 bolo Japonsko ovládané miestnymi feudálmi nazývanými šóguni, ktorí formálne vládli v mene cisára. V roku 1868 získal cisár vďaka pomoci niekoľkých klanov reálnu politickú moc a vzniklo Japonské cisárstvo. Niekoľko vojenských triumfov (čínsko-japonská vojna, rusko-japonská vojna) posilnilo moc armády a viedlo k rastu militarizmu, ktorý prežil svoj vrchol počas druhej svetovej vojny, v ktorej Japonci nakoniec prehrali. To viedlo k pádu ideí expanzionizmu a silnému geopolitickému vplyvu Spojených štátov na Japonsko. Od prijatia ústavy 3. mája 1947 je Japonsko unitárnou parlamentnou konštitučnou monarchiou s cisárom ako hlavou štátu, avšak s čisto ceremoniálnou funkciou. Po prehratej vojne bola typickou vlnou pacifizmu. V posledných rokoch vojenská sila Japonska znovu rastie a krajina vykazuje siedme najvyššie výdaje na obranu na svete.
Ekonomický vývoj po druhej svetovej vojne je niekedy označovaný ako „japonský ekonomický zázrak“. Japonsko sa stalo technologickým lídrom, japonské elektronické výrobky či autá zaplavili celý svet. Napriek tomu, že v 21. storočí muselo vypratať niektoré pozície na úkor čínskej expandujúcej ekonomiky, japonská ekonomika je stále treťou najväčšou na svete podľa nominálneho HDP a štvrtá podľa HDP v parite kúpnej sily. Japonsko je tiež štvrtým najväčším vývozcom na svete. Ťaží pritom predovšetkým z vysoko kvalifikovanej, vzdelanej a disciplinovanej pracovnej sily. Japonská populácia má najvyššiu priemernú dĺžku života. Kvalitné zdravotníctvo zaisťuje tretiu najnižšiu detskú úmrtnosť na svete. Japonská spoločnosť ale zažíva aj problémy v dôsledku starnutia populácie a nízkej pôrodnosti. Japonsko je vysoko rozvinutá krajina s veľmi vysokým indexom ľudského rozvoja, k roku 2017 devätnástym najvyšším na svete. Vynikajúce výsledky dosiahla japonská veda (napr. vynález LED diód). Japonská kultúra je tradične veľmi osobitá a niektoré jej prejavy sú známe po celom svete (anime, manga, karaoke, Game Boy, origami, ikebana, kimono, gejša, sumó, judo, karate, suši, ad.).
Japonsko patrí k najmocnejším štátom sveta. Je členom najbohatších skupín štátov sveta, G20, G8 i G7.
Dejiny.
Historické obdobia.
História Japonska sa delí na jednotlivé obdobia:
Predhistorické obdobie.
Archeologické výskumy naznačujú, že prví ľudia prišli na Japonské ostrovy približne v 30 000 pred Kr. Približne od roku 14 000 pred Kr. nasledovalo obdobie Joumon. V tomto období má pre celú kultúrnu históriu Japonska mimoriadny význam zrod keramiky. Joumonská kultúra bola na svoju dobu veľmi vyspelá, jej známa keramika je charakteristická pre zlatý vek Stredného obdobia Joumon cca 3500 pred Kr. až 2500 pred Kr.
Približne v roku 300 pred Kr. začala kultúru Joumon nahradzovať nová kultúra zvaná Yayoi. Kultúra Yayoi vznikla v období, keď do Japonska prišlo množstvo imigrantov z Kórey, ktorí so sebou priniesli pestovanie ryže a technológiu spracovania kovov. Joumonskí ľudia sa začali učiť využívať tieto nové vymoženosti a kórejský vplyv je dobre viditeľný aj na keramike, nástrojoch, ale aj v spoločenskom zriadení. Oproti obdobiu Joumon tu došlo k výraznejšej diferenciácii spoločnosti na bohatých a chudobných v dôsledku rôznej výmery pestovanej ryže v rôznych dedinách. Dediny sa pretvárali a viedli medzi sebou neustále vojny. Harmonický a pokojný život doby Joumon sa vytratil. Jedným zo silných štátov bol napr. Yamataikoku ovládaný kráľovnou Himiko, ktorá vyslala poslov do Číny a získala titul Kráľovnej Japonska „WA“ a zlatú pečať. Podobne sa zachoval aj kráľ štátu NA „Nakoku“. S jej príchodom Japonsko vstúpilo do železnej doby. Doba Yayoi trvala približne 600 rokov, až do konca 3. storočia nášho letopočtu, kedy ju vystriedala mohylová kultúra.
Obdobie Kofun.
Toto obdobie sa vyznačovalo stavbou veľkých sypaných mohýl kofunov, slúžiacich ako pohrebiská vládnucej elity. Tieto nákladné stavby svedčia o postupnej diferenciácii spoločnosti oproti obdobiu Yayoi. Mnohé z týchto hrobiek boli vyzdobené dutými hlinenými plastikami známymi ako Haniwa. Toto obdobie bolo svedkom nástupu budhizmu a čínskeho písma z ázijského kontinentu a svedkom vzostupu dvora Yamato, mocnej dynastie, ktorá sa koncentrovala v regióne Asuka. Na základe čínskeho modelu bola vytvorená nová centrálna administrácia a ríšska sústava súdov (štátne zriadenie Ritsuriyo) a spoločnosť bola organizovaná podľa zamestnaní, ktoré boli zastávané. Kontakt s Čínou a Kóreou na začiatku storočí po Kristovi priniesli rozmach Japonska, mnohé umelecké formy z kontinentu. Hoci v tomto období bolo známe Čínske písmo, bolo obmedzené len na obchodovanie s Čínou a Kóreou. Preto obdobie v Kofun ešte radíme do obdobia predhistorického, pričom jedinými prameňmi o živote v Japonsku sú len pramene z Číny.
Za začiatok japonskej abecedy a písma je považované až posledné storočie obdobia Kofun nazývané aj Asuka. Názov obdobia je odvodený od hlavného mesta v tej dobe. Koncom 6. storočia úplne stratil moc Yamamotov dvor, čo na dlhšiu dobu znamenalo koniec jednotného a uceleného Japonska a vlády sa zmocnili progresívnejšie rodiny orientované na budhizmus a konfuciovské myšlienky.
Úsilím nových vládcov za pomoci celej série inštitucionálnych inovácií, najmä reformou taika, vznikol centralizovaný byrokratický štát založený na čínskom modeli. Už predtým vydal princ Shoutoku výnos o 17 článkoch pokladaných za prvú japonskú ústavu. Viacero Japoncov sa v tomto období vydáva na štúdiá do Číny a prinášajú späť nové myšlienky a filozofiu. Toto obdobie poznačené veľkou politickou nestabilitou a vojnami možno považovať za začiatok japonskej kultúry.
Tradičné Japonsko.
Založenie hlavného mesta Heijou-kyou (dnešná Nara), neskôr preloženého do Heian-Kyo (dnešné Kjóto) znamenal začiatok obdobia, ktoré sa charakterizuje postupným vyzrievaním spoločenského zriadenia Ritsuriyo inšpirovaného Číňanmi. Začiatkom 9. storočia síce vládol mier a bezpečnosť, ale politická situácia sa vyhrocovala. Príčinou bola pretrvávajúca decentralizácia Japonska. Skutočná moc sa preniesla z cisára na klan Fudžiwara. 
Zlom nastal v roku 1155, kedy trón ostal bez nástupcu a došlo k občianskej vojne Heiji. Toto obdobie je poznačené bojmi o cisársky trón medzi klanom Minamoto a bitkou roku 1185 sa končí obdobie Heian, ktorou definitívne získala vplyv rodina Minamoto a Taira. Bitkou roku 1185 sa k moci dostáva rodina Minamoto.
Víťazstvo Minamotov nad Tairami na konci 12. storočia znamenalo začiatok nového režimu. Yoritomo Minamoto získal titul šóguna, vojenského zmocnenca cisára a v Kamakure založil svoj šógunát. Šógun sa stal významnou japonskou inštitúciou, aj keď po Yoritomovej smrti bola jeho rodina vyhnaná a moc prevzal rod Houjou. V 20. rokoch 14. storočia sa vojenskí vazali, nespokojní s rodom Houjou, zhromaždili okolo cisára Godaiga s plánom znovuzaloženia priamej cisárskej vlády.
Nasledovalo zničenie šógunátu Kamakura silami Ashikagu Takaujiho, ktorý prešiel na stranu cisára a zvrhol rodinu Houjou. Postupne sa obrátil aj proti cisárovi a podporil nástupníctvo jedného z princov. Týmto sa cisárstvo rozdelilo na Severný a Južný dvor, ktoré medzi sebou súperili až do r. 1392. Šógunát sa úplne sa zrútil po vojne Onin v roku 1467. Po tejto vojne nasledovalo storočie občianskych nepokojov známe ako obdobie Sengoku (1467 – 1568).
V roku 1543 pristáli v Japonsku prví Európania – portugalskí moreplavci, vrátane jezuitského misionára svätého Františka Xaverského, ktorý rozšíril kresťanstvo do Japonska. 
Nasledovalo obdobie Azuchi-Momoyama, definované vzostupom troch po sebe nasledujúcich hegemónov: Nobunagu Odu, Toyotomiho Hideyoshiho a Tokugawu Ieyasu, ktoré priniesli politické zjednotenie Japonska po storočí občianskych vojen. 
Tokugawa Ieyasu v roku 1603 formálne založil nový šógunát na hrade v Edo v dnešnom Tokiu, ktoré sa postupne stalo japonským hlavným mestom. Tokugawský šógunát pretrval 15 generácií, tzn. 264 rokov, až do roku 1867. V tomto období bola razená politika národnej izolácie, vrátane zákazu ciest Japoncov za hranice a zákazu cudzích kníh. Až v roku 1853 prinútil pod hrozbou delostreľby americký komodor Matthew Perry japonskú vládu otvoriť niekoľko prístavov zahraničným lodiam. Tento incident značne oslabil autoritu vlády a viedol k jej postupnému pádu.
Moderné Japonsko.
Obdobie Meidži (1863 – 1912).
Reformy Meiji (6. apríla 1868) bola séria reforiem japonského cisára Meidži, ktoré začali po roku 1869 meniť zastarané feudálne Japonsko na moderný štát. Najviditeľnejším a najtrvalejším výsledkom reforiem Meidži bola centralizácia správneho systému, ustanovenie parlamentu, snemu a najvyššieho súdu, zavedenie verejného systému poštových služieb, prijatie modernej jednotnej meny a otvorenie tokijskej burzy. Bolo zrušené tradičné rozvrstvenie spoločnosti, nastolená formálna rovnoprávnosť pohlaví a v roku 1873 boli zrušené všetky reštrikcie proti kresťanstvu. Zároveň zo západu povolal odborníkov, ktorí mali za úlohu vytvoriť či inovovať železnice a priemysel, armádu, loďstvo a architektúru.
Prvá svetová vojna.
Počas 1. svetovej vojny sa Japonsko postavilo na stranu spojencov. 23. augusta 1914 vyhlásilo Japonsko vojnu Nemecku. V roku 1918 bolo Japonsko prizvané na mierovú konferenciu do Versailles, kde mu bola uznaná nadvláda nad niekoľkými tichomorskými ostrovmi, nemeckými základňami v Číne a Japonsku bolo pridelené kreslo v rade Spoločnosti národov. Svojou skromnou účasťou v prvej svetovej vojne si Japonsko zvýšilo medzinárodnú pozíciu v Ázii a Tichomorí.
Medzivojnové obdobie.
Po skončení 1. svetovej vojny nebola politika Japonska už taká agresívna, ale dôsledky hospodárskej krízy a rýchleho rastu obyvateľstva viedli k zmene postoja. Čoraz väčší vplyv mala vojenská moc, čo malo za následok nástup militarizmu, no aj v rámci armády existovali rozdielne názory. Ultranacionalistické frakcie sa niekoľkokrát pokúsili o zvrhnutie vlády a cisára Hirohita. Vojenskí velitelia začali vyhľadávať možnosti násilného zväčšenia územia v Ázii, čo im malo pomôcť vyriešiť domáce ekonomické problémy. Cieľom ich útokov sa stala Čína. Svetové mocnosti požadovali, aby Japonsko stiahlo svoje jednotky z Číny a obnovili jej zvrchovanosť. Ako reakcia na tieto požiadavky Japonsko vystúpilo zo Spoločenstva národov, no aj naďalej pokračovalo vo výbojnej politike.
Druhá svetová vojna.
V roku 1937 zaútočilo Japonsko na Čínu a začala sa druhá Čínsko-japonská vojna. V roku 1940 napadlo Japonsko Francúzsku Indočínu, čo malo za následok embargo na ropu zo strany USA.
V roku 1940 Japonsko podpísalo trojstrannú dohodu - Pakt troch veľmocí - s Nemeckom a Talianskom, od čoho si sľubovalo zabezpečenie dostatku nerastných surovín na vojnu s Čínou. USA sa postavili na stranu Číny, vyhlásili krajine celkové obchodné embargo a zmrazili japonské finančné zdroje, na čo Japonsko odpovedalo útokom na Pearl Harbor 7. decembra 1941. Táto udalosť bola začiatkom vstupu USA do druhej svetovej vojny.
Bod zvratu v tichomorskej vojne prišiel veľmi skoro a to v bitke o Midway koncom mája a začiatkom júna 1942, kedy Japonsko stratilo štyri lietadlové lode a prišlo o množstvo pilotov. Japonské námorníctvo sa z tejto bitky už nikdy nespamätalo.
V roku 1945 obsadili USA ostrov Ioutou a Okinawa. Námorné orgány sa uchýlili k samovražedným letom zvaným „božský vietor“ – kamikadze – s neskúsenými pilotmi sa s lietadlami plnými výbušnín vrhali proti americkej armáde, napriek tomu sa však ostrov Okinawa nepodarilo udržať. Američania napokon 6. a 9. augusta 1945 zhodili na japonské mestá Hirošimu a Nagasaki atómovú bombu. 2. septembra 1945 Japonsko bezpodmienečne kapitulovalo.
Súčasnosť.
Po porážke Japonska v 2. svetovej vojne nasledovalo obdobie okupácie spojeneckými silami, ale aj obdobie rozsiahlych demokratických reforiem vrátane novej Ústavy Japonska. Ústava, ktorá zakomponovala v článku 9 pacifizmus a výlučne obranný charakter japonskej armády, spolu s Bezpečnostnou zmluvou medzi USA a Japonskom, ktorú obe krajiny podpísali v roku 1951, znamenali orientáciu Japonska na ekonomiku. Vďaka tzv. Jošidovej doktríne (podľa povojnového premiéra Šigeruho Jošidu) sa do 60. rokov japonské hospodárstvo vďaka novým technológiám zotavilo z vojnových škôd a postupne sa dostalo na tretie miesto na svete, čo do objemu produkcie. Krajina bola ťažko zasiahnutá ropnou krízou v 70. rokoch a nasledujúcou celosvetovou recesiou, previedla však základnú reštrukturalizáciu ekonomiky, obnovila svoje členstvo v medzinárodných organizáciách a od toho času pokračuje jej nepretržitý hospodársky rast, ktorý premenil Japonsko na druhú najsilnejšiu svetovú ekonomiku.
Smrťou cisára Hirohita v r. 1989 a nástupom cisára Akihita na trón sa začalo nové obdobie japonskej histórie, "Heisei". Japonskú druhú pozíciu prebrala v roku 2011 Čína, Japonsko je však stále druhým najväčším trhom s cennými papiermi. V roku 2011 krajinou otriaslo zemetrasenie Tóhoku, spojené s následnou haváriou jadrovej elektrárne vo Fukušime. V krajine sa uskutočnili Letné olympijské hry 2020 v Tokiu, ktoré boli odložené až na rok 2021 z dôvodu pandémie COVID-19.
Geografia.
Japonsko je ostrovný štát, ktorý sa nachádza na okraji kontinentálneho šelfu pri východnom pobreží Ázie. Jeho prirodzenú hranicu tvorí more, pričom celková dĺžka hraníc je cca . Na východe a juhu je obmývané Tichým oceánom, na západe Východočínskym morom a Japonským morom a severné pobrežie sa dotýka Ochotského mora. Od pevninskej Južnej Kórey ho delí Kórejský prieliv asi široký. Ostrovný štát zaberá plochu , tvorenú 4 hlavnými ostrovmi, súostrovím Ryuukyuu a viac ako 3 000 malými ostrovčekmi.
Hlavné súostrovie, ktoré tvoria ostrovy Hokkaido (北海道), Honšu (本州, najväčší ostrov), Šikoku (四国) a Kjúšu (九州). Všetky japonské ostrovy, prevažne sopečného pôvodu, sú veľmi hornaté. V Japonsku je 580 vrchov vyšších ako , z toho 7 presahuje výšku (Fudžisan , Kitadake , Hotakadake , Arigatake , Ontake , Norikuradake a Tate-yama ). Centrálnu časť Honšu vyplňuje zložitý systém pohorí súhrnne nazývaných Japonské Alpy. Blízko južného pobrežia západne od Tokia sa nachádza osamelá sopka a najvyššia hora Japonska – Fujisan (). Väčšina Japonských nížin sa rozkladá na Tichomorskej strane ostrova. Najväčšia nížina Kanto sa rozprestiera v okolí Tokia na ploche zhruba . 
Japonsko leží v styčnom bode štyroch litosférických platní - Eurázijská, Filipínska, Tichomorská a Severoamerická platňa. Oblasť Japonských ostrovov preto patrí medzi najaktívnejšie seizmické a vulkanické zóny na svete. Svedčia o tom nielen mnohé aktívne sopky (asi z 200 sopiek až 60 % je aj v súčasnosti činných), ale aj pravidelné zemetrasenia s ohniskami v hĺbke až 700 kilometrov. Ročne sa tu zaregistruje až 1 500 otrasov pôdy.
Podnebie.
Klimatické podmienky sú v Japonsku veľmi rôznorodé, čo je spôsobené hornatosťou a pretiahnutým tvarom hlavného súostrovia. Podnebie Japonska je ovplyvňované monzúnmi. Sever územia, najmä ostrov Hokkaidó, má chladné, stred s ostatnými hlavnými ostrovmi mierne a juh (súostrovie Rjúkju) subtropické až tropické (na najjužnejších ostrovoch pri Taiwane) podnebie. Teploty v zime sa pohybujú medzi -9 °C až +16 °C, a v lete od +20 °C do +28 °C. V lete postihujú Japonsko silné dažde, ktoré v auguste prechádzajú až do monzúnov. Priemerné množstvo zrážok za rok v okolí Tokia je , najdaždivejší je máj so a najsuchší je január iba s zrážok. 
Japonsko je ostrovná krajina a preto je podnebie krajiny ovplyvnené morskými vplyvmi. Západné pobrežie Japonska patrí do oblasti Japonského mora, každú zimu nad ním fúkajú smerom na krajinu silné a studené severozápadné vetry pochádzajúce zo Sibírskej arktickej oblasti, nad Japonským morom sa tieto studené a suché vetry zmiešajú s teplým a vlhkým vzduchom pochádzajúcim z teplého Cučimského morského prúdu. Spojením oboch vzduchových hmôt vznikne na snehové prehánky bohatá vzduchová masa, ktorá každoročne spôsobí silné snehové kalamity a bohatú až niekoľko metrovú snehovú nádielku, predovšetkým na ostrove Honšú, západne od masívu Japonských Álp. Oblasť krajiny najviac zasiahnutá týmto meteorologickým fenoménom je prefektúra Akita, ktorá je preto v Japonsku známa aj ako snehová krajina.
Východné a južné pobrežie krajiny na druhej strane charakterizujú teplé letá s vysokými letnými teplotami a mierna zima, čo spôsobujú teplé oceánske prúdy prúdiace v okolí východných brehov Japonska. V Tokiu, ktoré sa nachádza v tejto oblasti, sú snehové prehánky počas zimy ojedinelé, teplota výnimočne klesne pod 10 stupňov Celzia. V niektorých mesiacov počas leta a jesene je však oblasť východného a južného Japonska vystavená silnému vetru a bohatým dažďovým zrážkam, čo spôsobujú každú jar v strednom Pacifiku vznikajúce mohutné a na prehánky bohaté vzduchové masy, zvané tajfúny, ktoré pravidelne dosahujú až japonské brehy a spôsobujú vážne škody. Letné obdobie dažďov typické silnými prehánkami a slabou rýchlosťou vetra začína vo východnom Japonsku v polovici júna a trvá šesť týždňov. Na konci leta a začiatku jesene zasa zasahujú krajinu pravidelne tajfúny, ktoré prinášajú ničivé dažde a silný nárazový vietor, na rozdiel od letnej sezóny dažďov však nespôsobujú takmer žiadne vážne škody.
Vodstvo.
Japonsko má pomerne krátke, dravé horské rieky s celoročným dostatkom vody, no veľká väčšina z nich nie je splavná. Najviac vody majú na jar, pri topení ľadov. Najdlhšia rieka Japonska je Shinano na ostrove Honšu (), ktorá tečie z pohoria Hida až k Niigate a vlieva sa do Japonského mora. Ostatné významné rieky sa vlievajú do Tichého oceánu (Kisogawa , Tonegawa ). 
Jazerá sú známe svojou nesmiernou krásou. Jazerá majú hlavne horský charakter, najväčším jazerom je Biwa pri Kjóte s rozlohou , najhlbšie je Tazawa východne od mesta Akita (). Z turistického hľadiska sú známe jazierka na úpätí hory Fudži (Jamanaka, Sai, Souji, Motesu, Kawaguči).
Intenzívna vulkanická a tektonická činnosť vytvorili priaznivé podmienky pre vznik bohatých minerálnych a termálnych prameňov. Máloktorá krajina sveta má toľko prírodných minerálnych a termálnych vôd ako Japonsko. Spolu ich je vyše 1 100, sú medzi nimi horúce i mierne termálne vody. Využívajú sa na rekreačné i liečebné účely.
Politika.
Štátne zriadenie.
Japonsko je demokratickým štátom s konštitučnou monarchiou, ktorý je podobný britskému systému. 
Cisár je podľa japonskej ústavy, ktorá vstúpila do platnosti 3. mája 1947 symbolom štátu a jednoty ľudu, nie je výslovne hlavou štátu, má však právomoci, ktoré obvykle hlavám štátu prináležia. Najvyšším orgánom štátnej moci je parlament (Gikai) zložený z hornej snemovne poradcov (Sangiin) zloženej z 242 členov volených na 6 rokov a dolnej snemovne reprezentantov (Sugiin) zloženej z 480 členov volených každé 4 roky.
Výkonná moc je v rukách vlády, v ktorej čele stojí ministerský predseda, menovaný cisárom na základe odporúčania parlamentu. Väčšinou je to vedúca osobnosť strany, ktorá získala vo voľbách väčšinu kresiel v parlamente. Volebné právo majú všetci občania starší ako 20 rokov. Ženy majú volebné právo od roku 1945.
Politické strany.
Najvýznamnejšiu politickú silu v krajine po druhej svetovej vojne predstavuje Liberálno-demokratická strana (LDP, Jimintou). Je pri moci od roku 1955 s výnimkou rokov 1993 – 1996 a 2009 - 2012, kedy koalíciu sformovali opozičné strany. Orientuje sa na spoluprácu s USA a na dobré vzťahy so všetkými štátmi bez ohľadu na ich politickú orientáciu. LDP bola dlhodobo jedinou vládnou stranou a možno aj preto sa s ňou a s jej predstaviteľmi spája množstvo politických, sexuálnych, ale najmä finančných škandálov. 
V 21.storočí je tradičným koaličným partnerom LDP strana Komeito. "Nový Komeito" ("Kōmeitō") získava podporu najmä od voličov budhistického vierovyznania. Predstavitelia strany sú členmi náboženského smeru japonského budhizmu Nichirou.
Ostatné strany, predstavujúce opozíciu, sú do značnej miery roztrieštené a majú významnú fluktuáciu členov medzi sebou navzájom.
Najsilnejšia opozičná strana na konci 20. storočia bola Nová pokroková strana (NPS, "Shin Shintou"), ktorá sa na politickej scéne objavila v roku 1994. Strana vznikla zjednotením niekoľkých centristických a reformných strán a v jej radách bolo množstvo skúsených politikov. Program NPS sa veľmi nelíšil od programu LDS, bol však v niektorých otázkach ešte viac konzervatívnejší.
Dlhodobo najväčším oponentom LDP je centristická Demokratická strana Japonska (DP, "Minshuutou") oficiálne ustanovená v roku 1996. Bola treťou najsilnejšou stranou v krajine na prelome milénií, po víťazstve vo voľbách v roku 2009 bola v rokoch 2009 - 2012 vládnuca strana. V roku 2016 sa pretransfromovala na DP (2016), keď sa zlúčila s Japonskou stranou inovácií (JIP, Ishin no Tō), ktorá vznikla v roku 2014 zlúčením radikálne pravicovej Japonskej strany obnovy (JRP, Nippon Ishin no Kai) so stranou Jednoty (UP). Japonská strana obnovy vznikla v roku 2012 a stala sa známa najmä problematickými výrokmi svojich predstaviteľov, ktorí sa snažia zľahčovať podiel viny Japonska na zločinoch druhej svetovej vojny. Strana láka najmä nacionalisticky zmýšľajúcich voličov v krajine. Vo všeobecných voľbách v roku 2012 získala strana 3 kreslá v hornej snemovni parlamentu a 53 kresiel v dolnej snemovni reprezentantov a stala sa jednou z hlavných strán v krajine so ziskom celkovo tretieho miesta. DP z roku 2016 sa v roku 2018 po neúspechu oboch strán vo voľbách do parlamentu v októbri 2017 zlúčila so Stranou nádeje (Kibō no Tō), aby vytvorili Demokratickú stranu pre ľudí (DPFP, Kokumin-minshutō). V roku 2016 sa tiež od DP odtrhla jej ľavicovo zmýšľajúca časť a vytvorila Konštitučnú demokratickú stranu (CDP, Rikken-minshutō).
Medzi ďalšie malé ľavicové strany patria napr. Japonská komunistická strana (JCP, Nihon kyusantou), Sociálno-demokratická strana (SDP, Shamintou) a strana Sakigake, avšak v politickom živote nehrajú väčšiu rolu.
Administratívne členenie.
Japonsko sa na najvyššej úrovni delí oficiálne na 47 prefektúr a neoficiálne na 9 regiónov. Prefektúry boli vytvorené v 80. rokoch 19. storočia z tzv. provincií.
Zahraničná politika.
Japonsko je členským štátom Spojených národov a nestálym členom Bezpečnostnej rady Spojených národov. Japonsko sa spolu s členmi skupiny G4 – Brazíliou, Nemeckom a Indiou, uchádza o stále kreslá v bezpečnostnej rade. 
Jednou z podmienok kapitulácie po 2. sv. vojne bolo rozpustenie armády. Japonsko sa podľa článku 9. ústavy vzdalo vlastnej armády, ale ústava nebola porušená, keď roku 1954 založilo tzv. sily sebaobrany, ktoré sa delia na pozemné, námorné a vzdušné a čítajú asi 238 600 mužov.
Ako ekonomická sila je Japonsko členom G8 a APEC a vynakladá veľké prostriedky na medzinárodnú pomoc a rozvojové projekty.
Japonsko vedie teritoriálne spory s Ruskom a Čínou ohľadom kontroly námorných a prírodných zdrojov ako ropa a zemný plyn a taktiež si neudržuje dobré vzťahy so Severnou Kóreou s ktorou pretrvávajú rozpory ohľadom únosu japonských občanov a programu jadrových zbraní. 
Vzťahy so Slovenskom.
Doterajšie bilaterálne vzťahy Slovenska s Japonskom možno označiť za dobré. Dôraz vo vzájomných rokovaniach je kladený na rozvoj ekonomickej spolupráce. Vrcholné štátne návštevy z Japonska na Slovensko sa zatiaľ neuskutočnili. Medzi predstaviteľmi oboch štátov sa vedie pravidelný politický dialóg a existuje aj priama spolupráca medzi niektorými rezortmi (najmä pôdohospodárstva). 
V oboch krajinách vyvíja svoju činnosť "Slovensko – japonská obchodná komora", založená v októbri 2006. Poslaním organizácie je napomôcť budovať a zlepšovať vzájomné ekonomické vzťahy medzi Slovenskom a Japonskom. Organizáciám, ale aj individuálnym záujemcom v oboch krajinách pomáha nadväzovať nové kontakty, budovať a zefektívniť spoluprácu. Ďalším cieľom je zníženie nákladov a času, ktoré sa musia vynaložiť na dosiahnutie vzájomnej hospodárskej spolupráce. Organizácia tiež pomáha nadväzovať vzťahy medzi slovenskými a japonskými firmami s cieľom podporiť vzájomný obchod a riešiť prekážky administratívneho charakteru a predchádzať tak možným problémom.
V súčasnosti sa slovenčina ako študijný odbor dá v Japonsku študovať iba na Univerzite Waseda v Tokiu. Japonskí študenti môžu v rámci predmetu študovať aj slovenskú históriu a kultúru. V Japonsku pôsobí približne 10 profesionálnych slovakistov - akademikov venujúcich sa štúdiu a výskumu slovenského jazyka a kultúry. Záujem o štúdium slovenského jazyka postupne stúpa, priemerná veľkosť tried je 6 študentov, silne však kolíše, pretože záujem študentov o predmet je každý rok iný.
V dňoch 26. – 29. júna 2012 prezident Slovenskej republiky Ivan Gašparovič spolu s ministrom zahraničných vecí Miroslavom Lajčákom a ministrom hospodárstva Tomášom Malatinským pricestovali na oficiálnu návštevu Japonska. Prezident Ivan Gašparovič sa v rámci oficiálneho programu stretol s cisárom Akihitom a najvyššími japonskými ústavnými predstaviteľmi. 28. júla bol prezidentovi Slovenskej republiky Ivanovi Gašparovičovi udelený čestný doktorát Tokijskou medzinárodnou univerzitou, ako ocenenie za jeho prínos na rozvíjaní dobrých slovensko-japonských medzinárodných vzťahov. Prezident Gašparovič bol prvou slovenskou hlavou štátu, ktorý vykonal oficiálnu návštevu Japonska.
V dňoch 24. až 26. júna roku 2013 pricestoval na oficiálnu návštevu Slovenska korunný princ Fumihito Akišino so svojou manželkou. Princ a princezná sa v Bratislave stretli s najvyššími predstaviteľmi Slovenskej republiky – prezidentom Gašparovičom a premiérom Robertom Ficom. Z Bratislavy pokračovali princ a princezná vo svojej oficiálnej návšteve Slovenska návštevou východného Slovenska. Návšteva predstaviteľov japonskej cisárskej rodiny na Slovensku bola znakom čoraz lepších medzinárodných vzťahov medzi Slovenskou republikou a Japonskom.

</doc>
<doc id="4007" url="https://sk.wikipedia.org/wiki?curid=4007" title="Sýria">
Sýria

Sýria je štát na Blízkom východe (v západnej Ázii). Na západe hraničí s Libanonom a Stredozemným morom, na severe s Tureckom, na východe s Irakom, na juhu s Jordánskom a Izraelom (Golanské výšiny).
Okrem väčšinového arabského sunnitského obyvateľstva tu žijú aj Kurdi, Arméni, Asýrčania, Turci, kresťania či šiitski alaviti. Od roku 2011 prebieha v Sýrii občianska vojna, ktorú viedli proti sýrskej vláde vedenej Baššárom al-Asadom povstalci sčasti z radov domáceho obyvateľstva a sčasti zo zahraničia. V decembri 2024 po ofenzíve sýrskych opozičných síl bola dlhoročná vláda prezidenta Baššára al-Asada zvrhnutá a sýrsky premiér Muhammad Džalálí sa vyjadril, že je pripravený podieľať sa na pokojnom odovzdaní moci.
Dejiny.
Starovek.
Napriek tomu že strategická poloha medzi Mezopotámiou, Anatóliou a Stredozemným morom zabezpečovala Sýrii v staroveku významné postavenie v obchode, nikdy sa nestala jednotnou ríšou. Po vpádoch Akkadov, Egypťanov, Chetitov, Asýrčanov, Babylončanov a Peržanov začlenil v roku 333 až 332 pred Kr. územie Sýrie do svojej macedónskej ríše Alexander Veľký. Od roku 301 pred Kr. patrilo toto územie z väčšej časti ríši Seleukovcov, roku 63 pred Kr. sa stalo rímskou provinciou a v roku 395 po Kr. pripadlo východnej časti Rímskej ríše (Byzancii). V rokoch 633 – 640 obsadili Sýriu Arabi a v roku 1516 osmanskí Turci.
Novovek.
Za 1. svetovej vojny v roku 1916 si Spojené kráľovstvo a Francúzsko tajnou Sykesovo-Picotovou zmluvou rozdelili Blízky východ na záujmové sféry: Mezopotámia, Palestína a Jordánsko mali patriť Británii a Francúzsko dostalo Sýriu a Irak. V boji o Palestínu v roku 1918 prelomili Briti turecký front pri Jaffe a s pomocou arabských jednotiek prerazili až k Aleppu, Damasku a Bejrútu. V roku 1920 proklamoval Všeobecný sýrsky kongres nezávislosť Sýrie vrátane Libanonu a Palestíny. Kráľom Spojeného kráľovstva Sýrie bol zvolený Fajsal, syn hidžázského kráľa Husajna ibn-Aliho. Na konferencii v San Reme získali Francúzi mandát Spoločnosti národov nad Sýriou a v júni 1920 Fajsala vyhnali. Povstanie proti koloniálnej nadvláde v roku 1925 – 1927 Francúzi krvavo potlačili. Zmluvu, podľa ktorej sa mal v roku 1939 ukončiť francúzsky mandát nad Sýriou, francúzsky parlament neratifikoval.
Nezávislosť.
V roku 1941 obsadili Sýriu britské jednotky a oddiely Slobodného Francúzska, v roku 1944 získala samostatnosť. V roku 1946 opustili krajinu posledné francúzske jednotky a Sýria sa stala suverénnou republikou. Po osamostatnení došlo k mnohým politickým zmenám a pokusom o prevrat. V roku 1958 sa Sýria a Egypt spojili do Zjednotenej arabskej republiky, po jej rozpade bola v Sýrii v roku 1961 vyhlásená arabská republika. Vojenským prevratom v roku 1963 sa dostala k moci socialistická strana. Po prevrate v roku 1966 prevzalo moc jej ortodoxné marxistické krídlo pod vedením Nura ad Din al-Atasiho. V roku 1970 zosadil generál Háfiz Asad, vrchný veliteľ letectva a stúpenec pragmatického krídla strany BAAS, prezidenta Atasiho. V roku 1973 Ľudová rada schválila referendom prijatú ústavu. Sýria sa stala demokratickou, socialistickou, ľudovou republikou, v ktorej je základom zákonodarstva islam.
V roku 1976 sa arabské vojská zapojili do libanonskej občianskej vojny. Týmto zásahom vzrástlo napätie medzi Sýriou a Egyptom. Sýrsky režim poskytoval nové zahraničnopolitické záruky v roku 1980 v zlúčení s Líbyou a v zmluve o priateľstve so Sovietskym zväzom. V roku 1982 vládne vojská potlačili povstanie proti prezidentovi Asadovi. V iránsko-irackej vojne podporovala Sýria Irán a tým vzniklo ďalšie napätie s Jordánskom podporujúcim Irak. V roku 1982 obsadila Sýria sever Libanonu. Podpis izraelsko-libanonskej dohody z roku 1983 Sýria odmietla. Podľa sýrskej vlády by stiahnutie vojsk z tejto oblasti pripadalo do úvahy len vtedy, keby všetci izraelskí vojaci opustili Libanon. Sýria vykázala z krajiny hlavu palestínskeho oslobodzovacieho frontu a v Libanone začala podporovať palestínskych povstalcov bojujúcich proti Arafatovi. Keď sa v novembri 1983 zhoršila situácia v Libanone, Sýria vyhlásila všeobecnú mobilizáciu. Po ťažkých útokoch amerických vojenských lietadiel na sýrske pozície v Libanone Sovietsky zväz ešte raz potvrdil podporu vláde v Damasku. Hospodárstvo krajiny bolo výrazne zaťažené vysokými výdajmi na obranu (58% štátneho rozpočtu). Vzťahy s USA sa v roku 1983 vážne zhoršili. Minister zahraničných vecí USA Caspar Weinberger obvinil v novembri 1983 Sýriu z toho, že finančne podporovala bombový atentát na amerických námorníkov v Bejrúte.
V roku 1984 prezident Asad dosiahol stiahnutie amerických vojsk z Libanonu. V ľudovom referende, v ktorom získal takmer 100 % hlasov, ho v roku 1985 potretie zvolili na 7 rokov prezidentom. V roku 1985 – 1986 sa vzťahy medzi Sýriou a Jordánskom mierne zlepšili. V roku 1987 sýrske vojská obsadili hlavné mesto Libanonu Bejrút. Vojna Sýrie proti Libanonu spôsobila komplikácie v hospodárstve krajiny a zvýšenie hospodárskej zadlženosti. Začiatkom roku 1991 sa Sýria stala členom protiirackej koalície, ktorá bojovala za oslobodenie Kuvajtu z irackej okupácie (tzv. Púštna búrka). V parlamentných voľbách v auguste 1994 s prevahou zvíťazila strana BAAS.
Občianska vojna.
V januári 2011 v Sýrii vypukla vlna protestov proti vláde prezidenta Baššára al-Asada a jedinej strane BAAS, nadväzujúcich na takzvanú Arabskú jar. Protesty medzičasom prerástli do dlhotrvajúceho násilia a bojov medzi ozbrojenými protivládnymi silami a armádou, ktoré si podľa OSN vyžiadali už vyše 15 000 obetí a sú OSN označované ako občianska vojna.
Požiadavkami odporcov režimu bolo odvolanie Baššára al-Asada kvôli údajnému porušovaniu ľudských práv, chýbajúcim reformám a pre zrušenie výnimočného stavu, ktorý v krajine platí od roku 1963. Ten bol vo februári 2011 zrušený. Asad následne prisľúbil reformy, no protesty pokračovali. 27. februára 2012 bola prijatá nová ústava, schválená v referende 90 % voličov pri 57 % účasti, ktorá ukončila vládu jedinej strany, plánované hospodárstvo, upravila požiadavky na kandidátov do úradu prezidenta, zakázala diskrimináciu na základe pohlavia, náboženstva, pôvodu, či jazyka a garantovala náboženskú slobodu s tým, že islamské právo je inšpiráciou pre sýrske právo a iné. Napriek tomu, protesty pokračujú aj naďalej, pričom prepukli až do občianskej vojny.
K situácii kresťanov v Sýrii: „väčšina sýrskych kresťanov sa identiﬁkuje skôr so súčasným vládnucim režimom než s tzv. opozíciou.“
Poloha.
Sýria leží na východnom konci Stredozemného mora. Na severe hraničí s Tureckom, na východe s Irakom, na juhu s Jordánskom, na juhozápade s Izraelom a na západe s Libanonom. Od konca 1. svetovej vojny, kde boli sýrske hranice vytýčené spojencami, hrala zem na Blízkom východe významnú úlohu, vláda zastávajúca tvrdú líniu arabského nacionalizmu privádzala Sýriu do častých konfliktov so susedmi, hlavne s Izraelom.
Geografia.
Väčšinu územia vyplňuje plošina, ktorá sa skláňa k juhovýchodu, kde ju pretína údolie Eufratu s prítokom Chabúr. Na juhu sa do nej včleňuje sýrska púšť. Územie, ktoré lemuje Stredozemné more, asi , je úzka úrodná nížina. Nad ňou je pásmo Džebel Ansáríja. Najvyššie pohoria sú na hranici s Libanonom – Antilibanon, Džebel (vápencový masív) s horou Hermon (). To na juhu klesá ku Golanským výšinám. Na juhu vystupuje nižší vulkanický masív Džabal ad-Drúz.
Podnebie je väčšinou suché s teplými letami a miernymi zimami. Dažďové zrážky majú značné výkyvy. Z púští na juhovýchode vanie horúci vietor chamsín.
Vegetácia sa vyskytuje od riedkych púštnych krovín na východe cez suché pastviny na severe až po husté stredomorské krovinné formácie a lesy na najvyšších horách. V púšťach žijú gazely, tarbíky a jašterice, horské lesy sú domovom divokých prasiat, vlkov, jazvecov, dikobrazov a rozmanitých vtákov.
Demografia.
Mnoho ľudí žije v údolí rieky Eufrat a pozdĺž pobrežia Stredozemného mora. Celková hustota obyvateľstva v Sýrii je asi 99 ľudí na km². Podľa "World Refugee Survey 2008", publikovanej Americkým výborom pre utečencov a imigrantov bolo v Sýrii približne 1 852 300 utečencov a žiadateľov o azyl. Prevažná väčšina bola z Iraku (1 300 000), Palestíny (543 400) a Somálska (5 200).
Náboženstvo.
Väčšina obyvateľstva vyznáva sunnitský islam. Významnými menšinami sú:
Jazyky.
Väčšina Sýrčanov hovorí arabčinou, konkrétne levantským nárečím (ktorým sa hovorí aj v Libanone, Jordánsku a Palestíne). Pozdĺž severnej hranice žije výrazná kurdská menšina, ktorá založila útvar známy ako Rojava a de facto nepodlieha centrálnej vláde. V severnom pohraničí existujú taktiež významné skupiny Turkomanov a na celom území štátu žijú aj roztrúsené skupiny Čerkesov. Asýrčania žijú v provincií Hasakeh, v severovýchodnom cípe krajiny. Zaujímavé je mesto Maloula severne od Damasku, ktoré hovorí západným nárečím aramejčiny.
Najväčšie mestá.
Tabuľka deviatich najväčších miest v Sýrii (2004):

</doc>
<doc id="4008" url="https://sk.wikipedia.org/wiki?curid=4008" title="Švajčiarsko">
Švajčiarsko

Švajčiarsko, oficiálne Švajčiarska konfederácia, je vnútrozemský štát v západnej časti strednej Európy. Na juhu hraničí s Talianskom, na západe s Francúzskom, na severe s Nemeckom a na východe s Rakúskom a Lichtenštajnskom. Švajčiarsko je geograficky rozdelené medzi Švajčiarsku plošinu, Alpy a Juru; Alpy zaberajú väčšiu časť územia, zatiaľ čo väčšina z 9 miliónov obyvateľov krajiny je sústredená na plošine, kde sa nachádzajú najväčšie mestá a hospodárske centrá vrátane Zürichu, Ženevy a Bazileja. 
Švajčiarsko má korene v Starej švajčiarskej konfederácii, ktorá vznikla v neskorom stredoveku po sérii vojenských úspechov proti Rakúsku a Burgundsku; za zakladajúci dokument krajiny sa považuje Spolková listina z roku 1291. Nezávislosť Švajčiarska od Svätej ríše rímskej bola formálne uznaná Vestfálskym mierom v roku 1648. Švajčiarsko od 16. storočia zachováva politiku ozbrojenej neutrality a od roku 1815 neviedlo medzinárodnú vojnu. Do Organizácie Spojených národov vstúpilo až v roku 2002, ale vedie aktívnu zahraničnú politiku, ktorá zahŕňa častú účasť na budovaní mieru.
Švajčiarsko je rodiskom Červeného kríža a sídli tu väčšina významných medzinárodných inštitúcií vrátane WTO, WHO, ILO, FIFA a OSN. Je zakladajúcim členom Európskeho združenia voľného obchodu (EZVO), ale nie je súčasťou Európskej únie (EÚ), Európskeho hospodárskeho priestoru ani eurozóny; zúčastňuje sa však na jednotnom európskom trhu a schengenskom priestore. Švajčiarsko je federatívna republika zložená z 26 kantónov, pričom federálne orgány sídlia v Berne.
Švajčiarsko je jednou z najrozvinutejších krajín sveta s najvyšším nominálnym bohatstvom na dospelú osobu a ôsmym najvyšším hrubým domácim produktom (HDP) na obyvateľa. Od roku 2021 je na prvom mieste v indexe ľudského rozvoja a dosahuje vysoké výsledky aj vo viacerých medzinárodných ukazovateľoch vrátane hospodárskej konkurencieschopnosti a demokratickej správy vecí verejných. Mestá ako Zürich, Ženeva a Bazilej patria k najvyšším z hľadiska kvality života, hoci s jednými z najvyšších životných nákladov.
Má štyri hlavné jazykové a kultúrne oblasti: nemecký, francúzsky, taliansky a romanšsky. Hoci väčšina Švajčiarov hovorí nemecky, národná identita je pomerne súdržná, pretože má korene v spoločnom historickom pozadí, spoločných hodnotách, ako je federalizmus a priama demokracia, a alpskej symbolike. Švajčiarska identita presahuje hranice jazyka, etnickej príslušnosti a náboženstva, čo vedie k tomu, že Švajčiarsko sa označuje skôr ako "Willensnation" ("národ vôle") než ako národný štát. Vzhľadom na jazykovú rozmanitosť je Švajčiarsko známe pod viacerými rodnými menami: "Schweiz" (nemčina); "Suisse" (francúzština); "Svizzera" (taliančina); a "Svizra" (rétoromančina). Na minciach a známkach sa namiesto hovorených jazykov používa latinský názov "Confoederatio Helvetica" - často skracovaný na "Helvetia".
Názov a etymológia.
Dlhé názvy používané vo francúzštine, taliančine a švajčiarskej rétorománčine znamenajú doslova Švajčiarska konfederácia, zatiaľ čo nemecký názov Schweizerische Eidgenossenschaft znamená doslova Švajčiarske prísažné spojenectvo. "Confœderatio Helvetica" (doslova Helvétska konfederácia) je latinský tvar dlhého oficiálneho názvu krajiny, používaný popri niektorom zo štyroch oficiálnych jazykov; skratka tohto názvu (CH, resp. ch) je používaná ako švajčiarsky medzinárodný kód, kód motorových vozidiel a ako internetová doména. 
Pomenovanie štátu má základ v názve mesta aj kantónu "Schwyz", ktorý ako prvý získal nezávislosť a stal sa politickým jadrom krajiny. Názov pochádza pravdepodobne zo staronemeckého pomenovania „"suedan"“ (vypaľovať, klčovať). V antickom období bola krajina známa pod názvom "Helvetia" (podľa kmeňa Helvétov). 
Dejiny.
Starovek a stredovek.
V staroveku obývali územie dnešného Švajčiarska keltskí Helvéti, východnú časť Rétorománi, ktorí ju obývajú dodnes (hlavné centrum Locarno). V 1. storočí bolo územie obsadené Rimanmi, ktorí vytvorili dve provincie ("Helvétia, Raetia"). V 5. storočí územie dobyli germánski Allemani, západnú časť Burgundi. V 6. storočí sa stáva územie súčasťou Franskej ríše. Verdunskou zmluvou v roku 543 sa stalo súčasťou Nemecka. 
V 13. storočí oslobodzovacie snahy prejavili kantóny Uri, Schwyz a Unterwalden, ktoré v roku 1291 vytvorili obranný spolok. Položili tak základy budúceho spolkového štátu (najstaršej spolkovej republiky na svete). Neskôr sa ako dátum vzniku starej federácie určil 1. august 1291 a tento dátum sa stal národným sviatkom. Opätovné pokusy Habsburgovcov o podrobenie si Federácie stroskotali v bitkách pri Sempachu (1386) a Näfelse (1388). Federácia postupne dobyla ďalšie územia Habsburgovcov: Aargau (1415) a Thurgau (1460), ktoré sa začali nazývať Poddanské krajiny alebo aj Spoločné panstvo. Ako tzv. Spojenecké kantóny boli sa k Federácii pripojili: Oberwallis (začiatok 15. storočia), St. Gallen (1454) a rétske spolky (1497/98). 
Vďaka víťazstvám nad Karolom Smelým, burgundským vojvodom, v rokoch 1476 – 1477 v bitkách pri Grandsone, Murtene a Nancy začala federácia novú expanziu. K Švajčiarsku sa pripojili: Unterwallis (1476), Freiburg a Solothurn (1481), Schaffhausen a Bazilej (1501) a Appenzell (1513). Táto federácia pretrvala počas takmer celého 15. storočia (hoci Zürich bol vylúčený z konfederácie v štyridsiatych rokoch 15. storočia pre územný spor) a viedla k významnému rastu sily a bohatstva federácie, najmä vďaka úspechom švajčiarskych žoldnierov. Bazilejský mier v roku 1499 znamenal definitívne odtrhnutie Švajčiarska od Nemecka.
Roku 1513 mala "Stará konfederácia" už 13 členov: Uri, Schwyz, Unterwalden, Luzern, Zurich, Zug, Glarus, Bern, Freiburg, Solothurn, Bazilej, Schaffhausen a Appenzell. Tradične sa zoznam švajčiarskych kantónov usporadúva tak, že najskôr sa uvádza práve týchto osem kantónov (tzv. Staré kantóny, mestské štáty sa časom zmenili na kantóny spolu so svojím okolím) nasledovaných v zozname kantónmi, ktoré pristúpili k federácii po roku 1481 v historickom poradí.
Novovek.
V 16. storočí sa rozšírilo reformné hnutie a náboženské vojny ekonomicky zoslabili krajinu. Úspech reformácie vo Švajčiarsku, vedenej najmä Jánom Kalvínom a Ulrichom Zwinglim, viedol k občianskej vojne medzi katolíkmi a protestantmi v rokoch 1529 a 1531. Násilie medzi katolíckymi a protestantskými kantónmi pretrvávalo i naďalej a vyústilo do bitky pri Villmergene v roku 1656 a 1712. V roku 1506 pápež Július II. začal na svoju ochranu používať Švajčiarsku gardu, ktorá ochraňuje každého pápeža až do súčasnosti. Federácia so svojou povesťou nepremožiteľnosti, získanou počas množstva víťazných vojen, utrpela prvú porážku vo vojne proti Francúzsku v bitke pri Marignane v roku 1515, čím sa zastavila jej expanzia. Od tohto roku sa Švajčiarsko začalo správať ako neutrálny štát. 
Vestfálsky mier v roku 1648 medzinárodne uznal suverenitu Švajčiarska. Počas napoleonských vojen sa Švajčiarsko ocitlo pod patronáciou Francúzska. V roku 1798 obsadilo krajinu Francúzsko a vytvorilo Helvétsku republiku, v roku 1803 vnútil Napoleon Švajčiarsku novú ústavu, ktorá obnovila švajčiarsku nezávislosť. Viedenský kongres, ktorý sa konal po porážke Napoleona, v roku 1815 úplne obnovil nezávislosť Švajčiarska a garantoval jeho neutralitu (tzv. večná neutralita). V tomto roku sa Švajčiarsko naposledy rozšírilo a to získaním kantónov Valais, Neuchâtel a Ženeva.
V roku 1847 opäť vypukla vojna medzi katolíckymi a protestantskými kantónmi (Sonderbundská vojna), ktorú vyvolala dohoda siedmich katolíckych konzervatívnych kantónov v Sonderbunde. Vojna trvala menej ako mesiac a zahynulo počas nej menej než 100 ľudí. Ak neprihliadame na niekoľko neskorších vzbúr, išlo o posledný vojenský konflikt na území Švajčiarska.
V roku 1848 bola v krajine prijatá nová ústava, ktorá zmenila dovtedajší spolok suverénnych kantónov na unitárny spolkový (federálny) štát. V roku 1874 bola ústava revidovaná. V ústave bola definovaná federálna zodpovednosť napríklad za obranu (do roku 1848 mal každý kantón vlastnú armádu), obchod či právne záležitosti. Ústava krajiny bola roku 1891 opäť revidovaná, novelou sa obmedzili niektoré nezvyčajné prvky priamej demokracie, ktoré sú v porovnaní s ostatnými krajinami sveta jedinečné i v súčasnosti.
Moderná doba.
V obidvoch svetových vojnách bolo Švajčiarsko neutrálne. Po prvej svetovej vojne sa Ženeva stala sídlom Spoločnosti národov. Po druhej svetovej vojne však Švajčiarsko do OSN nevstúpilo. Miestne územie sa stalo sídlom mnohých medzinárodných inštitúcií, v roku 1864 napríklad Červeného kríža, Medzinárodného olympijského výboru alebo Ženevskej konferencie. Švajčiarsko bolo členom Spoločnosti národov od roku 1920, v roku 1963 sa stalo členom Rady Európy a v roku 2002 občania Švajčiarska v referende 55% väčšinou hlasov súhlasili so vstupom krajiny do OSN. Krajina sa ako jedna z posledných stala členom OSN 10. septembra 2002.
Švajčiarsko ostalo neutrálne aj počas druhej svetovej vojny, a to aj napriek hrozbe ohlasovanej a očakávanej nemeckej intervencie. Mohutná mobilizácia švajčiarskej armády pod vedením generála Henriho Guisana je často uvádzaná ako rozhodujúci faktor, ktorý zabránil nemeckej intervencii. Súčasní historici zistili, že ďalším faktorom mohol byť aj neprerušený obchod švajčiarskych bánk s nacistickým Nemeckom. V priebehu vojny výrazne vzrástla hospodárska konjunktúra (výroba a vývoz zbraní do Nemecka, prílev zlata a iných aktív do bánk a i.).
Volebné právo aj pre ženy bolo prvýkrát prijaté 1. februára 1959 v kantóne Vaud, 27. septembra v Neuchateli a 6. marca 1960 v Ženeve. V roku 1971 Švajčiari v referende schválili volebné právo pre ženy aj na federálnej úrovni. V roku 1990 prijal volebné právo pre ženy aj posledný kantón – Gemegix-Innerrhoden, ktorý bol k tomu prinútený švajčiarskym najvyšším súdom 27. novembra, keď volebné právo pre ženy schválil rok predtým kantón Appenzell – Ausserrhoden (30. apríla 1989). V roku 1979 sa krajina rozšírila o ďalší kantón – Jura, keď rok predtým Švajčiari v referende schválili jeho osamostatnenie sa od kantónu Bern. 18. decembra 1998 schválil švajčiarsky parlament novú ústavu, ktorú občania prijali v referende 18. apríla 1999. Ústava vstúpila do platnosti 1. januára 2000.
Švajčiarsko nie je členom Európskej únie, hoci sa o členstvo v EÚ uchádzalo v máji 1992, no občania krajiny v referende vstup do EÚ odmietli. Napriek tomu sa švajčiarske právo prispôsobuje európskemu, keďže krajina podpísala s EÚ množstvo bilaterálnych zmlúv. Švajčiarsko je spolu so susedným Lichtenštajnskom členom EFTA. Obe krajiny sú enklávou v priestore EÚ. 5. júna 2005 Švajčiari 55% väčšinou hlasov v referende schválili pristúpenie krajiny k Schengenskej zmluve.
Politika.
Švajčiarsko je parlamentná spolková republika na čele s prezidentom. Pre Švajčiarsko je charakteristický politický systém, aký nenájdeme nikde inde na svete.
Dvojkomorový Švajčiarsky parlament, Federálne zhromaždenie, je na rozdiel od Spolkovej rady hlavným nositeľom moci. Obe komory, Rada štátov a Národná rada, majú vo všetkých ohľadoch rovnakú silu, vrátane legislatívnych právomocí. Dvesto-členná Národná rada je volená sčasti pomerným systémom a sčasti väčšinovým na štyri roky. Od roku 1971 majú volebné právo aj ženy, na kantonálnej až od roku 1990. Na schválenie zákona je potrebný súhlas oboch komôr parlamentu. Parlament však nehlasuje o dôvere k vláde.
Členovia 46 člennej Rady štátov (po dvoch z každého kantónu a po jednom z bývalých polovičných kantónov) sú volení priamo v každom kantóne väčšinovým systémom, kým poslanci dvesto-člennej Národnej Rady sú volení priamo podľa systému pomerného zastúpenia. Členovia oboch komôr sú volení na 4 roky. Cez referendá môžu občania pripomienkovať každý zákon schválený Federálnym parlamentom a pomocou "iniciatív" predkladať dodatky k federálnej ústave, čo robí zo Švajčiarska priamu demokraciu.
Podľa ústavy z roku 1999 kantóny majú moc rozhodovať o všetkom, čo nie je priamo podriadené federácii. Majú značné prvky suverenity.
Výkonná moc leží v rukách sedemčlennej Spolkovej rady. Na jej čele stojí de iure prezident, volený každoročne Federálnym zhromaždením spomedzi členov Spolkovej rady.
V období rokov 1959 – 2003, si štyri švajčiarske strany rozdelili posty v Spolkovej rade nasledovne: dvaja kresťanskí demokrati (CVP/PDC), dvaja sociálni demokrati (SPS/PSS), dvaja liberáli (FDP/PRD), a jeden ľudovec (SVP/UDC). Napriek tomu, že toto rozdelenie postov nie je podopreté ústavou, strany ho dodržiavajú. Od roku 2003, kedy Švajčiarska ľudová strana (SVP/UDC) vyhrala voľby, má v Spolkovej rade dva posty, kým kresťanskí demokrati len jeden.
Najvyššou súdnou inštanciou je Spolkový súd v Lausanne, ktorý je oprávnený k jednotnému uplatňovaniu spolkového práva. Každý kantón má totiž vlastnú ústavu, právne predpisy a štruktúru súdnictva, ktoré sa medzi sebou čiastočne líšia.
Administratívne členenie.
Švajčiarska konfederácia je administratívne zložená z 26 kantónov:
Vo švajčiarskej ústave, platnej od 29. mája 1874 do 31. decembra 1999, bolo v Článku 1 ako kantóny menovaných 23 kantónov, pričom tri označené sa ďalej delili na polkantóny. V ústave schválenej 18. decembra 1998 parlamentom a 18. apríla 1999 občanmi v referende, je v článku 1 menovaných už všetkých 26 kantónov. Napriek tomu majú tzv. polkantóny v Rade štátov (horná komora parlamentu) len po jednom zástupcovi, kým ostatné kantóny po dvoch. Inak však majú rovnaké právomoci ako ostatné kantóny.
Populácia kantónov je medzi 15 000 obyvateľmi v kantóne Appenzell Innerrhoden a 1 253 500 v Kantóne Zürich, rozloha kantónov od v Kantóne Bazilej-mesto a (Graubünden). Kantóny sú zložené z 2 889 obcí.
Vo Švajčiarsku sa nachádza enkláva Campione d’Italia, ktorá je súčasťou Talianska (z ktorej sa však dá dostať loďou po Luganskom jazere, oddeľujúcom švajčiarske územie od zvyšku krajiny, do Talianska) a enkláva Büsingen (Bádensko-Württembersko), ktorá je súčasťou Nemecka.
Väčšie kantóny sa delia na okresy. V niektorých oblastiach sú obce nezávislé od kantonálnych úradov. Do pôsobnosti kantónov patria napríklad výkon spravodlivosti, školstvo a zdravotníctvo.
Geografia.
Švajčiarsko so svojou územnou rozlohou patrí medzi menšie európske štáty. Povrch má najhornatejší zo všetkých štátov Európy. Tvoria ho tri povrchové celky: Švajčiarska Jura, Švajčiarska plošina a Švajčiarske Alpy. Na území štátu sa nenachádzajú žiadne nížiny.
Švajčiarska Jura je úzke, dlhé vápencové pohorie s výškou až Jura sa od Álp oddeľuje južne od Ženevského jazera a tiahne sa oblúkom pozdĺž hranice s Francúzskom. Pokrýva zhruba 10 % územia krajiny. 
Pohorie Švajčiarske Alpy tvoria viac než tri pätiny (57 %) územia krajiny, patria prevažne k Západným Alpám. Tiahnu sa prevažne v od juhozápadu k severovýchodu. Rozdeľujú sa na severné a južné pásmo. Severnú časť Švajčiarskych Álp tvoria Bernské Alpy na západe a Glarnské Alpy. Južnú časť tvoria Penninské Alpy, Ticinské Alpy a Bündnerské Alpy. Centrom Švajčiarskych Álp je masív sv. Gottharda. Najvyšším štítom Švajčiarskych Álp je Dufourspitze ("Dufourov štít" ). Pramenia tu viaceré európske rieky: Aare, Rýn, Rhôna či Inn.
Švajčiarska plošina pokrýva asi 37 % územia krajiny. Nachádza sa medzi Jurou a Alpami a medzi Ženevským a Bodamským jazerom. V jej centre leží mesto Bern. Jazerá, doliny a kopce na nej vznikli pôsobením ľadovca. Táto pahorkatina je hospodárskym centrom krajiny.
Podnebie a vodstvo.
V podnebí sa prejavuje väčší vplyv Atlantického oceánu. Alpy predstavujú výrazné klimatické rozhranie medzi miernym podnebím atlantickým a teplým podnebím stredomorským. Priemerná teplota sa tu pohybuje okolo 11,5 °C. Na celom území je dostatok zrážok ( ročne), ktoré sú vo veľhorských výškach aj v lete snehové. Nad snežnou čiarou sú preto rozsiahle oblasti trvalej snehovej pokrývky. Najteplejšie oblasti sú na juhu a juhozápade.
Vodné toky patria k alpskému typu. Najdlhšia rieka je Rýn, ktoré je dôležitá pre lodnú dopravu a spojenie krajiny s morom. Jej najväčší prítok z územia Švajčiarska je rieka Aare ( dlhá). Pramení tu aj veľká rieka Rhôna. Pre režim vodných tokov majú veľký význam horské ľadovce. Veľký spád riek využívajú početné vodné elektrárne. Vyrábajú dve tretiny všetkej elektrickej energie. 
Prírodnými klenotmi Švajčiarska sú jazerá (je ich vyše 2000), vypĺňajú ľadovcové doliny. Najväčšie je Ženevské (), ďalej Neuchatelské (), Bodamské () a Vierwaldstattské (). Z ďalších jazier sú známe Zürišské () a najvyššie položené švajčiarske jazero Thunské (). Švajčiarsku patrí aj časť pohraničných jazier s Talianskom (napr. Luganské). 
Fauna a flóra.
Švajčiarsku flóru možno zatriediť do troch pásiem, podľa nadmorskej výšky v ktorej sa vyskytuje.
Vo Švajčiarsku žijú kamzíky, svište, zajace, vysoká a srnčia zver, diviaky, orly, supy a sokoly. Na juhu Švajčiarska žijú aj hady, jašterice, rysy a dokonca aj kozorožce. V horských potokoch a jazerách žijú mnohé druhy rýb, najpočetnejšie sú pstruhy. V nižších polohách v lesnom pásme žije rys ostrovid a divá mačka. Lesy pokrývajú len asi štvrtinu rozlohy územia, sú chránené zákonom a nesmie sa zmenšovať ich rozloha. 
Ochrana prírody a životného prostredia je v popredí záujmu štátu, ale aj starostlivosti všetkých obyvateľov. Najstarší (a súčasne druhý najstarší v Európe) je jediný Švajčiarsky národný park () založený v roku 1914, ležiaci v Engadine v povodí horného Innu. Na území štátu sa nachádza množstvo prírodných rezervácií (napr. "Kärpf", "Derborence" a i.).
Ekonomika.
Švajčiarsko patrí k najvyspelejším a najbohatším štátom sveta s vysokou životnou úrovňou obyvateľstva. Má prosperujúcu, stabilnú a modernú trhovú ekonomiku s HDP, ktoré je vyššie ako HDP veľkých západoeurópskych krajín. Je bankovým a finančným centrom sveta. Švajčiarsko oplýva kvalifikovanými pracovnými silami, ktoré sa špecializujú na výrobu materiálovo náročných výrobkov. 
Na štruktúre HDP sa podieľa poľnohospodárstvo (0,7 %), priemysel (25,6 %) a služby (73,7 %). Najviac ekonomicky aktívnych obyvateľov je zamestnaných v službách (76,9 %), potom v priemysle (19,8 %) a najmenej v poľnohospodárstve (3,3 %). Pracovná sila tvorí 5,159 milióna miestnej populácie. Nezamestnanosť dosahuje 4,2 % (k roku 2022). Intenzívna poľnohospodárska produkcia, prosperujúca priemyselná malovýroba a turistika prinášajú krajine veľké príjmy. Variabilná ekonomika prispela k tomu, že Švajčiarsko je mimoriadne rozvinutou krajinou. 
Po dlhé obdobie dvadsiateho storočia bolo Švajčiarsko najbohatším štátom Európy s nie zanedbateľným náskokom. Ale od začiatku deväťdesiatych rokov sa jeho rast spomaľoval tak, že v roku 2005 kleslo na štvrté miesto, medzi európskymi krajinami s populáciou nad jeden milión, čo sa týka HDP na občana v PKS, za Írsko, Dánsko a Nórsko. Švajčiarsko je členom EFTA. Zákonom uznávanou menou je švajčiarsky frank.
Poľnohospodárstvo.
V poľnohospodárstve prevláda živočíšna výroba, najmä chov hovädzieho dobytka na mlieko. Je rozšírený na horských lúkach a pasienkoch. V teplejších mesiacoch sa hovädzí dobytok, ovce a kozy pasú na bohatých pastvinách horských oblastí a v zime schádzajú do dolín. V hornatom teréne vôbec nie je jednoduché obrábanie pôdy, ale úrodné doliny a vo veľkom využívajú. Najúrodnejšie pôdy pre rastlinnú výrobu sú na Švajčiarskej plošine. Najviac sa pestujú obilniny (pšenica, jačmeň), zemiaky a cukrová repa. Zvláštnosťou je, že taký hornatý štát, akým je Švajčiarsko, vyniká v pestovaní ovocia. Na teplejších a na juh odvrátených horských svahov sa pestuje aj vinič. Krajina je preto známa produkciou vína z oblasti Ženevského jazera.
Priemysel.
Švajčiarsko nemá takmer žiadne nerastné suroviny. Všetky potrebné suroviny, vrátane fosílnych palív, farebných kovov a dreva, sa dovážajú. Priemysel sa preto zameriava na výrobky s malou spotrebou surovín, ktoré vyžadujú vysoko odbornú prácu. Je to najmä presné strojárstvo (výroba hodiniek značky Rolex, šperkov, meracích a optických prístrojov, písacích a počítačových strojov, elektronika). Každý rok sa vyváža až 50 miliónov kusov hodiniek. Dôležité postavenie má aj výroba liekov. Potravinárstvo spracúva mlieko na kvalitné syry (preslávený ementál) a vyrába svetoznáme čokolády (najväčšie podniky Nestlé a Jacobs-Suchard). Všetky tieto výrobky Švajčiarsko aj vyváža. 
Doprava, služby a cestovný ruch.
Vo Švajčiarsku je veľmi rozvinutá cestná aj železničná dopravná sieť. Cesty sú známe svojou kvalitou, a to nielen diaľnice, ale aj regionálne cesty nižších kategórií. Pravidelné autobusové spojenie je snáď do každej alpskej dedinky. Cesty vedú nielen po častých mostoch, ale najmä cez mnohé tunely, ktorých je snáď najviac v celej Európe. Železničná doprava je známa pohodlnosťou, rýchlosťou a najmä presnosťou. Nezabudnuteľným zážitkom je cesta známymi Alpskými expresmi. Po mnohých rozľahlých jazerách premávajú osobné lode ako miestna doprava.
Finančné služby sú životne dôležité pre švajčiarske hospodárstvo. Bankárov sem lákajú liberálne bankové zákony a politická stabilita. Švajčiarske banky a poisťovne patria k najvýznamnejším na svete, pretože cez ne prechádza mnoho obchodných operácií. Štát profituje z bankového tajomstva, ktoré bolo uzákonené v roku 1934. Kritici tvrdia, že pomáha kryť aj šedú ekonomiku v mnohých krajinách sveta. Okrem toho veľa domácich aj zahraničných firiem umiestnilo v krajine helvétskeho kríža svoje výskumné a vývojové centrá. K známym vedcom žijúcim vo Švajčiarsku patril Albert Einstein, ktorý sa do krajiny prisťahoval roku 1895.
Moderná doprava a vysoká úroveň služieb vytvárajú veľmi dobré podmienky pre cestovný ruch. Vo Švajčiarsku sa zrodila svojho času moderná vysokohorská turistika. Popredná strediská ako St. Moritz, Zermatt a Davos sa stali symbolom luxusnej dovolenky pre bohatú klientelu z celého sveta. Návštevníci obdivujú v celej krajine nádhernú prírodu, čisté a upravené prostredie, rozvinuté ubytovacie a stravovacie zariadenia. Z návštev miliónov turistov má štát každoročne veľký zisk. Okrem tradičných zameraní (letné a zimné športy, rekreácia, horolezectvo, kúpeľníctvo) sa rozvinul tiež obchodno-kongresový turizmus pre ľudí so špeciálnymi požiadavkami. 
Obyvateľstvo.
Vo Švajčiarsku dnes žije približne 9 miliónov obyvateľov. Priemerná hustota zaľudnenia dosahuje 206 obyvateľov/km2. Obyvateľstvo a sídla sú sústredené na Švajčiarskej plošine, najvýznamnejšej hospodárskej oblasti štátu. Hustejšie zaľudnená je aj oblasť Ženevy. Populácia je národnostne rôznorodá. Väčšinu obyvateľov tvoria tzv. nemeckí Švajčiari (resp. Nemci, 62 %), ďalej francúzski Švajčiari (resp. Francúzi, 23 %) a talianski Švajčiari (resp. Taliani 8 %). 
Pôvodní obyvatelia Retorománci ("Rumantsch", 0,5 %) sú potomkovia dávnych obyvateľov východného Švajčiarska  – Rétov a v súčasnosti predstavujú len národnostnú menšinu. Cudzinci tvoria približne 10 % z obyvateľstva krajiny. Sú prevažne z európskych krajín (prisťahovalci z bývalej Juhoslávie 5 %, Turci 0,6 %, Albánci 1,3 %, Španieli 1,1 % a iní).
K prednostiam Švajčiarov patrí usilovnosť, precízna práca a občianska disciplína. Bývajú popisovaní ako sentimentálni a patriotickí nielen vo vzťahu ku svojej krajine, ale i k miestam, kde práve žijú alebo odkiaľ pochádzajú. Švajčiarom sú vlastné také vlastnosti, akými sú napr. trpezlivosť, vytrvalosť, spontánnosť a čestnosť, ktoré im pomáhajú na ceste k úspechu. Tiež ďalšie vlastnosti, ako zdravé sebavedomie, nezávislosť a spoliehanie na seba samého sú pestované odmalička a podriaďuje sa im chod rodiny i školy.   
Jazyk.
Švačiarsko má tri oficiálne úradné jazyky: nemčina, francúzština a taliančina (článok 70 Ústavy), ale štyri národné jazyky t. j. okrem týchto troch ešte rétorománčinu (článok 4 Ústavy). Nemecky rozpráva 62 % obyvateľov prevažne v centrálnej, východnej a severnej časti krajiny. Francúzsky hovorí 23 % obyvateľov žijúcich na západe a juhozápade (v kantónoch Fribourg, Jura, Vaud, Valais, Neuchâtel, a Ženeva) a taliansky hovorí 8 % obyvateľov žijúcich prevažne v kantóne Ticino a na juhu kantóna Graubünden. Rétorománsky hovorí 0,5 % populácie, prevažne v kantóne Graubünden na juhovýchode. Napriek jazykovým rozdielom sa väčšina obyvateľov krajiny považuje za Švajčiarov.
Na oficiálnej úrovni sú používané len tieto tri oficiálne jazyky. V parlamente je zabezpečené simultánne prekladanie medzi týmito jazykmi. Hovorová nemčina, tzv. švajčiarska nemčina, je odlišná od spisovnej nemčiny (sú to vlastne mnohé a odlišné švajčiarske dialekty), oficiálne je ale používaná spisovná nemčina. Švajčiarska francúzština či taliančina sú ďaleko menej odlišné od svojich, „domovských“ jazykov. V školách je výučba aspoň jedného ďalšieho z oficiálnych jazykov povinná, väčšina Švajčiarov je teda bilingválna.
Náboženstvo.
Sloboda vierovyznania je garantovaná švajčiarskou ústavou (článok 15 Ústavy). Referendom v roku 1973 boli z ústavy vypustené články brániace jezuitskému rádu usadiť sa v krajine, ktoré boli súčasťou ústavy od roku 1848. V krajine neexistuje oficiálna štátna cirkev, väčšina kantónov (okrem Ženevy a Neuchâtelu) však finančne podporuje buď Rímskokatolícku cirkev, Starokatolícku cirkev alebo Švajčiarsku reformovanú cirkev.
Švajčiarsko bolo v 16. storočí významným centrom zwinglo-kalvínskej (t. j. švajčiarskej) reformácie. Pôsobili tu Ulrich Zwingli v Zürichu, Ján Kalvín v Ženeve a taktiež aj reformátori Theodor Beza, Heinrich Bullinger, Viliam Farel a iní.
Zastúpenie príslušníkov jednotlivých vierovyznaní: rímski katolíci 41,82 %, švajčiarska reformovaná cirkev 33,04 %, iní protestanti 1,94 %, Svedkovia Jehovovi 0,49 %, moslimovia 4,26 %, pravoslávni 1,80 %, hinduisti 0,38 %, židia 0,25 %, budhisti 0,25 %, starokatolíci 0,18 %, bez vyznania 11,11 % a iní.
Sídla.
Hlavné mesto Švajčiarska je Bern (133 tisíc obyvateľov v roku 2017). Najväčšie mesto, hospodárske a kultúrne stredisko je však Zürich (približne 400 tis. obyv.), sídlo mnohých bánk, podnikov a medzinárodného obchodu. Pri Ženevskom jazere leží Ženeva (približne 200 tis. obyv.), obchodné stredisko a sídlo medzinárodných inštitúcií. Dôležitú dopravnú polohu má prístav Bazilej (168 tis. obyv.).
Kultúra.
Švajčiarska kultúra vznikala na rozhraní okolitých kultúrnych oblastí, ktorými bola ovplyvnená. Časom sa však vyvinula ako samostatná kultúra. Niekedy je ťažké hovoriť o švajčiarskej kultúre ako o homogénnej, keďže sa sama delí podľa jazykových oblastí. Pre krajinu je typické najmä vzájomné ovplyvňovanie s Francúzskom, Nemeckom a Talianskom, mnoho švajčiarskych umelcov je pokladaných v týchto krajinách za ich vlastných. 
Vznik kultúrnych pamiatok v krajine mala spočiatku na svedomí cirkev, neskôr mešťania a patriciát, keďže krajina nebola na rozdiel od zvyšku Európy ovládaná feudálmi. Podporované bolo najmä staviteľstvo (románske katedrály v Berne, Sione, Chure, Ženeve, gotická katedrála v Lausanne, renesančné kostoly v Ticine či radnice v Luzerne, Solothurne a Brigu, barokové kláštory v Einsiede a St. Gallene). Cudzí stavitelia, priťahovaní väčšou slobodou krajiny, vybudovali krásne centrá miest ako Bern, Freiburg, Luzern či St. Gallen. Švajčiarsko prispelo podstatným dielom k rozvoju modernej architektúry (Le Corbusier, Mix Bill), maliarstva (Felix Vallotton, Paul Klee) a sochárstva (Alberto Giacometti, Jean Tinguely).
Hudba.
Švajčiarska hudba nikdy nebola celosvetovo známa, v krajina sa však podobne ako na Slovensku vyvinula folklórna hudba spolu s ľudovými tancami typická pre jednotlivé regióny. Hudobným nástrojom zvláštnym pre Švajčiarsko je dychový nástroj "alphorn", v minulosti používaný pastiermi. S hudbou sa tradične spája zvláštny druh spevu jódlovanie. Z tejto krajiny sú známi hudobníci, ako DJ Bobo, skupina Yello, skupina Celtic Frost, ktorá položila základy metálu a tiež progresívni thrasheri Coroner.
Literatúra.
Čo sa týka literatúry, je rozdelené podľa jazykových oblastí na štyri časti: nemeckú, francúzsku, taliansku a rétorománsku. Jej vznik sa datuje do obdobia 15. – 16. storočia. K najznámejším dielam švajčiarskej literatúry patrí dráma Viliam Tell od Friedricha Schillera. Zo Švajčiarska však pochádzali aj iní autori: Jean-Jacques Rousseau bol zo Ženevy, kritik a historik Jacob Burckhardt, či ďalší spisovatelia ako Gottfried Keller, Conrad Ferdinand Meyer, Jeremias Gotthelf a Charles Ferdinand Ramuz. Hermann Hesse a Carl Spitteler získali za svoje diela Nobelovu cenu. V 20. storočí to boli najmä Friedrich Dürrenmatt a Max Frisch.
V krajine vychádzajú regionálne periodiká (taktiež podľa jazykových oblastí), ale i niekoľko celoštátnych, napríklad Neue Zürcher Zeitung. Švajčiarska verejná vysielacia spoločnosť "SRG SSR idée suisse" vysiela televízny program v jazykových mutáciách pre každú jazykovú skupinu (okrem rétorománskej) a rozhlasové programy (vrátane rétorománskej).
Sviatky a prázdniny.
Oficiálnymi sviatkami Švajčiarska sú:
Deň nanebovstúpenia Pána je tiež nazývaný "Banntag" (hraničný deň), kedy ľudia podľa tradície si skontrolujú svoje hraničné kamene a žehnajú svojim poliam. Táto tradícia je stále živá a v mnohých obciach sú ľudia sprevádzaní hudobníkmi. Vianoce sú najpopulárnejším sviatkom v krajine. Na Štedrý večer mávajú ľudia bohatú večeru a dávajú si darčeky, 26. decembra sa navzájom navštevujú. Na Silvestra budia posledného člena rodiny, ktorý ešte nevstal z postele pokrikom "Silvester!". Príchod nového roka oslavujú podobne ako väčšina kresťanského sveta.

</doc>
<doc id="4009" url="https://sk.wikipedia.org/wiki?curid=4009" title="Eswatini">
Eswatini

Eswatini (svazijsky: "eSwatini"), dlhý tvar Eswatinské kráľovstvo, známy aj pod svojím bývalým oficiálnym názvom Svazijsko (dlhý tvar Svazijské kráľovstvo), je vnútrozemský štát v južnej Afrike. Na severovýchode hraničí s Mozambikom a na severe, západe, juhu a juhovýchode s Južnou Afrikou. Eswatini, ktorého dĺžka od severu na juh nepresahuje 200 km a od východu na západ 130 km, je jednou z najmenších krajín Afriky; napriek tomu je jeho podnebie a topografia rozmanitá, od chladnej a hornatej vysočiny až po horúcu a suchú nížinu.
Obyvateľstvo tvoria najmä etnickí Svazijci. Prevládajúcim jazykom je svazijčina (v rodnom jazyku siSwati). Svazijci založili svoje kráľovstvo v polovici 18. storočia pod vládou Ngwaneho III. Krajina a Svazijci majú svoje meno po Mswatim II., kráľovi z 19. storočia, za ktorého vlády sa krajina rozšírila a zjednotila; jej hranice boli vytýčené v roku 1881 uprostred bojov o Afriku. Po druhej búrskej vojne bolo kráľovstvo pod názvom Svazijsko od roku 1903 územím britského vrchného komisariátu až do získania úplnej nezávislosti 6. septembra 1968. V apríli 2018 bol oficiálny názov zmenený zo Svazijského kráľovstva na Eswatinské kráľovstvo, čo odráža názov bežne používaný vo svazijčine.
Eswatini je rozvojová krajina a je zaradená do kategórie ekonomík s nižším stredným príjmom. Ako člen Juhoafrickej colnej únie a Spoločného trhu pre východnú a južnú Afriku je jej hlavným miestnym obchodným partnerom Juhoafrická republika; s cieľom zabezpečiť hospodársku stabilitu je eswatinská mena lilangeni naviazaná na juhoafrický rand. Hlavnými zahraničnými obchodnými partnermi Eswatini sú Spojené štáty a Európska únia. Väčšinu zamestnanosti v krajine zabezpečuje poľnohospodársky a výrobný sektor. Eswatini je členom Juhoafrického rozvojového spoločenstva, Africkej únie, Spoločenstva národov a Organizácie Spojených národov.
Vláda je absolutistickou monarchiou, poslednou svojho druhu v Afrike, a od roku 1986 jej vládne kráľ Mswati III. Každých päť rokov sa konajú voľby, v ktorých sa určuje väčšina v Snemovni reprezentantov a Senáte, avšak politické strany majú zakázané kandidovať. Ústava bola prijatá v roku 2005. "Umhlanga", trstinový tanec, ktorý sa koná v auguste/septembri, a "incwala", kráľovský tanec, ktorý sa koná v decembri/januári, sú najdôležitejšími udalosťami v krajine. Svazijské obyvateľstvo čelí veľkým zdravotným problémom: HIV/AIDS a (v menšej miere) tuberkulóza sú veľmi rozšírené. Dvadsaťosem percent dospelej populácie je HIV pozitívnych. Od roku 2018 má Eswatini 12. najnižšiu priemernú dĺžku života na svete, a to 58 rokov. Obyvateľstvo Eswatini je mladé. Podľa údajov z roku 2018 tvoria ľudia vo veku 14 rokov alebo mladší 35 % obyvateľstva krajiny a priemerný vek je 22 rokov.
Dejiny.
Boli nájdené artefakty, ktoré poukazujú na ľudskú činnosť z mladšej doby kamennej, približne spred 200 000 rokov. V celej krajine sa nachádzajú praveké skalné maľby spred približne 27 000 rokov až po 19. storočie. 
Najstaršími známymi obyvateľmi tohto regiónu boli lovci a zberači Khoisanovia. Počas veľkej migrácie Bantuov ich z veľkej časti nahradili Nguniovia. Tieto národy pochádzali z oblasti Veľkých jazier vo východnej a strednej Afrike. Dôkazy o poľnohospodárstve a používaní železa pochádzajú približne zo 4. storočia. Ľudia hovoriaci jazykmi predkov súčasných jazykov Sotho a Nguni sa začali usadzovať najneskôr v 11. storočí. 
Svazijskí osadníci (18. a 19. storočie).
Svazijskí osadníci, vtedy známi ako "Ngwane" (alebo "bakaNgwane"), sa pred vstupom do Eswatini usadili na brehoch rieky Pongola. Predtým sa usadili v oblasti rieky Tembe neďaleko dnešného Maputa v Mozambiku. Pokračujúci konflikt s národom Ndwandwe ich posunul ďalej na sever, pričom Ngwane III. založil svoje hlavné mesto v Shiselweni na úpätí kopcov Mhlosheni. Za vlády Sobhuza I. si Ngwane založil hlavné mesto v Zombodze v srdci dnešného Eswatini. Pritom si podmanili a začlenili do krajiny dávno usadené klany, ktoré Svazijci poznali ako "Emakhandzambili" (tí, čo sa nachádzajú pred nimi).
Názov Eswatini je odvodený od mena neskoršieho kráľa Mswatiho II. "KaNgwane", pomenovaný po Ngwanem III., je alternatívnym názvom Eswatini, ktorého kráľovským menom zostáva "Nkhosi Dlamini". "Nkhosi" doslova znamená „kráľ“. Mswati II. bol najväčším z bojujúcich kráľov Eswatini a výrazne rozšíril územie krajiny na dvojnásobok jej súčasnej rozlohy. Klany "Emakhandzambili" boli spočiatku začlenené do kráľovstva so širokou autonómiou, často vrátane udelenia osobitného rituálneho a politického postavenia. Rozsah ich autonómie však drasticky obmedzil Mswati, ktorý v 50. rokoch 19. storočia niektoré z nich napadol a podmanil si ich. Svojou mocou Mswati výrazne obmedzil vplyv "Emakhandzambili" a zároveň začlenil do svojho kráľovstva viac ľudí buď dobytím, alebo poskytnutím útočiska. Títo neskorší príchodcovia sa stali pre Svazijcov známymi ako "Emafikamuva".
Autonómiu svazijského národa ovplyvnila britská a holandská vláda v južnej Afrike v 19. a na začiatku 20. storočia. V roku 1881 podpísala britská vláda dohovor, ktorým uznala nezávislosť Svazijska, napriek tomu, že v tom čase prebiehali boje o Afriku. Táto nezávislosť bola uznaná aj v Londýnskom dohovore z roku 1884.
Kráľ Mbandzeni vytvoril zložitú štruktúru vlastníctva pôdy udelením mnohých koncesií Európanom. Počas týchto koncesií dostali niektorí starší náčelníci kráľa, ako napríklad náčelník Ntengu Mbokane, povolenie presťahovať sa na farmy smerom k regiónu Lubombo, do dnešného mesta Nsoko. Iní, ako napríklad Mshiza Maseko, sa presťahovali na farmy smerom k rieke Komati v mieste zvanom eLuvalweni. Koncesie zahŕňali dotácie a nájomné zmluvy na poľnohospodárstvo a pastviny. V roku 1890, po smrti Mbandzeniho, bol na základe svazijského dohovoru zriadený hlavný súd, ktorý rozhodoval spory o sporných právach na pôdu a nerastné suroviny a iné koncesie.
Svazijsko získalo v roku 1890 triumvirálnu správu, ktorá zastupovala Britov, holandskú republiku a Svazijcov. V roku 1894 sa Svazijsko na základe dohovoru dostalo pod Juhoafrickú republiku ako protektorát. Ten pokračoval pod vládou Ngwaneho V. až do vypuknutia druhej búrskej vojny v októbri 1899.
Kráľ Ngwane V. zomrel v decembri 1899 počas incwalu po vypuknutí druhej búrskej vojny. Jeho nástupca Sobhuza II. mal štyri mesiace. Svazijsko bolo do vojny zapojené nepriamo, pričom v krajine do roku 1902 dochádzalo k rôznym potýčkam medzi Britmi a Búrmi.
Britská nepriama vláda nad Svazijskom (1906 – 1968).
V roku 1903, po britskom víťazstve v druhej búrskej vojne, sa Svazijsko stalo jedným z britských „území Vysokej komisie“, ďalšími boli Basutoland (dnes Lesotho) a Bechuanaland, hoci protektorát nebol zriadený, pretože so svazijskou kráľovnou regentkou Labotsibeni Mdluli sa nedohodli na podmienkach.
Vyhlásenie o správe Svazijska z roku 1904 ustanovilo komisiu, ktorej úlohou bolo preskúmať všetky koncesie a určiť ich hranice. Táto práca bola ukončená v roku 1907 a vo vyhlásení o rozdelení koncesií Svazijska sa ustanovilo, že sa vymenuje komisár pre rozdelenie koncesií, ktorý vyčlení oblasti na výhradné používanie a obsadenie Svazijčanmi. Komisár mal právomoc vyvlastniť až jednu tretinu každej koncesie bez náhrady, ale ak by sa zabrala viac ako jedna tretina, bolo by potrebné zaplatiť. Nakoniec v roku 1910 svoju prácu dokončil a vyčlenil pre Svazijcov 1 639 687 akrov, čo predstavovalo približne 38 % rozlohy Svazijska. Kráľovná regentka potom vyzvala Svazijcov, aby išli pracovať do Transvaalu a zarobili si peniaze na kúpu ďalšej pôdy od Európanov.
Veľká časť počiatočnej správy územia (napríklad poštové služby) sa vykonávala z Južnej Afriky až do roku 1906, keď bola kolónii Transvaal udelená samospráva. Britský vrchný komisár mal niektoré funkcie guvernéra, ale Svazijci mali samosprávu vo svojich rezerváciách a územie sa nepovažovalo za britské vlastníctvo. Sobhuza bol oficiálne korunovaný za kráľa v decembri 1921 po regentstve Labotsibeniho, po ktorom v roku 1922 viedol neúspešnú deputáciu k Súdnemu výboru Tajnej rady Spojeného kráľovstva v Londýne v súvislosti s otázkou územia.
V období medzi rokmi 1923 a 1963 Sobhuza II. založil Svazijskú obchodnú amadódu, ktorá mala udeľovať licencie malým podnikom vo svazijských rezerváciách, a tiež založil Svazijskú národnú školu, aby čelil dominancii misií v oblasti vzdelávania. Jeho postavenie časom rástlo a svazijské kráľovské vedenie úspešne odolávalo slabnúcej moci britskej správy a možnosti začlenenia Svazijska do Juhoafrickej únie.
Ústavu nezávislého Svazijska vyhlásila Veľká Británia v novembri 1963, podľa ktorej boli zriadené zákonodarné a výkonné rady. Proti tomuto vývoju sa postavila kráľovská Svazijská národná rada (Liqoqo). Napriek tomuto odporu sa uskutočnili voľby a 9. septembra 1964 bola ustanovená prvá legislatívna rada Svazijska. Do roku 1964 sa rozloha krajiny vyhradená pre Svazijcov zvýšila na 56 %. Veľká Británia prijala zmeny pôvodnej ústavy, ktoré navrhla Legislatívna rada, a bola vypracovaná nová ústava, v ktorej sa ustanovila Snemovňa a Senát. Voľby podľa tejto ústavy sa konali v roku 1967. Po voľbách v roku 1967 bolo Svazijsko chráneným štátom až do znovuzískania nezávislosti v roku 1968.
Nezávislosť (1968 – súčasnosť).
Po voľbách v roku 1972 kráľ Sobhuza II. pozastavil platnosť svazijskej ústavy a následne vládol krajine dekrétom až do svojej smrti v roku 1982. V tom čase bol Sobhuza II. kráľom Svazijska takmer 83 rokov, čím sa stal najdlhšie vládnucim monarchom v histórii. Po jeho smrti nastalo regentstvo, pričom hlavou štátu bola kráľovná regentka Dzeliwe Shongwe až do roku 1984, keď ju Liqoqo odvolalo a nahradila ju kráľovná matka Ntfombi Tfwala. Mswati III., syn Ntfombi, bol v roku 1986 korunovaný za kráľa a "ngwenyamu" Svazijska.
Pokus o pripojenie susedných častí Južnej Afriky, presnejšie časti zuluskej domoviny KwaZulu a časti svazijskej domoviny KaNgwane, k Svazijsku v roku 1982 sa nikdy neuskutočnil. Tým by sa Svazijsku, ktoré nemá prístup k pevnine, zabezpečil prístup k moru. O dohode rokovali vlády Juhoafrickej republiky a Svazijska, ale stretla sa s odporom obyvateľstva na území, na ktoré sa mala previesť. Územie si nárokoval Sobhuza II. ako súčasť tradičnej ríše svazijských monarchov a juhoafrická vláda dúfala, že túto oblasť využije ako nárazníkovú zónu proti prenikaniu partizánov z Mozambiku. (Juhoafrická vláda reagovala na neúspech presunu dočasným pozastavením autonómie KaNgwane).
V 90. rokoch 20. storočia vzrástol počet študentských a robotníckych protestov, ktoré kráľa vyzývali na zavedenie reforiem. Tak sa začal pokrok smerom k ústavným reformám, ktorý vyvrcholil zavedením súčasnej svazijskej ústavy v roku 2005. Stalo sa tak napriek námietkam politických aktivistov. Súčasná ústava sa jasne nezaoberá postavením politických strán. Prvé voľby podľa tejto ústavy sa uskutočnili v roku 2008. Poslanci parlamentu (MP) boli volení v 55 volebných obvodoch (známych aj ako "tinkhundla"). Títo poslanci mali päťročné funkčné obdobie, ktoré sa skončilo v roku 2013. V roku 2011 Svazijsko postihla hospodárska kríza, ktorá bola spôsobená znížením príjmov Juhoafrickej colnej únie (SACU). To spôsobilo, že vláda požiadala susednú Juhoafrickú republiku o pôžičku. Tá však nesúhlasila s podmienkami pôžičky, ktoré zahŕňali politické reformy.
V tomto období sa zvýšil tlak na svazijskú vládu, aby uskutočnila ďalšie reformy. Verejné protesty občianskych organizácií a odborových zväzov sa stali čoraz častejšími. Od roku 2012 zlepšovanie príjmov SACU zmiernilo fiškálny tlak na svazijskú vládu. V roku 2013 bol zvolený nový parlament, druhý od vyhlásenia ústavy. Kráľ potom po tretí raz opätovne vymenoval Sibusisa Dlaminiho za predsedu vlády.
Dňa 19. apríla 2018 Mswati III. oznámil, že Svazijské kráľovstvo bolo premenované na Eswatinske kráľovstvo, čo odráža existujúci názov štátu "eSwatini", pri príležitosti 50. výročia nezávislosti Svazijska. Názov Eswatini znamená vo svazijskom jazyku „krajina Svazijcov“ a čiastočne mal zabrániť zámene s podobne pomenovaným Švajčiarskom.
Zamestnanci v Eswatini začali v septembri 2018 protivládne protesty proti nízkym platom. Vstúpili do trojdňového štrajku, ktorý zorganizoval Kongres odborových zväzov Eswatini a ktorý viedol k rozsiahlym nepokojom. V júni 2021 vypukli v celej krajine prodemokratické protesty, ktoré vyvolali nepokoje, rabovanie a pouličné potýčky s políciou a vojakmi. Tieto občianske nepokoje sa začali ako dôsledok dlhoročného hnevu voči nedostatku zmysluplných reforiem, ktoré by Eswatini posunuli smerom k demokracii, ako aj údajného zákazu vlády podávať petície. Protestujúci podpálili mnohé budovy, ktoré údajne súvisia s kráľom Mswatim III., a polícia údajne napadla a zatkla politických oponentov. Denník "The New York Times" označil nepokoje v tejto vnútrozemskej krajine za „najvýbušnejšie občianske nepokoje za 53 rokov jej nezávislosti“. Štátne bezpečnostné sily zabili najmenej 20 ľudí a desiatky ďalších zranili a zadržali. Vláda odstavila internet (so súhlasom mobilných operátorov MTN a Eswatini Mobile), čo sťažilo prístup k spoľahlivým správam z krajiny. Z krajiny údajne ušiel aj kráľ, hoci vládni predstavitelia tieto tvrdenia spochybnili a zároveň vyzvali na ukončenie protestov.
Geografia.
Malé vnútrozemské Eswatinské kráľovstvo s rozlohou sa nachádza približne na 26°30' j. z. š. a 31°30' v. z. d. a na severe, západe a juhu hraničí s Južnou Afrikou a na východe s Mozambikom. Pozdĺž východnej hranice s Mozambikom sa tiahne pohorie Lebombo, horský hrebeň s nadmorskou výškou približne 600 m. Pohorie je rozčlenené kaňonmi troch riek: Ngwavuma, Usutu a Mbuluzi. Západná hranica s priemernou nadmorskou výškou 1 200 metrov leží na okraji zrázu.
Eswatini je rozdelené na štyri geografické regióny. Tieto regióny sa rozprestierajú od severu na juh a sú určené podľa nadmorskej výšky. Hlavné mesto Mbabane sa nachádza v oblasti Highveld. Middleveld, ktorý leží v priemernej výške 700 m n. m., je najhustejšie osídlenou oblasťou Eswatini s nižšími zrážkami ako v horách. Manzini, hlavné obchodné a priemyselné mesto, sa nachádza v Middlevelde. Lowveld s nadmorskou výškou približne 250 m je menej osídlený ako ostatné oblasti a predstavuje typickú africkú bušovú krajinu s tŕnistými stromami a trávnatými plochami. Eswatini obsahuje tri ekosystémy: Maputalandská mozaika pobrežných lesov, Zambezianské a mopanové lesy a Drakensbergské horské lúky. Krajina mala v roku 2018 priemerné skóre indexu integrity lesnej krajiny 4,21/10, čo ju radí na 142. miesto na svete zo 172 krajín.
Podnebie.
Eswatini sa delí na štyri klimatické oblasti: Highveld, Middleveld, Lowveld a Lubombo. Všeobecne platí, že prší najmä v letných mesiacoch (december až marec), často vo forme búrok. Zima je obdobím sucha. Ročný úhrn zrážok je najvyšší na Highvelde na západe, a to 1 000 až 2 000 mm. Čím ďalej na východ, tým menej zrážok, pričom v oblasti Lowveld spadne ročne 500 až 900 mm. Rozdiely v teplotách súvisia aj s nadmorskou výškou jednotlivých regiónov. Teplota v Highvelde je mierna a zriedkavo nepríjemne horúca, zatiaľ čo v Lowvelde sa v lete môžu vyskytovať teploty okolo 40 °C.
Priemerné teploty v Mbabane podľa ročného obdobia:
Vláda Eswatini vyjadrila obavy, že zmena klímy zhoršuje existujúce sociálne problémy, ako je chudoba, vysoký výskyt HIV a potravinová neistota, a drasticky obmedzí schopnosť krajiny rozvíjať sa v súlade s Víziou 2022. Z hospodárskeho hľadiska už zmena klímy negatívne ovplyvnila Eswatini. Napríklad sucho v rokoch 2015 - 2016 znížilo vývoz produkcie cukru a koncentrátu nealkoholických nápojov (najväčší hospodársky vývoz Eswatini). Mnohé z hlavných vývozných tovarov Eswatini sú poľnohospodárske suroviny, a preto sú zraniteľné voči meniacej sa klíme.
Biodiverzita a ochrana prírody.
V Eswatini sa nachádza množstvo formálnych a neformálnych chránených území, ktoré chránia bohatú biologickú rozmanitosť krajiny. Tieto oblasti tvoria približne 5 % rozlohy krajiny. V Eswatini žije viac ako 820 druhov stavovcov a viac ako 2400 druhov rastlín s mnohými endemickými druhmi. Táto rozmanitosť naznačuje, že Eswatini má celosvetový význam pre ochranu biodiverzity. Hlavnými hrozbami pre biodiverzitu sú degradácia pôdy a jej premena na iné spôsoby využívania vrátane plantážového poľnohospodárstva (legálneho aj nelegálneho), klčovania krovín, šírenia cudzích a inváznych rastlín a neudržateľného zberu zdrojov; zjavná je veľká fragmentácia pôdy.
Eswatini je signatárom Dohovoru o biologickej diverzite, Dohovoru o medzinárodnom obchode s ohrozenými druhmi (CITES) a Rámcového dohovoru OSN o zmene klímy. Za riadenie národnej biodiverzity sú zodpovedné tri hlavné ministerstvá: Eswatini National Trust Commission, Eswatini Environment Authority a Ministerstvo poľnohospodárstva a družstiev. Okrem toho má súkromný subjekt Big Game Parks za úlohu spravovať zákon o zveri, ktorý kontroluje voľne žijúce zvieratá a CITES.
V krajine sa nachádza 6 formálnych a viac ako 10 neformálnych chránených oblastí. Medzi formálne vyhlásené oblasti patria: Malolotja Nature Reserve, Mantenga Nature Reserve, Mlawula Nature Reserve, Mlilwane Wildlife Sanctuary, Mkhaya Game Reserve a Hlane Royal National Park. Okrem nich existuje mnoho súkromných a komunitných prírodných rezervácií, ako aj niektoré so zmiešanou štruktúrou správy. Medzi ne patria napr: Dombeya Game Reserve, Mbuluzi Game Reserve, Shewula Nature Reserve, Phophonyane Falls Nature Reserve, Royal Jozini, IYSIS (Inyoni Yami), Ngwempisi Wilderness, Sibebe a ďalšie. Existujú aj ďalšie subjekty, ktoré vykonávajú sekundárnu alebo terciárnu ochranu prírody, ako aj dve rezervácie: Mhlosinga Conservancy a Lubombo Conservancy. Medzi ďalšie patria: Natural History Society of Eswatini a Eswatini Game Ranchers Association.
V rokoch 2014 až 2021 sa Eswatini zúčastnilo na projekte „Posilnenie národného systému chránených území“ (SNPAS). Tento projekt sa snažil posilniť výsledky ochrany prírody a národnú stopu ochrany biodiverzity v celej krajine. V snahe rozšíriť spektrum oblastí oprávnených na podporu ochrany prírody (ktoré praktizujú bona-fide manažment ochrany prírody) zriadil Rozvojový program OSN (UNDP) v roku 2018 novú kategóriu pre neformálne, resp. negazetizované chránené územia. Tie sa teraz nazývajú OECM (Other Effective Conservation Measures), teda iné účinné ochranné opatrenia. Projekt SNPAS prijal túto terminológiu OECM a v roku 2021 začal certifikovať neformálne chránené územia v Eswatini.
V Eswatini je známych 507 druhov vtákov vrátane 11 celosvetovo ohrozených druhov a štyroch introdukovaných druhov a 107 druhov cicavcov, ktoré sú v Eswatini pôvodné.
Administratívne členenie.
Svazijsko sa delí na štyri provincie:
Politika.
V čele krajiny stojí kráľ. Od roku 1986 to je Mswati III., ktorý nahradil svojho predchodcu Sobhuzu II. Keď sa v roku 1986 stal kráľom Mswati III., ležala pred ním krajina rozdelená medzi belošskú menšinu, ktorá si chcela podržať nadvládu, a černošskú väčšinu, ktorá chcela rozšíriť svoje práva. Budúcnosť Svazijska značne ovplyvnia historické zmeny odohrávajúce sa za hranicami Juhoafrickej republiky, ktorej ľud si roku 1994 zvolil svojho prvého černošského prezidenta Nelsona Mandelu. Napriek tomu že oficiálne existuje senát o počte 30 členov, Svazijsko je absolutistickou diarchiou, kde spoločnými hlavami štátu sú podľa tradície kráľ a jeho matka.
Hospodárstvo.
Svazijsko je rozvojový štát s prevahou poľnohospodárstva. Z nerastných surovín sa ťaží čierne uhlie, nasledujú diamanty, železná ruda, zlato, cín a azbest. Význam má výroba cukru a produkcia dreva. Pestuje sa cukrová trstina, tabak, kukurica, ryža, bavlna a citrusy. Chová sa hovädzí dobytok, kozy a hydina. Veľká časť Svazijčanov pracuje v zlatonosných baniach za hranicami v Juhoafrickej republike.
Náboženstvo.
Podľa štatistiky z roku 2015 je náboženská príslušnosť v Svazijsku nasledovná: kresťania 90 % (africkí sionisti – synkretizmus kresťanstva a tradičného kultu predkov – 40 %, rímskokatolícki 20 %, ostatní 30 % – anglikáni, metodisti, Cirkev Ježiša Krista, Jehovovi svedkovia), moslimovia 2 %, ostatné 8 % (Baha'i, budhisti, hinduisti, tradičné viery, židia). Africký sionizmus má vo Svazijsku veľký vplyv, pretože spája tradičné svazijské náboženstvo (viera v boha Mvelincantiho, kult predkov, obetovanie duchom) s masovo rozšíreným kresťanstvom a zaisťuje tak kultúrno-náboženskú kontinuitu.

</doc>
<doc id="4010" url="https://sk.wikipedia.org/wiki?curid=4010" title="Surinam">
Surinam

Surinam (historický názov Holandská Gu(a)yana) je prímorský štát v Južnej Amerike pri pobreží Atlantického oceánu. Jeho susedmi sú Brazília, Francúzska Guyana a Guyana. Takmer polovica obyvateľstva krajiny žije v hlavnom meste Paramaribo. Prevažnú časť vnútrozemia vypĺňajú pralesy a savany.
Dejiny.
Bývalá holandská kolónia Surinam v Južnej Amerike (severne od Brazílie) získala nezávislosť roku 1975. Podľa ústavy, zrušenej roku 1980, bol Surinam parlamentnou republikou. 
Surinam objavili roku 1499 španielski moreplavci Alonso de Ojeda, Amerigo Vespucci a Juan de la Cosa, ale neosídlili ho, aj keď si Španielsko roku 1594 Surinam privlastnilo, zostal aj naďalej neobývaný. V prvej polovici 17. storočia sa o jeho kolonizáciu pokúsili Holanďania, Briti a Francúzi. Prvú trvalú osadu založil roku 1651 na rieke Suriname Angličan Hugh Willoughby a právo na ňu mu roku 1662 potvrdil anglický kráľ Karol I. darovacou listinou. Osadu posilnili aj židovskí kolonisti. 
Roku 1667 získali kolóniu Holanďania výmenou za "Nový Amsterdam" (dnešný New York). Roku 1683 vznikla holandská spoločnosť Surinam, ktorá rozvíjala otrokárske plantážnické hospodárstvo. Viedenský kongres potvrdil Surinam ako holandskú korunnú kolóniu. Až do zrušenia otroctva roku 1863 pracovali na plantážach africkí otroci, čínski "kuliovia" a robotníci z Indie a Indonézie. Roku 1975 získal Surinam samostatnosť a bola vyhlásená republika. Vláda ministerského predsedu Hencka Arrona proklamovala politiku neúčasti v politických a vojenských blokoch. Po vojenskom prevrate roku 1980 prevzala vládu osemčlenná národná vojenská rada. Pokus o prevrat proti vojenskej vláde, zorganizovaný tohto roku zahraničnými žoldniermi, skončil neúspechom. Po zrušení ústavy a po vyhlásení výnimočného stavu sa roku 1982 stal hlavou štátu plukovník Dési Bouterse. Prechodná ústava mala zmeniť Surinam na socialistický štát. Na začiatku roku 1983 pozastavilo Holandsko všetku hospodársku pomoc tvoriacu tretinu príjmu Surinamu. Vo februári 1983 bola menovaná vláda v čele s ministerským predsedom Errolom Alibuxom. Vláda začala rokovať s Brazíliou, ktorá prisľúbila Surinamu rozsiahlu hospodársku a vojenskú pomoc. Roku 1986 vypukla pod vedením Ronnieho Brunswijka vzbura, ktorá prerástla do občianskej vojny, predbežnú mierovú dohodu sa podarilo uzavrieť v marci 1991. Roku 1986 obyvateľstvo ľudovým hlasovaním prijalo novú ústavu a v januári 1988 bol v slobodných voľbách zvolený prezidentom Ramsewak Shankar, ktorého neskôr vystriedal Johan Kraag, v septembri 1991 Národná ľudová rada zvolila prezidentom Ronalda Venetiaana.
Geografia.
Pri pobreží Atlantického oceánu sa vyplňuje nížina. Na juhu zasahuje na územie Surinamu Guyanská vysočina, jej najvyššie vrcholky presahujú 1 000 m nadmorskej výšky. Rieky s množstvom vodopádov a perejí majú dostatok vody po celý rok. Najvýznamnejšie sú Courantyne a Marowijne. Veľká priehradná nádrž Van Blommestein Meer je na rieke Suriname. Tropická rovníková klíma má priemerné ročné teploty medzi 25,5 °C až 28 °C. Paramaribo má ročný priemer 26,5 °C. Priemerné ročné úhrny zrážok sú od 2 000 mm do 3 500 mm, Paramaribo 2 300 mm.
Hospodárstvo.
Surinam je rozvojová poľnohospodárska krajina. Najvýznamnejšou ťažobnou nerastnou surovinou je bauxit a výroba hliníku. Ťaží sa aj ropa. 80 % elektrickej energie produkujú vodné elektrárne. Väčšinu územia pokrývajú lesy (91 %, čo je najviac na svete). Pre poľnohospodárstvo je dôležitý zber ryže, banánov, citrusov, kokosových orechov, cukrovej trstiny a pre obživu chov hovädzieho dobytka, hydiny a rybolov. V krajine je riedka cestná sieť.

</doc>
<doc id="4011" url="https://sk.wikipedia.org/wiki?curid=4011" title="Sudán">
Sudán

Sudán (do 50./60. rokov 20. stor.: "Sudan", "Súdán"), dlhý tvar Sudánska republika, je štát v subsaharskej Afrike.
Hlavné mesto je Chartúm.
Tretia najrozľahlejšia krajina Afriky patrí zároveň k jej najchudobnejším. Dlhotrvajúce konflikty na juhu krajiny a v Dárfúre prispeli k situácii, keď veľa ľudí čelí hladomoru a krajina má veľmi vysoký zahraničný dlh.
Administratívne členenie.
Sudán sa delí na 20 štátov (= vilájetov, provincií).
Dejiny.
V roku 1898 Spojené kráľovstvo a Egypt ustanovili na území Sudánu koloniálne kondomínium, ktoré trvalo až do roku 1956. V päťdesiatich rokoch už bolo jasné, že koloniálna moc sa dlho neudrží. Na severe sa vyvíjali politické aktivity veľmi rýchlym tempom. Spojené kráľovstvo reagovalo tzv. „sudanizáciou“ – uvoľnením 800 administratívnych miest, ktoré obsadili Sudánci. Problémom však bolo, že takmer všetky boli obsadené Sudáncami zo severu. To bolo jednou z príčin občianskych vojen v Sudáne. V roku 2011 po referende sa zo Sudánu odčlenil ako samostatný štát Južný Sudán.
Prírodné podmienky a zdroje.
Sudán disponuje rozsiahlym územím medzi Červeným morom a horným tokom Nílu. Na severe Sudánu sa nachádza Líbyjská a Núbijská púšť a stepi, vodných zrážok je tu minimum a preto sa historicky v týchto oblastiach rozvinul kočovný život. Pobrežie Červeného mora je vlhšie a preto vhodnejšie pre usadlý život. V južnej časti Sudánu sú najvhodnejšie podmienky pre život, vzhľadom na charakter krajiny (polopúšť s krovinatým porastom) sa tu vyvinul pastiersky spôsob života.
Poľnohospodárstvo.
Poľnohospodárstvo je závislé od zrážok, ktoré sa objavujú v južnej časti štátu, alebo od zavlažovania v pobrežných oblastiach Nílu a jeho prítokov. Okrem plodín pre domácu výrobu Sudán dokáže produkovať pre vývoz bavlnu, arašidy (podzemnica olejná), sezam, datle, arabskú gumu. Pestovanie bavlny siaha až do roku 1925. Zaviedli ho Briti po vzniku dopytu po tejto surovine v textilných fabrikách na Britských ostrovoch. Projekt si vyžiadal budovanie obrovského systému zavlažovaných polí južne od Chartúmu medzi tokom Bieleho a Modrého Nílu. Bavlna sa odvtedy stala doslova symbolom krajiny. Veľký poľnohospodársky potenciál cítili po koloniálnom období Sudánu aj bohaté ropné štáty Arabského polostrova, ktoré chceli ďalšími zavlažovacími projektmi premeniť krajinu na hlavnú zásobáreň potravín pre svoje potreby.
Paradoxom je, že projekty sa nielenže nevydarili, ale dokonca ani samotný Sudán nedokáže naplniť základné potreby svojho obyvateľstva. Vidiek si napomáha chovom zvierat. V južných, vlhších oblastiach prevláda dobytok, severnejšie ho nahrádzajú ovce a kozy, kým na severných púštnych oblastiach sa vyskytujú ťavy.
Priemysel.
Priemysel zastupujú hlavne spracovateľské podniky. Spracúva sa bavlna, tabak, obilie, zelenina, cukrová trstina, vyrábajú sa potraviny, nápoje, textílie. Väčšiemu rozvoju bráni okrem iných faktorov aj nedostatok vhodných pracovníkov. Významný podiel ekonomicky aktívnych ľudí pracuje v zahraničí, hlavne v ropných štátoch Arabského polostrova. Ich príjmy predstavujú významnú časť zahraničných valút pre krajinu.
Náboženstvo.
Po rozdelení Sudánu v roku 2011 sa 97 % obyvateľov hlási k sunnitskému islamu a väčšinovo nasledujú Málikovskú právnu školu (tzv. Málikovský mazhab). Iná štatistika uvádza: islam 90,7%, kresťanstvo 5,4%, tradičné náboženstvo 2,8%, ostatné 1,1%. Pred rozdelením Sudánov v roku 2011 do štatistiky výraznejšie zasahovalo kresťanstvo a tradičné náboženstvo v juhovýchodnom a južnom regióne. Moslimovia sú v Sudáne rozdelení medzi súfistami (riady Ansar a Khatmia) a salafistami. V krajine doteraz pôsobia tradiční moslimskí dervíšovia, ktorí organizujú veľké náboženské festivaly. Koptská pravoslávna cirkev a Grécka pravoslávna cirkev pôsobia v Chartúme a niekoľkých severných mestách. V Chartúme a východnom Sudáne pôsobí tiež Etiópska pravoslávna cirkev a Eritrejská pravoslávna cirkev. Nepočetné zastúpenie má aj Arménska apoštolská cirkev a Sudánska evanjelická presbyteriánska cirkev. V Chartúme pôsobí aj katolícka cirkev. V septembri 2020 sa Sudán stal ústavne sekulárnym štátom po tom, čo sudánska vláda odsúhlasila oddelenie náboženstva od štátu, čím sa skončilo 30 rokov islamskej vlády štátu. Vedľa Málikovského mazhabu je v menšine prítomný aj Šáfiovský a Hanífovský mazhab. Šíitsky islam je menšinový, ale počet nasledovníkov stúpa. Podľa afrikanistu O. Havelku mnoho sudánskych moslimov zároveň ctí niektoré z tradičných náboženstiev (viacpočetná náboženská identita), prípadne praktizujú synkretizmus islamu a tradičného náboženstva. Známe je napríklad tradičné náboženstvo sudánskych a juhosudánskych Dinkov. Najvyšší z bohov v pantheóne Dinkov je nazývaný Nhialic, ktorý mal nariadiť ľuďom, aby sa množili a po ľudskej neposlušnosti urobil človeka smrteľným. Nie je jasné, ako veľmi je tento príbeh ovplyvnený kresťanstvom, na každý pád platí, že väčšina pôvodných afrických náboženstiev sa v súčasnosti nejako vzťahuje ku kresťanstvu alebo islamu. Medzi ďalších známych bohov medzi južnými etnikmi patrí Dengdit, boh dažďa a plodnosti, alebo tiež boh Garang. Modlitby sú najčastejšie smerované priamo k najvyššiemu Bohu Nhialicovi, jemu sa tiež obetuje býk. Had je pre Dinky posvätným zvieraťom, ktoré sa nesmie zabíjať.

</doc>
<doc id="4012" url="https://sk.wikipedia.org/wiki?curid=4012" title="Srí Lanka">
Srí Lanka

Srí Lanka (-kodifikovaný pravý slovenský tvar; nekodifikovaný tvar opierajúci sa viac o pôvodnú výslovnosť: Šrí Lanka alebo ešte presnejšie Šrí Lanká), dlhý tvar Srílanská demokratická socialistická republika (do roku 1972 "Cejlón"), je štát ležiaci na ostrove Cejlón v Indickom oceáne.
Hlavné mesto je Šrí Džajavardanapura Kotte, skrátene Kotte.
Dejiny.
Sinhálci prišli na Srí Lanku koncom 6. storočia pravdepodobne zo severnej Indie. Budhizmus bol zavedený v polovici tretieho storočia. Najväčšie kráľovstvá sa objavujú okolo miest Anurádhapuraja (od roku 200 do roku 1000) a Polonnaruwa (10701200). V 14. storočí juhoindická dynastia prevzala moc a založila tamilské kráľovstvo. Srí Lanka bola v 16. storočí okupovaná Portugalcami, v 17. storočí Nizozemskom a v roku 1796 bola odovzdaná Britom. V roku 1802 sa stala kráľovskou kolóniou. 
Cejlón získal nezávislosť v roku 1948 a v roku 1972 bol premenovaný na Srí Lanku. Na Srí Lanke od roku 1983 pretrvávala občianská vojna medzi menšinovými Tamilčanmi a Sinhálcami. Začala povstaním organizácie Tigre oslobodenia tamilského Ilámu a ďalších miestnych ozbrojených skupín. Tamilčania sa snažili na severe a východe ostrova, ktorý bol obývaný Tamilčanmi, vytvoriť samostatný štát tzv. Tamilský Ilám. Vojna trvala 26 rokov, do mája 2009. Odvtedy zahynulo v konflikte niekoľko desiatok tisíc ľudí. Napätie medzi menšinovými Sinhálcami a Tamilčanmi stále trvá. Zvíťazili srílanské vojská.

</doc>
<doc id="4013" url="https://sk.wikipedia.org/wiki?curid=4013" title="Južná Afrika (štát)">
Južná Afrika (štát)

Južná Afrika, dlhý tvar Juhoafrická republika (JAR, angl. RSA), je prímorský štát na južnom cípe Afriky medzi Atlantickým a Indickým oceánom. Južná Afrika je rozlohou 25. najväčší štát a podľa počtu obyvateľov (55-miliónov) je 24. najľudnatejší štát na svete. Asi 80 percent obyvateľov štátu je subsaharského afrického pôvodu, zvyšná pätina obyvateľov má pôvod v Európe, Ázii alebo sú to miešanci. 
Juhoafrická republika je členom Spoločenstva národov (Commonwealth) a BRICS-u. 
Geografia.
Dĺžka juhoafrického pobrežia je 2 798 kilometrov. 
Južná Afrika susedí na severozápade s Namíbiou (), na severe s Botswanou () a Zimbabwe (), na severovýchode a východe s Mozambikom () a Svazijskom (); Juhoafrická republika zároveň celkom obklopuje Lesotho (), ktoré v nej tvorí enklávu.
Počet obyvateľov sa v roku 2015 odhadoval na takmer 55-miliónov Juhoafričanov.
Hlavné mesto je Pretória. Ďalšími významnými mestami sú Kapské Mesto (sídlo parlamentu), Bloemfontein (sídlo najvyššieho súdu), Johannesburg a Durban. Úradnými jazykmi sú angličtina, afrikánčina a 9 kmeňových černošských jazykov: ndebelčina, pedi, sothčina, svazijčina, tsonga, tswančina, vendčina, xhoština a zuluština.
Dejiny.
Počiatky kolonizácie.
Pôvodnými obyvateľmi Južnej Afriky boli Krováci a Hotentoti. Väčšiu časť územia, s výnimkou juhozápadnej časti osídlili kmene Bantu, ktoré žili na úrovni prvotnopospolnej spoločnosti. 
V roku 1655 založila Holandská východoindická spoločnosť Kapské Mesto a Kapské kolónie. Európski, najmä holandskí kolonizátori, nazývaní Búrovia (farmári) alebo Afrikánci, vybili na tomto území takmer celé hotentotské a krovácke obyvateľstvo. Okrem Holanďanov, oblasť kolonizovali i Nemci a francúzski hugenoti, ktorý sa sem utiahli po zrušení Nantského ediktu v roku 1685. V roku 1795 sa Kapska na sedem rokov zmocnili Briti. Potom sa územie opäť až do roku 1806 vrátilo pod nadvládu Holanďanov. Mnohí Búrovia na protest proti britskej správe a zrušení otroctva opúšťali v 30. rokoch južné oblasti a obsadzovali severovýchodné vnútrozemie, pochod známy ako Veľký trek. Za riekami Vaal a Oranje založili v roku 1838 vlastnú Juhoafrickú republiku (neskôr premenovanú na Transvaal) a v roku 1854 Oranžský slobodný štát. Briti uznali samostatnosť oboch štátov, ale v 70. rokoch po objavení ložísk diamantov a zlata, prišlo k obrovskému prílivu nových osadníkov a následne k dvom vojnám medzi Búrmi a Angličanmi, ktoré skončili v roku 1902 víťazstvom britských vojsk. V roku 1910 uzatvorili zmluvu, na základe ktorej bola vytvorená Juhoafrická Únia, ktorá sa v nasledujúcom desaťročí zmenila na britské domínium. Počas 1. svetovej vojny juhoafrické vojská porazili nemeckú armádu v Nemeckej juhozápadnej Afrike (dnešná Namíbia), ktorá potom bola Spoločnosťou národov zverená JAU ako mandátne územie Juhozápadná Afrika.
Do roku 1961 bola Južná Afrika na základe Westminsterského statusu z roku 1931 členom Commonwealthu ako domínium Juhoafrickej únie (JAU), založenej v roku 1910. Hlavou JAU bola formálne britská kráľovná, ktorú zastupoval generálny guvernér menovaný na základe návrhu vlády Juhoafrickej únie z radov občanov JAU. Diskriminačná a rasistická politika vlády priviedla krajinu vo vnútri Spoločenstva národov do politickej izolácie, pretože viac ako dve tretiny jej členov boli vlády bývalých kolónií, ktoré požadovali odstránenie diskriminácie občanov JAU farebnej pleti. 
Britská vláda sa snažila riešiť vzniknuté napätie politikou kompromisov a vynucovaním vzájomných ústupkov. Jej cieľom bolo zachovať členstvo JAU, do ekonomiky ktorej investovali obrovské prostriedky a dosahovali tu i vďaka politike JAU, ktorá udržovala „farebných” v podmienkach koloniálneho vykorisťovania, obrovské zisky. Napriek enormnému úsiliu Londýna, vláda JAU usporiadala v roku 1960 referendum, v ktorom belošské obyvateľstvo o necelých 75 tisíc hlasov rozhodlo, o vzniku nezávislej republiky. Na základe príslušného zákona krajina vystúpila zo Spoločenstva a 31. mája 1961 bola jednostranne vyhlásená Juhoafrická republika.
Apartheid.
Pojem apartheid úzko súvisí s Juhoafrickou republikou, avšak jeho politiku uplatňovali britskí i holandskí kolonizátori, dávno pred vznikom tohto pojmu.
Už od druhej polovice 19. storočia sa začalo obmedzovať sťahovanie černošského obyvateľstva do belošských regiónov. Platili napríklad zákony určujúce počet rodín, ktoré sa môžu usadiť v okolí belošskej farmy. V oblasti Natalu vznikli rezervácie sústreďujúce černochov podľa kmeňovej príslušnosti.
Avšak najväčší rozmach diskriminácie nastal po skončení druhej svetovej vojny, ktorá priniesla postupný rozpad koloniálneho impéria, demokratizačné procesy v mnohých krajinách, hospodársku prosperitu i štrajky. Vládne kruhy neváhali a začali hľadať prostriedky, ktorými by dokázali čo najkrutejšie potlačiť akékoľvek pokusy o odpor.
Významnú úlohu pri realizácii týchto plánov hrala tajná organizácia afrikánskych (búrskych) krajných nacionalistov Broederbond (z holandčiny, čo znamená Bratstvo), ktorá vznikla roku 1918. Táto organizácia nikdy nevstupovala do popredia politického zápasu, a pôsobila prostredníctvom Nacionalistickej strany (ďalej len NS), ktorá existovala legálne a v parlamente počtom mandátov zaberala druhé miesto. NS reprezentovala záujmy najmä veľkých afrikánskych vlastníkov pôdy. Hlavným cieľom Broederbondu a NS však bolo upevniť rasistický režim. Nacionalisti nazvali svoj akčný program “apartheid”, čo v afrikánčine znamená “oddeľovanie”, “oddelená existencia a vývoj”. S týmto programom víťazne vstúpila do parlamentných volieb v máji roku 1948. Za hlavnú tézu prehlásila neprípustnosť rasovej integrácie. 
Nacionalisti zneužili náboženské cítenie Afrikáncov, ktorí boli vo väčšine presvedčení kalvinisti náležiaci k holandským reformným cirkvám. Stranícki ideológovia tvrdili, že každej rase je zhora daný osobitý osud, cesta vývoja, a teda aj spôsob života. Afrikánci sú „panský ľud“ a „vyvolený národ“, že všetko obyvateľstvo sveta tvorí pyramídu. Na jej vrchole sú Afrikánci, nižšie ostatní bieli, ešte nižšie Židia, potom miešanci, Indovia a najnižšie Afričania. Z ich „filozofie“ vyplývalo, že európsky spôsob života sa údajne nehodí pre Afričana a africký spôsob života sa nehodí pre Európana; že každá rasa môže dosiahnuť rozvoj len vtedy, ak pôjde vlastnou cestou, ktorá mu bola určená. Asimilácia, strata „čistoty krvi“ alebo porušenie predurčeného spôsobu života znamená pre každú rasu alebo národ osudný ústup z cesty. Biela „vyššia rasa“ v takom prípade degraduje. Apartheid, t. j. rasové oddelenie, poskytuje jediné správne riešenie rasového problému.
Za chrbtovú kosť celého programu je pokladaný Zákon o rasových oblastiach z roku 1951, ktorý rozdelil obyvateľstvo na štyri „rasové“ skupiny: Afričanov, miešancov (farebných), Indov a na belochov. Napríklad aj rodina, ktorá nemala všetkých predkov dostatočne bielych bola zaradená medzi farebné. Boli prijaté zákony o zákaze zmiešaných manželstiev, registrácii obyvateľstva, vyčlenených územiach pre jednotlivé skupiny obyvateľstva, oddelení spoločných zariadení, presídľovaní domorodcov. Zákony vypracoval Hendrik Verwoerd, ktorý bol v rokoch 1950-58 ministrom pre záležitosti domorodcov a od roku 1958 ministerským predsedom.
Nebelošské obyvateľstvo bolo zbavené občianskych práv a jeho pohyb bol obmedzený. Tieto skupiny nemali možnosť podieľať sa na hospodárskom, politickom, kultúrnom ani sociálnom živote krajiny. Pre čiernych Afričanov bolo zriadených desať černošských štátov, tzv. „homelands“ alebo „domovín“, z ktorých štyri sa na prelome 70-80. rokov vyhlásili za zvrchované (tzv. bantustany), ale okrem juhoafrickej vlády ju žiadny iný štát diplomaticky neuznal. JAR s nimi nadviazala diplomatické styky a nepočíta ich do svojho územia. Diskriminovaní boli i Indovia, ktorí prišli do Južnej Afriky v druhej pol. 19. stor. ako nádenníci na cukrové plantáže v Natale. Podobne trpeli stratou občianskych práv i miešanci tzv. farební, ktorých je najviac v Kapsku. Dôsledná rasová segregácia sa v praxi nemohla uskutočniť, lebo čierni robotníci často pracovali s bielymi, hlavne v baniach a továrňach. Černosi však nemohli zastávať kvalifikovanú prácu a ich mzdy boli podstatne nižšie. Vo veľkých mestách, napr. v Johannesburgu, vznikli v blízkosti centra rezidenčné štvrte pre bielych Juhoafričanov, zatiaľ čo na periférii sa rozrastali chudobné černošské sídliská. Akýkoľvek odpor proti apartheidu bol stíhaný stále tvrdšie a v roku 1976 došlo pri potlačení vzbury černošskej mládeže v Sowete, jednom z chudobných sídlisk k usmrteniu a ťažkým zraneniam stoviek ľudí. 
Prvé kroky k odstráneniu apartheidu začal podnikať Pieter Willem Botha, ktorý sa stal v roku 1978 predsedom vlády a neskôr aj prezidentom. V roku 1989 sa konali v krajine posledné voľby na rasovom základe. Zvíťazila v nich Nacionalistická strana, avšak nezískala majoritu. Konzervatívna strana, ktorá sa odmietala deliť o moc so skupinami inej farby pleti získala 39 kresiel v parlamente a Demokratická strana 33 kresiel.Na základe týchto volebných výsledkov sa stal predsedom vlády Frederik Willem de Klerk, ktorý sa postaral o zrušenie ďalších rasistických zákonov. 
Nasledujúci rok, umožnil prezident de Klerk po 27 rokoch prepustiť vedúceho predstaviteľa Afrického národného kongresu Nelsona Mandelu z väzenia. Ten sľúbil zastaviť ozbrojené partizánske útoky proti vláde. Referendum belošského obyvateľstva v roku 1992 schválilo postup de Klerka a súhlasilo z vypracovaním novej ústavy, ktorá po schválení všetkými politickými subjektami vrátane ANC a prevažne Zuluskej Strany slobody Inkatha vstúpila do platnosti ešte pred prvými všeobecnými demokratickými voľbami, ktoré sa uskutočnili v apríli 1994. Zároveň bolo dohodnuté, že nová vláda národnej jednoty bude zostavená bez ohľadu na volebné výsledky. 
Demokratizačný proces v JAR vyvrcholil v apríli 1994 prvými multirasovými voľbami s všeobecným hlasovacím právom, ktoré vyhral Africký národný kongres (ANC) Nelsona Mandelu. Vďaka úsiliu tohto muža, ktorý sa stal prvým černošským prezidentom JAR, a dovtedajšieho prezidenta de Klerka, prešla prevratná zmena viac-menej pokojne. Obom predstaviteľom sa dostalo uznania udelením Nobelovej ceny za mier. Zástupcami nového prezidenta sa stali – F. W. de Klerk a prezident z rokov 1999-2008 Thabo Mbeki, ktorý nahradil Mandelu v roku 1997 vo vedení ANC.
Súčasný vývoj.
Južná Afrika je dnes demokratickou krajinou, časť belochov sa odsťahovala do Európy, Severnej Ameriky, či Austrálie, ale väčšina zostala. Údaje o emigrácii v 90. rokoch sa značne líšia; za najpravdepodobnejšie možno považovať odhad asi 10 000 vysťahovaných belochov v priemere za rok (roku 1996 žilo v JAR 4,4 mil. belochov). Černošské rezervácie boli zrušené, mnohí černosi sa sťahujú do miest, kde sa však sami rozdeľujú podľa kmeňovej príslušnosti. Pri mestách tak vznikajú tzv. townships (Soweto pri Johannesburgu), mestské prívesky bez kanalizácie, elektriny a vodovodu. Oblasti, do ktorých sa bojí vkročiť aj polícia a kde na podporu zníženia kriminality boli postavené vysoké stožiare, z ktorých celú noc svietia halogénové svetlá. Prvotný strach a obava z čiernej väčšiny striedajú prvé vzájomné kontakty. Černosi vstupujú tam, kde predtým nesmeli, belosi tam, kde sa predtým báli čo i len nahliadnuť. Kriminalita je stále obrovská, ale v posledných rokoch sa ju darí znižovať a dá sa povedať, že sa týka len určitých oblastí.
Demografia.
Až 80 % občanov tvoria potomkovia bantusky hovoriacich Afričanov, z ktorých najpočetnejší sú Zuluovia, Khosovia a Sothovia. Bielych Juhoafričanov je približne 8 %, väčšina z nich pochádza z rodín európskych kolonizátorov a hovoria prevažne afrikánčinou. Miešanci tvoria necelú desatinu populácie a obyvateľov pôvodom z Ázie, najmä Indov sú približne 2%. Zvyšky starobylých afrických národov sa nachádzajú hlavne v južnej Afrike kde žijú v zložitých podmienkach poľnohospodárov.
Asi 68% obyvateľov sa hlási ku kresťanstvu. Afrikánci sú oddanými stúpencami Holandskej reformovanej cirkvi. Približne 28% čiernych Juhoafričanov vyznáva animizmus a tradičné domorodé náboženstvá. V menšine sú zastúpené tiež hinduizmus a islam.
Administratívne členenie.
Krajina sa člení na 9 provincií: Západné Kapsko, Severné Kapsko, Východné Kapsko, Slobodný štát, Gauteng, KwaZulu-Natal, Limpopo, Mpumalanga, Severozápadná provincia.
Ekonomika.
JAR je priemyselne vyspelou krajinou, ktorá vďačí za svoje bohatstvo najmä obrovským zásobám nerastných surovín, ale donedávna i vďaka neľudskému zachádzaniu a vykorisťovaniu pôvodného obyvateľstva. V krajine sa ťaží zlato, diamanty, platina, železná ruda, mangán, meď, atď. Priemysel (najmä hutnícky, strojársky, textilný, potravinársky) sa podieľa na celkovom HDP 31,2%, poľnohospodárstvo 3,6% a služby 65,21%. Menovou jednotkou je juhoafrický rand (ZAR).

</doc>
<doc id="4014" url="https://sk.wikipedia.org/wiki?curid=4014" title="Šalamúnove ostrovy (štát)">
Šalamúnove ostrovy (štát)

Šalamúnove ostrovy sú štát v Austrálii a Oceánii. Krajina sa nachádza východne od Papuy-Novej Guinei a skladá sa z asi 1 000 ostrovov tvoriacich rovnomenné súostrovie. Má rozlohu . Hlavným mestom je Honiara ležiaca na ostrove Guadalcanal. Na tomto ostrove sa počas 2. svetovej vojny odohrala rozhodujúca bitka medzi USA a Japonskom. Krajina je členom Spoločenstva národov. Žije tu asi 750 000 obyvateľov, väčšina z nich sú Melanézania

</doc>
<doc id="4015" url="https://sk.wikipedia.org/wiki?curid=4015" title="Sierra Leone">
Sierra Leone

Sierra Leone, dlhý tvar Sierraleonská republika je štát v západnej Afrike.
Poloha a charakteristika.
Sierra Leone je prímorský štát v západnej Afrike pri pobreží Atlantického oceána. Jeho nízke pobrežie prechádza širokou nížinou a ďalej do vnútrozemia v hornatine Loma Mountains (). Pozdĺž pobrežia sa tiahne nížinný pás močiarov a lagún a za ním je široká úrodná aluviálna nížina. Nachádza sa vo vlhkom tropickom podnebí s bohatými letnými zrážkami (až 4 000 milimetrov ročne), s vlhkými tropickými lesmi a savanami, na pobreží s mangrovovými porastmi. V hlavnom meste je priemerná teplota najteplejšieho mesiaca apríl 28 stupňov celzia. Sierra Leone je charakteristická hustou riečnou sieťou, medzi najväčšie rieky patria Seli, Sewa a Moa. Z množstva ostrovov je najväčší ostrov Sherbro.
Hospodárstvo.
Rozvojový poľnohospodársky štát s významným ťažobným priemyslom. Ťažia sa tu najmä diamanty, bauxit, zlato a ilmenit. Nachádzajú sa tu svetové zásoby rutilu, z ktorého sa získava titán. Zo ziskov z predaja diamantov sa financuje nákup zbraní, preto sa často označujú ako „krvavé diamanty“. V období rokov 20002003 platilo embargo na ich vývoz, vyhlásené Bezpečnostnou radou OSN. Veľký význam pre štát má tiež ťažba dreva. Pestuje sa tu ryža, maniok, batáty, palmové jadrá a olej. Zo živočíšnej výroby má najväčší význam rybolov, chov hovädzieho dobytka, oviec a hydiny. Priemysel je slabo rozvinutý, spracúva hlavne poľnohospodárske výrobky a drevo. 
Doprava.
Briti na území štátu postavili železnicu ešte v roku 1908, z ktorej sa ale zachovalo len torzo. V roku 1971 bola táto železnica odstavená. Cesty tvoria približne , mnohé cesty z nich sú však zničené po občianskej vojne a opravujú sa. Časť dopravy sa realizuje po vodnej ceste. Prístav vo Freetowne sa považuje za jeden z najväčších v západnej Afrike. Medzinárodným letiskom je letisko Lungi, vzdialené cca 2 hodiny autom od Freetownu. V Sierra Leone sa jazdí vpravo.
Ekonomika.
Ekonomika Sierra Leone trpí dlhodobými vnútornými politickými konfliktami, ktoré brania pozitívnym zmenám. Väčšinu strategických podnikov kontrolujú európski a ázijskí investori alebo menší podnikatelia. Medzi hlavné zdroje príjmov krajiny patria tropické lesy s vyhľadávanými druhmi tvrdého dreva, tiež nerastné suroviny a rybolov.
Pôvod mena.
Zem dostala v roku 1460 portugalské meno Serra do Leão podľa tvaru pobrežných hôr pripomínajúcich levie zuby. Po roku 1500 sa na mapách objavila španielska obnova názvu Sierra Leona.
História.
Prvými obyvateľmi boli pravdepodobne Bulomovia. V 14. a 15. storočí migrovali do Sierry Leone kmene Mende a Temne. Pred príchodom Európanov existovala na tomto území celá rada drobných kráľovstiev. Pobrežné oblasti objavili Portugalci pod vedením Alvara Fernandeza v roku 1447, ale podrobnejšie bolo toto územie preskúmané až v roku 1467 Pedrom da Cintra. V roku 1495 Portugalci zriadili pevnosť na mieste dnešného hlavného mesta. Brehy však stále navštevovali námorní lupiči a otrokári.
V roku 1787 založili britskí filantropi a abolicionisti (ako Granville Sharp, Thomas Peters, bratia Thomas a John Clarkson) mesto Freetown ako domov pre oslobodených otrokov, ktorí tam boli dopravení z Anglicka, Nového Škótska a Jamajky. Roku 1808 sa Freetown stal britskou kolóniou a okolité oblasti boli v roku 1868 prehlásené britským protektorátom. Od 40. rokov 20. storočia, kedy sa rozširovalo silné protibritské národné osloboditeľské hnutie, Sierra Leone vyhlásila nezávislosť v rámci Commonwealthu (27. apríl 1961).
V roku 1967 vojenský prevrat vedený Charlesom Blakeom predal kontrolu v zemi vojenským zriadencom. V apríli o rok neskôr bola civilná vláda obnovená a 22. apríla 1971 bola vyhlásená republika s prvým prezidentom Siakom Stevensom. V roku 1978 bola prijatá nová ústava a bol zavedený systém vlády jednej strany.
Vývoj od 80. rokov 20. storočia.
Na počiatku roku 1991 sa gerilové skupiny v Libérii spojili so sierraleonskými disidentmi a obsadili niekoľko miest blízko libérijskej hranice. Vláda bola nútená prijať novú ústavu 1. októbra 1991), ktorá zaviedla pluralitný systém.
V apríli 1992 skupina dôstojníkov urobila štátny prevrat a moci sa ujala nová vláda (NPRC). Na prelome rokov 1994 až 1995 vypuklo na juhovýchode a v severnej provincií Kambia protivládne povstanie vedené Revolučným zjednoteným frontom (RUF). V apríli 1995 predseda NPRC Valentino Strasser sľúbil zrušenie zákazu politických strán.
Vojenským prevratom v roku 1996 sa k moci dostal predseda Rady štátnych tajomníkov Julius Maada Bio, ktorý sa dostal zároveň na čelo NPRC. Už 26.27. februára 1996 sa konali pluralitné prezidentské a parlamentné voľby, ktoré boli prvé po devätnástich rokoch jednej vlády a vojenských vlád. Najviac hlasov získala Ľudová strana Sierra Leone (SLPP), ktorá bola vládnucou stranou v rokoch 19611967. Táto strana získala najväčšiu podporu aj v nasledujúcich prezidentských voľbách. Novým prezidentom sa stal jej kandidát Ahmad Tejan Kabbah. 30. novembra 1996 bola v Abidjane podpísaná mierová zmluva medzi prezidentom Kabbahom a vodcom povstaleckého sierraleonského Revolučného zjednoteného frontu (RUF) Fodayom Sankohom.
25. mája 1997 nastal vojenský prevrat, civilná vláda bola nahradená vojenskými predstaviteľmi a najvyšším orgánom sa stala Revolučná rada ozbrojených síl (AFRC). Novým šéfom sierraleonského štátu sa stal Johny Paul Koroma. Na svojom prvom verejnom politickom prejave dva dni po prevrate oznámil, že až do nového nariadenia sa ruší ústava a zakazujú sa politické strany. 17. júna 1997 sa Koroma stal prezidentom a prebral aj funkciu predsedu vlády a ministra obrany.
S pomocou nigérijských vojenských jednotiek bola táto vláda v roku 1998 zvrhnutá, ale ústavu sa nepodarilo obnoviť. Nakoniec sa do prezidentského kresla vrátil zvrhnutý prezident Ahmad Tejan Kabbah.
Úsilie o mierové riešenie konfliktu pomocou medzinárodných síl pokračoval na prelome 20. a 21. storočia. Nové prímerie medzi povstalcami z RUF a vládnymi jednotkami nastalo v roku 2001. Nasledovalo postupné odzbrojovanie povstalcov, ktoré bolo dokončené v roku 2004.
Politika.
Sierra Leone je prezidentskou republikou. Súčasným prezidentom je Julius Maada Bio.
Administratívne rozdelenie.
Štát sa delí na tri provincie – Eastern Province, Northern Province a Southern Province a jedno územie Western Area. Tieto provincie sú rozdelené na 12 dištriktov – Bombali District, Koinadugu District, Tonkolili District, Port Loko District, Kambia District, Kenema District, Kono District, Kailahun District, Bo District, Bonthe District, Moyamba District a Pujehun District a Western Area na 2 dištrikty – Western Area Urban District a Western Area Rural District.
Cestovný ruch.
Pre vycestovanie do Sierra Leone je potrebný platný cestovný pas (minimálne 6 mesiacov), platné vízum a medzinárodný očkovací preukaz s vyznačenou platnou vakcináciou proti žltej zimnici a cholere. Vízum sa zvyčajne udeľuje s platnosťou na 30 dní. Po prílete do krajiny je potrebné vyplniť jednoduchú imigračnú kartu. Miestne reštaurácie ponúkajú hlavne jedlá z anglickej, francúzskej, americkej a libanonskej kuchyne. Medzi špeciality patrí homár, krevety a pestrý výber tropického ovocia a zeleniny. V Sierra Leone je zakázaný vývoz diamantov. SR nemá v Sierra Leone diplomatický ani iný zastupiteľský úrad. Príslušným je Veľvyslanectvo SR v Abuji, Nigéria.

</doc>
<doc id="4016" url="https://sk.wikipedia.org/wiki?curid=4016" title="Seychely">
Seychely

Seychely (výslovnosť: „Sejšely“, dlhý tvar: Seychelská republika) je ostrovná republika v západnej časti Indického oceána, v blízkom susedstve Madagaskaru a východného pobrežia Afriky. Zaberá rozlohu približne (súš). Celkovo tvoria Seychely 115 ostrovov, z toho 45 sú Vnútorné ostrovy, ktoré sú najstaršími stredooceánskymi žulovými ostrovmi na Zemi. Zaberajú 54 % celkovej rozlohy Seychel, ale žije na nich 99 % populácie. Zvyšné ostrovy sú zväčša nízko položené koralové atoly a útesy (tzv. Vonkajšie ostrovy), ktoré sa delia ešte do 5 skupín.
Hlavným mestom Seychel je Victoria na ostrove Mahé. Ostrovy sú známe najmä ako luxusná dovolenková destinácia.
Dejiny.
Hoci ostrovy boli známe už v stredoveku arabským kupcom a na začiatku 16. storočia tu ako prví Európania pristáli Portugalci, zostávali dlho bez trvalého osídlenia. Až v polovici 18. storočia tu Francúzsko zriadilo kolóniu, nazvanú podľa vtedajšieho ministra financií Jeana Moreaua de Sechelles. Obsadené ostrovy zostali vo francúzskych rukách až do porážky Napoleona v roku 1815 v bitke pri Waterloo. 
Po vydaní parížskej zmluvy sa Seychely dostali pod vplyv Veľkej Británie. V roku 1825 bola populácia Seychel už 7 000 obyvateľov. Hlavným mestom sa stalo mesto Victoria. 
Seychely dosiahli nezávislosť v roku 1976 a stali sa republikou v rámci Commonwealthu. Dostali sa pod vládu jednej strany na čele s prezidentom Francé Alberta René v roku 1977. Ten 4. decembra 1991 oznámil návrat k pluralitnému systému. V roku 1993 boli prvé pluralitné parlamentné a prezidentské voľby, v ktorých bol zvolený. Neskôr aj v roku 1998 a 2003. V roku 2004 odstúpil a prezidentom sa stal James Alix Michel. Od 26. októbra 2020 je prezidentom Wavel Ramkalawan.
Politika.
Seychelská republika má multistranícky politický systém s výkonnou mocou prezidenta ako hlavy štátu a vlády. Prezident stojí na čele kabinetu 13 ministrov, ktorý zahŕňa aj podpredsedu.
V apríli 2004 James Alix Michel nahradil prezidenta France Alberta René, ktorý zastával túto funkciu od roku 1977.
Medzi vládnuce politické strany patrí strana Parti Lepep, Ľudová strana na čele s prezidentom Michelom. Ďalšou stranou je Populárne demokratické hnutie (PDH) na čele s Davidom Pierre. 
Seychelská republika je členom Organizácie Spojených národov, Africkej únie, spoločenstva a La Francophonie. Má veľvyslanectvo v Paríži, New Yorku, Bruseli, Naí Dillí, Pekingu, Pretórii a Londýne, rovnako ako mnoho honorárnych konzulátov po celom svete.
Klíma.
Klíma Seychel je pomerne vyrovnaná, bez extrémnych výkyvov. Teplota zriedka klesá pod 24 °C a stúpa nad 32 °C. Seychely patria k celoročným destináciám aj preto, lebo aj tie najvzdialenejšie južné ostrovy ležia mimo cyklónových pásiem.
Chladnejšia klíma je od novembra do marca, kedy zvyknú fúkať severozápadné vetry. More je v tomto období pokojné, počasie teplé a vlhké s priemernou rýchlosťou vetra 15 – /hod.
Najviac ročných zrážok spadne v období mesiacov decemberfebruár a od mája do októbra býva najsuchšie obdobie.
Populácia.
Dnešná populácia Seychel (približne 90 tis. obyvateľov) vychádza z multietnických koreňov. Pôvod obyvateľov zahŕňa oslobodených otrokov, európskych osadníkov, politických vyhnancov, dobrodruhov, obchodníkov arabského a perzského pôvodu ako aj Číňanov alebo Indov.
Prakticky každý národ na Zemi je v tejto kultúre zastúpený a prispieva svojim zvláštnym vplyvom na dnešnú živú a zároveň pokojnú spoločnosť.
Jazyk.
Oficiálnymi jazykmi sú tri jazyky; kreolský, anglický a francúzsky jazyk. Mnoho ľudí na Seychelách rozpráva plynule aj po taliansky, či nemecky.
Náboženstvá.
Rímsky katolicizmus zostáva dominantným náboženstvom Seychel, ale sú tu aj anglikánske a protestantské kostoly a miesta uctievania iných denominácií. Vedľa seba žijú v harmónii kresťanská, moslimská, hinduistická a bahaistická komunita so sídlami na ostrovoch Mahé, Praslin a La Digue.
Kultúra a umenie.
Kozmopolitné Seychely sú farebnou zmesou rôznych rás, kultúr a náboženstiev. Počas histórie tejto krajiny tu prichádzali ľudia z Európy, Afriky a Ázie. Spolu s nimi prišli aj odlišné kultúry, zvyky a tradície a prispeli k spôsobu života dnešných Seychel. 
Vplyvy rôznorodosti kultúr možno pozorovať v umení, architektúre, hudbe, tanci a tradične sa odlišuje aj kuchyňa. 
Architektonický návrh niektorých veľkých starých domov s ich strmými strechami reprezentuje štýl prispôsobený pre pohodlné bývanie v trópoch, ktorý ešte zobrazuje vplyv francúzskych a britských kolónií. Moderná architektúra sa snaží asimilovať tradičné štýly s praktickými funkciami. 
Tvorba miestnych umelcov vykazuje vplyv rôznych štýlov, ktorá odráža multietnické pozadie ostrovov. Kreolská hudba a tanec majú svoje korene v africkej a európskej kultúre s rytmami, tradične sprevádzané jednoduchými bubnami a sláčikovými nástrojmi.
Seychelskú umeleckú scénu tvorí rôznorodé spektrum maliarov, sochárov, spisovateľov, básnikov, remeselníkov, tanečníkov či hudobníkov.
Diela umelcov aj remeselníkov používajú ako prírodné materiály ako škrupiny kokosového orecha, šupky, vlákna, bambus, mušle a koraly, tak aj ušľachtilé materiály ako zlato, striebro, keramiku, kovy a pod.
Hudba a tanec hrajú významnú úlohu v kultúre Seychel a vo všetkých typoch miestnych slávností. Typickým tancom je tanec Sega. Populárnym tancom je aj Moutya, je to typický otrocký tanec, ktorým vyjadrovali otroci svoju nespokojnosť.
Existuje niekoľko speváckych zborov, ktoré spievajú tradičné piesne a podporujú zborovú hudbu s repertoárom, ktorý zahŕňa posvätné témy ako napríklad evanjelium a venujú sa aj ľudovej hudbe.
Architektúra.
Seychelská architektúra je rôznorodá vo svojom štýle a praktická svojím dizajnom. Jasne to ukazuje vplyv koloniálnej minulosti a spája ich s praktickými prvkami, ako sú strmé strechy, široké verandy.
Pôvodne bolo mnoho domov zastrešených šindľovou strechou z kokosového dreva, ale z praktických dôvodov je tento druh strešnej krytiny na ústupe.
Mnoho ľudí v krajine preferuje menšie domy. Drevené obklady sa čím ďalej tým menej používajú a dáva sa prednosť betónu.
Kuchyňa.
Kreolská kuchyňa ponúka jemnosti a nuansy typické pre francúzsku kuchyňu, ponúka aj exotické indické jedlá a pikantné chute Orientu. Grilované ryby alebo chobotnice podliate omáčkou s drveným čili, ďumbierom a cesnakom sú miestne obľúbené jedlá ako aj rôzne lahodné karí pripravené s kokosovým mliekom. Takisto sa s obľubou používa miestne ovocie ako papája či granátové jablko. Pokrmy z darov mora (seafood) má nezastupiteľné miesto v miestnej kuchyni. Za národnú plodinu sa považuje ryža.
Hospodárstvo.
Na africké pomery sú Seychely ekonomicky blahobytnou krajinou. Najdôležitejším zdrojom príjmov je cestovný ruch. Ročne strávi na Seychelách približne 150 000 turistov. Ďalším významným hospodárskym odvetvím je lov a spracovanie rýb. Veľká časť potravín sa však do krajiny dováža, naopak dôležitou vývoznou surovinou sú kokosové orechy, kokosové vlákna, škorica a vanilka.
Flóra a fauna.
Seychely sú živé múzeum prírodnej histórie a rezervácia pre niektoré z najvzácnejších druhov flóry a fauny na Zemi. Takmer 50% rozlohy krajiny tvoria národné parky a rezervácie. Seychely majú prepracovanú politiku ochrany prírody, ktorá vyústila v závideniahodný stupeň ochrany životného prostredia a rôznych ekosystémov, ktoré podporuje.
Koralové útesy v oblasti Seychel boli v roku 1998 vážne postihnuté tzv. vybielením koralov, čo je spôsobené stratou intracelulárnych endosymbiotických väzieb s riasami. Koraly, ktoré tvoria štruktúru ekosystémov veľkých útesov v tropických moriach sú závislé na úzkej symbióze s riasami (zooxanthellae), ktoré žijú v ich tkanivách. Tieto jednobunkové prvoky dávajú koralom ich sfarbenie, špecifické pre konkrétny druh riasy a koralu. V strese, napríklad pri prudšom teplotnom výkyve, narušení rovnováhy chemikáliami, toxínmi, zmenou kyslosti či v dôsledku iných vplyvov koraly vylúčia riasy, čo vedie k svetlejšiemu alebo úplne bielemu vzhľadu.
Jedine tu rastú vzácne palmy endemické "Coco-de-mer" () s najväčšími semenami na svete, ktorých hmotnosť (celý plod) sa pohybuje medzi , či kriticky ohrozený medúzový strom (, ) alebo láčkovka mäsožravá "Nepenthes pervillei".
Zo vzácnych druhov zvieracej ríše tu nájdeme obrovské korytnačky, nie nepodobné korytnačke slonej z Galapág, Seychelského čierneho papagája () či Seychelského slávika ().
Ostrovy.
Seychely sa skladajú zo 115 ostrovov, ktoré sa delia do dvoch skupín: Vonkajšie a Vnútorné ostrovy.
Vysoké, žulové Vnútorné ostrovy ležia hlavne v náhornej plošine Seychel, približne 4° južne od rovníka a s dĺžkou približne , vzdialené od východného pobrežia Afriky, zatiaľ čo nízko položené koralové atoly, útesy a ostrovy Vonkajších ostrovov ležia predovšetkým mimo plošiny približne 10° na juh od rovníka. Tieto Vonkajšie ostrovy sú rozdelené do piatich skupín: Amirantes, Southern Coral, Alphonse, Farquhar a Aldabra. 

</doc>
<doc id="4017" url="https://sk.wikipedia.org/wiki?curid=4017" title="Srbsko a Čierna Hora">
Srbsko a Čierna Hora

Srbsko a Čierna Hora bol názov zväzu (spoločenstva, voľnej federácie) republík Srbska a Čiernej Hory. Tieto republiky do 3. februára 2003 tvorili bývalú (zvyšnú) Juhosláviu. Štát sa nachádzal na Balkánskom polostrove. 21. mája 2006 sa v Čiernej Hore uskutočnilo referendum, v ktorom sa 55,4 % zúčastnených voličov vyslovilo za samostatnosť. Únia zanikla po vyhlásení nezávislosti Čiernou Horou 3. júna 2006 a prevzatím nástupníctva a medzinárodno-právnej subjektivity Srbskou republikou 5. júna 2006.
Názov.
Názov Srbsko a Čierna Hora je v jednotnom čísle, preto sa pre zväz používa formulácia “Srbsko a Čierna Hora je...”, a keď sa hovorí o dvoch republikách, formulácia “Srbsko a Čierna Hora sú...”. Úplný názov zväzu je Štátne spoločenstvo Srbska a Čiernej Hory, resp. Štátny zväz Srbska a Čiernej Hory (srbsky "Državna Zajednica Srbija i Crna Gora").
Politika.
Až do pádu ZSSR sa v Juhoslávii udržal komunistický systém z roku 1945. V roku 1991 sa väčšina republík odtrhla a vyhlásila samostatnosť. Len Srbsko s Čiernou Horou udržalo pôvodnú štátnu organizáciu a ponechalo si názov Juhoslávia. S prijatím novej ústavy sa v roku 2003 Juhoslovanská zväzová republika zmenila na štát s názvom Srbsko a Čierna Hora.
Krajiny mali spoločný parlament, tzv. „скупштина“, so 126 poslancami a niektoré ďalšie spoločné inštitúcie, ako spoločného prezidenta a ministerskú radu, ktorá zahŕňala päť ministerstiev (obrany, zahraničia, zahraničných ekonomických vzťahov, vnútro-ekonomickej harmonizácie, občianskych a menšinových práv). Spoločný parlament rokoval v Belehrade a ústavný súd sídlil v Podgorici. Obidva štáty mali vlastnú hospodársku politiku, a rovnako aj vlastnú menu. Medzi oboma krajinami existovala colná kontrola.
Dejiny.
"Hlavné články: Dejiny Srbska a Čiernej Hory, Dejiny Juhoslávie, Čiernohorská republika (1992 – 2006)"
Územie dnešného Srbska a Čiernej Hory bolo v 6. – 7. storočí osídľované slovanskými kmeňmi. V 9. storočí tu vznikli prvé štátne útvary, závislé najprv od bulharskej ríše, neskôr od Byzancie. Najvýznamnejšie z nich boli Raška (v juhozápadnom Srbsku) a Zeta (na území dnešnej Čiernej Hory), ktoré sa stali centrom zjednocovacieho procesu srbských kmeňov, vrcholiaceho v 12. storočí vytvorením jednotného srbského štátu – od r. 1217 kráľovstva pod vládou dynastie Nemanjićou. Najväčšieho rozsahu, politického aj hospodárskeho dosiahlo stredoveké srbské kráľovstvo za vlády Štefana Dušana. V 2. polovici 14. storočia sa však postupne rozpadalo na jednotlivé feudálne dŕžavy. V roku 1389 bolo spojené srbsko-bosnianske vojsko porazené Turkami v bitke na Kosovom poli. Srbsko sa v roku 1459 stalo súčasťou Osmanskej ríše.
Boj srbského národa proti tureckému útlaku vyvrcholil začiatkom 19. storočia povstaním Karadjordjeho a Miloša Obrenovića (1815). Osmanská ríša bola potom nútená uznať faktickú samosprávu Srbska, ktoré bolo v rokoch 1830 – 31 oficiálne prehlásené za autonómne kniežatstvo v rámci Osmanskej ríše. Po víťazstve Ruska v rusko-tureckej vojne (1877-78) sa stalo plne suverénnym kniežatstvom, od roku 1882 kráľovstvom.
Počas balkánskych vojen (1912-13) Srbsko značne rozšírilo svoje územie a získalo významnú politickú prestíž medzi juhoslovanskými národmi. Pod zámienkou sarajevského atentátu vypovedalo Rakúsko-Uhorsko vojnu Srbsku, čím sa začala prvá svetová vojna.
Po skončení vojny (1918) sa stalo jednou zo zväzových republík federatívnej Juhoslávie (zloženej z Chorvátska, Slovinska, Bosny a Hercegoviny, Srbska, Macedónska a Čiernej Hory). V roku 1945 vznikla Juhoslovanská federatívna ľudová republika, v roku 1963 Juhoslovanská socialistická federatívna republika (SFRJ).
V roku 1991 sa Chorvátsko, (Severné) Macedónsko, Slovinsko a v roku 1992 aj Bosna a Hercegovina osamostatnili od Juhoslávie, čím stratila mnoho zdrojov príjmov (v nepochybnom rade aj cestovný ruch) a nenávisť prerástla do krvavej občianskej vojny. V roku 1995 bol vyhlásený mier medzi Chorvátskom, Bosnou a Hercegovinou a Juhosláviou (i keď tichá nenávisť trvá naďalej). 4. februára 2003 sa Juhoslávia (resp. zvyšok z Juhoslávie) premenoval na Srbsko a Čierna Hora. 3. júna 2006 čiernohorský parlament vyhlásil nezávislosť Čiernej Hory, štát Srbsko a Čierna Hora formálne ešte existoval do 5. júna, kedy Srbsko po ňom prevzalo nástupníctvo.
Politické rozdelenie.
Dve republiky a dve autonómne oblasti (kraje – „pokrajiny“):

</doc>
<doc id="4018" url="https://sk.wikipedia.org/wiki?curid=4018" title="Škótsko">
Škótsko

Škótsko (, v škótskej gaelčine "Alba") je jedna zo štyroch krajín, ktoré tvoria Spojené kráľovstvo Veľkej Británie a Severného Írska. Rozkladá sa v severnej časti ostrova Veľká Británia a na vyše 790 okolitých ostrovoch (okrem iného sem patria súostrovia Shetlandy, Orkneje a Hebridy). Škótsko na východe ohraničuje Severné more, na severe a západe Atlantický oceán a na juhozápade Severný prieliv a Írske more.
Škótsko má vyše 5 miliónov obyvateľov. Úradným jazykom je angličtina a škótska gaelčina (ktorou hovorí asi 1 % Škótov, hlavne v severozápadnej časti) a škótčina (germánsky jazyk, hovorí ňou asi 1,5 miliónov Škótov). Škótsko má svoju samostatnú vlajku, modrú s bielym uhlopriečnym krížom svätého Ondreja, a znak – červeného leva na zlatom podklade s dvojitým červeným ľaliovým lemom.
Hlavným a druhým najväčším mestom Škótska je Edinburgh, ktorý je zároveň jedným z najvýznamnejších európskych finančných centier. Najväčšie mesto Škótska je Glasgow, ležiace v srdci aglomerácie "Greater Glasgow", kde je sústredených približne 40 % škótskeho obyvateľstva. K škótskemu územiu patrí aj veľká časť severného Atlantiku a Severného mora, kde sa nachádzajú rozsiahle ropné ložiská.
Škótske kráľovstvo bolo nezávislým štátom až do 1. mája 1707, kedy napriek protestom po celej krajine podpísalo Zákon o únii a vytvorilo tak politickú úniu s Anglickým kráľovstvom – kráľovstvo Veľkej Británie. Škótsko má naďalej samostatný právny systém, nezávislý od Anglicka, Walesu a Severného Írska a stále disponuje samostatnými súdnymi právomocami vo verejnom i súkromnom medzinárodnom práve. Táto nezávislosť škótskeho práva, spoločne so samostatným vzdelávacím systémom a škótskou cirkvou, sú faktormi, ktoré už od čias zjednotenia pomáhajú prežiť škótskej kultúre a národnej identite. Škótsko však už nie je samostatným štátom a nie je preto priamym členom Organizácie spojených národov a nebolo ani Európskej únie.
Obyvateľstvo.
Počet obyvateľov je 5 168 500 (podľa odhadu z roku 2008). Najviac obyvateľov býva v mestách. Hlavným mestom je Edinburgh, najväčším je Glasgow.  Ostatné väčšie mestá sú Aberdeen, Dundee, Inverness a Stirling. Okrem toho, žije vo svete viac ako 10 miliónov Škótov a ich potomkov, ktorí sa hlásia k svojmu pôvodu. Najviac ich je v Kanade, Austrálii a USA. V podstate každý človek, ktorého priezvisko sa začína typickým „Mac“ alebo „Mc“ má svoj pôvod v Škótsku.
Náboženstvo.
Dominantné postavenie vo vierovyznaní má Škótska presbyteriánska cirkev (Church of Scotland), ktorú založil kalvínsky teológ a refomátor John Knox a ktorá plní aj funkciu národnej cirkvi. Narozdiel od anglikánskej cirkvi v Anglicku, Škótska presbyteriánska cirkev nie je v Škótsku formálne štátna. Druhou najväčšou cirkvou je rímskokatolícka cirkev a treťou najväčou cirkvou je miestna anglikánska cirkev ktorá sa nazýva Škótska episkopálna cirkev. Kedysi bolo Škótsko katolícke (hlavne v Highlands), ale postupne sa presadila Škótska presbyteriánska cirkev. Posledná katolícka kráľovná Mária bola popravená v 16. storočí. Taktiež tu žijú iní kresťania, židia, moslimovia, budhisti, hindiusti, ateisti a iní.
Politický systém.
Škótsky politický systém sa skladá zo štyroch častí. Nový škótsky parlament bol zvolený v roku 1999, kedy sa po takmer 300 rokoch vyčlenil spod právomocí parlamentu Spojeného kráľovstva v Londýne. Parlamentu v Londýne boli ponechané právomoci len v oblasti obrany, zahraničných vzťahov a daní. Škótsky parlament so sídlom v Edinburghu je zodpovedný za väčšinu aspektov života v Škótsku. Je podporovaný škótskou vládou, na čele ktorej je prvý minister nominovaný parlamentom. Premiér menuje ostatných ministrov vlády. Vysokí štátni úradníci sú zodpovední vláde a vláda je zodpovedná parlamentu. Štátny sekretár pre Škótsko ostal súčasťou kabinetu Spojeného kráľovstva a je podporovaný Úradom Škótska so sídlom v Glasgowe a pobočkami v Edinburghu a v Londýne. Vláda je zodpovedná za otázky týkajúce sa zdravotníctva, vzdelávania, spravodlivosti, vidieka a dopravy. Exekutíva bola zvolená v roku 1999 po prvých všeobecných voľbách do škótskeho parlamentu – je to koalícia medzi Škótskou labouristickou stranou a Stranou škótskych liberálnych demokratov.
Škótsko má vlastný právny systém, súdnictvo a vzdelávanie na všetkých stupňoch, ktoré sa odlišuje od vzdelávania v Anglicku a Walese. Má aj vlastný bankový systém a bankovky, a to tri druhy. Edinburgh je druhé najväčšie finančné centrum Veľkej Británie a jedno z najväčších vo svete.
Miestna správa je rozdelená na 29 unitárnych zložiek a tri ostrovné. Miestna správa bola zreorganizovaná v roku 1995 a nahradila dvojstupňový systém platiaci od poslednej reformy v roku 1974. Pred rokom 1974 bolo Škótsko rozdelené na grófstva („counties“) a väčšie mestá boli riadené mestskými korporáciami. Staré rozdelenie na kniežatstvá sa používa aj v súčasnosti ako základ systému evidencie nehnuteľností v Škótsku. Inštitúcie miestnej správy sú riadené zastupiteľstvom, ktorého členovia sú volení každé štyri roky v riadnych voľbách.
Dejiny.
Central Lowlands predstavuje najsevernejší bod dosiahnutý počas rímskych nájazdov vo Veľkej Británii po roku 79. Pozostatky obranného Antoninovho valu, ktorý Rimania vybudovali medzi riekami Forth a Clyde, je možné vidieť aj v súčasnosti.
Krajina na severe (známa v Ríme ako Kaledónia) bola okupovaná bojovými kmeňmi Piktov. 
V 5. storočí prišli z Írska Škóti a usadili sa na západe Škótska. Čiastočne pokresťančení misionárom Sv. Kolumbánom a jeho následníkmi preorientovali Piktov a iné kmene na kresťanskú vieru. Svätý Kolumbán je pochovaný na posvätnom ostrove Iona na juhozápadnom pobreží Škótska.
Po storočiach vojen s Piktami bol v roku 843 za kráľa Škótov a Piktov zvolený Kenneth MacAlpin.
Vláda Malcolma III. (1058 – 1093) bola obdobím veľkej sociálnej, politickej a náboženskej revolúcie. Malcolm prežil veľa času v Anglicku a spolu s kráľovnou Margarétou podporovali zavádzanie anglických zvykov, jazyka, civilizácie a usadlíkov. Normanské kmene zase prinášali francúzsku kultúru.
Škótsko bolo bohatou krajinou až do začiatku 14. storočia, kedy anglický kráľ Eduard I. podnietil začlenenie Škótska pod anglickú korunu. Porážka Eduarda II. pri Bannockburne v roku 1314 bola veľkým víťazstvom škótskeho nacionalizmu odzrkadľovaného v mnohých piesňach. Túžba ochraňovať nezávislosť bola zhrnutá v žiadosti pápežovi, známej ako “Declaration of Arbroath” (Arbroathská deklarácia). Dlhé, krvavé a deštrukčné vojny počas nasledujúcich 300 rokov zaistili síce Škótsku slobodu, ale zároveň aj chudobu.
John Knox, edinburghský farár, zohrával dôležitú úlohu počas reformácie v Škótsku. Bola prijatá presbyteriánska tradícia nezasahovania cirkvi do štátnych záležitostí.
Škótsko a Anglicko boli spojené prostredníctvom Jakuba VI., ktorý nastúpil na anglický trón v roku 1603 po smrti kráľovnej Alžbety.
Nasledujúci anglickí monarchovia neboli Škótsku naklonení tak ako Jakub I. Kráľ Jakub II. bol porazený v bitke na Boyne v roku 1690. Po formálnych Zákonoch o únii (Act of Union) z roku 1707, keď sa Škótsky parlament dostal do rúk Anglicka, sa vystupňovala nevôľa najmä medzi Škótmi v Highlands. Jakobínske povstania v rokoch 1715 a 1745 sa neúspešne pokúšali odstrániť nárokovateľov na škótsky trón.
Bitka pri Cullodene (1746) sa zapísala do histórie ako posledná veľká bitka za nezávislosť Škótska spod nadvlády Anglicka a zároveň posledná veľká bitka na území Británie vôbec. Jednotlivé klany však neboli jednotné v podpore nezávislosti a veľa ziskuchtivých škótskych lordov bojovalo na strane Angličanov. Škótska 5 000 členná armáda pod velením princa Karola Eduarda Stewarta, pretendenta trónu, bola 16. apríla 1746 porazená 9 000 vojakmi britského kráľa Juraja II. Toto anglické víťazstvo bolo spojené s extrémnymi násilnosťami na Škótoch: začali „čistky” v Highlands, osady boli vypaľované, civilisti popravovaní, tisíce Škótov bolo deložovaných a začala ich masívna migrácia do všetkých kútov sveta. Boli prísne zakázané symboly škótskej „rebélie“, ako napr. nosiť kilt, hovoriť gaelsky a hrať na gajdách.
Geológia.
Z geologického hľadiska je oblasť Škótska najsevernejšou časťou Britských ostrovov a tvorí severozápadnú časť pasívneho okraja Európskeho šelfu. Výrazným znakom geológie krajiny sú zlomy SV-JZ smeru, ktoré prechádzajú od pobrežia k pobrežiu. Najjužnejšou geologickou jednotkou je vrchovina Southern Uplands, tvorená silne zvrásnenými a zlomovo deformovanými ordovicko-silúrskymi horninami. Na severe oddelená od Middland Valley zlomom Southern Uplands. Middland Valley predstavuje devónsko-karbónsky graben, ktorý sa ukláňa smerom na sever, kde je jeho výplň až do 7000 m hrubá. Severný okraj grabenu tvorí tzv. zlom Highland boundary. Oblasť severne od neho tvorí vrchovina Grampian Highlands s najvyšším vrcholom Ben Nevis. Oblasť budujú hlavne premenené a vyvreté horniny prekambrického a paleozoického veku. Od severnejšej oblasti Northern Uplands oddeľuje tento celok výrazný ľavostranný bočný posun - zlom Great Glen. Northern Uplands je budovaná najmä horninami superskupiny Moine. Sú to hlavne metasedimenty a premenené horniny vrchného proterozoika až spodného paleozoika. Na severe je táto jednotka nasunutá pozdĺž násunu Moine na archaické až spodnoproterozoické predpolie budované rulami skupiny Lewisian, ktoré sú relatívne menej deformované.
Nezávislosť Škótska.
Dňa 18. septembra 2014 prebehlo referendum ktoré rozhodlo o zotrvaní Škótska v Spojenom kráľovstve.

</doc>
<doc id="4019" url="https://sk.wikipedia.org/wiki?curid=4019" title="Svätý Tomáš a Princov ostrov">
Svätý Tomáš a Princov ostrov

Svätý Tomáš a Princov ostrov (portugalsky: "São Tomé e Príncipe") oficiálne Demokratická republika Svätého Tomáša a Princovho ostrova (portugalsky: "República Democrática de São Tomé e Príncipe"), je portugalsky hovoriaci ostrovný štát v Guinejskom zálive pri západnom rovníkovom pobreží strednej Afriky. 
Pozostáva z dvoch súostroví okolo dvoch hlavných ostrovov Svätého Tomáša a Princovho ostrova, vzdialených od seba približne 150 km a približne 250 a 225 km od severozápadného pobrežia Gabonu. S počtom obyvateľov 201 800 (oficiálny odhad z roku 2018) je po Seychelách druhým najmenším a druhým najmenej zaľudneným africkým suverénnym štátom. 
Ostrovy boli neobývané až do ich objavenia v roku 1470 portugalskými prieskumníkmi Joãom de Santarém a Pedrom Escobar. Postupne kolonizované a osídľované v priebehu 16. storočia slúžili oba ostrovy ako dôležité obchodné centrum atlantického obchodu s otrokmi. Bohatá vulkanická pôda a blízkosť rovníka spôsobili, že bol ideálnym miestom na pestovanie cukru, po ktorom neskôr nasledovali trhové plodiny ako káva a kakao; lukratívna plantážna ekonomika bola silne závislá od afrických otrokov. Cykly sociálnych nepokojov a ekonomickej nestability počas 19. a 20. storočia vyvrcholili v roku 1975 mierovou nezávislosťou. Odvtedy zostal jednou z najstabilnejších a najdemokratickejších krajín Afriky. Svätý Tomáš a Princov ostrov je rozvíjajúca sa ekonomika so stredným indexom ľudského rozvoja. 
Obyvatelia sú prevažne afrického a "mestiçského" pôvodu, pričom väčšina vyznáva katolicizmus. Dedičstvo portugalskej nadvlády je viditeľné aj v kultúre, zvykoch a hudbe krajiny, ktoré spájajú európske a africké vplyvy. Svätý Tomáš a Princov ostrov je zakladajúcim členským štátom Spoločenstva krajín s portugalským jazykom. 
Dejiny.
Geologická história.
Ostrovy, ktoré tvoria Svätý Tomáš a Princov ostrov, vznikli približne pred 30 miliónmi rokov v dôsledku sopečnej činnosti v hĺbke vody pozdĺž Kamerunskej línie. V priebehu času interakcie s morskou vodou a obdobiami erupcií vytvorili na ostrovoch širokú škálu rôznych vyvrelých a sopečných hornín so zložitými súbormi minerálov. 
Príchod Európanov.
Ostrovy Svätý Tomáš a Princov ostrov boli neobývané, dokým tam niekedy okolo roku 1470 neprišli Portugalci. Prvými Európanmi, ktorí vystúpili na breh, boli João de Santarém a Pêro Escobar. Portugalskí moreplavci preskúmali ostrovy a rozhodli sa, že by to boli dobré miesta pre základne na obchodovanie s pevninou. 
Dátumy príchodu Európanov sa niekedy uvádzajú na 21. december (Deň sv. Tomáša) 1471 pre Svätý Tomáš; a 17. januára (deň sv. Antona) 1472 pre Princov ostrov, hoci iné zdroje uvádzajú iné roky okolo toho obdobia. "Príncipe" [Princov ostrov] sa pôvodne nazýval "Santo Antão" ("Svätý Anton"), v roku 1502 sa zmenil na "Ilha do Príncipe" ("Princov ostrov") v odkaze na portugalského princa, ktorému sa platilo clo z cukrovej úrody na ostrove.
Prvú úspešné osídlenie na ostrove Svätý Tomáš založil v roku 1493 Álvaro Caminha, ktorý získal pôdu ako grant od koruny. Princov ostrov bol osídlený v roku 1500 podľa podobného usporiadania. Prilákanie osadníkov sa však ukázalo ako zložité a väčšina prvých obyvateľov boli „nežiaduce obyvateľstvo“ poslané z Portugalska, väčšinou sefardskí Židia. 2000 židovských detí vo veku osem rokov a menej bolo odvezených z Pyrenejského polostrova na prácu na cukrových plantážach. Títo osadníci časom našli vulkanickú pôdu regiónu vhodnú na poľnohospodárstvo, najmä pestovanie cukru. 
Portugalský Svätý Tomáš a Princov ostrov.
Od roku 1515 sa Svätý Tomáš a Princov ostrov stali ,skladmi" otrokov pre pobrežný obchod s otrokmi so sídlom v Elmine.
Pestovanie cukru bol proces náročný na prácu a Portugalci začali zotročovať veľké množstvo Afričanov z kontinentu. V počiatočných fázach mal majetok na ostrovoch malú hodnotu, farmárstvo bolo určené na miestnu spotrebu, zatiaľ čo hospodárstvo sa spoliehalo hlavne na tranzit otrokov, hoci už veľa potravín sa dovážalo. Keď v roku 1504 zomrel miestny vlastník pôdy Álvaro Borges, jeho vyčistená pôda a domestikované zvieratá sa predávali len za 13 000 réis, čo je približne cena troch otrokov. Podľa Valentima Fernandesa mal Svätý Tomáš okolo roku 1506 viac polí s cukrovou trstinou ako Madeira, „z ktorej už vyrábaju melasu“, avšak na ostrove chýbali zariadenia na priemyselnú výrobu cukru.
Hospodársky rozvoj v 16. storočí.
Svätý Tomáš by sa stal ekonomicky zaujímavým až po zavedení cukrovaru poháňaného vodou v roku 1515, čo čoskoro viedlo k masovému pestovaniu cukru. Cukrové plantáže boli organizované s otrockou prácou a do polovice 16. storočia portugalskí osadníci zmenili ostrovy na popredného vývozcu cukru v Afrike. 
Otroci na Svätom Tomášovi boli kúpení z Pobrežia otrokov v západnej Afrike, delty Nigeru, ostrova Fernando Po a neskôr z Konga a Angoly. V 16. storočí boli zotročení dovážaní a vyvážaní do Portugalska, Elminy, Kongského kráľovstva, Angoly a španielskej Ameriky. V roku 1510 údajne Portugalsko doviezlo 10 000 až 12 000 otrokov. V roku 1516 Svätý Tomáš prijal 4 072 otrokov za účelom reexportu. V rokoch 1519 až 1540 bol ostrov centrom obchodu s otrokmi medzi Elminou a deltou Nigeru. Počas začiatku až polovice 16. storočia Svätý Tomáš prerušovane obchodoval s otrokmi s Angolou a Kongským kráľovstvom. V roku 1525 začal Svätý Tomáš obchodovať s otrokmi do španielskej Ameriky, najmä do Karibiku a Brazílie. V rokoch 1532 až 1536 poslal Svätý Tomáš na Antily ročne v priemere 342 otrokov. Pred rokom 1580 ostrov predstavoval 75% brazílskeho dovozu, najmä otrokov. Obchod s otrokmi zostal základným kameňom hospodárstva Svätého Tomáša až do roku 1600.
Dynamika moci Svätého Tomáša v 16. storočí bola prekvapivo rôznorodá s účasťou slobodných mulatov a čiernych občanov na vládnutí. Dobrovoľní kolonisti sa Svätému Tomášovi vyhýbali pre jeho vysokú chorobnosť a nedostatok potravín, preto portugalská koruna deportovala odsúdencov na ostrov a podporovala medzirasové vzťahy, aby zabezpečila kolóniu. Po roku 1520 kráľovská listina umožňovala slobodným mulatom, ktorí vlastnili majetok, aby zastávali verejné funkcie. Nasledoval dekrét z roku 1546, ktorým sa ustanovila občianska rovnosť medzi týmito kvalifikovanými mulatmi a bielymi osadníkmi, čo umožnilo slobodným mulatom a čiernym občanom možnosti mobility smerom nahor a účasť na miestnej politike a podnikaní. Sociálne rozpory viedli k častým sporom v mestských radách kolónie a s guvernérom a biskupom s neustálou politickou nestabilitou.
Spočiatku bolo otroctvo na Svätom Tomášovi menej prísne. V polovici 16. storočia anonymný portugalský lodivod poznamenal, že otroci boli zamestnaní ako páry, vybudovali si vlastné ubytovanie a raz týždenne autonómne pracovali na pestovaní vlastných zásob potravín. Tento uvoľnenejší otrokársky systém však po zavedení plantáží dlho nevydržal. Otroci často utekali do nehostinných horských lesov vnútrozemia ostrova. V rokoch 1514 až 1527 päť percent otrokov dovezených na Svätý Tomáš utieklo, často hladovalo, hoci v rokoch 1531 – 1535 došlo k veľkému nedostatku potravín dokonca aj na plantážach. 
Geografia.
Dva ostrovy, ktoré tvoria územie, ktoré sa nazýva Svätý Tomáš a Princov ostrov, vznikli pred 30 miliónmi rokov počas obdobia oligocénu v dôsledku sopečnej činnosti pod hlbokou vodou pozdĺž Kamerunskej línie. Sopečné pôdy čadičov a fonolitov, datované do 3 miliónov rokov, sa od koloniálnych čias využívali na pestovanie plantáží. 
Ostrovy Svätý Tomáš a Princov ostrov, ktoré sa nachádzajú v rovníkovom Atlantiku a Guinejskom zálive asi 300 a 250 km od severozápadného pobrežia Gabonu, predstavujú druhú najmenšiu krajinu Afriky. Obe sú súčasťou sopečnej horskej Kamerunskej línie, ktorá zahŕňa aj ostrovy Annobón na juhozápade, Bioko na severovýchode (oba sú súčasťou Rovníkovej Guiney) a sopku Kamerun na pobreží Guinejského zálivu. Svätý Tomáš je 50 km dlhý a 30 km široký a je hornatejší ako Princov ostrov. Najvyšší vrchol dosahuje 2 024 m – Pico de São Tomé. Princov ostrov je približne 30 km dlhý a 6 km široký. Najvyšší vrchol dosahuje 948 m – Pico do Príncipe. Obidva ostrovy pretínajú rýchle prúdy smerujúce z hôr cez bujný les a ornú pôdu k moru. Rovník leží bezprostredne južne od ostrova Svätý Tomáš a prechádza cez ostrovček Ilhéu das Rolas.
Pico Cão Grande (Štít veľkého psa) je medzník sopečného vrchu na súradniciach 0°7′0″S 6°34′00″V na juhu Svätého Tomáša. Týči sa cez 300 m nad okolitým terénom a jeho vrchol dosahuje 663 m.n.m.
Podnebie.
Podnebie Svätého Tomáša a Princovho ostrova je v podstate podmienené jeho geografickou polohou, ktorá podlieha sezónnemu prekladu nízkych rovníkových tlakov, monzúnovým vetrom z juhu, teplému Guinejskému prúdu a reliéfu. 
Na úrovni mora je podnebie tropické – horúce a vlhké s priemernými ročnými teplotami okolo 26 °C a malými dennými výkyvmi. Teplota zriedka vystúpi nad 32 °C. Vo vyšších nadmorských výškach je priemerná ročná teplota 20 °C a noci sú vo všeobecnosti chladné. Ročné zrážky sa pohybujú od 7 000 mm v horských oblačných lesoch do 800 mm v severných nížinách. Obdobie dažďov je od októbra do mája.

</doc>
<doc id="4020" url="https://sk.wikipedia.org/wiki?curid=4020" title="Samoa (štát)">
Samoa (štát)

Samoa, dlhý tvar Samojský nezávislý štát a do roku 1997 známa ako Západná Samoa (samojsky: "Sāmoa i Sisifo"), je polynézsky ostrovný štát pozostávajúci z dvoch hlavných ostrovov (Savai'i a Upolu), dvoch menších obývaných ostrovov (Manono a Apolima) a niekoľkých menších neobývaných ostrovov vrátane ostrovov Aleipata (Nu'utele, Nu'ulua, Fanuatapu a Namua). Samoa sa nachádza 64 km západne od Americkej Samoy, 889 km severovýchodne od Tongy, 1 152 km severovýchodne od Fidži, 483 km východne od Wallis a Futuny, 1 151 km juhovýchodne od Tuvalu, 519 km južne od Tokelau, 4 190 km juhozápadne od Havaja a 610 km severozápadne od Niue. Hlavným a najväčším mestom je Apia. Lapitovia objavili a osídlili Samoanské ostrovy približne pred 3 500 rokmi. Vytvorili samojský jazyk a samojskú kultúrnu identitu.
Samoa je unitárna parlamentná demokracia s 11 administratívnymi jednotkami. Je suverénnym štátom a členom Spoločenstva národov. Západná Samoa bola prijatá do Organizácie Spojených národov 15. decembra 1976. Kvôli námorníckym schopnostiam Samojčanov európski objavitelia pred 20. storočím označovali celú skupinu ostrovov (ku ktorej patrí aj Americká Samoa) ako „Navigačné ostrovy“. Krajina bola v rokoch 1899 až 1915 kolóniou Nemeckého cisárstva, potom prešla pod spoločnú britskú a novozélandskú koloniálnu správu až do 1. januára 1962, keď sa stala nezávislou.
Dejiny.
Oblasť Samoy bola obývaná Polynézanmi už v 10. – 7. storočí pred Kr. V roku 1722 boli ostrovy objavené holandskými a francúzskymi moreplavcami. Podľa veľkého množstva plavcov na lodiach boli ostrovy nazvané francúzskym moreplavcom Bougainvillom Plavecké ostrovy (Îles des Navigateurs). Prví osadníci však boli Briti. V 19. storočí sa o Samou začali zaujímať USA a Nemecká ríša. Na berlínskej konferencii v roku 1899 si tieto štáty rozdelili Samou na sféry vplyvu. Ostrovy boli rozdelené 171. poludníkom. Západná časť pripadla Nemecku, východná USA. Na začiatku prvej svetovej vojny bola nemecká časť Samoy obsadená Novým Zélandom, ktorý ostrovy spravoval až do roku 1962 ako Mandátne územie Spoločnosti národov, neskôr poručenské územie.
Dňa 1. januára 1962 bola vyhlásená nezávislosť na základe referenda. Východná časť zostala naďalej pod správou USA ako Americká Samoa. V roku 1997 krajina zo svojho názvu odstránila označenie Západná. V roku 2007 zomrel posledný nevolený panovník Malietoa Tanumafili II. a Samoa sa preorientovala na formu republiky parlamentného typu. Dňa 29. septembra 2009 zasiahlo Samou silné zemetrasenie s magnitúdou 8,1. Pri následnej vlne tsunami zahynulo niekoľko desiatok ľudí.
Geografia.
Miestne územie tvoria dva hlavné sopečné ostrovy Upolu a Savai’i, lemované koralovými útesmi. Vnútrozemie je hornaté (najvyššie čnie sopka Mauga Silisili 1858 m n. m. na ostrove Sava'i). Ostrovy sú častým terčom ničivých tajfúnov. Inak na území štátu panuje tropické podnebie, teplé, vlhké, ovplyvnené juhovýchodnými pasátmi z Tichého oceánu. Priemerné teploty vzduchu sa pohybujú od 25 °C v júli do 27 °C v januári.
Politika.
Samoa je monarchiou s prechodom k parlamentnej republike. Oficiálnymi hlavami štátu sú dvaja náčelníci, ktorí sú volení na funkčné obdobie piatich rokov. Administratívne sa skladá z 11 politických okresov a zo 41 volebných obvodov.
Paralelne k volebným obvodom existujú (dnes už len tradičné) podokresy (angl. "sub-districts").
Ekonomika.
Samoa je rozvojový štát. V poľnohospodárstve pracujú dve tretiny obyvateľstva a vyprodukujú 90 % exportu. Z plodín sa zbierajú kokosové orechy, kopra, kokosový olej, taro, banány, papája, ananásy, mango a kakao. Chovajú sa ošípané, hovädzí dobytok a hydina. Významná je i ťažba dreva. Časť obyvateľov sa venuje rybolovu. Do krajiny ročne zavíta približne 88 tisíc turistov a cestovný ruch pre Samou predstavuje 25 % HDP. Hrubý domáci produkt v prepočte na osobu činí 5 962 $ (k roku 2018).
Význam má cestná, námorná a letecká doprava. V krajine sú tri letiská s pevnou a jednou s nespevnenou vzletovou a pristávacou dráhou. Medzinárodné letisko sa nachádza 30 km od hlavného mesta. Na oboch hlavných ostrovoch je približne 790 km spevnených a 332 nespevnených ciest. V hlavnom meste Apia sa nachádza prístav.
Obyvateľstvo.
Obyvateľstvo tvoria prevažne pôvodní obyvatelia z ostrova Samoa (92,6%), miešanci Európanov a Polynézanov (7%), Európania (0,4%). Takmer všetci obyvatelia sa hlásia ku kresťanstvu. Hlavné náboženské skupiny sú kongregacionalistické (34,8% obyvateľov), rímski katolíci (19,6%), metodisti (15%), mormóni (12,7%), Apoštolská cirkev (6,6%), adventisti siedmeho dňa (3,5%) a Bahá'í (stav podľa sčítania ľudu v roku 2001). Samojci patria ku kultúrne najvyspelejším národom Polynézie.
Na ostrovoch sa používa samojčina a angličtina. Gramotnosť dosahuje 99,7 %. Pôrodnosť 2,94 detí na jednu ženu. Ľudia sa tu dožívajú 71 rokov. Priemerný vek je 25,2 rokov.
Kultúra.
Súostrovie Samoa je domovom pravdepodobne najstaršej polynézskej kultúry. Predkoloniálny spoločenský systém bol zložitou spleťou rodinných a spoločenských zväzkov. Napríklad hlava rodiny sa stávala členom dedinskej rady, ktorá vysielala zástupcu do rady širšieho územia. Mnohé z týchto tradičných štruktúr sa na Samoe udržali dodnes. Súčasný spôsob života sa prispôsobuje potrebám ochrany miestnej vyspelej kultúry.
1. 

</doc>
<doc id="4021" url="https://sk.wikipedia.org/wiki?curid=4021" title="Svätý Vincent a Grenadíny">
Svätý Vincent a Grenadíny

Svätý Vincent a Grenadíny (do roku 2006 bol slovenský krátky tvar "Svätý Vincent") je štát v Karibskom mori.

</doc>
<doc id="4022" url="https://sk.wikipedia.org/wiki?curid=4022" title="Svätá Lucia">
Svätá Lucia

Svätá Lucia (, ) je ostrovný miništát v Karibskom mori v súostroví Malých Antíl (patrí medzi Náveterné ostrovy), severne až severovýchodne od Svätého Vincenta a Grenadín, severozápadne od Barbadosu a južne od Martiniku. Tvorí ho ostrov s rozlohou 616 km2, na ktorom žije 163 362 obyvateľov (odhad 2014). Hlavným mestom je Castries.
Svoj názov získal podľa svätej Lucie zo Syrakúz.
Prírodné podmienky.
Ostrov je vulkanického pôvodu. Na ostrove sa nachádza niekoľko sopiek ako Mount Gimie či Qualibou, ktorá vybuchla posledný raz v roku 1766. Podnebie je vlhké a horúce. Celý ostrov je pokrytý úrodnou sopečnou pôdou. Dažďový prales bol na ostrove z veľkej časti vyrúbaný.
Dejiny.
Prvými obyvateľmi ostrova boli Arawakovia, ktorí prišli zo Severnej Ameriky v období rokov 200 - 400. Arawakovia boli postupne v období rokov 800 - 1000 vytlačení Karibmi. Karibovia vytvorili na ostrove zložitú prosperujúcu spoločnosť, ktorú viedol kráľ. Prvými Európanmi, ktorí prišli na pobrežie ostrova okolo roku 1500, boli Španieli. Prvá kolónia tu vznikla v roku 1660 a patrila Francúzsku. Pôvodní Karibovia boli vyhubení chorobami, ktoré sem osadníci zavliekli. Ostrov býva nazývaný Helenou Západnej Indie. Toto pomenovanie je asociáciou s Trójskou Helenou a je veľmi priliehavé, pretože Briti a Francúzi viedli o toto územie mnoho vojen. Ostrov zmenil štrnásťkrát svojho vlastníka. Definitívne v roku 1814 pripadol Spojenému kráľovstvu. Ostrov získal autonómiu roku 1967 a úplnú nezávislosť v roku 1979. Obyvatelia sú černosi, potomkovia otrokov z Afriky (tvoria skoro 90 % populácie), a žije tu menšina Indov (2,5%). Hlavou štátu je britský kráľ, ktorý je zastupovaný generálnym guvernérom. Výkonnú moc má vláda, ktorá sa zodpovedá demokraticky volenému dvojkomorovému parlamentu. Svätá Lucia je členom Spoločenstva národov.
Hospodárstvo.
Hlavný zdroj príjmov ostrova je turistika. Tretina obyvateľov pracuje v poľnohospodárstve. Hlavným vývozným artiklom sú banány. Ďalej stojí za zmienku kokosový olej, kakao a mango. Veľa potravín sa však musí dovážať. Ostrov sa snaží využívať geotermálnu energiu. 

</doc>
<doc id="4023" url="https://sk.wikipedia.org/wiki?curid=4023" title="Rwanda">
Rwanda

Rwanda je malý vnútrozemský štát, ktorý hraničí s Ugandou (169 km), Burundi (290 km), Kongom (býv. Zairom) (217 km) a Tanzániou (217 km). Vďaka jej hornatému ale úrodnému terénu sa zvykne nazývať „Kraj tisícich vrchov“ (francúzsky: "Pays des Mille Collines"). Okolitému svetu sa táto najhustejšie obývaná krajina kontinentálnej Afriky stala známa genocídou z roku 1994. Predtým ju svet poznal ako domov horských goríl.
Dejiny.
Prvými známymi obyvateľmi tejto oblasti boli Twaovia (Batwa) a Pygmejovia. Migrácia bantuských kmeňov však spôsobila ich presun alebo splynutie s nastupujúcim obyvateľstvom. Pred obdobím európskej kolonizácie Afriky sa na území dnešnej Rwandy nachádzal jeden z najrozvinutejších monarchiálnych systémov oblasti vytvorený kmeňom Tutsiov.
V roku 1895 sa Rwanda stala nemeckou kolóniou. Nemci tu uplatnili podobný spôsob nepriamej vlády ako Briti v Ugandskom kráľovstve. Po porážke Nemecka v prvej svetovej vojne sa správcom stalo pod mandátom Spoločnosti národov Belgicko spolu s Burundi pod názvom Ruanda-Urundi. Počas ich nadvlády sa k moci dostali menšinoví Tutsiovia, ktorých považovali za vyššiu triedu ako majoritných Hutuov. Pomocou takejto vlády viedli Belgičania prísnu politiku, čím dochádzalo k polarizácii týchto dvoch kmeňov. Mnoho mladých roľníkov sa pre vysoké dane a hlad presťahovalo do susedných krajín.
Po druhej svetovej vojne zverilo OSN správu Ruanda-Urundi znova Belgicku. Po sérii zmien, vrátane niekoľkých reforiem, zavraždenia kráľa Mutara III. v roku 1959, úteku posledného kráľa z rodu Nyiginyaovcov Kigeliho V. do Ugandy, začali získavať Hutuovia viac z moci a v čase získania nezávislosti v roku 1962 ju prakticky prevzali celú.
V roku 1990 vpadol z Ugandy tutsijský Rwandský vlastenecký front (RPF) s cieľom získať moc. Reakciou vlády Juvénala Habyarimana boli pogromy na tutsijské obyvateľstvo. V priebehu bojov boli Rwandskou vládou tajne trénovaní mladí muži v ozbrojených skupinách nazývaných interahamwe („bojujúci spoločne“). Na propagandu namierenú proti Tutsiom bolo zriadené vysielanie rozhlasovej stanice Radio Télévision Libre des Mille Collines (RTLM). V auguste 1993 podpísala vláda a RPF zmluvu o ukončení bojov známu podľa miesta podpisu ako Arushská dohoda. Boje aj napriek tomu pokračovali. OSN vyslala do oblasti mierové jednotky United Nations Assistance Mission for Rwanda (UNAMIR) pod vedením kanadského generála Roméa Dallairea, ktorý vo svojej knihe Shake Hands With The Devil z roku 2003 ostro kritizuje finančné ako aj ľudské poddimenzovanie tejto misie.
Počas konfliktu bolo RPF obviňované z bombardovania hlavného mesta. Predpokladá sa však, že tieto útoky boli realizované hutuskou armádou s cieľom odôvodnenia etnického násilia. 6. apríla 1994 bolo nad Kigali pri pristávaní zostrelené lietadlo s prezidentom Habyarimanaom. Zostáva nejasné, kto bol skutočným organizátorom atentátu, no hutuskí nacionalisti ho využili ako zámienku na uskutočnenie genocídy. Odhaduje sa, že v priebehu približne 100 dní bolo jednotkami interahamwe zabitých 500 000 až 1 000 0000 Tutsiov a umiernených Hutuov. Pomoc pre jednotky UNAMIR bola odmietnutá. Francúzske jednotky vyslané s cieľom stabilizovať situáciu pod Opération Turquoise nakoniec evakuovali iba nerwandských štátnych príslušníkov, nakoľko ich prítomnosť viedla k vyostreniu situácie.
Vstupom RPF do hlavného mesta Kigali sa dňa 4. júla 1994 oficiálne skončili boje. Z obavy pred odplatou Tutsiov ušli 2 milióny Hutuov do susedných krajín. Väčšina z nich sa už vrátila, no niekoľko militantných členov zostalo v Konžskej demokratickej republike a malo zásluhy na vzniku prvej a druhej Konžskej vojny. V roku 1996 napadla Rwanda a Uganda východnú časť Konžskej demokratickej republiky s cieľom získať vplyv a eliminovať jednotky interahamwe operujúce v tejto oblasti, čo viedlo k prvej Konžskej vojne.
Súčasná Rwanda stále zápasí s dôsledkami genocídy a vojny. Vodcovia rwandskej genocídy sú stíhaní Medzinárodným tribunálom pre vojnové zločiny v Rwande a neformálnym vidieckym právnym programom Gacaca. Súčasné štátne zriadenie vedené Paulom Kagamem stráca podporu, čo vedie k ďalšiemu napätiu.
Politika.
Po vojenskom víťazstve v júli 1994 zostavil Rwandský vlastenecký front koaličnú vládu podobnú za vlády prezidenta Junévala Habyarimana v roku 1992 a dostala názov Širokospektrálna vláda národnej jednoty (Broad Based Government of National Unity). Jej práva boli založené na ústave, Arrushskej dohode z roku 1993 a politických deklaráciách zúčastnených politických strán. Národné hnutie pre demokraciu a rozvoj, ktoré bolo hlavným strojcom Rwandskej genocídy bolo zakázané.
Prvé povojnové prezidentské a parlamentné voľby sa konali v auguste a septembri 2003. Súčasný rwandský parlament má najvyššie zastúpenie žien na svete (48,8 %).
Geografia.
Rwanda leží v severozápadnej časti Východoafrickej náhornej plošiny, v okrajovej zóne Stredoafrickej priekopy a jej povrch je značne členitý. Západná časť krajiny je hornatá (2500 m) a stupňovite prechádza do nižšej hornatiny na východe. Západný horský masív, zložený z prahorných žúl a kryštalických bridlíc, dosahuje výšku až 3000 m a spadá do Stredoafrickej priekopy. Vo východnej časti náhornej plošiny, zloženej z proterozoických metamorfovaných bridlíc a kremičitanov, prevládajú v reliéfe nevysoké vrcholky s miernymi svahmi, rozčlenené hlbokými zárezmi riečnych údolí. Priemerná výška sa pohybuje v rozmedzí 1400 až 1800 m. Najvyššiu výšku dosahuje v severozápadnej časti krajiny vulkanický masív Virunga s pohraničnou horou Karisimbi (4507 m) a mnoho ďalších vrcholov s výškou okolo 4000 m. Najnižší bod predstavuje Ruzizi River s nadmorskou výškou až 950 m.
Podnebie Rwandy patrí do oblasti rovníkovej monzúnovej klímy s dlhým obdobím dažďov (september-jún) a krátkou dobou sucha (jún-september). Teplotné pomery zodpovedajú nízkym zemepisným šírkam a sú miernejšie vplyvom značnej nadmorskej výšky. Priemerné mesačné teploty sa pohybujú od 17 °C (jún, júl) do 20 °C (september. október). Rovnako sú malé aj denné výkyvy teplôt. Ročné množstvo zrážok narastá od východu k západu. Zrážky na západe dosahujú hodnoty 900-1000 mm, na západe 1300-1500 mm a v horskej skupine Virungy až 2000 mm. Priemerný ročný úhrn zrážok je 830 milimetrov.
Vodstvo Rwandy zaberá vplyvom veľkého množstva zrážok a vhodného podložia pomerne hustú riečnu sieť. Väčšina územia patrí k povodiu Nílu (východná časť), len menšia, západná časť odteká do Konga. Najdôležitejšou riekou krajiny je Kagera, zdrojnica Nílu dlhá 690km (na území Rwandy 450km, ktorá tvorí časť južnej a celú východnú hranicu štátu. Západná hranica vedie po rieke Ruzizi, ktorá vyteká z jazera Kivu a vlieva sa do jazera Tanganika. Jazero Kivu (2650 km²) v Stredoafrickej priekope náleží Rwande iba na východnej strane. V krajine sú ďalej jazerá Ihema, Burera, Ruhondo, Mugesera a časti jazier Tsohohoha a Rugwero, ktoré do Rwandy zasahujú z Burundi. 
Rastlinstvo a živočíšstvo.
Veľká časť územia bola v minulosti pokrytá vždyzelenými i opadavými lesmi, ktoré sú dnes takmer odstránené a premenené v savany na horských červených pôdach. Lávové polia v Stredoafrickej priekope s červenohnedými pôdami sú pokryté xerofytnými lesmi a krovinami. V pohorí Virunga sa vyskytuje pásmové usporiadanie vegetácie. V najnižších polohách sa vyskytujú vždyzelené horské lesy, ktoré prechádzajú do bambusových porastov a drevín. V najvyšších polohách sa rozprestierajú horské lúky. Počet živočíšnych druhov je stále ešte dosť vysoký. Z veľkých bylinožravcov sú zastúpené slony, hrochy, byvoly, zebry, a rôzne druhy antilop, zo šeliem levy, leopardy, hyeny. V lesoch masívu Virunga žijú početné druhy opíc, obzvlášť sú tu zastúpené gorily a šimpanzy. Rieky a jazerá sú domovom veľkého množstva vodných a brodivých vtákov i sladkovodných rýb. Početne zastúpení sú aj plazy a hmyz. 
Administratívne členenie.
Rwanda bola v minulosti riadená prísnou hierarchiou koloniálnych čias. Pred kolonizáciou krajinu spravoval kráľ (Mwami) pomocou provincií a okresov. Súčasná ústava rozdeľuje krajinu na provincie, okresy a obce. Päť provincií je akýmsi sprostredkovateľom medzi vládou a okresmi. Každá provincia je vedená guvernérom, ktorý je schvaľovaný v senáte a následne menovaný prezidentom. Okresy sú zodpovedné za koordináciu verejných služieb a hospodárskeho rozvoja. Samostatnou provinciou je hlavné mesto Kigali. Súčasné správne rozdelenie bolo vytvorené v roku 2006 s cieľom decentralizácie moci. Predchádzajúca štruktúra s 12 provinciami, sústredenými okolo najväčších miest bola nahradená piatimi provinciami, založenými hlavne na geografickom aspekte. 
Hospodárstvo.
Rwanda sa radí medzi veľmi chudobné krajiny, odkázané na medzinárodnú pomoc. V prepočte na jedného obyvateľa prijala v ostatných rokoch najvyššiu zahraničnú pomoc na svete. Jediný významný exportný produkt, s ktorým sa jej darí preniknúť na svetový trh je káva, hlavne jej kvalitnejšia odroda arabica (prinesená európskymi misionármi). V krajine je rozvinutá šedá (nekontrolovaná) ekonomika, napr. vyťažené zlato sa často stráca vďaka pašerákom v susedných krajinách. Nedostatok energií sa nahrádza o.i. ťažbou metánového plynu z oblasti jazera Kivu. Časť elektriny produkuje hydroelektráreň Mukungwa, zvyšok sa musí dovážať zo susednej Demokratickej republiky Kongo. Aj keď je krajina pretkaná hustou cestnou sieťou, veľmi malá časť ciest je spevnených. Členitá krajina umožňuje veľkú variabilitu pestovania rôznych obilnín, hľúz, strukovín, orieškov, banánov, kávy, čaju a zeleniny. Nestabilné politické prostredie spôsobujú, že sa tu vyskytuje hlad a krajina je odkázaná na dovoz potravín. Okolo 90% obyvateľstva pracuje v poľnohospodárstve. Zvyšných 10% pracuje v oblasti priemyslu a služieb. Hlavnými exportnými partnermi sú Keňa (28%), Malajzia (15.5%), Čína (12.6%), Demokratická republika Kongo (11.2), USA (5.2%) a Svazijsko (4.5%). Najdôležitejším importným partnerom je rovnako Keňa (18.3%), nasledujú Uganda (16.5%), USA (10.5%), Spojené arabské emiráty (8.9%), Čína (5.8%) a Tanzánia (5.3%).
Obyvateľstvo.
V súčasnosti sa odhaduje počet obyvateľov Rwandy na viac ako 11 miliónov. Obyvateľstvo Rwandy sa skladá z troch etnických skupín, o ktorých pôvode sa dodnes diskutuje. Niektorí veria, že tieto etnické skupiny vznikali na území dnešnej Rwandy, zatiaľ čo ostatní predpokladajú, že sú výsledkom migrácie. Hutuovia, kmeň zo skupiny Bantu (Západní Afričania), sa v minulosti živili prevažne roľníctvom a dnes tvoria asi 84% väčšinu. Tutsiovia, kmeň zo skupiny Hamite (Východní Afričania), reprezentujú asi 15 % obyvateľstva, pričom až do roku 1959 boli vládnucim etnikom v krajine. Živili sa prevažne chovom dobytka. Twaovia (pygmejovia) sú potomkovia pôvodných obyvateľov a tvoria len 1 % zo súčasného obyvateľstva. Boli to lovci a hrnčiari. Pre všetkých je charakteristická bantuská kultúra. Údaje o etnickom zložení môžu byť skreslené z dôvodu etnických čistiek a sťahovania utečencov do susedných krajín. Veková pyramída obyvateľstva predstavuje progresívny typ. Až 42,3% obyvateľstva spadá do vekovej skupiny 0-14 rokov. Počet obyvateľov nad 55 rokov je veľmi malý. Predstavuje iba 6,4%. Dôvodom je veľmi zlá situácia v krajine (hlavne hladomor). Priemerná dĺžka života predstavuje celkovo 58,44 roka, u mužov 56,96 roka a u žien 59,96 roka. Veľkým problémom Rwandy je aj vírus HIV. Percento nakazených predstavuje 2,9%, čo Rwandu radí na 25. miesto vo svete. Obyvateľstvo Rwandy vyznáva hlavne katolícke náboženstvo (56,5%), protestanti tvoria 26%. Významnými náboženstvami v krajine sú aj adventisti (11,1%). Zastúpenie majú aj sunnitskí moslimovia (4,6%), ateisti (1,7%) a animisti (0,1%).
Rwanda je aj napriek genocíde najhustejšie obývanou krajinou kontinentálnej Afriky. Živobytie takmer každej vidieckej rodiny zabezpečuje farma na úbočí hôr. Mestá vznikajú v okolí administratívnych centier.
Náboženstvo.
Podľa štatistiky z roku 2020 je náboženská príslušnosť v Rwande nasledovná: protestantské cirkvi 57,7%, rímski katolíci 38,2%, moslimovia (prevažne sunnitskí) 2,1%, ďalšie náboženstvo (tradičné africké náboženstvo, Jehovovi svedkovia, bez vyznania alebo nezistených 1%. Niektorí kresťania (naprieč denomináciami) vyznávajú zároveň niektoré z lokálnych tradičných náboženstiev (viacpočetná náboženská identita), prípadne synkretizmus kresťanstva a tradičného náboženstva. Rozšírený je kult predkov, náboženské fenomény ako Nkisi Nkondi a rozličné tradičné bantuské náboženstvá, ktorých spoločným menovateľom je viera v najvyššieho Boha, ktorý sa v Rwande nazýva Imana.
Kultúra.
Hlavnými zložkami rwandských slávností sú hudba a tanec. Tradičný tanec v Rwande sa skladá z troch zložiek: Umushagiriro (kravský tanec), ktorý tancujú ženy, Intore (tanec hrdinov), ktorý tancujú muži a bubny nazývané Ingoma. Najznámejšou tanečnou skupinou je Národný balet, založený prezidentom Habyarimanom v roku 1974. 
Najdôležitejším hudobným nástrojom je bubon. Bubeníci hrajú v rôznych skupinách, hlavne však od 7 do 9 členov. Najznámejšími hudobnými žánrami sú hip hop, reggae a R&amp;B. 
Základnou zložkou rwandskej kuchyne sú lokálne plodiny miestneho poľnohospodárstva ako sú banány, sladké zemiaky, fazuľa. Mnoho obyvateľov Rwandy jedáva mäso iba niekoľkokrát do mesiaca. Ľudia žijúci v oblasti jazier sa živia väčšinou rybami. V mestách sú populárne špízy z hovädzieho mäsa, servírované s grilovanými banánmi. Hlavným nápojom v krajine je Ikivuguto (fermentovaný jogurt). Keďže ide o kresťanskú krajinu, populárnym nápojom je aj pivo Urwagwa. Ide o nápoj vyrábaný z banánov, používaný pri rôznych oslavách. 

</doc>
<doc id="4024" url="https://sk.wikipedia.org/wiki?curid=4024" title="Katar (štát)">
Katar (štát)

Katar (), dlhý tvar Katarský štát (), je emirát ležiaci na Arabskom polostrove v juhozápadnej Ázii. Na juhu hraničí so Saudskou Arábiou (60), zvyšok emirátu obklopuje Perzský záliv.
História.
V 7. storočí sa na polostrove rozšíril islam a územie sa dostalo pod vládu chálífov. Keď bolo hlavné mesto emirátu v roku 1783 presunuté na susedný Bahrajn, prepukli v Katare nepokoje, ktoré v roku 1867 vyústili do vojny. Po zásahu Anglicka vznikol samostatný emirát, ktorý mal na čele Sáníma, jedného z členov prednej katarskej rodiny. V roku 1916 sa stal Katar britským protektorátom. Katar, jeden z mnohých historických emirátov Arabského polostrova, je nezávislou krajinou od 1. septembra 1971. Na rozdiel od mnohých susedných kniežatstiev sa Katar rozhodol nestať časťou Spojených arabských emirátov ani Saudskej Arábie.
Objav ropy v roku 1939 celkom zmenil národnú ekonomiku. Predtým bol Katar chudobnou krajinou rybárov a lovcov perál, ale teraz má vysokú životnú úroveň.
Dlhodobý územný spor s Bahrajnom o ostrovy Hawár pri západnom pobreží Kataru rozhodol v roku 2001 Medzinárodný súdny dvor v Haagu v prospech Bahrajnu.
Politika.
Katar je tradičná monarchia pod vládou emira Tamím ibn Hamáda Al Sáního. Rodina al-Sání vládne od polovice devätnásteho storočia. V zemi neexistujú politické strany ani volený parlament, hlavnú moc má emir, ktorý si k ruke menuje 35-členné Poradné zhromaždenie (Madžlis aš-šúrá). Katarskí občania (muži aj ženy) majú síce volebné právo od 18 rokov, hlasovať však môžu iba pri výbere miestnych zastupiteľstiev (od roku 1999). Návrh novej ústavy, odsúhlasený referendom v roku 2003, vstúpil do platnosti v roku 2005. Poradné zhromaždenie sa tak rozšírilo na 45 členov, pričom občania budú voliť dve tretiny z nich, zatiaľ čo menovanie zvyšnej tretiny ostáva na emirovi. V rodinných a osobných záležitostiach prevláda islamské právo. Občania Kataru neplatia daň z príjmu. V porovnaní s ostatnými krajinami v oblasti Perzského zálivu majú značnú voľnosť prejavu v médiách (Katar je domovskou krajinou vplyvnej televíznej stanice Al-Džazíra).
Mestá.
Hlavným a najdôležitejším mestom v zemi je Dauhá, kde žije viac než polovica obyvateľov Kataru, ďalším dôležitým mestom je prístav Umm Sajd na východnom pobreží. V mestách žije 91 percent obyvateľstva.
Ekonomika.
Národné príjmy Kataru pochádzajú hlavne z ťažby a spracovania ropy a zemného plynu, na ktoré pripadá 55 % tvorby HDP a 85 % vývozu. Rezervy ropy sa odhadujú na 15 miliárd barelov (), čo predstavuje približne 5 % celosvetových zásob a zaraďuje Katar na tretie miesto na svete. Ropa a skvapalnený zemný plyn sa vyvážajú predovšetkým do Japonska a Južnej Kórey. Dovoz predstavujú predovšetkým strojárske výrobky, dopravné prostriedky a potraviny; hlavnými obchodnými partnermi v tomto smere sú Francúzsko, USA, Saudská Arábia, SAE, Nemecko a Japonsko. Bohatstvo a životná úroveň Katarčanov je porovnateľná so západnou Európou, miestni občania majú zaistenú bezplatnú zdravotnú starostlivosť a školské vzdelanie. V posledných rokoch boli vládou priamo v Katare zriadené pobočky viacerých amerických vysokých škôl.
Geografia.
Katarský polostrov vybieha do Perzského zálivu. Väčšina krajiny je nížinatá pustá planina pokrytá pieskom.
Demografia.
Takmer všetci Katarčania sú moslimovia. Etnickí Arabi tvoria asi 40 % obyvateľov krajiny (z čoho iba necelá polovica sú vlastní katarskí občania, zvyšok pochádza z iných arabských krajín). Väčšinu obyvateľstva predstavujú prisťahovalci, pracujúci hlavne v ropnom priemysle: Pakistanci 18 %, Indovia 18 %, Iránčania 10 % a ďalší. Aj napriek mnohým tradičným zvykom je Katar veľmi kozmopolitnou krajinou, jej vláda neváha napríklad získavať štedrým hmotným zabezpečením pre svoju reprezentáciu športovcov z iných štátov (napr. atlétov z Kene či Maroka alebo vzpieračov z Bulharska). Úradným jazykom je arabčina, ale väčšina obyvateľov rozumie aj anglicky. Miera gramotnosti je 82 %.
Šport.
V roku 2022 sa konali majstrovstvá sveta vo futbale.

</doc>
<doc id="4025" url="https://sk.wikipedia.org/wiki?curid=4025" title="Paraguaj">
Paraguaj

Paraguaj, dlhý tvar Paraguajská republika (iné názvy pozri nižšie), je štát v Južnej Amerike. Hlavné mesto je Asunción.
Názvy.
Španielsky názov je Paraguay (krátky tvar) a República del Paraguay (dlhý tvar).
Slovenský krátky tvar názvu podľa Úradu geodézie, kartografie a katastra a súčasných Pravidiel slovenského pravopisu je "Paraguaj". Do roku 1953 sa používal názov "Paraguay", v 19. storočí aj "Paraguai" alebo "Paragvaj".
Geografia.
Paraguaj leží vo vnútrozemí medzi Bolíviou, Brazíliou a Argentínou. Hranice tvoria väčšinou rieky. Na západe územia sa rozprestiera pusté Grand Chaco s pralesmi a savanami, na východe je zvlnená vysočina. Stredom krajiny preteká splavná rieka Paraguaj. Podnebie je tropické s vysokými teplotami a veľkými zrážkami. 
Hospodárstvo.
Paraguaj je málo vyvinutá poľnohospodárska krajina s nerozvinutým priemyslom. Polovicu štátu pokrývajú lesy, 38% celkovej rozlohy tvoria pasienky a len 2% orná pôda.
Pre vlastnú spotrebu sa tu pestuje maniok, kukurica, bôb a ryža, na vývoz cukrová trstina, sója, tabak, bavlník, banány, citrusy. Lesy poskytujú okrem dreva kebračovú kôru na výrobu triesloviny. Pasienky sa využívajú na chov hovädzieho dobytka a oviec. 
Priemysel spracúva niektoré miestne produkty, najvýznamnejšie je spracovanie mäsa, výroba rastlinných olejov, prírodných silíc a triesloviny. 3/4 priemyselných závodov sa sústreďujú v aglomerácii hlavného mesta. Priehrada Itaipú na hraničnej rieke Paraná patrí k najväčším vodným priehradám na svete (aktuálne 2. miesto podľa výkonu) . Dopravná sieť je nedostatočná, železnice sú úzkorozchodné. 
Demografia.
Prevažnú časť obyvateľstva tvoria mestici, Indiánov tu žije len 30 000. Najrozšírenejším jazykom je guaraníjčina. V stupni vzdelanosti patrí Paraguaj medzi najmenej pokročilé štáty Južnej Ameriky.

</doc>
<doc id="4026" url="https://sk.wikipedia.org/wiki?curid=4026" title="Filipíny">
Filipíny

Filipíny: je to štát v juhovýchodnej Ázii. Filipíny sú bývalá kolónia Španielska a USA, čo spôsobilo vplyv západnej kultúry na ostrovoch. Hlavným mestom je Manila. Svoje meno získali na počesť španielskeho kráľa Filipa II.
História.
Pred kolonizáciou Filipín sa na Filipínskych ostrovoch nenachádzal žiaden väčší štát. Po kolonizácii začala modernizácia krajiny až v druhej polovici 19. storočia, dovtedy bola táto oblasť výrazne zaostalá. V roku 1896 prebehla národná revolúcia. Filipíny sa stali nezávislým štátom v roku 1946.
Ekonomika.
Filipíny sú oficiálne označované za zaostalú krajinu. Sú prirodzene poľnohospodárskou krajinou. Ľahký priemysel a služby sa v poslednom čase rozvinuli. Hoci kedysi boli najbohatšou krajinou v Ázii po Japonsku, ekonomika zaznamenala začiatkom 80. rokov pokles, keď na svetových trhoch poklesol dopyt po filipínskych produktoch po zavraždení Ninoy Aquina počas Marcosovho režimu, počas ktorého sa stratilo približne 1 % HDP v dôsledku korupcie a klientelizmu. Ekonomické oživenie bolo odvtedy v porovnaní s ostatnými ázijskými krajinami pomalé a Filipíny ostávajú jednou z najchudobnejších krajín v regióne.
Ekonomika Filipín utrpela ďalší šok počas ázijskej finančnej krízy v roku 1997. Vplyv šoku bol ešte zhoršený rastom cien, inflácie a zlým počasím. Ekonomický rast klesol z 5 % v roku 1997 na 0,6 % v roku 1998, ale vrátil sa na úroveň okolo 3 % v roku 1999, 4 % v roku 2000 a viac ako 6 % v roku 2004. Vláda sľúbila pokračovať v ekonomických reformách, ktoré pomôžu dohnať rýchlosť rozvoja novo industrializovaných krajín Východnej Ázie. Vysoký dlh (verejný dlh je 77 % HDP) bráni pokusom zlepšiť stav ekonomiky. Výdavky rozpočtu na krytie dlhu sú vyššie ako rozpočet na vzdelávanie a obranu dohromady. Nerovnomernosť príjmov ostáva veľmi vážnym problémom. 
Vládny program na rozvoj ekonomického rastu zahŕňa zlepšovanie infraštruktúry, revidovanie daňového systému pre zvýšenie vládnych príjmov, prehlbovanie deregulácie a privatizácie ekonomiky a zvýšenie integrácie obchodu s regiónom. Vyhliadky do budúcnosti závisia hlavne od ekonomickej výkonnosti dvoch hlavných obchodných partnerov, USA a Japonska, a zodpovednejšej administratívy a trvalých vládnych nariadení.
V posledných rokoch migrovalo veľa call centier a podnikov business process outsourcing (BPO) do Filipín, čím vytvorili tisíce pracovných miest. "Forbes" označil v roku 2005 filipínske peso za najlepšiu ázijskú menu za rok 2005. 1. novembra 2005 bola zavedená nová rozšírená daň z pridanej hodnoty (E-VAT), čo bolo opatrenie určené na zníženie vzrastajúcich zahraničných dlhov Filipín.
Filipíny sú členom Ázijskej rozvojovej banky, Svetovej banky, Medzinárodného menového fondu a iných medzinárodných ekonomických zoskupení, ako sú APEC, Svetová obchodná organizácia (WTO), Colombov plán a G-77.
Náboženstvo.
Filipíny sú prevažne rímskokatolíckou krajinou. V minulosti boli až do roku 1898 španielskou kolóniou, čo zanechalo vplyv na jazyku a náboženstve obyvateľov. Na juhu krajiny žijú aj moslimovia a počas nadvlády USA (1898 – 1946) sa v krajine rozširoval aj protestantizmus. 
Percentá: rímskokatolíci – 80,5 %, protestanti – 7,3 %, Kristova cirkev – 2,3 %, filipínska nezávislá cirkev – 2 %, islam – 5,1 %, budhizmus – 0,11 % a iné 2,69%.

</doc>
<doc id="4027" url="https://sk.wikipedia.org/wiki?curid=4027" title="Papua-Nová Guinea">
Papua-Nová Guinea

Papua-Nová Guinea, dlhý názov Nezávislý štát Papua-Nová Guinea je prímorský štát v Oceánii. Susedí s Indonéziou (pozemná hranica) a so Šalamúnovými ostrovmi (cez morský prieliv pri ostrove Bougainville).
Dejiny.
Ako prví Európania sa do oblasti okolo ostrova Nová Guinea dostali v roku 1512 španielski a portugalskí moreplavci. Východnú časť ostrova si v roku 1884 rozdelili Spojené kráľovstvo (juhovýchodnú časť) a Nemecké cisárstvo (severovýchodnú časť). Britská časť, nazývaná "teritórium Papua", sa roku 1901 stala súčasťou Austrálskeho zväzu. Nemecká kolónia Nemecká Nová Guinea bola v roku 1920 zverená ako mandátne územie Spoločnosti národov pod názvom teritórium Nová Guinea do austrálskej správy. V roku 1949 Austrália spojila obe teritória (Papua a Nová Guinea) do jedného celku, zvaného "teritórium Papua-Nová Guinea". V roku 1972 tu prebehli prvé všeobecné voľby a v decembri 1973 jej Austrália poskytla vnútornú samosprávu. 16. septembra 1975 bola vyhlásená nezávislosť krajiny. V rokoch 1989 – 1995 prebiehal boj medzi vládou a secesionistickým hnutím na ostrove Bougainville.
Geografia.
Osemdesiat percent rozlohy krajiny leží na ostrove Nová Guinea. Ostatných 20 % zaberá asi 600 ďalších ostrovov. Tieto ostrovy sú vulkanického i pevninského pôvodu. Vulkanický pôvod má Bismarckovo súostrovie: (Nová Británia, Nové Írsko, Nový Hanover, ostrovy Admirality), Bougainville a menšie ostrovy v Bismarckovom mori a Pacifiku. Pevninského pôvodu sú napr. ostrovy D'Entrecasteaux, Louisiady, Trobriand a Woodlark. 
Územie je hornaté, na juhozápade a sčasti na severe hlavného ostrova sa rozkladajú nížiny. Jeho strednou časťou sa tiahne Centrálne pohorie (Bismarckovo pohorie s najvyššou horou "Mount Wilhelm" ) a na juhovýchode pohorie Owen Stanley Range (). Toto pásmo je tvorené niekoľkými časťami: Pobrežnými horami, Snežnými horami, Müllerovými horami, Bismarckovými horami a pohorím Owen Stanley. 
Horské chrbáty sú oddelené hlbokými ostro zarezanými údoliami riek s početnými perejami. Najväčšie rieky sú na severe "Sepik" a na juhu Fly. Najväčším jazerom je sladkovodné "Lake Murray".
Podnebie.
Papua-Nová Guinea leží v oblasti vyznačujúcej sa teplým rovníkovým podnebím, časť krajiny sa však vyznačuje tropickým monzúnovým podnebím. Priemerné teploty sú v januári 27,5 °C, v júli 26 °C. Zrážky dosahujú priemerne okolo , na horách aj . V hlavnom meste Port Moresby je priemerná teplota vzduchu celoročne okolo 27 °C, ročný úhrn zrážok je .
Flóra a fauna.
Tunajšia flóra je veľmi rozmanitá. V tropických dažďových lesoch rastie veľa druhov paliem, eukalyptov, stromových papradí a rastlín z čeľade myrtovitých. Porast pobrežných oblastí tvoria mangrovník a močiare. Vo vyšších nadmorských výškach rastie veľa ihličnanov, napr. cédre a araukárie.
Na Novej Guiney žije mnoho zaujímavých živočíchov. Domov tu má ježura, krokodíly, korytnačky, hady, veľké množstvo vtákov (rajky, kazuáre) a desať druhov stromových kengúr.
Hospodárstvo.
Papua-Nová Guinea je rozvojový poľnohospodársky štát s významnou ťažbou nerastných surovín.
Nerastné bohatstvo.
Krajina má rozsiahle ložiská nerastného bohatstva. Ťaží sa ropa, zemný plyn, zlato, striebro, platina, najdôležitejšie sú však ložiská medi a zlata.
Priemysel.
Najdôležitejšou súčasťou priemyslu je hutníctvo a spracovanie farebných kovov. Veľkého významu dosahuje aj potravinársky priemysel, v jeho rámci sa vyrába cukor, palmový olej a spracováva sa kopra.
Poľnohospodárstvo.
Navzdory rozsiahlemu nerastnému bohatstvu sa viac ako 80 % obyvateľstva živí poľnohospodárstvom. Pestujú sa banány, kakao, káva, kokosové orechy, kopra, ovocie, zelenina, batáty (sladké zemiaky), maniok, taro, jamy, palmové jadrá (na olej), cukrová trstina a ananásy. Chovajú sa prasatá, dobytok a hydina.
Ostatné odvetvia.
Pre značnú časť obyvateľov krajiny predstavuje značnú časť obživy okrem poľnohospodárstva tiež lov. Dôležitý je tiež rybolov, lovia sa tuniaky, a ťažba dreva.
Obyvateľstvo.
Obyvateľstvo Papuy-Novej Guiney tvoria Papuánci, Melanézania, Polynézania a Mikronézania. Negramotnosť obyvateľstva presahuje 35 %. Stredná dĺžka života mužov je 62,9 rokov, žien 67,2 rokov.

</doc>
<doc id="4028" url="https://sk.wikipedia.org/wiki?curid=4028" title="Panama (štát)">
Panama (štát)

Panama je štát na pomedzí Južnej a Strednej Ameriky kontrolujúci strategický Panamský prieplav. Jeho susedmi sú na východe Kolumbia a na západe Kostarika. Počet obyvateľov presahuje 3 milióny. Hlavným mestom je Panama City. Svetový význam má Panamský prieplav medzi Atlantickým a Tichým oceánom.
Geografia.
Západnú časť Panamy prestupuje vulkanické pohorie "Cordillera de Talamanca", ktoré zasahuje až do Kostariky. Tu sa tiež tyčí najvyššia hora Panamy – Volcán Barú (známy tiež ako Chiriquí ). Ďalej na východ sa tiahne až takmer k prieplavu horské pásmo "Serrania de Tabasará". Po oboch stranách pohoria sa rozkladajú pobrežné nížiny, len na polostrove Azuero na juhu Panamy sa terén od pobrežia Panamského zálivu opäť strmo zdvíha. Východne od Panamského prieplavu prebiehajú paralelne s pacifickým aj karibským pobrežím dva nižšie horské oblúky, ktoré na úplnom východe uzatvárajú najrozsiahlejšiu panamskú nížinu. Národné parky v Paname (napr. NP Coiba, NP Darién alebo NP La Amistad) a ďalšie chránené územia pokrývajú na 34 % rozlohy štátu. Najvýznamnejším súostrovím patriacim Paname je Perlové súostrovie v Panamskom zálive.
V roku 2005 pokrývali lesy 59,2 %, savany zaberali len 0,2 % územia štátu, poľnohospodárska pôda 37,9 %. V Paname je viac ako 500 riek, pričom na niektorých sú priehrady, ktoré slúžia na produkciu elektriny a plnia kľúčovú úlohu pri zásobovaní kanála vodou.
Podnebie.
Podnebie Panamy je horúce a vlhké po celý rok, v západných horách je podstatne chladnejšie. Na karibskom pobreží spadne ročne 2 500 –  zrážok, tichomorské je výrazne suchšie.
Dejiny.
Územie Panamy bolo pôvodne osídlené Indiánmi, ale od začiatku 16. storočia krajinu objavovali a okupovali Španieli. Kolumbus sa objavil pri jej brehoch už roku 1502, čo bol začiatok jej začlenenia do španielskych kolónií, kde zotrvala cez 300 rokov. Ako strategické najužšie miesto v Amerike medzi Pacifikom a Atlantikom sa stala Panama rýchlo miestom čulého obchodného a tranzitného ruchu. V prvej fáze vznikla medzi oceánmi cesta, neskôr ju nahradila železnica a na začiatku 70. rokov 19. storočia sa začal napĺňať dávny sen námorníkov, keď sa začal budovať Panamský prieplav prehradením rieky Río Chagres priehradou, pričom vzniklo Gatúnské jazero.
So stavbou začala "Francúzska Všeobecná spoločnosť medzioceánskeho prieplavu", ktorá ale cez značné výdaje na začiatku 20. storočia ekonomicky skrachovala. V týchto rokoch bola Panama stále súčasťou nezávislej Kolumbie, čo sa nepáčilo USA, ktoré zinscenovali v krajine revolúciu, ktorá viedla k vyhláseniu nezávislosti roku 1903 a k preneseniu práv a záväzkov na stavbu kanálu na Spojené štáty. Nasledovalo podpísanie zmluvy medzi Panamou a USA, ktorá zaručovala USA kontrolu 16 kilometrov širokého pásma okolo Panamského prieplavu. USA vyplatili Paname jednorazový poplatok 10 miliónov dolárov a poskytli prísľub platenia každoročného poplatku vo výške 250 000 dolárov.
Pri stavbe železnice a neskôr prieplavu zahynulo obrovské množstvo robotníkov na následky malárie a žltej zimnice. Aj cez tieto útrapy bol ale kanál dokončený a prvá skúšobná plavba dlhým kanálom sa uskutočnila roku 1913, slávnostné otvorenie potom 15. augusta roku 1914. Dnes je prieplav strategickou tepnou skracujúcou cestu medzi oceánmi. Pre narastajúcu dopravu a nové lode sa stal prieplav nedostatočný, preto sa v nedávnej dobe pristúpilo k jeho rozširovanie, napriek tomu však ním stále nemôžu preplávať obrovské kontajnerové lode. Prieplav prekonávajú 2 pevné mosty (Puente de las Américas a Puente Centenario), ktoré zaisťujú kontinuity Panamericany.
V roku 1979 predala správu nad prieplavom americká vláda Paname, ale až do prvého dňa roku 2000 si ponechala právo kontrolovať preplávanie lodí a vojensky ho brániť.
V 80. rokoch zosilnel vplyv armády v krajine. V čele armády stál generál Manuel Noriega, ktorý v roku 1989 zrušil voľby, v ktorých vyhrala opozícia. V decembri 1989 schválil americký prezident George H. W. Bush vojenskú operáciu proti režimu generála Noriegu, ktorá mala za cieľ ochrániť americké práva, brániť a prevádzkovať prieplav a predať Noriegu spravodlivosti. V súčasnosti je Panama jednou z mála krajín na svete, ktoré nedisponujú stálou armádou.
Hospodárstvo.
Vďaka výhodnej zemepisnej polohe patrí panamské hospodárstvo k jedným z bohatších v Strednej Amerike. Panamská ekonomika je založená na službách, ktoré tvoria 78% HDP. Hrubý domáci produkt Panamy v roku 2012 vzrástol o 10,8%, napriek tomu žije asi 14% populácie v chudobe.
Pod panamskou vlajkou je registrovaných vyše 3000 lodí, pretože registračné poplatky sú malé a pracovné zákony veľmi benevolentné. Pätina populácie je zamestnaná v poľnohospodárstve, ktoré vytvára 6% HDP. Najvýznamnejšie poľnohospodárske produkty sú banány, cukrová trstina, káva, kukurica a ryža. Väčšina priemyselnej produkcie zostáva na území Panamy a slúži na uspokojenie domácej potreby.
Sektor služieb je tvorený predovšetkým prevádzkovaním prieplavu a bankovníctvom. Nemalou mierou prispieva aj Bezcolná zóna Colón, ktorá je druhou najväčšou bezcolnou zónou na svete. Medzinárodný obchod zároveň podporuje fakt, že oficiálnou menou Panamy je okrem tunajšej Balboa aj americký dolár.
V roku 2008 patrili medzi najvýznamnejšie exportné položky predovšetkým produkty poľnohospodárstva, rybolovu a akvakultúry. Menovite banány, káva, vodný a cukrový melón a ďalšie ovocie a zelenina, ďalej potom tuniak, krevety a ďalšie morské plody. Významnú úlohu pri tvorbe HDP zohral i turizmus, ktorého príjmy predstavoval v roku 2009 9,3% štátneho HDP.
Obyvateľstvo.
V roku 2010 žilo v Paname 3 405 813 osôb. Väčšinu obyvateľstva tvoria mestici. Podľa sčítania obyvateľstva v roku 2010 žilo v Paname 313 289 ľudí afrického pôvodu a 417 559 obyvateľov indiánskeho pôvodu. Okrem španielčiny má od 26. novembra 2010 status oficiálneho jazyka 7 najrozšírenejších indiánskych jazykov (Ngöbe, Kuna, Emberá, bugle, Wounaan, Naso tjerdi a Bri-Bri). Ďalším rozšíreným jazykom je angličtina.
Najvýznamnejšie indiánske etnika sú:
Vývoj počtu obyvateľov.
"Počet obyvateľov"
Administratívne členenie.
Panama sa skladá z 9 provincií a 5 "comarcas" (územie, kde podstatnú časť obyvateľstva tvoria pôvodné indiánske kmene).

</doc>
<doc id="4029" url="https://sk.wikipedia.org/wiki?curid=4029" title="Pakistan">
Pakistan

Pakistan, dlhý tvar Pakistanská islamská republika, je štát v južnej Ázii. Na juhovýchode susedí s Indiou, na severovýchode s Čínou, na severozápade s Afganistanom, na juhozápade s Iránom a z juhu ho ohraničuje Arabské more. S takmer 229 miliónmi obyvateľov je Pakistan piata najľudnatejšia krajina sveta a po Indonézii je taktiež druhou najľudnatejšou moslimskou krajinou sveta. Pri vzniku v roku 1947 mala krajina len 32 miliónov obyvateľov a predpokladá sa, že do roku 2045 bude počet obyvateľov presahovať 330 miliónov. Rozlohou je Pakistan 33. najväčšia krajina sveta. Krajina je členom Spoločenstva národov (Commonwealthu). 
Hlavné mesto Pakistanu je Islamabad, no najväčšie mesto je prístav Karáči, ktoré bolo do roku 1969 hlavným mestom. Karáči má 21 miliónov obyvateľov a je dvakrát väčšie a desaťnásobne ľudnatejšie, ako hlavné mesto Islamabad.
Pakistan taktiež disponuje deviatou najsilnejšou armádou sveta a to najmä kvôli napätým vzťahom s Indiou. Krajina taktiež disponuje jadrovými zbraňami.
Administratívne delenie.
Administratívne sa Pakistan delí na:

</doc>
<doc id="4030" url="https://sk.wikipedia.org/wiki?curid=4030" title="Nórsko">
Nórsko

Nórsko (, ), oficiálne Nórske kráľovstvo, je severský štát v severnej Európe, ktorého pevninské územie zahŕňa západnú a najsevernejšiu časť Škandinávskeho polostrova. Súčasťou Nórska je taktiež vzdialený arktický ostrov Jan Mayen a súostrovie Špicbergy, závislým územím je Bouvetov ostrov ležiaci v subantarktickej oblasti. Pevninské Nórsko susedí na východe so Švédskom a na severovýchode s Fínskom a Ruskom. Nórsko ma rozsiahle pobrežie otočené k Severnému Atlantickému oceánu a Barentsovmu moru. Krajina si robí nárok aj na Ostrov Petra I. v južnom Pacifiku a teritórium Zem kráľovnej Maud (Dronning Maud Land) v Antarktíde. Nórsko je unitárny štát a parlamentná monarchia. Rozkladá sa na celkovej ploche a žije v ňom 5,5 mil. obyvateľov, má tak jednu z najnižších hustôt zaľudnenia v Európe. Hlavným a najväčším mestom Nórska je Oslo.
Nórsko je prevažne hornatá krajina, najvyššia hora Galdhøpiggen meria 2 464 metrov. V jej blízkosti ležia dva nórske ľadovce Jostedalsbreen a Jotunheimen, lákajúce každý rok tisíce turistov. Na medzinárodnej ceste E16, spájajúcej Oslo s Bergenom na západnom pobreží Nórska, sa nachádza Lærdalský tunel, najdlhší cestný tunel na svete ( dlhý).
Prvý nórsky otlačok do svetových dejín prišiel vo vikingskej dobe, keď ľudia z Nórska a ostatných severských krajín precestovali veľkú časť Európy a vydali sa na sever aj na západ. Vikingovia boli obchodníci aj nájazdníci a dostali sa okrem iného do Grónska a Severnej Ameriky. Jednotné Nórske kráľovstvo vzniklo v roku 872 zlúčením drobných kráľovstiev. Vikingskú dobu postupne vystriedalo kresťanstvo a nórsky vplyv vo vonkajšom svete, ktorý dosiahol svoj najväčší rozsah v polovici 13. storočia, postupne však slabol. Na konci 14. storočia sa spojilo s Dánskom a Švédskom do Kalmarskej únie, v rokoch 1537 až 1814 bolo súčasťou Dánsko-Nórska a v rokoch 1814 až 1905 bolo v personálnej únii so Švédskom, než sa úplne osamostatnilo. 
Počas prvej svetovej vojny zostalo Nórsko neutrálne, ale napriek tomu utrpelo veľké straty, predovšetkým vo svojom veľkom obchodnom loďstve. Na začiatku druhej svetovej vojny sa Nórsko opäť snažilo zostať neutrálne, ale v roku 1940 bolo napadnuté nacistickým Nemeckom a okupované až do roku 1945. Po vojne Nórsko svoju neutralitu opustilo a stalo sa zakladajúcim členom Severoatlantickej aliancie. Objavenie veľkých zásob ropy na morskom dne pri Nórsku koncom 60. rokov 20. storočia viedlo k veľkej prosperite. V referendách v rokoch 1972 a 1994 sa nórske obyvateľstvo vyslovilo proti členstve krajiny v Európskej únii. Saamovia, žijúci prevažne na severe, majú určitú mieru sebaurčenia a vplyv na tradičnom území prostredníctvom Saamskeho parlamentu a zákona o Finnmarku. 
Nórsko je vyspelá krajina, s vyspelou vysokopríjmovou ekonomikou s vysokou životnou úrovňou, má 2. najvyšší index ľudského rozvoja na svete a ôsmy najvyšší príjem na obyvateľa na svete. Nórsko zachováva severský model blahobytu so všeobecnou zdravotnou starostlivosťou a komplexným systémom sociálneho zabezpečenia a jeho hodnoty sú zakorenené v rovnostárskych ideáloch. Nórsky štát má rozsiahle vlastnícke podiely v kľúčových priemyselných odvetviach, disponuje rozsiahlymi zásobami ropy, zemného plynu, nerastných surovín, dreva. Ropný priemysel tvorí približne štvrtinu hrubého domáceho produktu krajiny. Má najväčší štátny investičný fond na svete, ktorého hodnota je 15,7 bilióna nórskych korún (k 11/2023). Nórsko je zakladajúcim členom Organizácie spojených národov, Severoatlantickej aliancie, Európskeho združenia voľného obchodu, Rady Európy, Zmluvy o Antarktíde a Severskej rady, členom Európskeho hospodárskeho priestoru, Svetovej obchodnej organizácie a Organizácie pre hospodársku spoluprácu a rozvoj a schengenského priestoru.
Etymológia.
Nórsku dali meno zrejme starí Góti alebo Dáni a v ich jazyku to znamenalo „cesta na sever“. V historickom zázname reči vikingského náčelníka Ottara k anglickému kráľovi Alfrédovi zhruba v roku 880 je dnešné územie Nórska nazývané Norðvegr. Až v 14. storočí sa začali používať formy mena krajiny Noreg(h)e, Norig(h)e, Norg(h)e alebo Norie. Oficiálny názov "Noreg" v jazyku nynorsk bol prijatý až po jazykovej reforme z roku 1938, zatiaľ čo názov "Norge" v jazykovej verzii bokmål je používaný zhruba už od roku 1450.
Dejiny Nórska.
Pravek.
Stopy po prvom ľudskom osídlení archeológovia dávajú do súvislosti s kultúrou nazývanou Ahrensburgien (pomenovanou po dedinke Ahrensburg, ležiacej severovýchodne od Hamburgu, v neskoršom nemeckom štáte Šlezvicko-Holštajnsko). Táto kultúra je lokalizovaná do severoeurópskych nížin v období 9 – 7 tisíc rokov pred n. l. Príslušníci tejto kultúry boli predovšetkým lovcami Sobov, ktorí žili v stanoch, alebo mierne vyhĺbených chatách. Používali štiepané hroty so stopkou, oštepy a luky. Tieto najstaršie stopy ľudského osídlenia v Nórsku sa nachádzajú pozdĺž pobreží, kde sa po poslednej dobe ľadovej, medzi rokmi 11 000 a 8 000 pred n. l., stiahol ľadovec.  
K najcennejším objavom patria tie z doby okolo roku 5000 pred n. l. zo severu Nórska, z Finnmarku, hlavne z obce Alta, kde boli objavené pozoruhodné skalné rytiny, znázorňujúce predovšetkým lov (dnes súčasť Svetového dedičstva UNESCO). Archeológovia v súvislosti s týmito objavmi niekedy hovoria o kultúre Komsa. Druhé centrum objavov z tejto doby sa nachádza na juhozápade krajiny, v Rogalande (kultúra Fosna). Veľká vzdialenosť týchto objavov dlho viedlo k presvedčeniu, že išlo o dve rôzne kultúry, to však býva od 70. rokov 20. storočia spochybňované. Dnes väčšina historikov predpokladá, že južné centrum bolo staršie a sever bol z tohto centra osídlený pochodom po pobreží. Objavy z Alty sú najrozsiahlejšími skalnými kresbami v celej Škandinávii. Prezradzujú, že miestni obyvatelia doby kamennej boli predovšetkým lovci a rybári.
Medzi rokmi 3000 až 2500 pred n. l. dorazili do východného Nórska noví osadníci, radení k tzv. kultúre so šnúrovou keramikou. Boli to indoeurópski poľnohospodári, ktorí už pestovali obilie a chovali kravy a ovce. Lov a rybolov sa stal pri nich až sekundárnym zdrojom obživy. Od roku 1500 pred n. l. sú zaznamenané stopy po použití bronzu, ale bronzové nástroje sa zrejme obmedzovali len na náčelníkov. Na skalných rytinách sa objavujú nové motívy, predovšetkým slnečný kotúč, ktorý bol zrejme uctievaný. Výrazným motívom sú lode, hlavne typ hjortspring. Tiež aj vztýčené kamenné monumenty sú usporiadané do tvaru, ktorý pripomína loď.
Na začiatku doby železnej (posledných 500 rokov pred našim letopočtom) došlo zrejme k populačnej kríze, lebo archeológovia nachádzajú len málo pozostatkov. Oživenie nastalo zhruba po začiatku nášho letopočtu, keď sa obyvatelia Nórska dostali do kontaktu s rímskou Gáliou. Bolo objavených asi 70 rímskych bronzových kotlov, často používaných ako pohrebné urny.
Stredovek.
Raný stredovek.
Z kontinentu sa tiež do Nórska zrejme dostalo runové písmo. Najstarší známy nórsky runový nápis pochádza z 3. storočia. K najstarším používaným slovám patrí „vik“ označujúci fjord či záliv. Práve toto slovo sa stalo koreňom pojmu Viking. O Vikingoch hovoria historici od 8. storočia, keď začali ich výboje. Za medzník je obvykle pokladané vikingské prepadnutie kláštora v Lindisfarne na severovýchode Anglicka v roku 793. Vikingovia potom prenikli takmer do všetkých častí Európy a tiež aj na pobrežie dnešnej Kanady. Vikingovia z územia dnešného Nórska boli najviac aktívni na britských ostrovoch a východných ostrovoch Severnej Ameriky. Dnešné írske mestá Dublin, Limerick a Waterford boli pravdepodobne založené práve osadníkmi z Nórska. Nórski Vikingovia v 9. storočí osídlili tiež aj Faerské ostrovy, Orkneje a Island. V roku 985 založili prvé osady v Grónsku.
V nórskom národnom povedomí je kľúčovým rok 872, keď Harald I. Krásnovlasý, po bitke pri Hafrsfjorde (neďaleko Stavangera), ako prvý zjednotil nórske drobné kráľovstvá ("smårike") a stal sa prvým nórskym kráľom. Centrum Haraldovej ríše bolo na južnom pobreží. Po Haraldovi sa moci chopil jeho syn Erik Krvavá sekera, po jeho zosadení potom ďalší z Haraldových synov Hakon I. Ten už začal koketovať s kresťanstvom. Christianizácii však zabránilo to, že sa moci po Haakonovej smrti ujali veľkí ctitelia severských tradícií Harald II. a Haakon Sigurdsson. Až Olaf I. Tryggvason začal v krajine znovu presadzovať kresťanstvo, a to často veľmi násilne. Postavil aj prvý kostol, v roku 995 v Mosteri. Olaf I. Tryggvason preslávený aj ako vikingský dobyvateľ, keď s 390 loďami napadol Anglicko a obliehal Londýn. V jeho christianizačnom diele pokračoval inak pomerne neúspešný panovník Olaf II., neskôr prehlásený za svätého. Jeho nástupca Knut Veľký potom Nórsko po prvýkrát v jeho histórii zapojil do viacnárodnej ríše, tzv. Severskej ríše, ale len nakrátko. Po ňom sa opäť presadili lokálni vodcovia.
Vrcholný stredovek.
Veľkým problémom nórskeho štátu bolo nástupníctvo. Tradícia dávala právo nastúpiť na trón všetkým kráľovým synom, čo viedlo k mnohým bojom a tiež aj posilňovalo cirkev, ktorá si robila nárok do otázky nástupníctva hovoriť. Sériu nórskych občianskych vojen ukončil až v roku 1217 Hakon IV., ktorý nastolil jasný nástupnícky rád. Jeho vláda bola v znamení mieru, konsolidácie monarchie a definitívneho zjednotenia krajiny. Obdobie jeho panovania je považované za vrcholné obdobie stredovekého Nórska.
Rozvoj pokračoval aj v 14. storočí, hoci epidémia moru v roku 1349 vyhubila tretinu obyvateľstva. Spoločenská štruktúra, ktorá sa počas vrcholného stredoveku v Nórsku vytvorila, nebola typicky feudálna (ako aj v iných škandinávskych krajinách). Kráľ a šľachta síce získali mnoho pozemkov a pôvodne nezávislí poľnohospodári sa stali ich nájomcami, ale zostali v omnoho slobodnejšom postavení než poddaní na kontinente. Vzhľadom na nízku hustotu zaľudnenia (posilňovanú aj decimáciou obyvateľstva epidémiami) bolo pôdy stále dostatok, čo robilo oveľa silnejšiu vyjednávaciu pozíciu nájomcov. Tento rys sformoval rovnostársku tradíciu Nórska (aj celej Škandinávie), ktorá v istej transformácii pretrváva dosiaľ.
Veľkú rolu začal v 14. storočí zohrávať hanzový obchod, jeho centrom sa stal Bergen. Dlhší čas bol Bergen v dôsledku toho tak trochu „štátom v štáte“.
V roku 1380 Olaf II. spojil Nórsko a Dánsko do personálnej únie, v roku 1397 kráľovná Markéta I. pripojila aj Švédsko (sobášovou politikou) a vznikla Kalmarská únia. Jadro tejto ríše bolo ale v Dánsku a Nórsko tak začalo byť trochu periferizované. Nadvláda Dánov trvala ďalších 434 rokov, preto nórski nacionalisti v 19. storočí hovorili o „štyristoročnej noci“.
Novovek.
Po náraste daňového zaťaženia Nórov taktiež už krátko po vzniku únie vypuklo proti dánskej nadvláde prvé povstanie, ale neuspelo. Ekonomicky Nórsko pod Dánmi skutočne chradlo, čo ešte zhoršili silné pirátske útoky. Periferizácia ešte zosilnila s nástupom oldenburskej dynastie na trón. Nóri sa v roku 1502 pokúsili o vzburu vedenou šľachticom Knutom Alvssonom, ale tá bola opäť rozdrvená. Nóri si z Oldeburgovcov obľúbili len kráľa Kristiána II. Dánskeho, ktorý si v Nórsku našiel milenku a nejaký čas tam žil. Práve Kristián však začal čeliť švédskej vzbure a Švédsko taktiež stratil. Nóri sa švédsko-dánskeho sporu nezúčastnili. Keď však Švédi získali v roku 1521 nezávislosť, pokúsili sa znovu o vzburu aj oni, ale opäť boli neúspešní. Nový štát bez Švédov sa nazýval Dánsko-Nórsko.
Potom, čo dánsky panovník prijal v roku 1536 luteránstvo ako štátne náboženstvo, bolo zrušené arcibiskupstvo v nórskom Trondheime, čo ešte znížilo mieru nórskej samostatnosti, pretože cirkevné príjmy z pozemkov od tej doby mierili do Kodane. Pád katolicizmu taktiež znamenal koniec pútí k svätyni sv. Olafa v Nidare, čo znížilo kultúrnu výmenu Nórska s Európou. Ústupkom Dánov bolo, že v roku 1661 formálne obnovili nórske kráľovstvo (pri zachovaní personálnej únie), ale Nóri neustále platili za dánske katastrofálne porážky od Švédov stratou svojich tradičných území (Bohuslän, Jämtland, Härjedalen). O nedobrej kondícii Nórska svedčia aj hladomory z rokov 1695 – 1696, ktoré zabili asi 10 percent obyvateľov.
Veľkým prelomom v nórskych dejinách sa stali napoleonské vojny. Do nich sa dánsky kráľ nešťastne zaplietol a Dánsko bolo následne pokorené Britmi. Nóri túto situáciu využili a vyhlásili nezávislosť – vzniklo tak krátkodobé Nórske kráľovstvo. To 17. mája 1814 prijalo ústavu založenú na americkom a francúzskom vzore. "Syttende Mai", 17. máj, je dodnes pre Nórov veľký štátny sviatok, Deň nórskej ústavy. Lenže udalosti nezávislosti nepriali. Švédi, spojenci Britov v napoleonských vojnách, Nórsko získali podľa mierovej zmluvy z Kielu. Navyše podľa tejto zmluvy Nórsko strácalo v prospech Dánska svoje tradičné zámorské oblasti, teda Island, Grónsko a Faerské ostrovy. To sa Nórom nepáčilo, ale vyčerpaní britskou námornou blokádou sa do vojenského konfliktu so Švédmi púšťať nechceli. Po zložitých politických rokovaniach 4. novembra 1814 novo zriadený nórsky parlament ("Storting") zvolil švédskeho kráľa Karola XIII. aj kráľom nórskym, čím posvätil novú personálnu úniu – Švédsko-nórsku úniu. Panovník naproti tomu Nórom ponechal ich liberálnu ústavu aj mnoho správnych právomocí. Umenie politického kompromisu, neunáhlenosť a miernosť sa potom stali trvalejším rysom nórskej politickej kultúry.
Od 30. rokov 19. storočia sa začal rozvíjať moderný nórsky nacionalizmus, ktorým Nóri vymedzovali svoju identitu v rámci ríše so sídlom v Švédsku. Dôraz kladli na jazyk (výsledkom jazykových treníc sú taktiež dve spisovné nórštiny – bokmål a nynorsk) a kultúru. Tieto tendencie sa príliš nepáčili novému kráľovi Karolovi XIV., ktorý voči národnému hnutiu začal uplatňovať represie (ktoré ale nešlo porovnať napríklad s Metternichovými postupmi v Rakúskej ríši). Po Karolovej smrti v roku 1844 však tlak povolil a národne-liberálne hnutie protlačilo mnoho reforiem, hlavne týkajúcich sa žien: už v roku 1854 získali ženy právo na dedičstvo, v roku 1863 boli nezosobášené ženy oslobodené z područia otcov, čoskoro tiež stredostavovské ženy začali pracovať, typicky ako učiteľky. Toto na európske pomery včasné oslobodenie žien dalo nórskej spoločnosti feministický rys, ktorý je znateľný dosiaľ.
Úspešné postupné reformy spôsobili, že Nórsko v roku 1848 minula revolučná vlna. Druhou príčinou bolo, že v Nórsku bola slabá meštianska vrstva, politiku aj ekonomiku do značnej miery stále kontrolovali šľachtici, aj keď liberálne naladení. V roku 1884 bol kráľ prinútený rešpektovať parlament pri výbere premiéra a presadil sa tak reálny parlamentarizmus. Prvým demokraticky zvoleným premiérom bol Johan Sverdrup zo strany Venstre. V roku 1898 bolo zavedené všeobecné volebné právo (pre mužov, na ženy sa rozšírilo až v roku 1913), čím vyvrcholil nenásilný a postupný proces demokratizácie Nórska. 
Rozhodujúcou politickou postavou na začiatku 20. storočia sa stal Christian Michelsen. V roku 1903 založil stranu "Samlingspartiet", ktorá začala presadzovať odchod Nórska zo švédsko-nórskej únie. V roku 1905 sa stal premiérom a začal takticky pracovať na separácii. Keď kráľ Oskar II. odmietol podpísať zákon, ktorý by umožňoval nórskej časti federácie zakladať vlastné konzuláty v zahraničí, Michelsenova vláda na protest podala demisiu. Kráľ nového premiéra nevymenoval, pretože sa domnieval, že demisia je len prázdnym politickým gestom. Toto však Michelson využil a presadil v nórskom parlamente uznesenie konštatujúce, že tým, že kráľ nevymenoval novú nórsku vládu, spreneveril sa svojej základnej úlohe a nemá už právo v Nórsku vládnuť, čím Nórsko z personálnej únie vystupuje. Tento záver si Michelsen nechal ešte potvrdiť v referende. Prvé referendum v samostatnom štáte tak rozhodlo, že si Nóri ponechajú monarchistické zriadenie, čo Michelsena, veriaceho v republiku a prezidentský post, sklamalo, ale rešpektoval to. Dátum vzniku moderného nórskeho štátu je teda 7. jún 1905, aj keď formálne bola len vymenená dynastia. Nenásilné rozbitie švédsko-nórskej federácie býva uvedené ako ukážkový príklad takejto možnosti (ďalší bol až rozpad Česko-Slovenska v roku 1993). Sebavedomie mladého štátu ilustroval aj pozdvihoval úspech expedície Roalda Amundsena a jeho dobytie južného pólu v roku 1911.
Počas prvej svetovej vojny bolo Nórsko neutrálne. V roku 1940 bolo prepadnuté Nemeckom a aj cez odpor (o významný prístav Narvik na severe bojovali po boku Nórov aj Briti svojou plnou vojnovou silou) bolo obsadené. V tzv. Ríšskom komisariáte Nórsko sa potom zmocnil vlády kolaborant Vidkun Quisling a jeho strana Nasjonal Samling. Nórsky odboj predviedol niekoľko výnimočných operácií, ako bolo zničenie vodnej elektrárne Vemork spoločnosti Norsk Hydro a ich zásob tzv. ťažkej vody (Operácia Telemark), čím bol paralyzovaný nemecký jadrový program. Dôležité bolo aj to, že na stranu Spojencov sa dostalo takmer celé nórske obchodné loďstvo, pred vojnou štvrté najväčšie na svete. To sa zapojilo do mnohých operácií, vrátane evakuácie v Dunquerke a vylodenia v Normandii. Krajina bola okupovaná až do roku 1945.
Po vojne začali v nórskej politike dominovať sociálni demokrati, a ich Nórska strana práce mala v parlamente väčšinu od roku 1945 do roku 1962. Ich kľúčovou osobnosťou bol Einar Gerhardsen. Napriek socialistickej politike, nórski labouristi sa jasne dištancovali od sovietskeho bloku a stali sa v roku 1949 zakladateľmi NATO. Položili taktiež základy nórskeho sociálneho štátu s veľkou rolou štátnej kontroly nad ekonomikou. Napríklad cenová kontrola a štátny prídel bývania a automobilov trvali v Nórsku až do roku 1960. Životná úroveň však prudko rástla. V 70. rokoch začal štát ťažiť ropu (jej objav je datovaný k roku 1967) a nórske bohatstvo sa tak ešte znásobilo. Koncom deväťdesiatych rokov splatilo štátny dlh a prebytky rozpočtu začalo hromadiť v štátnom investičnom fonde, ktorý je dnes najväčším na svete.
Nórsko bolo dvakrát vyzvané, aby sa pripojilo k Európskej únii, ale občania vstup vždy odmietli, v referendách z rokov 1972 a 1994.
Sociálni demokrati už niekoľkokrát prepustili vládu konzervatívne-liberálnym stranám, napriek tomu je nórsky politický systém pomerne konsensualistický a zameraný na sociálny štát, nízke mzdové rozdiely, tolerancia voči všetkým menšinám a multikulturalizmus prestupujú politikou väčšiny vlád. Konsensus je atakovaný len výnimočne, ako v roku 2011, keď pravicový extrémista Anders Breivik napadol automatickou puškou letný tábor sociálnedemokratickej mládeže na ostrove Utøya a umiestnil bombu pred vládnu budovu v Osle, čo malo za následok 77 mŕtvych a 319 zranených.
Štátne symboly.
Vlajka.
Nórska vlajka je tvorená červeným listom s pomerom strán 8:11 s tmavo modrým škandinávskym krížom s bielym lemom.
Štátna vlajka má vzhľad odvodený z národnej, má však pomer strán 16:27 a je zakončená tromi plameňmi. 
Znak.
Nórsky štátny znak tvorí na červenom trojuholníkovom štíte zlatý korunovaný lev v skoku, držiaci sekeru rovnakej farby, so striebornou čepeľou. Nad štítom je nórska kráľovská koruna.
Hymna.
Nórska hymna je pieseň "Ja, vi elsker dette landet" (). Slová napísal Bjørnstjerne Bjørnson, hudbu zložil jeho bratranec Rikard Nordraak. Obvykle sa spieva iba prvá a posledná sloha.
Geografia.
Nórsko sa rozprestiera v západnej časti Škandinávskeho polostrova od mysu Lindesnes v Severnom mori po Severný mys v Severnom ľadovom oceáne, s celkovou dĺžkou približne . Nórske pobrežie je členité a dlhé až , Niektoré fjordy siahajú až do vnútrozemia. V blízkosti pobrežia sa nachádza množstvo malých ostrovčekov a skjärov (plochých skál vyčnievajúcich nad vodnú hladinu). Vnútrozemie je zväčša hornaté (celým Nórskom sa tiahne masív Škandinávskych vrchov), najvyšší vrch je Galdhøpiggen – , vyššie položené oblasti sú trvalo zaľadnené. Rieky sú krátke a prudké. V Nórsku sa nachádza aj vodopád Vinnufossen, ktorý je najvyšší v Európe.
Hospodárstvo.
Nórske kráľovstvo je rozvinutým priemyselno-poľnohospodárskym štátom. Významná je aj ťažba nerastných surovín, najmä ropy a zemného plynu na plošinách v šelfoch Severného mora. Ako jeden z najlesnatejších štátov Európy, významný podiel má aj ťažba dreva (okolo 10 miliónov m3 ročne), na čo nadväzuje drevársky a papierenský priemysel. Nezanedbateľným prvkom je aj rybolov a spracovanie rýb (z najvýznamnejších centier napr. Bergen, Stavanger alebo Trondheim) s ročným úlovkom cca 300 tis. ton. Z ostatných priemyselných odvetví majú významný podiel aj hutnícky, chemický, potravinársky a textilný priemysel.
V Nórsku sa 99,6 % elektrickej energie vyrába vo vodných elektrárňach, ktoré majú ideálne podmienky kvôli rýchlotečúcim a strmým riekam.
Keďže má Nórsko len veľmi malý podiel ornej pôdy (2,9 %), poľnohospodárska výroba sa zameriava predovšetkým na chov, najmä oviec, hovädzieho dobytka, kožušinovej zveri (líšky, norky a pod.) a na severe aj tradičný chov sobov.
Zahraničný obchod Nórskeho kráľovstva je trvale aktívny a zameriava sa najmä na vývoz ropy a ropných produktov, zemného plynu (podmorskými ropovodmi do Veľkej Británie, Nemecka, Švédska a pod.), rýb a výrobkov z rýb a papiera. Hlavným dovozným artiklom sú stroje, dopravné prostriedky, elektrotechnické výrobky a potraviny.
Údaje o ťažbe, poľnohospodárstve a priemyselnej výrobe.
"Poznámka: Údaje sú platné k roku 1994, ak nie je uvedené inak"
Náboženstvo.
Od reformácie sa drvivá väčšina obyvateľov hlási k luteranizmu, k Nórskej (evanjelickej) cirkvi. Väčšina moslimov, rímskych katolíkov a pravoslávnych sú prisťahovalci z arabských krajín, Poľska a balkánskych štátov.
Štatistika za rok 2011:
Administratívne členenie.
Vlastné Nórsko sa delí na 15 krajov 2024. Nórsko má aj dve integrálne zámorské územia, a to ostrovy Jan Mayen a Svalbard. Ďalej má tri antarktické a subarktické závislé územia: Bouvetov ostrov, Ostrov Petra I. a Zem kráľovnej Maud.
Doprava.
V Nórsku je 48 letísk, z nich dve medzinárodné. Krajina má jednu z najväčších obchodných flotíl na svete. Železničná doprava má menší význam. Cesty sú zväčša vyasfaltované. Významným zdrojom príjmov je turistický ruch.
Údaje o dopravnej sieti a turistickom ruchu.
"Poznámka: Údaje sú platné k roku 1994, ak nie je uvedené inak"
V roku 2020 sa Nórsko stalo prvým štátom kde sa predalo viac elektromobilov ako áut na benzínový, naftový či hybridný pohon. Z celkového počtu 141 412 áut tvorili 54,3%.
Demografia.
Obyvateľstvo.
Počet obyvateľov Nórska v štvrtom štvrťroku 2023 bol 5 550 203 osôb. Nóri sú etnickým severogermánskym národom. Celková miera plodnosti (CMR) sa v roku 2018 odhadovala na 1,56 dieťaťa narodeného na jednu ženu, čo je menej ako miera reprodukcie 2,1, ktorá zostáva výrazne pod maximom 4,69 dieťaťa narodeného na jednu ženu v roku 1877. V roku 2018 bol mediánový vek nórskej populácie 39,3 roka.
V roku 2012 oficiálna štúdia ukázala, že 86 % celkovej populácie má aspoň jedného rodiča, ktorý sa narodil v Nórsku. V roku 2020 bolo približne 980 000 osôb (18,2 %) prisťahovalcov a ich potomkov. Medzi nimi je približne 189 000 detí prisťahovalcov, narodených v Nórsku.
Z týchto 980 000 prisťahovalcov a ich potomkov:
V roku 2013 tvorili približne 6 % obyvateľstva prisťahovalci z EÚ, Severnej Ameriky a Austrálie a približne 8,1 % pochádzalo z Ázie, Afriky a Latinskej Ameriky. V roku 2012 malo z celkového počtu 660 000 osôb s prisťahovaleckým pôvodom 407 262 osôb nórske občianstvo (62,2 %).
Prisťahovalci sa usadili vo všetkých nórskych obciach. Mestá alebo obce s najvyšším podielom prisťahovalcov v roku 2012 boli Oslo (32 %) a Drammen (27 %). Podľa agentúry Reuters je Oslo "najrýchlejšie rastúcim mestom v Európe v dôsledku zvýšeného počtu prisťahovalcov". V posledných rokoch sa na náraste počtu obyvateľov Nórska najviac podieľalo prisťahovalectvo. V roku 2018 tvorili prisťahovalci 14,1 % obyvateľstva Nórska.
Saamovia pochádzajú z ďalekého severu a tradične obývajú stredné a severné časti Nórska a Švédska, ako aj oblasti v severnom Fínsku a v Rusku na polostrove Kola. Ďalšou národnostnou menšinou sú Kvenovia, potomkovia fínsky hovoriacich ľudí, ktorí sa od 18. do 20. storočia prisťahovali do severného Nórska. Od 19. storočia až do 70. rokov 20. storočia sa nórska vláda snažila asimilovať Saamov aj Kvenov a podporovala ich, aby prijali väčšinový jazyk, kultúru a náboženstvo. V dôsledku tohto "procesu nórskej integrácie" sa mnohé rodiny saamovského alebo kvenského pôvodu v súčasnosti identifikujú ako etnickí Nóri.
K národnostným menšinám v Nórsku patria Kvenovia, Židia, lesní Fíni a Rómovia.
V roku 2017 sa obyvatelia Nórska umiestnili na prvom mieste v rebríčku World Happiness Report.
Migrácia.
Najmä v 19. storočí, keď boli v Nórsku ťažké hospodárske podmienky, sa desaťtisíce ľudí vysťahovali do Spojených štátov a Kanady, kde mohli pracovať a kúpiť si pôdu v pohraničných oblastiach. V roku 2006 sa podľa amerického úradu pre sčítanie ľudu takmer 4,7 milióna osôb označilo za nórskych Američanov, čo bolo viac ako počet etnických Nórov v samotnom Nórsku. Pri sčítaní ľudu v Kanade v roku 2011 sa 452 705 kanadských občanov prihlásilo k nórskym predkom.
K 1. januáru 2013 žilo v Nórsku 710 465 prisťahovalcov alebo detí dvoch prisťahovalcov, čo predstavuje 14,1 % celkovej populácie, pričom v roku 1992 ich bolo 183 000. Od roku 2005 sa každoročne zvyšuje počet prisťahovalcov. Kým v rokoch 2001 - 2005 bola ročná čistá imigrácia v priemere 13 613 osôb, v rokoch 2006 - 2010 sa zvýšila na 37 541 osôb a v roku 2011 dosiahla čistá imigrácia 47 032 osôb. Bolo to spôsobené najmä zvýšeným prisťahovalectvom obyvateľov EÚ, do roku 2012 najmä z Poľska a Švédska. Ďalšími dvoma najčastejšími krajinami pôvodu prisťahovalcov v tomto období boli Pakistan a Somálsko.

</doc>
<doc id="4031" url="https://sk.wikipedia.org/wiki?curid=4031" title="Severné Írsko">
Severné Írsko

Severné Írsko (ang. "Northern Ireland", ír. "Tuaisceart Éireann, ul.šk. Norlin Airlann") je krajina Spojeného kráľovstva (klasifikovaná ako konštituentná krajina Spojeného kráľovstva alebo ako provincia Spojeného kráľovstva). Rozkladá sa na severovýchode írskeho ostrova, zaberá väčšinu historickej provincie Ulster. Historicky bol najpriemyselnejšou časťou Írska, v časoch severoírskeho konfliktu ekonomika stagnovala. Po obnovení mieru v roku 1998 zažilo ekonomický rozmach
Má rozlohu a 1 847 457 obyvateľov (2015). Žijú tu tak asi tri percentá obyvateľov Spojeného kráľovstva a približne 30 percent obyvateľov ostrova Írsko. Hlavné a najväčšie mesto je Belfast, v ktorého aglomerácii žije asi 600-tisíc ľudí.
Dejiny.
Takisto ako Írsko bola aj táto časť už od staroveku osídlená Keltmi. Tí sa v 5. storočí začali sťahovať do severných oblastí Británie, kde založili svoje kráľovstvo a následne ovládli celé dnešné územie Škótska a ďalšie oblasti. V období od 9. do 11. storočia Írsko pustošili vikingské nájazdy. Vikingovia ale na rozdiel od Angličanov nejako významne ostrov neosídlili.
Od 12. storočia bola oblasť na severovýchode ostrova pod vplyvom Anglicka. Sem tiež od 16. storočia smerovala silná imigrácia anglických a hlavne škótskych presbyteriánov. Títo takzvaní ulsterskí Škóti neskôr tvorili významný podiel kolonistov do Severnej Ameriky.
Severné Írsko vzniklo v roku 1921, keď došlo k rozdeleniu Írska a vzniku Írskeho slobodného štátu. Väčšinu obyvateľov Severného Írska tvorili unionisti (lojalisti) – väčšinu z nich tvoria protestanti a potomkovia kolonistov z Veľkej Británie. Menšia časť obyvateľov, zväčša katolíci, si želala jednotné a nezávislé Írsko (republikáni). Z rozporov medzi týmito dvomi komunitami vyplynulo napätie, ktoré v 60. rokoch vyústilo do konfliktu (Troubles). Ten si vyžiadal až tritisíc obetí a podarilo sa ho ukončiť až v roku 1998.
Náboženské zloženie obyvateľstva z roku 2001.
Source: UK 2001 Census.

</doc>
<doc id="4032" url="https://sk.wikipedia.org/wiki?curid=4032" title="Nigéria">
Nigéria

Nigéria, dlhý tvar Nigérijská federatívna republika, je štát v Afrike s rozlohou 923 768 km². Hlavné mesto je Abuja. Nigéria je najľudnatejšia krajina na Africkom kontinente, žije tu viac ako 190 miliónov obyvateľov (odhad z roku 2017).
Poloha.
Krajina leží vo východnej časti Západnej Afriky na pobreží Atlantického oceánu v oblasti Guineiského zálivu. Hraničí na západe s Beninom, na severe s Nigerom, na východe s Kamerunom a Čadom. Krajinou preteká rieka Niger. Významným prítokom je Benue, ktorá sa vlieva do Nigeru pri meste Lokoja. Ďalšie prítoky tvoria rieky Kadun a Sokoto. Na severovýchode krajiny na hranici s Čadom a Nigerom leží Čadské jazero, do ktorého vteká z Nigérie rieka Komadugu Yobe.
Prírodné pomery.
Významným prvkom krajiny je široká delta rieky Niger. Vo vnútrozemí vystupujú plošiny Hornoguineiského prahu a náhorná plošina Jos, Udi a Igala a vrchovina Akwa-Orlu. Východnej časti krajiny na hraniciach s Kamerunom dominuje Adamauská vysočina s pohoriami Mandara, Shebshi a Gotel. Najvyšší vrch Chappal Waddi 2 419 m n. m. sa nachádza v pohorí Shebshi.
Geológia.
Severnú, západnú a východnú časť krajiny tvoria archaické a paleoproterozoické migmatity, ruly a svory, miestami so zachovanými metasedimentmi, zrejme proterozoického, možno prvohorného veku. Oblasti tvorené kryštalinikom pokrývajú viac než polovicu rozlohy krajiny.
Mladšie granitoidy plošiny Jos sú jurského veku. Tie sú prekryté druhohornými a treťohornými morskými aj kontinentálnymi sedimentmi. Nachádzajú sa hlavne v panve Sokoto, Čadskej panve a v údolí Benue a tiež v údolí a delte Nigeru. Delta Nigeru je významná pre svoje akumulácie ropy a zemného plynu. Delta je patrí medzi 12 najvýznamnejších oblastí produkujúcich ropu, nachádzajú sa tu 2,2% svetových zásob ropy a 1,4% svetových zásob zemného plynu (údaj z roku 1996).
Obyvateľstvo.
V krajine žije asi 200 rôznych etník. Najvýznamnejšími sú Hausovia (22%), Jorubovia (21%), Ibovia (18%), Fulbovia (11%) a Igbiovia (6%); ostatní (22%).
Približne 45% obyvateľov sú moslimovia, 48% tvoria kresťania (protestanti, katolíci a africkí kresťania), asi 6% obyvateľov vyznáva tradičné náboženstvá.
Nigéria sa pokladá za najľudnatejšiu krajinu v Afrike.
Ekonomika.
Krajina patrí medzi najrýchlejšie sa rozvíjajúce ekonomiky na svete. Miera medziročného rastu ekonomiky sa od roku 2008 pohybuje nad 8%. Ekonomiku výrazne podporuje ťažba ropy v delte rieky Niger. Okrem ropy sa ťažia rudy tantalu (columbit, tantalit) a cínu.
Z poľnohospodárskych plodín sa pestujú bavlna, podzemnica olejná, palma olejná, kakao, banány, maniok, batáty, tabak, kaučuk, kukurica a proso. Významný je chov hovädzieho dobytka, kôz a oviec.
Nigéria je považovaná za poprednú hospodársku mocnosť v Afrike s významným príspevkom odvetví, ako je energetika, finančné služby, farmaceutický priemysel a zábavný priemysel. Finančný sektor je diverzifikovaný a zahŕňa domáce a medzinárodné banky, firmy spravujúce aktíva, maklérské spoločnosti, poisťovne, fondy súkromného kapitálu a investičné banky. Okrem ropy predstavujú prevody peňazí od Nigérijčanov žijúcich v zahraničí jeden z najväčších zdrojov devízových príjmov krajiny.

</doc>
<doc id="4033" url="https://sk.wikipedia.org/wiki?curid=4033" title="Niger">
Niger

Niger, dlhý tvar Nigerská republika, je prezidentská republika nachádzajúca sa takmer uprostred Afriky medzi štátmi Mali, Alžírsko, Líbya, Čad, Nigéria, Benin a Burkina. Na území o rozlohe 1,267 mil. km² tu žije okolo 20 miliónov obyvateľov (2016). Krajina nemá prístup k moru.
Poloha a charakter územia.
Niger sa nachádza na juhu Sahary a v strednej časti Sahelu.
Väčšina územia Nigeru sa nachádza na náhorných plošinách. V centrálnej časti republiky sa týči vulkanické pohorie Aïr (čítaj aír). Nachádzajú sa tu kužele vyhasnutých sopiek a rozrušené masívy. V masíve Tarazit sa nachádza najvyššia hora štátu Mont Gréboun, vysoká Smerom na východ od Aïru sa rozlieha púštne panva Ténéré, západným smerom panva Talak. Na severe krajiny sa nachádza náhorná plošina Djado. Jedinou stálou riekou na území štátu je Niger, ktorá mu dala meno.
Podnebie.
V severných oblastiach Nigeru prevláda extrémne suché tropické podnebie, za rok tu spadne iba takmer zrážok, preto tu prevládajú púšte. Centrálnej a južnej oblasti republiky majú podnebie o niečo vlhkejšie, ale ani tu nespadne za rok viac ako zrážok. Oblaky púštneho prachu a piesku sem prináša suchý saharský vietor nazývaný "harmattan". V januári sa priemerné teploty pohybujú od 16 – 24 °C. Najteplejšie obdobie trvá od mája do júna, teploty prekonávajú hranicu 30 °C.
Flóra a fauna.
V nižších oblastiach rastú iba akácie a suchomilné trávy. Vo vysokohorských oblastiach flóru zastupujú divoké palmy a olivovníky. Žijú tu gazely, oryxovia, paovce hrivnaté, gepardy a pštrosy. Pri rieke Niger svoj domov nachádzajú slony, žirafy, hrochy, antilopy a byvoly.
História.
Ukazuje sa, že ľudia sídlili na území Nigeru už v prehistorických dobách. V 3. tisícročí pred Kr., kedy do severných oblastí začala zasahovať púšť, pastieri odišli a na ich bývalých územiach sa začali usadzovať kočovní Tuarégovia.
V stredoveku bol Niger postupne súčasťou niekoľkých mocných ríš, ktorými boli Songhaj, Kánem-Born, Mali a mestský štát Haus. Od 11. storočia sa tu začal šíriť islam, ktorý si u miestnych obyvateľov našiel značnú obľubu.
V roku 1900 bol Niger obsadený Francúzmi a bol pripojený k Francúzskej západnej Afrike. V roku 1922 získal štatút samostatnej kolónie potom, čo povstali Tuarégovia. V roku 1958 bola vyhlásená autonómna republika Niger. Väzby s Francúzskom ale zostali silné.
Prvé slobodné voľby sa konali až v roku 1993. O tri roky neskôr sa pomocou štátneho prevratu do čela štátu dostal plukovník Ibrahim Bare Maïnassaru. V apríli 1999 bol zvrhnutý a bola začatá demokratizácia krajiny. Vojenským pučom skončila vo februári 2010 snaha prezidenta Mamadou Tandja zmeniť ústavu, aby sa mohol po tretí za sebou uchádzať o prezidentský úrad.
V apríli 2024 dorazili do Nigeru ruskí vojenskí inštruktori a vybavenie na základe novo podpísanej vojenskej dohody. Približne v rovnakom čase Spojené štáty súhlasili so stiahnutím svojich síl z krajiny po ukončení bilaterálnej bezpečnostnej dohody, ktorá umožňovala umiestnenie amerického personálu v Nigeri.
Ekonomika a hospodárstvo.
Ekonomika.
Kvôli nestabilnej politickej situácii dosahovala HDP v krajine menej ako 200 USD na obyvateľa. Významným zdrojom vývozu je uránová ruda pre Francúzsko. Dováža sa všetok spotrebný tovar, a to hlavne z Francúzska a Pobrežia Slonoviny. Veľká časť populácie je zamestnaná v poľnohospodárstve, hoci je obrábaných len 3% rozlohy štátu, predovšetkým brehy rieky Niger. V krajine sa platí CFA frankom.
Poľnohospodárstvo.
Základ hospodárstva tvorí samozásobiteľské poľnohospodárstvo, pričom obrábať možno iba 15% územia. Úroda je navyše závislá na zrážkach a ohrozujú ju škodcovia (kobylky a saranče). Aj napriek tomu sa poľnohospodárskym činnostiam venuje 90% obyvateľov. Pestuje sa proso (kostrava), cirok, zelenina, strukoviny, ryža, podzemnica olejná, cukrová trstina, pšenica, bavlna a tabak. Chovajú sa ovce, dobytok, kozy a somáre. Najdôležitejším zvieraťom je ťava.
Priemysel a nerastné suroviny.
Najdôležitejšia nerastná surovina je urán, ťaží sa v pohorí Air. Ďalej sa ťaží zlato, kamenné uhlie, fosfáty, medené a železné rudy a soli. Ťažba uránu bola pôvodne monopolom Francúzska, teraz však na jednom z ložísk ťažia aj Číňania. Priemyselná výroba a obchod sa sústreďuje v Niamey. Najdôležitejším priemyselným odborom je potravinársky priemysel. Produkuje hlavne arašidy, olej a pivo. V menších mestách fungujú mlyny, čistiarne bavlny a garbiarne.
Obyvatelia.
Obyvatelia sa delia do niekoľkých kmeňov, najviac zastúpení sú Hausovia, Songhaj-Djermovia a Tuarégovia. Ostatných je menej než 1 milión osôb. Nigerčania sú z 80% moslimovia, existujú tu ale aj animistické a kresťanskej menšiny. Tri štvrtiny obyvateľov sú negramotné. Úradným jazykom v krajine je francúzština. Takmer 80% Nigerčanov žije vo vidieckych osadách. Stredná dĺžka života mužov je priemerne 42,5 rokov, u žien asi 41,8 rokov. Ku koncu roka 2005 Niger mal najvyšší pomer počtu obyvateľov pripadajúceho na jedného lekára; celkom to bolo 56 278 obyvateľov na jedného lekára. 
Štatistika zo sčítania ľudu v roku 2012 uvádza nasledujúcu náboženskú príslušnosť: moslimovia 99,3%, kresťania 0,3%, tradičné náboženstvo 0,2%, bez vyznania 0,1%, ostatné 0,1%. Podľa afrikanistu O. Havelku veľká množina moslimov v Nigeri vyznáva zároveň nigerské tradičné náboženstvo bori (viacpočetná náboženská identita), prípadne synkretizmus islamu a bori (tzv. Black Islam). Náboženstvo bori je hlboko zakorenené najmä medzi etnikom Hausov. Väčšina moslimov sú sunniti, 20% je však tzv. nekonfesných.

</doc>
<doc id="4034" url="https://sk.wikipedia.org/wiki?curid=4034" title="Nikaragua">
Nikaragua

Nikaragua, dlhý tvar Nikaragujská republika, [lokál je v slovenčine (v) Nikarague] je štát v Strednej Amerike. Na severe hraničí s Hondurasom a na juhu s Kostarikou. Nachádza sa medzi Tichým oceánom, ktorý tvorí jej západné pobrežie a Karibským morom na východe.
Nazýva sa podľa kmeňa Nicarao, ktorý obýval brehy jazera Nikaragua pred príchodom Španielov do Ameriky a španielskeho slova "agua", čo znamená "voda". Odráža to prítomnosť veľkých jazier v tejto oblasti. V tom čase tento pojem zahŕňal iba územie medzi týmito jazerami a Tichým oceánom.
Geografia.
Nikaragua sa nachádza na stredoamerickej šiji, v jej centrálnej časti a patrí do tropického pásma. Povrch je členitý a krajina sa mení od saván až po hory. Nachádzajú sa tu pozoruhodné jazerá Nikaragua, Managua a ďalšie, aktívne sopky, rozsiahle pláže a množstvo jazerných aj morských ostrovov.
Sopky a jazerá dominujú západnej časti krajiny, kde sa nachádza Cordillera Centroamericana a strmšia a vyššia Cordillera Volcánica. Reťaz sopiek sa na severe začína Cosigüinou, nachádzajúcou sa na rovnomennom polostrove v zálive Fonseca, ktorý je sám potopenou kalderou obrovského krátera. Smerom k juhu nasleduje reťaz sopiek Marrabios alebo Maribios, ktorá končí spokou Momotombito na ostrovčeku na jazere Managua. Nasledujú sopky ako Masaya, Maderas a Concepción na ostrove Ometepe na jazere Nikaragua.
Stred krajiny zaberá pohorie Chontaleña. Jeho severná časť je suchá a vlahy pribúda smerom na juh. Hranicu s Hondurasom tvoria pohoria Dipilto a Jalapa.
Východná oblasť krajiny je rovinatá a pokrytá rozsiahlym pralesom zavlažovaným vodnatými riekami, z ktorých najväčšie sú: Segovia alebo Coco, Wawa, Kukalaya, Prinzapolka, Bambana, Grande de Matagalpa, Kurinwás, Escondido a jeho prítoky Siquia, Mico a Rama, Punta Gorda a San Juan.
Podnebie.
Zimné obdobie je od mája do októbra a letné od novembra do apríla. Obdobie dažďov trvá od "jún"a do novembra a podnebie sa výrazne mení v západo-východnom smere. V závislosti na prírodných podmienkach sa rozlišujú tri typy podnebia:
Oblasť medzi jazerami Nikaragua a Managua a Tichým oceánom je veľmi suchá, má málo zrážok a teploty sa pohybujú od 27 °C do 32 °C v zimnom a od 35 °C do 40 °C v letnom období.
Centrálna a hornatá časť krajiny má chladnejšie a vlhkejšie podnebie, najmä na východe.
Karibská oblasť má tropické a veľmi vlhké podnebie s vysokými teplotami a intenzívnymi zrážkami.
Flóra a fauna.
Na mnohých miestach sa zachovalo veľa pôvodných druhov. Známa je napríklad biologická rezervácia Bosawás.
V krajine žije 5 druhov veľkých mačkovitých šeliem a 4 druhy veľkých opíc.
Mnohými druhmi sú zastúpené plazy.
Dejiny.
Predkolumbovská doba.
Známe sú sídla pôvodných obyvateľov staršie ako 6000 rokov. Archeologické náleziská poskytujú predovšetkým keramiku a sošky z vulkanického kameňa nájdené na ostrove Zapatera.
Kolonizácia.
V roku 1524 založili Španieli pod vedením Francisca Hernándeza de Córdoba mestá León a Granada a v roku 1528 vznikla provincia Nikaragua, spravovaná až do roku 1812 z kapitanátu so sídlom v Guatemale. Východná časť krajiny však nebola pod španielskou kontrolou takmer nikdy. Nedostupné a nehostinné územia pralesov pri karibskom pobreží obývali od polovice 17. storočia potomkovia miestnych Indiánov a čiernych otrokov, ktorí sem utiekli z ostrovov v Karibskom mori. Mali dobré vzťahy s Angličanmi, vtedy úhlavnými nepriateľmi Španielov.
11. októbra 1821 bola v Leóne vyhlásená nezávislosť od Španielska a pripojenie k Prvej mexickej ríši, ale Granada a Kostarika sa oddelili a vytvorili vlastné vlády. Po páde Agustína I v roku 1823 sa Nikaragua pripojila k Spojeným stredoamerickým provinciám. Nikaragua však bola aj prvou krajinou, ktorá sa z tohto útvaru definitívne rozhodla vystúpiť v roku 1838.
Nezávislosť.
Udalosti prvej polovice 19. storočia vyvrcholili intervenciou filibustierov vedených Williamom Walkerom. Na ich porážke sa podieľala koalícia stredoamerických štátov, ale pokiaľ ide o Nikaraguu, jej najvýznamnejším príspevkom bola bitka pri San Jacinte. Krajina vyšla z tohoto zápasu hospodársky zoslabená. Granada bola takmer úplne zničená požiarom a pretrvávala tradičná rivalita liberálov z Leónu s konzervatívcami z Granady. V roku 1858 sa začalo približne tridsaťročné obdobie, ktoré patrí medzi najlepšie v dejinách krajiny a počas ktorého dominovali konzervatívci. Krajina vtedy bola jednou z najstabilnejších a najbohatších v Strednej Amerike, s jednou z najvýkonnejších ekonomík v Latinskej Amerike a so solídnymi inštitúciami a obozretným spravovaním verejných financií. To lákalo prisťahovalcov z Európy, najmä z Nemecka a Talianska a viedlo k ďalšiemu ekonomickému rastu, zatiaľ čo Salvádor, Honduras a Guatemala sa zmietali vo vojenských konfliktoch. V tomto období sa pri moci vystriedali prezidenti Tomás Martínez Guerrero (1858-1867), Fernando Guzmán y Solórzano (1867-1871), Vicente Cuadra y Ruy Lugo (1871-1875), Pedro Joaquín Chamorro y Alfaro (1875-1879), Joaquín Zavala Solís (1879-1883), Adán Cárdenas del Castillo (1883-1887), Evaristo Carazo Aranda (1887-1889) a Roberto Sacasa y Sarria (1889-1893). V roku 1885 sa Nikaragua stala vojenským spojencom Kostariky a Salvádora, aby spoločne čelili úmyslom guatemalského prezidenta Justa Rufina Barriosa, podporovaného Hondurasom, ktorých cieľom bola obnova politickej jednoty Strednej Ameriky, ale nikaragujská armáda nemala možnosť bojovať, lebo Barrios zahynul už pri invázii do Salvádora.
Éra konzervatívcov sa skončila vojenským prevratom liberálov vedených José Santosom Zelaya Lópezom, ktorý nastolil diktátorský režim a zotrval pri moci do roku 1909. Toto obdobie sa vyznačovalo potláčaním jeho odporcov a politickou nestabilitou, ale ekonomika ešte fungovala pomerne dobre.
20. storočie.
Začiatok 20. storočia sa vyznačoval rastúcou nestabilitou a ozbrojenými intervenciami armády USA v rámci tzv. banánových vojen. Jednou z najznámejších osobností tej doby bol generál roľníckeho pôvodu Augusto César Sandino, ktorý bojoval na strane liberálov a proti americkej intervencii. Dohoda medzi liberálmi a konzervatívcami o mieri z roku 1933 nariaďovala rozpustenie jeho armády. Pre Sandina to znamenalo prakticky rozsudok smrti. Popravený bol vo februári 1934.
Ďalší hospodársky rozmach zaznamenala krajina v 50. a 60.rokoch. Niekoľko desaťročí, až do Sandinovskej revolúcie v roku 1979, vládla rodina Somozovcov. Zatiaľ čo Somozovci boli spojencami USA, ich nástupcovia zo Sandinovského frontu národného oslobodenia (FSLN) boli podporovaní Kubou a Sovietskym zväzom. Nikaragua sa tak stala jedným z horúcich bojísk studenej vojny. Politická perzekúcia odporcov, partizánska vojna, povinná vojenská služba a zlý stav ekonomiky sa stali hlavnými dôvodmi masovej emigrácie Nikaragujcov do zahraničia - najmä do USA a susedných krajín, ale aj do západnej Európy. Sandinovská revolúcia sa skončila mierovou dohodou medzi FSLN a jeho odporcami, ktorá doviedla krajinu k slobodným voľbám v roku 1990. Vyhrala ich spoločná kandidátka všetkých opozičných strán Violeta Chamorrová. Odvtedy až dodnes prebieha výmena vlád v krajine ústavným spôsobom. Posledné voľby vyhral kandidát FSLN Daniel Ortega, ktorý vládol v krajine aj počas Sandinovskej revolúcie.
Vláda a politika.
Nikaragua je republika postavená na 4 mocenských pilieroch: výkonnom, zákonodarnom, súdnom a volebnom. Výkonnú moc má prezident volený na obdobie 5 rokov. Zákonodárnu moc má jednokomorové Národné zhromaždenie zložené z 92 poslancov volených na 5 rokov. Súdna moc patrí Najvyššiemu súdu pozostávajúcemu zo 16 sudcov. Za voľby zodpovedá Najvyššia volebná rada. Voľby v krajine pravidelne monitorujú medzinárodní pozorovatelia a zväčša konštatujú, že sú spravodlivé a v súlade so zákonom.
Nikaragua je rozdelená na 15 departmentov, ktoré nemajú žiaden aparát ani právomoci zverené ústrednou vládou. Okrem toho v roku 1987 vznikli dve "autonómne oblasti (AO)": (Atlántico Norte a Atlántico Sur. Sú obývané prevažne pôvodným obyvateľstvom.
Demografia.
Belosi tvoria 17% a mestici 69% obyvateľstva. Černochov je 9% a Indiánov 5%. Podiel Indiánov klesol v 19. storočí, kedy rástol podiel podiel belochov a najmä mesticov. Naopak, po Sandinovskej revolúcii emigrovali najmä príslušníci vyšších stredných vrstiev, čo viedlo k poklesu podielu belochov, ktorých podiel bol predtým o niečo vyšší. Najviac obyvateľov žije v departmentoch Managua, Granada a León v západnej časti krajiny.
Najviac černochov žije pri karibskom pobreží. Sú potomkami utečencov prichádzajúcich najmä z Jamajky. Tu žijú v menšom počte aj Garifunovia. Podiel černochov je po Paname druhý najvyšší v Strednej Amerike.
Indiáni sú príslušníkmi viacerých kmeňov, najmä Miskitos, Ramas, Mayangna a Sumos a žijú pri karibskom pobreží.
V Nikarague žije spolu približne 30 000 prisťahovalcov zo Sýrie, Arménska, Palestíny a Libanonu a Židov. Číňanov je asi 12 000 a žijú tu aj Japonci.
54% populácie žije v mestách. Veľa Nikaragujcov žije v zahraničí.
Jazyk.
Úradný jazyk je španielčina. Nikaragujský prízvuk je podobný argentínskemu, výslovnosť je však rovnaká ako v iberskej španielčine.
Na karibskom pobreží sa hovorí anglicky a pôvodnými jazykmi, najmä Miskito, Rama a Sumo.
Náboženstvo.
Väčšina obyvateľov sa hlási k Rímskokatolíckej cirkvi. V posledných rokoch narastá počet veriacich protestantských cirkví.
Ekonomika.
Tradičným pilierom ekonomiky je pestovanie a export poľnohospodárskych plodín a výrobkov z nich, najmä banánov, kávy, cukru a tabaku. Ak sa pripočíta chov dobytka, aj v súčasnosti tieto komodity tvoria viac ako polovicu z hodnoty celkového vývozu. Nikaragujský rum patrí k najlepším na svete.
Z nerastných surovín sa tu nachádzajú ložiská zlata, medi, striebra a olova. Nevyužité sú aj značné zdroje geotermálnej energie.
Priemysel sa koncentruje najmä v západnej časti krajiny.
Krajina má jeden z najnižších hrubých domácich produktov na západnej pologuli. Inflácia však od skončenia Sandinovskej revolúcie klesla a ani dnes neprekračuje hodnotu 10% ročne. Hospodársky rast sa pohybuje okolo 5% ročne.
Cestovný ruch.
Najdynamickejším odvetvím ekonomiky je cestovný ruch, ktorý sa stal druhým najväčším zdrojom príjmov ekonomiky. Ich priemerný ročný prírastok je približne 10%. Táto skutočnosť priaznivo vplýva aj na rast ďalších odvetví, najmä maloobchodu, bankovníctva a stavebníctva. Najviac turistov prichádza z USA, ale aj zo susedných krajín a Európy.
Najobľúbenejším cieľom je v koloniálnom štýle vybudované mesto Granada. Ďalšími destináciami sú mestá León, Masaya a Rivas, ostrov Ometepe, sopka Mombacho a ostrovy Corn Islands v Karibskom mori. Z aktívnych foriem oddychu sú najčastejšie rôzne formy turistiky (na severe krajiny) a surfing (pri tichomorskom pobreží).
Kultúra.
Nikaragujská kultúra je zmesou jej dominantných prvkov: španielskeho a indiánskeho vplyvu, aj keď tento je slabší ako napríklad v Guatemale alebo Mexiku.
Nikaragua je známa veľkým počtom tradičných osláv a sviatkov, väčšinou súvisiacich s cirkevnými sviatkami. Niektoré trvajú aj niekoľko dní a hudba, tance, defilé jazdcov na koňoch a býčie zápasy, ktoré sú ich súčasťou, sú hlavným prejavom miestnej ľudovej kultúry. Účasť na nich je masová a je vnímaná ako prejav vlastenectva a hrdosti na tradície.
Nikaragujskú hudbu ovplyvňovali najmä Španieli a nemeckí prisťahovalci. Najznámejšie žánre sú son nica, polka a segovská mazurka. Husle talalate sú hudobným nástrojom vychádzajúcim z klasických huslí,ale sú typické výlučne pre Nikaraguu. Tak ako v ostatných krajinách Strednej Ameriky, aj tu je obľúbená marimba, nástroj, ktorý je neodmysliteľnou súčasťou miestneho folklóru. Bežná je gitara a hrkálky typu "maracas". Špecifický hudobný prejav sa nájde na karibskom pobreží - obohatený o africké prvky. Má výrazný rytmus a je miestnymi obyvateľmi nazývaný Palo de Mayo.
Nikaragua má aj niekoľko známych literátov, obľúbených v celej Latinskej Amerike. Napríklad básnik Rubén Darío bol nazývaný "otec modernizmu".
Šport.
Najobľúbenejší šport je bejzbal. Do krajiny ho priniesli filibustieri a vojaci z USA koncom 19. storočia. Najskôr sa ujal pri karibskom pobreží a vo vnútrozemí ho presadili Nikaragujčania, ktorí vyštudovali na univerzitách v USA. V národnej súťaži je 5 mužstiev, ktoré tvoria aj základ národného tímu. Niekoľkí hráči pôsobia aj v MLB. Druhým najobľúbenejším športom je box. Nikaragua mala niekoľkých majstrov sveta, napríklad takých ako Alexis Argüello,Rosendo Álvarez, Luís Pérez, Ricardo Mayorga a najnovšie José "Quiebra Jícara" Alfaro. Najmä medzi mladými rastie aj obľuba futbalu.

</doc>
<doc id="4035" url="https://sk.wikipedia.org/wiki?curid=4035" title="Nový Zéland">
Nový Zéland

Nový Zéland (anglicky New Zealand, maorsky Aotearoa) je ostrovný štát v Austrálii a Oceánii. Je tvorený dvoma hlavnými (Severný a Južný) a mnohými malými ostrovmi v juhozápadnej časti Tichého oceánu. Nový Zéland nie je súčasťou austrálskeho kontinentu, pretože sa nenachádza na jeho kontinentálnom šelfe; je však časťou ponoreného kontinentu Zélandia. Zélandia spoločne s Austráliou tvorí širší región Australázia, ktorý je súčasťou Oceánie.
Je známy svoju izoláciu, od Austrálie na severozápade je oddelený asi širokým Tasmanovým morom. Najbližší susedia severne sú Nová Kaledónia, Fidži a Tonga. Väčšinu populácie tvoria pôvodní Európania (tzv. "Pākehā") a najväčšou menšinou sú pôvodní obyvatelia – Maoriovia. Predovšetkým v mestách predstavujú tiež aj ne-maorijskí Polynézinčania a Ázijčania podstatnú menšinu.
Oficiálnou hlavou štátu je Karol III., ktorý je reprezentovaný nepolitickým generálnym guvernérom; aj keď kráľ nemá žiadny skutočný politický vplyv. Politickú moc má premiér, ktorý predsedá demokraticky zvolenej vláde parlamentom Nového Zélandu. Novozélandské kráľovstvo zahŕňa aj Cookove ostrovy a Niue, ktoré sú úplne autonómne; Tokelau, ktoré sa snaží o autonómiu a územia na Antarktíde, ktoré si nárokuje Nový Zéland.
Dejiny.
Nový Zéland bol obývaný ako jedno z posledných väčších území. Polynézski osadníci prišli na ich waka niekedy medzi 13. a 15. storočím. Na Chathamských ostrovoch juhovýchodne od Nového Zélandu žijú Moriorivia, ale nie je známe, či prišli z Nového Zélandu alebo z inej časti Polynézie. Väčšina Nového Zélandu bola rozdelená medzi kmeňmi do teritórií nazývaných "rohe". Zdroje na týchto územiach boli ovládané kmeňmi – "iwi". Obvykle nemali dva "iwi" prekrývajúce sa "rohe". Maoriovia jedli, čo im ponúkala miestna fauna, flóra a more. Lovili obrovských, letu neschopných, vtákov moa (ktoré rýchlo vyhynuli), polynézskych potkanov a batáty (sladké zemiaky), ktoré si priniesli.
Prví známi Európania, ktorí dosiahli Nový Zéland, boli vedení Abelom Tasmanom, ktorý sa plavil pri západnom pobreží Južného a Severného ostrova v roku 1642.
Geografia.
Hlavná časť Nového Zélandu leží na dvoch ostrovoch, jednoducho nazývaných Severný a Južný ostrov (angl. "North Island" a "South Island"; maor. "Te-Ika-a-Maui" a "Te Wai Pounamu") a mnohých menších ostrovoch. Celková rozloha Nového Zélandu je , čo je o trochu menej ako má Japonsko a o trochu viac ako má Spojené kráľovstvo. Krajina sa rozprestiera vyše pozdĺž jej hlavnej, severoseverovýchodnej osi. Najvýznamnejšie z malých obývaných ostrovov Nového Zélandu sú Stewart Island, Waiheke Island, ostrov v Aucklandskom Hauraki Gulf, Great Barrier Island, východne Hauraki Gulf a Chathamské ostrovy. Nový Zéland má rozľahlé morské zdroje; pokrývajúc viac ako 4 milióny km², čo je 15-násobok jeho plochy, má piatu najväčšiu Exkluzívnu ekonomickú zónu sveta. Zdrojom energie v Novom Zélande je príliv toku ako aj v USA a Japonsku 
Južný ostrov je najväčšia pevninská masa. Pozdĺžne je rozdelená Južnými Alpami s Cookovvým vrchom () – najvyšším vrchom Nového Zélandu. Na Južnom ostrove je celkovo 18 vrchov vyšších ako 3 000 metrov. Hoci je Severný ostrov na rozdiel od Južného poznačený vulkanizmom, je menej hornatý. Najvyšší vrch Severného ostrova Ruapehu (2 797 metrov) je aktívny vulkán. Zaujímavá a rôznorodá krajina urobila Nový Zéland obľúbeným miestom televíznych programov a filmov, vrátane trilógie "Pán prsteňov".
Podnebie.
Podnebie na väčšine Nového Zélandu je mierne oceánske, s teplotami iba zriedkavo nižšími ako 0°C alebo vystupujúcimi nad 30 °C. Podmienky kolísajú od vlhkých a chladných na západnom pobreží Južného ostrova k suchým kontinentálnym v zátoke Mackenzie Basin ostrova Canterbury a subtropickým na Severo-Aucklandskom polostrove. Z hlavných miest je najsuchším Christchurch s iba 640 mm zrážok za rok. Na najvlhší Auckland pripadá len o málo menej ako trojnásobok tohoto množstva.
Fauna.
Vďaka pomernej izolovanosti sa na Novom Zélande vyvinul jedinečný ekosystém, ktorého charakteristickým znakom bola pred polynézskou kolonizáciou neprítomnosť akéhokoľvek druhu suchozemských cicavcov, s výnimkou troch netopierích druhov (dva druhy z čeľade "Mystacinidae" a "Chalinolobus tuberculatus"). Životný priestor druhov, ktorý je inde obsadený cicavcami, je zastúpený vtákmi. K vtákom neschopným letu patria kakapo sovovitý ("Strigops habroptilus"), kivi, sliepočka takahe ("Porphyrio mantelli" čiže "Notornis hochstetteri"), chriašteľ weka (Gallirallus australis) a vyhynutý moa. Niektoré z týchto druhov sa vyskytujú iba na pobreží Nového Zélandu, kde sa nevyskytujú žiadne dravce.
Menej problémov majú silné druhy papagájov nestor kea ("Nestor notabilis") a nestor kaka ("Nestor meridionalis"). Okrem toho je tu ešte mnoho vtákov prelietavajúcich obrovské vzdialenosti Tichého oceánu, aby tu strávili časť roka. Pobrežie si delia rôzne druhy tučniakov ako napríklad tučniak žltooký ("Megadyptes antipodes"), tučniak modrý ("Eudyptula minor") a tučniak hrubozobý ("Eudyptes pachyrhinus") s uškatcami forsterovými ("Arctocephalus forsteri"), tuleňmi sloními ("Mirounga leonina") a uškatcami "Phocarctos hookeri".
Pri pobreží sa dajú vidieť delfíny a veľryby. Žije tam aj zriedkavý druh malého delfína novozélandského ("Cephalorhynchus hectori"), ktorý pravdepodobne do desiatich generácií vyhynie. Ďalej je Nový Zéland domovom tuatary, prastarého druhu plaza a svrčka weta, hmyzu, ktorý môže byť dlhý až . Nový Zéland patrí je jednou z mála krajín, v ktorých nežijú žiadne hady.
Príchod prvých Maoriov a neskôr Európanov viedol kvôli zásahom ľudí do prírody a úmyselne i neúmyselne privezeným zvieratám k dvom veľkým vlnám vymierania.
Flóra.
Pred príchodom prvých ľudí bolo zalesnenej asi 80 % plochy. Medzitým je iba asi 15 % zeme pokrytých domácimi lesmi. Ďalších asi 5 % plochy je pokrytých rýchlorastúcim dovezenými stromami ako "Monterey Pine" ("Pinus radiata") a Redwood pre novozélandské lesné hospodárstvo. Podstatné plochy pôvodných lesov sú pod ochranou prírody, sčasti v národných parkoch a sčasti v takzvaných "Forest Parks".
K najpozoruhodnejším stromom patria na severe Kauri. Sú podobne ako väčšina iných stromov vždyzelené, ako napríklad Südbuchenarten, ktoré sa vyskytujú hlavne na Južnom ostrove. K veľkým stromom patria rovnako Podocarpaceae, ktoré sa vyskytujú v nízkych polohách oboch ostrovov, ako aj Nikau-Palme. Vzbudzujúcimi pozornosť sú nakoniec aj Pohutukawa a Cabbage Tree. V oblastiach s nízkymi zrážkami, obzvlášť na západe utvárajú krajinu dažďové pralesy. Pod hustou lesnou strechou sa rozmáhajú mnohé druhy papradia, hlavne endemické. Najveľkolepejšie je stromové papradie, ktoré dosahuje výšku až 10  metrov. Najznámejším medzi papradiami je Ponga alebo "strieborné papradie".
Ekonomika.
Nový Zéland má prosperujúcu, modernú a rozvinutú ekonomiku. Patrí medzi krajiny s vysokým životným štandardom; podľa Human Development Index sa v roku 2005 umiestnil na 19. mieste a v rebríčku kvality života v roku 2005 časopisu "The Economist" na 15. Od roku 1984 bola vláda krajiny zaneprázdnená významnou makroekonomickou reštrukturalizáciou, transformujúcu Nový Zéland z vysoko protekcionistickej a regulovanej ekonomiky na liberalizovanú otvorenú ekonomiku. Koncom 80. rokov predala vláda Nového Zélandu v niekoľkých vlnách značnú časť spoločností, vrátane telekomunikačných spoločností, železničnej siete, rozhlasových staníc a dvoch finančných inštitúcií. Hoci novozélandská vláda ešte stále vlastní veľa podnikov, známych ako State-Owned Enterprises (štátne podniky), tieto sú riadené ako samostatné podniky, ktoré musia vykazovať ziskovosť rovnako ako každá iná súkromná spoločnosť.
Čiastočne aj kvôli náhlej transformácii ekonomiky, vznikla nanešťastie od roku 1984 na Novom Zélande ekonomická bublina na trhu cenných papierov. Svoj vrchol dosiahla v októbri 1987 a celková hodnota trhu sa znížila na polovicu počas jedného roku (stratená hodnota sa ešte stále nedosiahla). Následkom tejto bubliny bolo obdobie nízkeho ekonomického rastu, ktoré trvalo až do polovice 90. rokov. To viedlo vládu aj k spusteniu programu masívnej imigrácie na zvýšenie HDP. Od roku 1999 má Nový Zéland obdobie relatívne silného rastu s iba slabými inflačnými tlakmi.
Súčasné ekonomické priority vlády Nového Zélandu sú zamerané na zvýšenie svojej relatívne nízkej pozície medzi krajinami OECD, uzatváranie zmlúv o voľnom obchode, znižovanie rozdielov medzi etnickými skupinami a budovanie „ekonomiky založenej na vedomostiach.“ V roku 2004 začal Nový Zéland ako jedna z prvých krajín rozhovory o voľnom obchode s Čínou.
Nový Zéland je silno závislý od obchodu (hlavne s poľnohospodárskymi produktmi) a je ovplyvňovaný globálnym ekonomickými spomaleniami a prepadom cien komodít. Keďže sú ceny poľnohospodárskych produktov vysoko citlivé na kurzové zmeny a značná časť spotrebných tovarov je dovážaných, majú zmeny novozélandského doláru silný dopad na ekonomiku. Jej primárne exportné odvetvia sú poľnohospodárstvo, hortikultúra, rybolov, lesníctvo a informačné technológie. Dôležitý je aj turizmus a export vzdelania. Filmový a vinársky priemysel predstavujú veľmi perspektívne odvetvia.
Náboženstvo.
Prevládajúce náboženstvo na Novom Zélande je kresťanstvo (37 %). Z kresťanských cirkví sú najväčšie anglikánska (6,7 %), rímskokatolícka (6,3 %) a presbyteriánska (4,7 %). Na Novom Zélande žijú aj ateisti, budhisti, hinduisti, moslimovia a iní. 

</doc>
<doc id="4036" url="https://sk.wikipedia.org/wiki?curid=4036" title="Nepál">
Nepál

Nepál, dlhý tvar Nepálska federatívna demokratická republika (podrobnosti o názvoch pozri nižšie), je štát v južnej Ázii.
Na severe má spoločnú hranicu s Čínou () a na juhu s Indiou (). Hlavná činnosť obyvateľstva je poľnohospodárstvo, kde prevláda pestovanie ryže, pšenice, kukurice, juty a ovocia. Chovajú sa ovce, kozy, byvoly, hovädzí dobytok a jaky, no značný príjem má krajina z cestovného ruchu. V roku 1923 získala krajina nezávislosť, dovtedy bola pod britským dohľadom.
Názov.
Krátky tvar.
Slovenský názov tohto štátu je "Nepál". Do 50. rokov 20. stor. sa v slovenčine vyskytovali aj tvary "Nepal", "Népál" či "Nípál" (resp. "Nipál").
Súčasná nepálska podoba krátkeho názvu štátu je नेपाल. Transliterácia tohto slova je Nepál alebo Nepála, transkripcia je Nepál alebo Népál. Výslovnosť tohto slova je [népál], pričom "é" je polodlhé až dlhé.
Dlhý tvar.
Od roku 2008 dlhý tvar názvu znie "Nepálska federatívna demokratická republika". V rokoch 20072008 dlhý tvar znel "Nepálsky štát". Do roku 2007 dlhý tvar znel "Nepálske kráľovstvo". 
Niekedy (v minulosti a/alebo dnes) sa však dlhý tvar štátu uvádza ako zhodný s krátkym tvarom, t. j. Nepál.
Reliéf.
Krajinou sa tiahnu Himaláje. Veľké Himaláje tvoria severnú hranicu štátu. V ich hradbe 6 000 vysokých štítov leží aj najvyšší vrch krajiny Mount Everest (Sagarmatha, ). Smerom na juh rozčleňujú 4 000, potom vysoké pásma pohorí úrodné nepálske údolia a panvy. Na juhu sú nížiny zvané teraie (Tarái), ktoré pokrývajú močiarmi a vysokotrávnatými savanami spestrené tropické džungle.
Dejiny.
Krátky čas patril Nepál pod anglickú správu. Úplnú nezávislosť získal v roku 1923. Dňa 28. mája 2008 Ústavná rada odhlasovala zrušenie 240-ročnej monarchie a vyhlásila sekulárnu republiku. Dňa 19. júla 2008 sa v krajine uskutočnili historicky prvé prezidentské voľby.
Podnebie.
Typické monzúnové klimatické podmienky s dvoma základnými ročnými obdobiami. Sucho prevláda od októbra do mája a monzúny od júla do septembra. Teploty v hlavnom meste Káthmandu v letných mesiacoch bežne dosahujú 30 °C a zriedkavo klesnú pod 10 °C. Sneh je v doline Kátmandú veľmi zriedkavý. Nepál leží o južnejšie ako Alpy a z tohto dôvodu sa snehová pokrývka nachádza v oveľa vyšších výškach než je to bežné v Európe.
Hospodárstvo.
Nepál je jednou z najchudobnejších a najmenej rozvinutých krajín sveta; až polovica obyvateľstva žije pod hranicou chudoby. Prerozdelenie bohatstva medzi obyvateľstvo je v súlade s prerozdeľovaním v mnohých rozvinutých a rozvojových krajinách : najbohatších 10 % domácností kontroluje 39,1 % národného bohatstva a najchudobnejších 10 % vlastní iba 2,6 %.
Nepálsky trh práce s 10 mil. pracovníkmi trpí vážnym nedostatkom vzdelanej kvalifikovanej pracovnej sily. Poľnohospodárstvo zamestnáva 81 % pracovnej sily, služby 16 % a manofaktúry / remeslá 3 %. Poľnohospodárstvo dorába – hlavne v oblasti Terrai hraničiacej s Indiou – ryžu, kukuricu, obilie, cukrovú trstinu, koreninovú zeleninu, mlieko a mäso vodných byvolov. Priemysel spracováva hlavne poľnohospodárske výrobky, vrátane juty, cukrovej trstiny, tabaku a zrna. Pestrá krajina a stará, exotická kultúra Nepálu predstavuje významný turistický potenciál, ale rast tohto odvetvia hospodárstva bol spomalený poslednými politickými udalosťami. Miera nezamestnanosti dosahuje polovicu obyvateľstva v produktívnom veku. Takže veľa Nepálcov hľadá prácu v Indii, krajinách Perzského zálivu a Malajzie, ktoré sú novými zdrojmi práce. Chudoba je akútna. Nepál dostáva US$50 mil ročne cez Gurka vojakov slúžiacich v Indickej armáde a Britskej armáde a sú vysoko oceňovaní za svoje majstrovstvo a chrabrosť. Celková úhrada zo zahraničia dosahuje 1 mld dolárov, vrátane peňazí z Arábie a Malajzie, ktoré spolu zamestnávajú 200 tisíc Nepálcov.
Nepálsky HDP bol v roku 2005 odhadovaný na niečo vyše 37 mld. USD (podľa Parity kúpnej sily), čo ho zaraďuje na 83. miesto na svete. Príjem na obyvateľa predstavoval okolo 1 402 dolárov, a tak sa zaradil na 163 miesto. Nepálsky vývoz predstavujú hlavne koberce, odevy, kožený tovar, jutové výrobky a zrno celkovo za 568 mil. USD. Dovážajú sa hlavne zlato, stroje a zariadenia, petrolejové výrobky a hnojivá celkovo za 1 419 mld. USD India (48,8 %), USA (22,3 %), a Nemecko (8,5 %) sú hlavnými obchodnými partnermi. Nepál dováža hlavne z Indie (43 %), Spojených arabských emirátov (10 %), Číny (10 %), Saudskej Arábie (4,4 %), a Singapuru (4 %).
Administratívne členenie.
Od 20. septembra 2015 sa Nepál delí na 7 provincií a 75 okresov.
Do roku 2015 sa Nepál delil na 14 administratívnych zón (अञ्चल; prekladané aj ako oblasti), ktoré boli ďalej rozdelené na 75 okresov (जिल्ला).

</doc>
<doc id="4037" url="https://sk.wikipedia.org/wiki?curid=4037" title="Nauru">
Nauru

Nauru, dlhý tvar Nauruská republika, je štát na rovnomennom koralovom ostrove. Nauru malo kedysi obrovské zásoby fosfátov. Je bývalá britská kolónia s rozlohou iba 21,2 km², využívali ju Spojené kráľovstvo, Austrália a Nový Zéland. Po dosiahnutí nezávislosti roku 1968 sa zásluhou priemyslu na spracovanie fosfátov sa stali občania Nauru jednými z najbohatších na svete. Dlhá banská činnosť zanechala na ostrove trvalé stopy. Po vyčerpaní fosfátov je finančná budúcnosť krajiny neistá. Nauru je jediný suverénny štát na svete bez oficiálneho hlavného mesta (a celkovo bez osídlenia mestského typu). V encyklopédiách sa ako hlavné mesto niekedy uvádza Yaren, čo je iba administratívna územná jednotka, na území ktorej sa nachádza niekoľko najvýznamnejších vládnych 
inštitúcií.
Hlavné mesto (neoficiálne): Yaren (4000).
Nauru, oficiálne Naurská republika, je ostrovný štát v Mikronézii v Južnom tichom oceáne. Najbližší sused je ostrov Banaba v Kiribati, 300 km priamo na východ. Nauru je najmenší ostrovný štát na svete, s rozlohou iba 21 km², najmenšia nezávislá republika, a jediný štát na svete bez oficiálneho hlavného mesta.
Prví obyvatelia boli Mikronézania a Polynézania. Nauru spočiatku bola nemecká kolónia, neskôr administratívne teritórium Austrálie, Nového Zélandu, a Británie po prvej svetovej vojne. Ostrov bol okupovaný Japoncami počas druhej svetovej vojny. Nauru získalo nezávislosť v roku 1968.
Rozdelenie.
Nauru sa delí na 14 administratívnych území, ktoré sú spojené do ôsmich volebných oblastí.
Administratívne územia Nauru sú: Aiwo, Anabar, Anetan, Anibare, Baiti, Boe, Buada, Denigomodu, Ewa, Ijuw, Meneng, Nibok, Uaboe, Yaren
Demografia.
Ostrov mal 9 265 stálych obyvateľov ku koncu roka 2006 a 96 % hovorí naursky. Populácia by bola vyššia, ale v roku 2006 asi 1 500 ľudí opustilo ostrov, lebo boli poslaní späť do svojej vlasti (Kiribati a Tuvalu). Tento odchod bol podmienený v širokej miere pre veľkú ťažbu fosfátov. Oficiálny jazyk v Nauru je naurčina. Rozpráva sa tiež aj angličtinou, angličtina je aj jazykom vlády a komercie. Na ostrove prevláda kresťanstvo (jednu tretinu tvoria protestanti a dve tretiny tvoria rímskokatolícki veriaci), k tradičným vieram sa hlási 10 % populácie a k budhizmu 3 %. Ústava poskytuje slobodu vo vierovyznaní, napriek tomu vláda obmedzuje sčasti tieto práva.
Na zvyšovaní štandardu bývania od nezávislosti ostrov postihli aj negatívne dôsledky. Naurania patria medzi krajiny s najväčším počtom obéznych obyvateľov, takmer 90 % dospelých ľudí trpí nadváhou. Taktiež 40 % obyvateľov má cukrovku. To spôsobuje rôzne choroby, najčastejšie srdcové. Preto priemerná dĺžka života klesla na 58 rokov u mužov a na 65 rokov u žien.
Čítať a písať vie 97 % obyvateľov, vzdelanie je povinné pre deti od šiestich do pätnástich rokov (prvý až desiaty), a dva nepovinné roky (jedenásty a dvanásty). Nauru má aj univerzitné priestory. Na ostrove je univerzita južného Pacifiku. Predtým ako bola postavená, študenti museli cestovať do Austrálie, kde sa mohli univerzitne vzdelávať.
Kultúra.
Naurania pochádzajú z polynézskych a melanézskych moreplavcov, ktorí verili v ženské božstvo, Eijebong a svätú zem, pomenovali ostrov Buitani. Dva z dvanástich pôvodných kmeňov zanikli v 20. storočí. Angam Day, oslavovaný 26. októbra, je to oslava zotavenia sa naurskej populácie po dvoch svetových vojnách, ktoré zredukovali pôvodných obyvateľov na 1500. Kultúra bola ovplyvnená kolonizátormi a je ovplyvnená aj súčasným svetom. Niekoľko starých zvykov sa zachovalo, ale niektoré formy tradičnej hudby, maľovania, remesiel a rybárčenia sa vykonávajú dodnes.
Nauru nemá žiadne denníky, ale má niekoľko týždenníkov alebo dvojtýždenníkov. Napríklad: Bulletin, Central Star News a The Nauru Chronicle. Štát vlastní jedinú naurskú televíziu (NTV) ktorá vysiela programy z Nového Zélandu a taktiež štát vlastní jediné naurské rádio, Radio Nauru, ktoré čerpá informácie rádia Austrália a BBC.
Austrálsky futbal je najpopulárnejší šport v Nauru. Je tam aj elitná národná liga pozostávajúca zo siedmich tímov. Všetky zápasy sa hrajú na štadióne na ostrove, Linkbelt Oval. Ďalšie populárne športy sú: ragby liga, softbal, kriket, golf, plachtenie, tenis a futbal. Nauru sa zúčastnilo ako člen Commonwealthu letných olympijských hier, kde uspeli vo vzpieraní. Marcus Stephen, vynikajúci medailista, bol zvolený do parlamentu v roku 2003 a bol zvolený prezidentom v roku 2007. Dvaja naurskí najlepší hráči tenisu David Detudamo a jeho sestra Angelita Detudamová sú práve teraz v Spojených štátoch amerických, vďaka atletickému štipendiu. David hrá za Cameronskú univerzitu v Oklahome a Angelita za Collin County Community College v Texase.
Tradičná aktivita je chytanie vtákov, keď migrujú. Pri západe slnka muži stoja na pláži a sú pripravení hodiť laso na prichádzajúce vtáky. Naurské laso je ohybné lano so záťažou na konci. Keď sa vták priblíži, laso vyhodia, to sa obviaže okolo vtáka a ten následne spadne na zem. Chytení vtáci sa upečú a zjedia.
História.
Ostrov bol objavený v roku 1798 Britmi a nazvaný Príjemný ostrov (Pleasant Island). V roku 1888 bol formálne anektovaný Nemeckom a administratívne pripojený k Marshallovým ostrovom. Počas prvej svetovej vojny obsadila ostrov Austrália (6. 11. 1914). V roku 1920 zverila Spoločnosť národov Nauru ako mandát Veľkej Británii, ktorá sa na jeho spravovaní podieľala spolu s Austráliou a Novým Zélandom. V rokoch 1942 – 1945 bol ostrov okupovaný Japonskom. 22. 10. 1947 sa Nauru stalo členským územím OSN pod správou Británie, Nového Zélandu a Austrálie. 31. 1. 1968 bola vyhlásená nezávislá republika.
Vývoj.
V auguste 1993 Nauru podpísalo dohodu s Austráliou o refundácií škôd na životnom prostredí, spôsobených do roku 1968. Austrália súhlasila, že zaplatí 73 miliónov USD. V roku 2004 bola zriadená samostatná funkcia ministra zahraničných vecí. Dovtedy tento úrad zastupoval prezident republiky.

</doc>
<doc id="4038" url="https://sk.wikipedia.org/wiki?curid=4038" title="Namíbia">
Namíbia

Namíbia, dlhý tvar Namíbijská republika, je štát v juhozápadnej Afrike. Má rozlohu a 3 milióny obyvateľov, čo predstavuje najmenšiu hustotu zaľudnenia v Afrike. Namíbia (predtým Nemecká juhozápadná Afrika) získala v roku 1990 ako jedna z posledných afrických krajín nezávislosť od Juhoafrickej republiky, ktorá ju pod názvom Juhozápadná Afrika prechodne spravovala.
Poloha.
Namíbia susedí na severe s Angolou, na severovýchode so Zambiou, na východe s Botswanou a na juhu s Juhoafrickou republikou (s provinciou Severné Kapsko). Na západe ju obmývajú vody Atlantického oceánu.
Dejiny.
Namíbiu sa napriek svojej na prvý pohľad bezcennosti snažil v 19. storočí kolonizovať rad európskych mocností. Príchod misionárov v 40. rokoch 19. storočia znamenal vytvorenie nemeckých kontaktov s touto oblasťou. V roku 1844 vyhlásila nemecká vláda protektorát v oblasti Lüderitzu. V roku 1904-1908 došlo k násilnému potlačeniu povstania Hererov. Pri tejto krvavej udalosti prišlo o život asi 60-tisíc ľudí. Počas prvej svetovej vojny bola v roku 1915 obsadená vojskami Juhoafrickej únie a v roku 1920 sa Namíbia stala juhoafrickým mandátnym územím a po druhej svetovej vojne poručenským územím, ktoré mala Únia spravovať a priviesť k samostatnosti. Po rokoch juhoafrickej správy začal v roku 1966 národno-oslobodenecký boj Organizácie ľudu Juhozápadnej Afriky (SWAPO), ktorý trval 23 rokov. V roku 1989 zvíťazilo SWAPO v parlamentných voľbách. V roku 1990 sa stala Namíbia nezávislým štátom.
Prírodné pomery.
Najdlhšou riekou je Okavango, ktorá preteká v tzv. Capriviho výbežku na severe, a tiež rieka Zambezi. Pri pobreží sa rozkladá púšť Namib, vo vnútrozemí zasa púšť Kalahari. Savany a pasienky tvoria asi 45 % rozlohy štátu.Povrch Namíbie je budovaný, prevažne žulami alebo rulami na východe je pokrytý kalaharskými pieskami, ktoré majú červenkastú farbu. Z nerastného bohatstva Namíbia disponuje diamantmi, meďou, uránom (Namíbia je na piatom mieste na svete v ťažbe uránu), zlatom olovom( druhý najväčší dodávateľ olova na svete), cínom, zinkom a zemným plynom. Ťažba prispieva 25 % na tvorbu národného produktu. Prvé diamanty boli objavené v roku 1908. 95% z vyťažených diamantov sú klenotnícke. Ťažobný priemysel nie je veľmi vyvinutý. Najdôležitejším obchodným partnerom Namíbie sa stala susedná Južná Afrika. Dôležitou národohospodárskou položkou je rybolov. Chladná povrchová voda je tam bohatá na kyslík, planktón aj ryby, výlovy patria k najväčším na svete. Ročne sa vyloví za 10 mil. libier morských rýb a rakov, ale asi len ½ mil. rybích produktov sa vyváža, lebo značná časť výlovku sa konzervuje v Juhoafrickej republike. Pri rozumnom spôsobe využitia by sa rybolov mohol stať významným zdrojom príjmov, pretože by bol sám o sebe schopný uživiť nepočetné obyvateľstvo Namíbie. Limitujúcim faktorom výroby a osídlenia je nedostatok sladkej vody a nedostatok palív, ktoré by mohli byt používaná pre odslanení morské vody.
Takmer neobývaná púšť Namib s piesočnými dunami sa tiahne pozdĺž celého Atlantického pobrežia. Na zrážky vplýva morský prúd. Zrážky nedoletia na pevninu všetko padá do mora vzduch prichádza vysušený na púšť Namib. Horúci vietor vane z juhoafrického plató a zostupuje do pobrežnej nížiny pričom sa adiabaticky otepľuje a vysušuje, takže má charakter fénu a zdvíha veľké mračná suchého a nepríjemného prachu. Spadne tam asi 50 mm zrážok za rok a to ešte v podobe hmly, ktorá sa v noci valí od mora. Nad pustou sa zdvíha centrálna plošina strmými svahmi s masívmi Taris, Anas, Erongo a aj najvyššia hora Namíbie. Namíbia patrí k najsuchším krajinám na svete. Cez celé jej územie sa tiahne od severu k juhu tri úplne odlišné prírodné celky. Najzápadnejšie sa pozdĺž Atlantiku rozkladá pobrežná nížina široká 50-140 km. Je to piesočná a kamenitá púšť Namib. Náhorná centrálna plošina , ktorá je druhým prírodným celkom sa zdvíha nad pustou Namib strmými svahmi .Najvyššia je na západe kde sa nachádza aj najvyššia namíbijská hora Brandber (2 606 m).Na Severe centrálnej plošiny je bezodtoková panva Etoša („Veľké biele miesto“), ktoré sa v dobe dažďov naplňuje vodou. Pre zver okolitých saván sa stáva jediným veľkým napájadlom, kam prichádzajú slony, žirafy, pakone, zebry,a za nimi aj šelmy. Národní park Etoša patrí svojou rozlohou 22 270 km2 k najväčším na svete a dátum založenia aj j najstarším v Afrike. Starší je susedný púštny park Namib založený v roku 1904. Tretím prírodným celkom je púšť Kalahari. Tiahne sa na juhovýchod Namíbie. Kalahari je piesočnatá púšť. Pobrežie je neobyčajne jednotvárne a nemá prirodzené prístavy okrem Luderitzu, kde staré kryštalické horniny vytvorili akúsi prirodzenú ochranu zátoky. Tu sa vytvorili jediné skalnaté Pinguinské ostrovy, ktoré sú obsadené obrovskými kolóniami morských vtákov, ktoré lovia ryby a produkujú obrovské množstvo guany. Tieto ložiská guany, po chilsko-peruánskych najväčšie na svete, boli objavené v roku 1843.
Sociálne rozdiely medzi bohatými, ku ktorým patrí aj nová čierna elita, a chudobnými, medzi ktorými sú aj belosi, sú priepastné. Okolo 95 % Namíbijcov živorí v otrasných podmienkach tretieho sveta, zatiaľ čo 5 % žije západným štýlom- v hlavnom meste Windhoek (165 000 obyvateľov) je 15 000 súkromných bazénov. 
Podľa štatistík je životná úroveň v Namíbii výrazné vyššia ako vo väčšine afrických štátov. K zaujímavostiam patrí kaňon rieky Fish, hlboký 900 m a dlhý 60 km. Vyvierajú v ňom teplé pramene a dokonca tam boli vybudované kúpele Ais-Ais (veľmi horúci). Hlavnou atrakciou je pozorovanie zvere, ale veľa turistov priťahuje aj neobvyklá krajina, v ktorej človek zatiaľ zanechal len málo stop.
Juhoafrická vláda venuje nádejnému územiu Namíbie mimoriadnu pozornosť a obetuje veľa finančných prostriedkov na jeho rozvoj, lebo očakáva vysokú návratnosť všetkých vynaložených investícii.
Náboženstvo.
Štatistika z roku 2020 uvádza až 97,5 % kresťanov (luteránske kresťanstvo, rímskokatolícke, anglikánske, holandskí/afrikánski reformovaní, kalvinisti a ďalší). Náboženská realita je však v Namíbii komplexnejšia: mnoho tamojších kresťanov vyznáva zároveň niektoré z tradičných náboženstiev (viacpočetná náboženská identita), alebo synkretizmus kresťanstva a tradičného náboženstva. Z tradičných náboženstiev je známe napríklad náboženstvo Sanov, náboženstvo Zulu alebo himbské náboženstvo. Rozšírené je tiež africké čarodejníctvo, v severnej Namíbii známe ako omiti.

</doc>
<doc id="4039" url="https://sk.wikipedia.org/wiki?curid=4039" title="Mozambik">
Mozambik

Mozambik, dlhý tvar Mozambická republika, je štát v Afrike. Je členom 
Hlavné mesto Maputo má približne 1 088 449 obyvateľov.
Mozambik patrí k najchudobnejším štátom sveta. Podľa hrubého domáceho produktu v prepočte na jedného obyvateľa na svete je na 187. mieste. Hospodárstvo krajiny je zamerané na poľnohospodárstvo a ťažbu surovín. Hlavnými exportnými partnermi sú Južná Afrika, India, Holandsko, Čína, Spojené kráľovstvo, Zimbabwe, Singapur, Španielsko a Taliansko. 41 % exportu tvorí vývoz minerálnych palív a olejov. Väčšina poľnohospodárstva je vo vlastníctve štátu. Vyvážajú sa kokosové orechy, bavlna, čaj a cukor. Štát získal nezávislosť v roku 1975 od Portugalska. Po nezávislosti nastala občianska vojna, ktorá trvala desiatky rokov. Vytvorili sa 2 hlavné frakcie Renamo a Frelimo. 
Demografia.
Severocentrálne provincie Zambezia a Nampula sú najľudnatejšie, žije tam 45 % populácie. Macua, cca. 4 milióny, sú dominantnou skupinou na severe krajiny; Sena a Shona (väčšinou Ndau) sú v údolí rieky Zambezi a Shangaan (Tsonga) dominujú v južnom Mozambiku. Ostatné skupiny sú Makonde, Yao, Swahili, Tonga, Chopi, a Nguni (vrátane Zulu). Bantuovia tvoria 97,8 % obyvateľstva, zvyšok sú bieli Afričania (väčšinou portugalského pôvodu), Euro-afričania (mesticos, miešanci Bantu a portugalského pôvodu) a Indovia. Približne 45000 obyvateľov je indického pôvodu.
Počas nadvlády Portugalska nad Mozambikom žilo veľké množstvo obyvateľov portugalského pôvodu takmer vo všetkých oblastiach krajiny. Mozambičanov s portugalskou krvou bolo okolo 360 000. Mnoho z nich región opustilo po získaní nezávislosti od Portugalska v roku 1975. Existujú rôzne odhady početnosti čínskej komunity v Mozambiku, rôznia sa od 7 000 do 12 000.
Najväčším mestom je hlavné mesto Maputo.
Nezávislosť Mozambiku.
Portugalsko sa po druhej svetovej vojne nezbavilo svojich kolónií tak rýchlo ako to urobili ostatné krajiny v Európe. Salazarov režim sa snažil držať svoje kolónie. Konflikt v Mozambiku proti Portugalsku prebiehal od roku 1964 až do 1975, ten sa rozšíril aj v susedných krajinách, kde malo Portugalsko vplyv. Povstalci mali podporu komunistických krajín z Ázie, najmä Číny a Sovietskeho Zväzu. Portugalsko malo prevahu nad povstalcami, ale udalosti a politika v Portugalsku pomohli revolučnému hnutiu Frelimo zvíťaziť. V roku 1974 prebehla v Portugalsku Karafiátová revolúcia a nastolili pluralitnú demokraciu. V Mozambiku sa ujalo moci hnutie Frelimo. Frelimo bolo založené v roku 1962 a na čele s E. CH. Mondlanom. Malo široké sympatie medzi krajinami východného bloku ako ZSSR a Čínou. Po revolúcii sa strana naplno prejavila ako socialistická. V mestách hnutie Frelimo nerobilo také zmeny ako na vidieku. 80 % obyvateľstva žilo roľníckym spôsobom. Roľníci museli opustiť svoje tradičné domovy a presídliť sa do väčších dedín. Roľníci museli pracovať pre štát. Ľudská sila sa využívala v tomto období podobne ako v Číne, Vietname alebo ZSSR. Boli stanovené plány, ktoré sa museli vždy splniť, aj keď realita bola iná. Týmito reformami sa Mozambik a hnutie Frelimo chcelo pridružiť ku organizácii RVHP a byť podobný ostatným socialistickým krajinám.
Občianska vojna v Mozambiku.
Nestabilita v krajine a zlé reformy vyústili do občianskej vojny v roku 1975. Frelimo išlo socialistickou cestou, ale pomoc západu nikdy neodmietlo. Krajina trpela hladom a nedostatkom investícií. Preto hľadali zdroje od rôznych krajín. Nespokojnosť obyvateľstva, vznik disidentu, zahraničné intervencie pomohli vytvoriť opozíciu Renamo. Boj o moc s Frelimom bol zdroj občianskej vojny v krajine. Renamo je mozambická konzervatívna protikomunistická politická strana. Bolo založené v roku 1975 po nezávislosti Mozambiku. Spočiatku nebolo tak dobre organizované ako vládna strana Frelimo. Renamo získalo časom väčšiu podporu obyvateľstva aj moc v krajine. Podporu mali aj od bývalých koloniálnych vojakov a zo susedných krajín. Vidiek počas vojny trpel, keďže obe strany tu bojovali o moc. Chceli kontrolovať poľnohospodárstvo a výrobu. Trvalý mier sa dosiahol v roku 1992. Počas občianskej vojny Renamo dostávalo podporu od južnej Afriky, Rhodézie a Spojených štátov. Prvým vodcom Renamo bol André Matsangaissa. Po jeho smrti v roku 1979 bol Afonso Dhlakama zvolený za vodcu krajiny, zostal vo funkcii až do svojej smrti v roku 2018. Zrútenie Sovietskeho zväzu ovplyvnilo aj Mozambik. Krajina urobila určité zmeny aj po ekonomickej stránke. Stále ale patrí k najchudobnejším krajinám sveta.

</doc>
<doc id="4040" url="https://sk.wikipedia.org/wiki?curid=4040" title="Mongolsko">
Mongolsko

Mongolsko (-toto je krátky aj dlhý tvar názvu; mong. Mongol Uls [doslova "mongolský/-ká štát/krajina", často nesprávne prekladané ako "Mongolská republika"]; v rokoch 1924-1992 bol dlhý tvar názvu štátu "Mongolská ľudová republika") je vnútrozemský štát v strednej Ázii, hraničiaci na severe s Ruskom a na juhu s Čínou. Hlavné a najväčšie mesto Ulanbátar je domovom asi 40% populácie. S rozlohou je Mongolsko 19. najväčšou a tiež najredšie osídlenou nezávislou krajinou na svete, s počtom obyvateľov okolo 3,2 milióna obyvateľov. Je to tiež druhý najväčší vnútrozemský štát na svete po Kazachstane.
Oblasť súčasného Mongolska, bola už v minulosti ovládaná mnohými kočovnými ríšami. V roku 1206 Džingischán založil Mongolskú ríšu a podmanil si veľkú časť vtedajšieho sveta. V 16. a 17. storočí sa Mongolsko dostalo pod vplyv tibetského budhizmu. Na konci 17. storočia boli všetky oblasti Mongolska začlenené do oblasti vládnucej dynastie Čching. Po páde dynastie Čching v roku 1911, Mongolsko vyhlásilo nezávislosť, ale muselo bojovať až do roku 1921, v ktorom pevne stanovilo svoju nezávislosť od Čínskej republiky.
Krajina sa už v prvých rokoch svojej existencie dostala pod značný vplyv ZSSR, a v roku 1924 bola vyhlásená Mongolská ľudová republika, čím sa stala priamo satelitným štátom ZSSR. Až po zrútení komunistických režimov v Európe koncom roka 1989, keď Mongolsko prešlo svojou vlastnou demokratickou revolúciou na začiatku roku 1990, to viedlo k systému viacerých politických strán, novej ústave z roku 1992 a k prechodu k trhovému hospodárstvu.
Krajina má len veľmi málo ornej pôdy, veľkú časť Mongolska pokrývajú suché stepi s drsným podnebím, kde hlavným zdrojom obživy je kočovné pastierstvo. Okrem vývozu vlnených tkanín (napríklad kašmíru) a výrobkov z kože je dôležitou súčasťou hospodárstva ťažba nerastných surovín (volfrám, hnedé a čierne uhlie, meď a ropa). 
Územie dnešného Mongolska sa v starších časoch označovalo ako Vonkajšie Mongolsko, kým takzvané Vnútorné Mongolsko je dnes ako autonómna oblasť súčasťou Čínskej ľudovej republiky.
 Mongolsko je parlamentná republika. V roku 1961 sa Mongolsko stalo členom OSN a v roku 1997 vstúpilo aj do Svetovej obchodnej organizácie.
Poloha a prírodné podmienky.
Geografia.
Po vzniku Kazachstanu prestalo byť Mongolsko najväčším vnútrozemským štátom sveta (zaberá druhú pozíciu). Patrí medzi štáty najviac vzdialené od mora (). V západo-východnom smere meria , od severu k juhu . Dĺžka hraníc predstavuje , z toho pripadá na hranicu s Ruskom a predstavuje hranica s Čínskou ľudovou republikou. Územie Mongolska zasahuje na severe do pásma ihličnatých lesov sibírskej tajgy a rozprestiera sa cez pás stepí až po ázijskú oblasť púští na juhu. Veľká časť krajiny má charakter náhornej plošiny s priemernou nadmorskou výškou presahujúcou ; iba 19% rozlohy krajiny sa nachádza pod úrovňou . Najnižším bodom je hladina jazera Chocho Núr () v najseverovýchodnejšom cípe krajiny. Kým juhovýchod a juh Mongolska je len mierne zvlnený a zbrázdený stržami, na severe a najmä na západe sa dvíhajú vysoké pohoria Východný Sajan, Changaj a Mongolský Altaj (s najvyššou horou krajiny Hüiten Peak vysokou ). Na juhu Mongolska potom ďalej k východu vybieha o niečo nižšie pásmo Gobijského Altaja. Celý juh a juhovýchod Mongolska zaberá najsuchšie a najnehostinnejšia časť krajiny – púšť Gobi.
Medzi horami na západe sa nachádza celý rad veľkých bezodtokových jazier (Char Us núr, Chjargas núr); táto oblasť býva preto nazývaná Jazernou panvou. Tu sa rozprestiera najväčšie mongolské jazero Uvs núr (). V kontraste s juhom, kde chýbajú stále vodné toky, v severnej časti krajiny existuje pomerne hustá riečna sieť. Najväčšími riekami sú Orchon a Selenga, ktoré odvádzajú vodu do ruského jazera Bajkal, patria teda k úmoriu Severného ľadového oceánu. Selenge je na dolnom toku pri ruských hraniciach dokonca využívaná pre lodnú dopravu. 
Podnebie.
Vzhľadom na polohu na náhornej plošine v stredoázijskom vnútrozemí má Mongolsko extrémne kontinentálne podnebie s veľmi malým množstvom zrážok (najmä v púšti Gobi). Z hľadiska vegetačných a klimatických podmienok je Mongolsko jedným z najnehostinnejších miest na Zemi. Väčšina krajiny je extrémne horúca v lete a studená v zime. V januári prináša studený front z vnútrozemia chlad a teplota na nížinách a v údoliach klesá až na −30 °C. V tomto čase je účinkom teplotnej inverzie oveľa teplejšie na svahoch hôr, kde teplota stúpa s nadmorskou výškou. Na najteplejších miestach vystúpia januárové denné teploty na 0 °C až 5 °C, pričom v noci klesajú na −30 °C v chladných oblastiach nie je zriedkavých ani −40 °C. V lete, najmä v júli vystúpia najvyššie denné teploty na 20 °C až 25 °C. Leto trvá maximálne tri mesiace, pričom už v septembri začnú teploty výrazne klesať. Ročná priemerná teplota v hlavnom meste Mongolska Ulanbátare je približne 0 °C, čo ho robí jedným najchladnejších hlavných miest na svete.
Dejiny Mongolska.
Napriek svojej odľahlosti a "ľudoprázdnosti" má Mongolsko pomerne bohatú históriu. Ľudia obývali Mongolsko od kamennej doby. Vo všeobecnosti Mongolsko v tomto čase malo podobnú históriu ako zvyšok kočovnej stepi, ktorá leží medzi Sibírou, severným Ruskom na sever a Čínou na Stredný východ a centrálnej Ázie na juh. Tieto stepi obvykle boli obývané bandami kočovníkov. Títo boli niekedy spojení v konfederáciách líšiacich sa veľkosťou. Obvykle hnali zvieratá, obchodovali alebo útočili na viac usadlé národy. Pôvodní obyvatelia Mongolska tak už pred začiatkom nášho letopočtu viedli extenzívne, kočovné poľnohospodárstvo zamerané predovšetkým na chov dobytka. Len zriedka zakladali malé osídlenia. Mongolsko sa stalo politicky dôležité prakticky až okolo 3. storočia. 
Mongolská ríša.
Niekoľko storočí mongolského prenikania cez euroázijský kontinent (obdobie nazývané aj „Pax Mongolica“) radikálne zmenil demografiu a geopolitiku týchto oblastí. Mongoli mali svoj chanát už začiatkom 12. storočia. No najdôležitejšie medzníky Mongolska z hľadiska jej vývoja je nepochybne obdobie Mongolskej ríše. Mongolská ríša sa rozprestierala od východnej Európy, Jadranského mora cez východného Stredomoria až do Číny. Bola to najväčšia ríša v dejinách ľudstva. 
Jej zakladateľom bol Džingischán. Podarilo sa mu zjednotiť mongolské kmene (Merkiti, Naimani, Mongoli, Ujguri, Keraiti, Tatári a iné menšie kmene) v 1206 tým, že absorboval iné konfederácie do jeho vlastnej. Tak sa začala viac desaťročí trvajúca expanzia jeho ríše na všetky svetové strany. Džingischánovi sa podarilo preniknúť do ázijského Ruska ale aj na územie dnešnej Kórey. Zaujímavé je, že Džingischán nikdy nezačal vojnu ani nenapadol len tak žiadny štát. Bola to väčšinou pomsta za zavraždených poslov alebo obchodníkov. Pred napadnutím, vždy poslal kráľom poslov s výzvou na kapituláciu. 
Rozmach ríše zavŕšil jeho vnuk Chubilaj, za ktorého vlády sa Mongolská ríša sa rozprestierala od východnej Európy, Jadranského mora až do Číny. Chubilaj tiež dal základ storočnej nadvláde Mongolov v Číne založením dynastie Yuan, politicky si pripútal Tibet a uskutočnil výpravy do Japonska a na Jávu. Takto Mongoli politicky a ekonomicky ovplyvnili vývoj takých ríš akými boli Rusko, Čína ale aj dnešný Irán (Perzia). Expanzia mongolskej ríše siahala až na územia dnešných štátov: Čína, Rusko, Ukrajina, Kórea, Azerbajdžan, Arménsko, Gruzínsko, Irak, Irán, Kazachstan, Kirgizstan, Uzbekistan, Tadžikistan, Afganistan, Turkmenistan, Moldavsko, Kuvajt, Poľsko a Maďarsko. Mongolsko malo počas tohto búrlivého obdobia nespočetné množstvo územných sporov. Medzi najvýznamnejšie a najväčšie patria : Prvá vojna s dynastiou Západný Sia, dobytie Kara-kitanského Chanátu, invázia do Chorezmskej Ríše, útoky na Gruzínsko a Povolžské Bulharsko, druhá vojna s dynastiou Západný Sia a dynastiou Ťin.
Obdobia nadvlády.
Ďalším významným obdobím v histórii Mongolska je obdobie nadvlády Číny a Ruska. Veľký vplyv, ktorý Mongoli mali na susedné krajiny v 13. – 15. storočí sa im ako bumerang vrátil v stredoveku, kedy vojenská plemena kočovníkov bola „zmiernená“ tibetským buddhizmom.
Čínska nadvláda.
V polovici sedemnásteho storočia ovládli čínski Mandžuovia, neskorší zakladatelia vládnucej dynastie Čching, Vnútorné Mongolsko (teda časť historického Mongolska južne od púšte Gobi, Vonkajšie Mongolsko je časťou severne od Gobi) a o pár desaťročí neskôr aj samotné Vonkajšie Mongolsko – územie dnešného Mongolska Mongoli sa tak dostali do akejsi patovej situácie na rozhraní sféry záujmov Čínskeho cisárstva a silnejúceho cárskeho Ruska. Nakoniec však bývalá Mongolská ríša padla do područia Číny, na ktorej periférií zostala až do začiatku dvadsiateho storočia. Čínska nadvláda spojená s neúmerným zaťažením roľníkov, neúnosným daňovým systémom a represáliami páchanými na nomádskom obyvateľstve dala základ modernému skepticizmu Mongolov v oblasti ekonomickej, ale aj všeobecnej spolupráce. Politická reprezentácia Mongolov pod hrozbou expandujúceho Japonska a v prítomnosti poznačenej súperením Ruska a Číny videla svoju jedinečnú príležitosť zlepšiť postavenie národa. Až v roku 1911 po páde čínskej vládnucej dynastie Čching vyhlásilo Mongolsko nezávislosť. Stalo sa teokraciou na čele s náboženským vodcom 8. džebcündampa chutuchtom („žijúcim Buddhom“). V roku 1919 bolo po revolúcii v Rusku Mongolsko obsadené Číňanmi. Neskôr krajinu oslobodili sovietski boľševici, a v roku 1924 komunisti vyhlásili Mongolskú ľudovú republiku. Politické elity Vnútorného a Vonkajšieho Mongolska boli nejednotné, a tak nezávislosť následne vyhlásilo iba Vonkajšie Mongolsko. V zápätí na jeho území vznikol akýsi protektorát pod ruským vedením, zabezpečujúci „ochranu pred čínskou a japonskou expanziou“ a územiu bola zo strany Číny poskytnutá autonómia.
Komunizmus.
V roku 1921, v Mongolsku definitívne zvíťazila marxistická frakcia, ktorá 26. novembra 1924 vyhlásila vznik Mongolskej ľudovej republiky, čím sa Mongolsko stalo druhou komunistickou krajinou sveta. Až do víťazstva Stalina však MĽR zostávala relatívne nezávislým štátom. To sa definitívne zmenilo dosadením Chorloyna Čojbalsana, Stalinovho poručníka. Pod jeho vedením prešlo Mongolsko všetkými stalinistickými „reformami“: Uskutočnilo pozemkovú reformu, pri ktorej boli roľníci a pastieri donútení vstúpiť do novozaložených družstiev, uzatvorilo 799 z 800 buddhistických kláštorov v krajine, znárodnilo dopravu a vyhnalo všetkých čínskych obchodníkov, ktorí boli dovtedy nosným pilierom mongolského zahraničného obchodu. Podobne prebehli aj v MĽR čistky, pri ktorých bolo v roku 1939 popravených asi 27 000 ľudí, z toho 17 000 buddhistických mníchov. Následný vnútropolitický a ekonomický vývoj krajiny bol až do deväťdesiatych rokov dvadsiateho storočia úzko spätý s vývojom Sovietskeho zväzu. Prebehla až zarážajúco nelogická kolektivizácia hospodárstva, násilná urbanizácia nomádskeho obyvateľstva a pokusy o rozvoj priemyslu. Temer symptomaticky možno povedať, že sovietsky model viedol k rozbitiu fungujúcich štruktúr nomádskeho hospodárstva a zaťaženiu životného prostredia. Vzrástol podiel odlesnenej pôdy, čím bola podmienená jej následná degradácia a v konečnom dôsledku erózia. Dlhodobé dopady takéhoto pôsobenia vyplývajú z dlhej regeneračnej doby stepných a lesostepných pôd a z nenapraviteľného porušenia vysokej úrodnosti stepných pôd pri nedodržaní extenzívneho hospodárenia.
Hoci sa adaptácií sovietskeho modelu rozvoja v Mongolsku dá mnoho vytknúť, prípadne s mnohými podniknutými krokmi nesúhlasiť, je nutné zvýrazniť skorú podporu mongolských elít, zastúpených najmä v osobe Jambyna Bothmonha, perestrojke a glasnosti – po mongolsky il tod – už v polovici osemdesiatych rokov.
Príchod demokracie.
Do vlny revolúcií východného bloku sa krajina zapojila až v máji roku 1990 prostredníctvom demonštrácií, protestov a hladoviek. Prvé slobodné voľby sa v krajine konali v roku 1992. Na ťavách a koňoch zo stepí a z púšte Gobi cestovali voliči k voľbám do mongolského parlamentu – Veľkého churalu. Nová ústava bola prijatá v roku 1992. Dve najsilnejšie politické strany nesú názvy Mongolská ľudovo revolučná strana a Mongolská demokratická strana. V krajine sa spočiatku strany pokúšali uskutočňovať politiku radikálnych demokratických a trhových reforiem, na ktoré však spoločnosť reagovala nejednoznačne. Obdobie viacerých vlád bolo poznačené množstvom problémov. Okrem neutešenej sociálno-ekonomickej situácie bola verejnosť neustále konfrontovaná s rôznymi korupčnými aférami a hospodárskou kriminalitou vo vládnych štruktúrach, čo vyústilo v postupný odklon voličov od vládnej koalície.
Súčasnosť.
Súčasné politické a ekonomické postavenie Mongolska je výsledkom súhry špecifických prírodných a spoločenských faktorov. Sú to najmä prírodné podmienky, geografická poloha nárazníkového štátu medzi dvoma ázijskými mocnosťami – Ruskou federáciou a Čínskou ľudovou republikou, a ich osobitý vplyv na dejiny Mongolska, ktoré umožňujú pochopiť tradičné kočovnícke a pastierske zameranie v minulosti ako aj východiskové pozície mongolského hospodárstva a jeho premeny po rozpade bipolárneho rozdelenia sveta.
V tomto období je hlavnými bodmi programu vlády je riešenie sociálnych problémov obyvateľstva, podpora malého a stredného podnikania, rozvoj vidieka, reorganizácia a modernizácia školstva. Do akej miery však môžu byť podobné snahy a pokusy úspešné zostáva otázkou ďalšieho vývoja dnešného Mongolska a zvládnutia nových ekonomických a spoločenských výziev.
Obyvateľstvo.
Obyvatelia krajiny sú z 95% Mongoli. Najväčšou menšinou v Mongolsku sú Kazachovia, ktorých podiel dosahuje 4,5% všetkého obyvateľstva. Ďalej sú v Mongolsku zastúpení Rusi, Číňania, Kórejci a mnoho iných národností. Mongoli nie sú etnicky úplne jednotný národ, na území ich vlastného štátu sú zastúpené národnostné skupiny Chalchovia (86%), Ojratovia a Burjati. Ich náboženstvom je prevažne budhizmus. Až do 20. rokov 20. storočia sa v krajine používalo vlastné písmo, dnes je však úradným písmom upravená cyrilika.
Značná časť mongolského obyvateľstva donedávna žila kočovným spôsobom života o čom svedčí aj fakt, že v mongolskom jazyku existuje až 300 pomenovaní pre kone. Pokračujúca urbanizácia vedie k sústreďovanie populácie v hlavnom meste Ulanbátare a niekoľkých oveľa menších mestách. Ulanbátar so svojou rozvíjajúcou sa civilizačnou štruktúrou priťahuje bývalých kočovných pastierov dobytka, ktorých stáda uhynuli v tvrdých zimách. V dôsledku toho vzniklo na okraji Ulanbátare niekoľko sídlisk pozostávajúcich z jurt. Úradným jazykom je mongolčina. Ďalším najpoužívanejším jazykom je ruština a čínština.
Štátne zriadenie a administratívne členenie.
Štátne zriadenie.
Oficiálny názov Mongolska je Mongol Uls. Krajina vznikla po zániku Čínskeho cisárstva v roku 1911. Od roku 1921 je známa pod názvom Mongolská ľudová republika a je parlamentnou republikou so systémom viacerých politických strán. Má jednokomorový parlament volený väčšinovým systémom v jednomandátových obvodoch. Zákonodarná moc v Mongolsku náleží Parlamentu či Ikh Huralu (mong.) a má 76 poslancov. Na čele vlády stojí ministerský predseda ktorým je v tomto období Norovyn Altankhuyag (od 2012). Zákonodarným orgánom je jednokomorový parlament. Vláda ako vrcholný orgán výkonnej moci je zborom, kolektívnym exekutívnym orgánom, ktorý reprezentuje predseda vlády. Zásadný ústavný vzťah vlády k parlamentu je vzťah ústavnej zodpovednosti.
Hlavou štátu je prezident volený raz za štyri roky v priamych voľbách. Prezident má obmedzené ústavné právomoci a funkciu môže zastávať len dve volebné obdobia. Prezidentské voľby prebiehajú v dvoch kolách. Každá parlamentná strana (sama alebo spoločne s inými) navrhuje svojho kandidáta. Občania Mongolska s aktívnym volebným právom (ktorí dosiahli vek 18 rokov) sa zúčastňujú prvého kola volieb priamym tajným hlasovaním. Veľký štátny chural považuje za zvoleného prezidenta kandidáta, ktorý získal väčšinu hlasov všetkých voličov v prvom kole prezidentských volieb. Ak ani jeden z kandidátov nezískal väčšinu, do druhého kola postupujú dvaja kandidáti s najväčším počtom hlasov. V prípade, že ani v druhom kole nezvíťazí žiadny z kandidátov, vyhlasujú sa nové voľby. Prezident môže byť znovu zvolený len raz. Odo dňa svojej prísahy je prezident uvoľnený zo všetkých svojich predchádzajúcich funkcií.
Administratívne členenie.
Mongolsko sa administratívne delí na 21 provincií. Provincie sa delia na niekoľko somonov, strediskových obcí s obchodom, benzínovou pumpou a školou. Najmenšou správnou jednotkou sú osamelé bagy, tvorené len niekoľkými drevenými chatkami. Na ploche žije v Mongolsku okolo 3,2 milióna obyvateľov, veľká časť z nich žije v odľahlých kočovníckych samotách ajloch.
Ekonomika.
Mongolsko patrí podľa klasifikácie Svetovej banky medzi krajiny s nižšími strednými príjmami. Relatívne sťažená situácia vyplýva z vnútrozemskej polohy (na druhej strane strategická poloha v tesnej blízkosti s globálnymi hráčmi), rozsiahly je klientelizmus a rodinkárstvo. Nezanedbateľná je určité umelá závislosť na zahraničných dotáciách. Mongolsku doteraz nebol EÚ priznaný štatút krajiny s trhovou ekonomikou. Rast HDP Mongolska bol v r. 2011 s hodnotou 17,3% najvyšší na svete a dvojciferný rast pokračoval aj v r. 2012, kedy dosiahol 12,3%. Aj v roku 2012 rástol index priemyselnej produkcie. Oficiálna miera nezamestnanosti je oproti skutočnosti podhodnotená (v Mongolsku možno sledovať paradox, kedy je reálna nezamestnanosť vysoká, ale pracovná sila sa importuje), ale v r 2012 sledujeme pokles.
Základ mongolského hospodárstva i priemyselného sektora leží primárne v ťažobnom odvetví, pretože pod povrchom zeme sa nachádza približne 70 druhov nerastov, významné sú vzácne prvky. Napríklad zásoby uhlia sa v Mongolsku odhadujú na 162 mld. t, pričom celosvetová spotreba sa pohybuje okolo 10 mld. ton. Odhaduje sa, že Mongolsko má po Číne druhé najväčšie svetové zásoby nerastných surovín. Meradlom 1:50 000 je však preskúmaná iba necelá tretina mongolského územia (90% v mierke 1:200 000). Pilierom v tomto smere je od r. 2011 ťažba uhlia, ktorá prekonala ťažbu medi. Postavenie Mongolska je napr. oproti Číne rozdielne, pretože suroviny má, ale ich domáca spotreba je minimálna.
Vzhľadom na celosvetový dopyt po nerastných surovinách a veľkých zahraničných investíciách v Mongolsku, ktoré generujú ďalšie aktivity a rozvoj niektorých ďalších sektorov, predpokladajú medzinárodné inštitúcie Mongolsku veľký rozvoj. Makroekonomická stabilita, pokusy redukovať chudobu a vyrovnávanie rozdielov medzi vidiekom a mestami zostávajú proklamovanými prioritami mongolskej vlády, v r. 2011 sa po mnohých rokoch znížil počet ľudí žijúcich pod hranicou chudoby.
Mongolská vláda predpokladá ďalšie zvyšovanie podielu súkromného sektora na ekonomike. Proces privatizácie by mal prebehnúť v rôznych sektoroch (napr. niektoré elektrárne, bane, cementáreň, burza cenných papierov, telekomunikačný úrad), ale je možné predpokladať, že v mnohých si bude aj naďalej chcieť mongolský štát udržať majoritu. Mongolsko tiež vyjadruje záujem o jadrovú energiu, ale postavenie vlastnej jadrovej elektrárne nie je zatiaľ naplánované. Ako problematická do budúcna je vnímaná závislosť na jednom odvetví, teda ťažbe. Nová mongolská vláda má za cieľ diverzifikovať mongolskú ekonomiku a určiť perspektívne odvetvia, ktoré je potrebné ďalej podporovať a vytvoriť tak kvalitu celosvetovo známej značky. Patrí k ním: výroba kašmírových a vlnených produktov, spracovanie koží a kožušín, textilné odvetvie, mäso a mäsové výrobky, mlieko a mliečne výrobky a odvetvia cestovného ruchu.
Pokiaľ ide o rozvoj vidieka, tu si vláda kladie za cieľ zastavenie poklesu poľnohospodárstva a migráciu vidieckych obyvateľov do hlavného mesta Ulanbátar, zlepšenie marketingu poľnohospodárskej produkcie, vypracovania politiky riešenie následkov prírodných katastrof, realizácii pozemkovej reformy, ochranu životného prostredia, zlepšenie vidieckej infraštruktúry a zabezpečenie primeraného využívanie prírodných zdrojov. Rovnako sa vyslovuje pre obmedzenie rizík spojených s pastierstvom diverzifikáciou poľnohospodárskej produkcie (najmä zavedením pestovania zemiakov a zeleniny) a na podporu spolupráce medzi pastiermi.
Úderom pre mongolskej hospodárstvo boli veľmi nepriaznivé klimatické podmienky, ktoré Mongolsko zasiahli na prelome rokov 2009/10. Po relatívne suchom lete, ktoré zapríčinilo, že neboli vytvorené náležité zásoby krmiva pre hospodárske zvieratá, zasiahla Mongolsko krutá zima. Straty na zvieratách dosiahli približne 10 mil. Posledné obdobie však bolo naopak veľmi priaznivé a všetky straty boli kompenzované a v r. 2012 činil počet cca 41 mil. kusov.
Životné prostredie predstavuje diskutovanú oblasť. Je nevyhnutné reagovať na celosvetové klimatické zmeny, iniciovať preventívne opatrenia proti odlesňovaniu, bojovať proti znečisteniu ovzdušia (hlavné mesto Ulanbátar je podľa oficiálnych štúdií má v niektorých ukazovateľoch bezkonkurenčne najhoršie ovzdušie celosvetovo), riešiť otázky odpadov. Opustených a narušených miest po ťažbe sa podľa národných štatistík v Mongolsku nachádza 560. V tejto oblasti však zatiaľ takmer nie sú výsledky.
Štruktúra priemyslu.
Mongolská vláda stanovila rozvoj priemyselnej výroby orientovanej na export za prioritu. Problémom mongolského priemysle zostáva využívanie zastaraných technológií a zariadení, a s tým súvisiaca nízka produktivita. Celkovo je však priemyselná základňa veľmi malá. Väčšina priemyselnej produkcie vyplýva z ťažby a tomu zodpovedajú rozsiahle investície a dovoz.
Ťažobný priemysel.
Uvedený sektor je pre mongolskej hospodárstva absolútne kľúčový, zabezpečuje cca 22% HDP, 67% priemyselnej produkcie a 90% z celkového mongolského exportu. Pokiaľ ide o ťažobný priemysel, vláda očakáva, že sa budú skúmať nové možnosti ťažby a že budú postavené nové závody, a to s pomocou zahraničných aj domácich investorov (ktorí však aktivity vzhľadom na nejasné prostredia obmedzujú). Na ťažbe nerastov a ich exportu je Mongolsko v podstate závislé. Zo strednodobého hľadiska je cieľom zvýšiť pridanú hodnotu v ťažobnom sektore. Treba konštatovať, že prevažná väčšina všetkých nerastov sa v Mongolsku ťaží povrchovo. Hodnotou vývozu v rokoch 2011 aj 2012 bolo najvýznamnejšie uhlie. Mongolsko sa dokonca stalo najväčším konkurentom Austrálie pri vývoze uhlia do Číny. Na význame však ďalej narastá napr. ťažba železnej rudy, zlata, uránu, molybdénu, ropy, volfrámu, fluoritu a zinku. Celkovo sa v Mongolsku nachádza 69 nerastov a ďalšie zeminy (vrátane vzácnych prvkov). Zlato sa ťaží povrchovo s pomerne nízkymi nákladmi.
Spracovateľský priemysel.
Základ mongolského spracovateľského priemyselného sektora (tvoril v r 2012 23% z celkovej priemyselnej výroby) leží v potravinárstve, spracovanie produktov získaných zo živočíšnej výroby (vlna, koža) a v spracovaní nerastných surovín (obohacovanie meďnatej rudy). Spracovateľský priemysel vo vidieckych oblastiach je ale veľmi slabý, negatívny dopad mal najmä rozpad organizovaných reťazcov výkupní surovín. Vážnym problémom sú zastarané technológie a vybavenie, nedostatok kapitálu a finančných služieb na vidieku, vysoké dopravné náklady (spojené so slabo rozvinutou dopravnou infraštruktúrou), nedostatočné normy a štandardy bežné pre vyspelé krajiny a slabá dopravná obslužnosť od veľkých (susedných) trhov RF a ČĽR, ale aj ostatných trhov (napr. západná Európa). Svetovo preslávené sú mongolskej výrobky z kašmíru, ktoré však výrazne zdražujú.
Poľnohospodárstvo.
V poľnohospodárskom sektore je zamestnaná viac ako tretina ekonomicky aktívneho obyvateľstva Mongolska a na HDP sa podieľa cca 13%. Asi 99 % poľnohospodárskej pôdy zaberajú lúky a pasienky, 1 % orná pôda. Chov hospodárskych zvierat zohráva v mongolskej ekonomike kľúčovú úlohu a má zásadný význam pre zamestnanosť (a s tým spojenú sociálna oblasť) aj exportné príjmy. Pastierstva v Mongolsku zamestnáva podstatnú časť vidieckeho obyvateľstva (v r. 2012 cca 300 tis. Pastierov), ale ich počet z roka na rok klesá. Živočíšna výroba tvorí zhruba 70% celkovej produkcie sektora. Chov hospodárskych zvierat je extenzívny a produkcia je závislá na prírodných podmienkach, najmä na teplotách v zime. Adekvátne veterinárna asistencia je dostupná len malej časti chovateľov. V roku 2012 počet hospodárskych zvierat dosiahol podľa mongolských predbežných štatistík 40,9 mil. ks (17,5 mil kozy, 18,1 mil ovce, 2,6 mil dobytok, 2,3 mil kone, 305 tis. Tiav),
Ovčie, konské a hovädzie mäso sú hlavným zdrojom obživy obyvateľov vidieka i miest. Kozy sa chovajú najmä kvôli kozej srsti, ktorá je surovinou pre výrobu kašmíru, ktorý je jedným z hlavných vývozných artiklov. Vyváža sa tiež ovčia vlna a ďalej kože ovčie, kozie aj hovädzie. V Mongolsku existuje aj chov tiav na srsť a využívaná je aj srsť jakov.
Mäso a mlieko sa produkuje pre miestny trh. Mongolsko sa snaží o zvýšenie exportu mäsa, zatiaľ však výrobcovia nie sú schopní dodržať hygienické podmienky spracovania a špeciálne dopravu mäsa. Vývozu do krajín EÚ bránia prísne veterinárne zákony, ktoré nedovoľujú dovoz mäsa a koží z krajín, kde sa vyskytuje slintačka, mor a iné veterinárno nebezpečné choroby. Výskyt týchto chorôb možno vystopovať aspoň v niektorých oblastiach Mongolska takmer každoročne.
Služby.
Najrýchlejšie sa rozvíjajúce oblasťou služieb je maloobchod a veľkoobchod, značný vývoj je badateľný v oblasti cestovného ruchu a verejného stravovania. Doprava, skladovanie, vzdelávanie, verejná administratíva, finančné služby, zdravotníctvo a sociálne služby a hotelierstvo sú ďalšími zložkami tohto sektoru, ktorý tvorí okolo 45% HDP.
V roku 2012 navštívilo Mongolsko cca 476 tis. turistov. Najviac turistov pricestovalo z ČĽR, RF, Kórejskej republiky, ďalšie miesta zaujímajú Japonsko, USA, SRN, Francúzsko a ďalšie krajiny. Mongolská vláda považuje cestovný ruch za jednu z priorít rozvoja ekonomiky a má cieľ prilákať milión turistov v roku 2015. V posledných rokoch predstavujú príjmy z cestovného ruchu významnú časť (cca 10%) HDP. Vzhľadom na zložité podmienky pre cestovateľov prevláda organizovaná turistika, väčšinou však cudzinci prichádzajú zo súkromných dôvodov.
Infraštruktúra.
Výstavba infraštruktúry vzhľadom na rozlohu a plánovaný rozvoj krajiny patrí medzi priority mongolskej vlády. Do oblasti rozvoja infraštruktúry smeruje nezanedbateľná časť zahraničnej rozvojovej pomoci a spolupráce. Napriek tomu je infraštruktúra stále slabinou mongolskej ekonomiky a niektoré firmy budujú pre nich nutné projekty samy. Najdôležitejšími oblasťami infraštruktúry vzhľadom na klimatické a geografické podmienky sú energetika a doprava.
Doprava.
Značná rozloha krajiny a malá hustota obyvateľstva má za následok relatívny nedostatok dopravných infraštruktúr. Približne len pätina ciest je asfaltovaných (nachádzajú sa v okolí hlavného mesta a miest nad 10 000 obyvateľov). Množstvo cestných stavieb v súčasnosti iba prebieha alebo je v štádiu plánovania. Mongolská železničná sieť má dĺžku a takmer výlučne ide o železničné spojenie RF a ČĽR. Najdôležitejšia a najdlhšia trať je tzv. Transmongolská magistrála (), ktorá odbočuje z Transsibírskej magistrály v meste Ulan-Ude a na mongolskom území vstupuje do mesta Suchbátar, vedie cez Ulanbátar až k hraniciam, kde prechádza na územie ČĽR. Existujúce mongolské železnice sú v zastaranom stave a ani po technickej stránke nezodpovedá súčasným potrebám na ich vybavenie i priepustnosť. 
Letecká doprava obstaráva najmä vnútroštátnu a medzinárodnú prepravu osôb. V Ulanbátare je jediné medzinárodné letisko Chinggis Khaan v krajine a potom ďalších 19 vnútroštátnych letísk. Z hlavného mesta existuje pravidelné letecké spojenie do Moskvy, Irkutska, Berlína, Pekingu, Soule, Osaky, Tokia a Hongkongu. Rozširovanie leteckej dopravy sa javí ako úplne nevyhnutné, a to aj vo väzbe na rozvoj turizmu.
Energetika.
Pokiaľ ide o zásobovanie elektrickou energiou a jej rozvodnú sieť, líšia sa zásadne situácia v centrálnom regióne a vo vzdialenejších vidieckych oblastiach. Rozvodná sieť je prepojená s RF a ČĽR. Približne 35% vyrobenej energie spotrebuje priemysel, komunálny sektor 14%, poľnohospodárstvo necelé 1%. Približne 20% dosahujú straty v procese prenosu a distribúcie el. energie a približne 20% tvorí spotreba samotných výrobcov el. energie. Vzhľadom na rozľahlosť krajiny a nízky stupeň osídlenia sú veľkým problémom náklady na prenos energie.
Prevažná väčšina elektrickej a tepelnej energie Mongolska (ako celku) sa vyrába v tepelných elektrárňach. Ako hlavný zdroj na výrobu elektrickej energie a tepla sa využíva uhlie. V malej miere sú využívané aj vodné zdroje. Plyn a ropa (mazut) sa na výrobu el. energie takmer nepoužíva. Mongolsko odhaduje svoje uhoľné zásoby na objem presahujúci 160 mld ton. Z toho zásoby uhlia využiteľné na výrobu el. energie predstavujú 13 mld ton. Celkový inštalovaný výkon všetkých existujúcich elektrární Mongolsku je necelých 940 MW, spotreba je o niečo nižšia (problematické sú však výkyvy, preto sa dováža približne 10% z Ruska). Na tepelné elektrárne pripadá 81%, na dieselagregátmi 8%, 3% na vodné elektrárne a 0,2% na slnečné a veterné zdroje. Mongolsko rozhodlo o postupnej privatizácii energetického sektora. Túto situáciu však komplikuje fakt, že ceny energií sú doteraz regulované a stratové. Od roku 2014 by ceny mali byť trhové.
Jadrová energetika v krajine nie je využívaná, a to aj napriek tomu, že na území Mongolska sa nachádzajú bohaté ložiská uránovej rudy. Podľa informácií z rôznych zdrojov sa zásoba uránu v Mongolsku pohybuje približne v rozmedzí od 100 000 do 1 až 3 mil ton. 
Telekomunikácie.
V oblasti telekomunikácií rýchlo narastá počet mobilných telefónov, ktorý už prevýšil počet pevných liniek. Počet užívateľov mobilných telefónov na konci r. 2012 dosiahol 3,4 mil. (rast o 14% oproti predchádzajúcemu roku) a užívateľov káblovej televízie 231 tis. V hlavnom meste je dobré internetové spojenie. Do oblasti telekomunikácií smerujú zahraničné investície aj zahraničné rozvojová pomoc, predovšetkým z ČĽR, Kórejskej republiky a Japonska.
Kultúra.
Mongolská kultúra je silne ovplyvnená mongolským kočovným spôsobom života. Prvky svojej kultúry pridali aj susedné krajiny, Čína a Rusko. Významný vplyv mal tibetský budhizmus, a od 20. storočia prostredníctvom Ruska aj európska kultúra. Poslední mongolskí nomádi, ktorí sa ešte stále živia chovom dobytka, rybolovom a chovom zveri, zistili, že ich kultúra predstavuje dôležitú hospodársku hodnotu.
Mongolskí pastieri Arati bývajú v tradičných jurtách, pália si svoju vlastnú vodku a nosia tradičné pestré kroje. Aj keď chudobní, sú mimoriadne pohostinní. Pozvať pocestného na jedlo je považované za samozrejmosť. Arati si vyvinuli tiež vlastnú formu spevu – tzv. hrdelný spev, pri ktorom sú schopní vytvoriť v hrdle dva hlasy zároveň. Svoje umenie odovzdávajú z generácie na generáciu.
Tradičné hodnoty Mongolov.
Témy ktoré sú po stáročia uchovávané prostredníctvom ľudových piesni sú predovšetkým láska k rodičom, statočnosť, smútok po domove, túžba vrátiť sa na miesto narodenia. Kone vždy hrali dôležitú úlohu v každodennom živote Mongolov aj umení. Mongoli majú veľa bájnych hrdinov z dávnych čias.
Jurty sú súčasťou národnej identity. Džingischán je opisovaný ako vodca všetkých ľudí, ktorí žijú v stanoch. Ešte aj dnes žije veľa obyvateľov v tradičných jurtách, dokonca aj v hlavnom meste Ulanbátare.
Náboženstvo v Mongolsku.
V 17. storočí sa tibetský budhizmus stal dominantným náboženstvom v Mongolsku. Tradičný šamanizmus, bol s výnimkou odľahlých oblastí vytlačený na okraj spoločnosti. Niektoré tradičné praktiky šamanizmu boli začlenené do budhistickej liturgie.
Tibetský budhizmus je rituálne náboženstvo s veľkým počtom božstiev. Toto inšpirovalo vznik náboženských objektov vrátane obrazov a sôch.
Po stalinských čistkách v roku 1930, boli budhizmus i šamanizmus prakticky zakázané. Od roku 1990 sa v Mongolsku snažia viaceré kresťanské cirkvi získať oporu. Asi 4% mongolského obyvateľstva tvoria moslimovia.
Festival Naadam.
Každý rok sa kočovní pastieri schádzajú na tradičných národných slávnostiach Naadam, ktoré trvajú tri dni. Naadam je štátny sviatok, ktorý sa oslavuje každoročne počas letného slnovratu. Ide o tradičný festival konaný po celej krajine. Muži na nich súperia v troch športových disciplínach – v zápasení, jazde na koni a v lukostreľbe. V zápasení sa stretáva 1024 zápasníkov, bez váhového obmedzenia, až kým elimináciou neostane jediný neporazený. V dostihoch je vybraných 1000 najlepších koní z celého Mongolska, ktoré pretekajú na trati dlhej 15 – podľa veku koňa. V lukostreľbe musia muži trafiť 33 terčov na vzdialenosť 75 metrov. Ženy majú terče o 10 metrov bližšie. Každá súťaž dodržiava prastaré pravidlá a sprevádzajú ju tradičné rituály. Ženy súťažia len v lukostreľbe a jazde na koni.
Najväčší festival Naadam sa koná v hlavnom meste Ulanbátar počas štátneho sviatku od 11. do 13. júla na Národnom športovom štadióne. V roku 2010 bol Naadam zapísaný na Reprezentatívny zoznam nehmotného kultúrneho dedičstva UNESCO.
Zaujímavosti.
Mongolské púštne fosílie.
Mongolská púšť Gobi je bohatým náleziskom skamenelín dinosaurov. Na celej ploche sú sústredené tisíce fosílií rôznych druhov pravekých zvierat. Princíp fosílii spočíva v tom, že zviera zahynulo a kleslo pod hladinu mora, jazera alebo rieky. Mäkké časti tela sa rozpadli a ostala len holá kostra. Do kostry začali prenikať minerálne látky, ktoré sa na kosti usadzovali a zabránili ďalšiemu rozpadu. Minerály, ktoré sa na kosti usadzovali celé stáročia v rôznych vrstvách spôsobili, že kosti akoby skameneli. Takéto kosti po ústupe mora nachádzame v púštiach, kde sa niekedy rozkladalo more alebo iných náleziskách. Dnes sú vedci schopní, pomocou počítačových simulácii, zistiť, čo zviera jedlo a ako žilo. Súčasná vláda si uvedomuje význam týchto kostrových nálezov pre krajinu a preto zvyšuje objem podpory na ich výskum a prezentovanie zahraničným turistom.

</doc>
<doc id="4041" url="https://sk.wikipedia.org/wiki?curid=4041" title="Moldavsko">
Moldavsko

Moldavsko (rum. "Moldova"), dlhý tvar Moldavská republika (rum. "Republica Moldova"), je vnútrozemský štát vo východnej Európe. Na západe v dĺžke hraničí s Rumunskom, na ostatné svetové strany v dĺžke s Ukrajinou. Veľká časť hranice s Ukrajinou je však pod kontrolou separatistického regiónu Podnestersko, ktorý je medzinárodne uznávaný ako súčasť Moldavska. Hlavným a najväčším mestom je Kišiňov.
Od 14. storočia bola väčšina dnešného Moldavska (okrem ľavého brehu Dnestra) súčasťou historického Moldavského kniežatstva. Po rusko-tureckej vojne bola v roku 1812 východná časť kniežatstva, známa ako Besarábia, pripojená k Rusku. Po Októbrovej revolúcii a prvej svetovej vojne obsadilo Besarábiu Rumunsko. ZSSR však túto anexiu neuznal a na ľavom brehu Dnestra bola na území s čiastočnou rumunskou populáciou vyhlásená Moldavská ASSR. Po pakte Molotov-Ribbentrop sovietske vojská znovu obsadili v roku 1940 Besarábiu a spojili ju s Moldavskou ASSR, čím vznikla Moldavská sovietska socialistická republika. S rozpadom Sovietskeho zväzu sa v roku 1991 osamostatnilo aj Moldavsko. Na úzkom páse územia na ľavom brehu Dnestra bola vyhlásená nikým neuznaná Podnesterská moldavská republika, s ktorou na prelome rokov 1991-92 Moldavsko viedlo krátku vojnu. Toto územie dodnes nie je pod kontrolou moldavskej vlády. Od vyhlásenia samostatnosti je krajina rozdelená na tých, ktorí chcú zjednotenie s Rumunskom, a tých, ktorí sú za zachovanie nezávisého Moldavska. 
Krajina má v súčasnosti najnižší Index ľudského rozvoja a druhý najnižší HDP na hlavu v Európe. Hospodárstvo krajiny, ktorému dominovalo poľnohospodárstvo, sa v posledných rokoch viac orientuje na služby. Takmer 15% HDP tvoria peniaze posielané domov rozsiahlou moldavskou diaspórou.
Moldavsko je demokratickou parlamentnou republikou s prezidentkou na čele štátu, ktorou je v súčasnosti Maia Sanduová. Je členom Organizácie spojených národov, Rady Európy, Spoločenstva nezávislých štátov, Svetovej obchodnej organizácie a ďalších medzinárodných inštitúcií. V roku 2014 podpísalo asociačnú dohodu s Európskou úniou a od júna 2022 má štatút kandidátskej krajiny pre vstup do Únie. Prístupové rokovania sa formálne začali v júni 2024.
Etymológia.
Názov "Moldavsko" pochádza z názvu rieky Moldova, ktorej dolina tvorila centrum historického Moldavského kniežatstva. Podľa legendy vznikol názov rieky z mena poľovnického psa Moldu, ktorý patril zakladateľovi kniežatstva Dragoşovi. Pes mal pri poľovačke na býky zahnať jedného do rieky, kde sa obe zvieratá utopili. Na počesť svojho psa nazval knieža rieku podľa neho.
Geografia.
Moldavsko je vnútrozemská krajina, od Čierneho mora ho delia v najužšom bode iba 3 km ukrajinského územia. Leží medzi 45° a 49° rovnobežkou a medzi 26° a 30° poludníkom. Celková rozloha krajiny je 33 851 km2 (vrátane Podnesterska).
Hranicu s Rumunskom tvorí rieka Prut, okrem krátkeho úseku pri obci Giurgiulești, kde je hranicou Dunaj. Moldavsko má tak zo všetkých podunajských krajín najkratší podiel Dunaja - približne 480 metrov. Hranica s Ukrajinou je na severe vytvorená umelo, od obce Naslavcea ju tvorí rieka Dnester, no pri obci Nimereuca sa hranica rozchádza s riekou a vytvára tak úzky pás územia na ľavom brehu, ktorý kontroluje neuznaná republika Podnestersko. Približne o 200 km juhovýchodne sa hranica opäť spája s riekou Dnester a pokračuje súbežne až k obci Palanca, odkiaľ pokračuje opäť umelá hranica až k obci Giurgiulești.
Povrch.
Povrch Moldavska tvorí mierne vyvýšená a zvlnená rovina, najvyšší bod je Dealul Bălăneşti () v centrálnej časti krajiny (Moldavská pahorkatina, Kodry). Na severe a juhu Moldavska sa rozprestierajú najzápadnejšie výbežky eurázijskej stepi. Typickými prvkami reliéfu sú početné úžľabiny a doliny – výsledok eróznej činnosti vody. 
Pozoruhodnosťou reliéfu sú vyvýšeniny nazývané tovtre (toltre), ktoré sa nad okolím dvíhajú do výšky cca , ale nevznikli tektonickou činnosťou. Ide o rify, podmorské útesy, vytvorené živočíchmi, ktoré žili v tunajších moriach pred 20 miliónmi rokov. Oblasť tovtrov leží na ukrajinsko-moldavskom pomedzí, na hornom Prute (cca od Kišiňova). Sú popretkávané dolinkami a kaňonmi prítokov horného Prutu (k najkrajším patrí napr. prielom rieky Zbruč na Ukrajine).
Zvláštnosťou reliéfu je aj oblasť Sto pahorkov medzi Prutom a Dnestrom (asi od Kišiňova). Je tu asi 3500 pahorkov, ktorých výška dosahuje od 1,5 do cca .
Až 75 % krajiny pokrýva černozem; lesy sú v dôsledku intenzívnej poľnohospodárskej činnosti vyklčované (tvoria iba 6 % plochy). 
Rastlinstvo.
Dubové, hrabové a iné listnaté lesy rastú v severnej a strednej časti Moldavska. Na suchom juhu bola pôvodne trávnatá step, ale dnes väčšina územia slúži poľnohospodárstvu. Pozdĺž riek sú bohaté pastviny.
Vodstvo.
Krajina nie je bohatá na vodné zdroje – ani povrchové, ani podzemné. Dve významné východoeurópske rieky – Dnester a Prut – tvoria jej západnú a východnú hranicu. Moldavsko má prístup aj k Dunaju – umožňuje ho asi úsek brehu na sútoku Pruta a Dunaja, pri obci Giurgiuleşti. V priľahlých oblastiach je niekoľko jazier a rozsiahle močaristé územia.
Podnebie.
Moldavsko má miernu kontinentálnu klímu s teplým letom a pomerne chladnou zimou, keď teploty klesajú pod bod mrazu. Prší najmä v teplejších mesiacoch, dažďové prívaly prichádzajú v lete. Priemerná teplota v Kišiňove je v januári -5 °C, v júli 23 °C. 
Dejiny.
Obdobia dejín Moldavska:
Hospodárstvo.
Poľnohospodárstvo má v Moldavsku dobré podmienky. Bohatstvom je úrodná černozem. Moldavsko nemá významnejšie nerastné zdroje, 77 % územia sa využíva na poľnohospodárske účely. Mierne zvlnená pahorkatina, mierne podnebie s teplým letom a nemierne, ale nie prehnané letné dažde nahrávajú hlavne pestovaniu viniča, pšenice, kukurice, slnečnice, tabaku a ovocných stromov. Vinohradníctvo tu má oddávna výsadné postavenie a spracovanie hrozna na rôzne druhy vín, sektu (šumivého vína) a z vína koňaku je tradične najdôležitejším odvetvím potravinárskeho priemyslu.
Aj vďaka pestovaniu tabaku a rastlín na výrobu éterických olejov a šumivých vín, ovocných a zeleninových konzerv poľnohospodárstvo zabezpečuje vyše polovicu hrubého domáceho produktu a zamestnáva 46 % ekonomicky aktívnych obyvateľov. 
Okrem vinárskych závodov sú po celom Moldavsku roztrúsené konzervárne, cukrovary, tabakové závody, lisovne rastlinných olejov. Strojársky priemysel, ktorý sa nachádza najmä na ľavom brehu Dnestra, vyrába vinohradnícke traktory a chladiarenské i iné zariadenia pre potravinárske závody. Keďže v Moldavsku je veľa vína a konzervuje sa ovocie, potrebné sú i sklárne. Toto predstavuje dobrý príklad vzájomného previazania poľnohospodárskej výroby, potravinárskeho priemyslu a ostatných priemyselných odvetví, čo sa odborne nazýva poľnohospodársko-priemyselný komplex.
Chová sa dobytok na mäso aj mlieko a ošípané.
Moldavsko sa v súčasnosti stretáva s veľkými ekonomickými problémami a patrí medzi ekonomicky najzaostalejšie štáty Európy. Hrubý domáci produkt na hlavu je druhý najnižší z európskych štátov. Oficiálnou menou je moldavský leu, za stabilitu ktorého je zodpovedná Národná banka Moldavska. Napriek tomu sa v poslednej dobe pokúša o rozvoj drobného podnikania. Krajina je závislá na dovoze energie a surovín z Ruska. 
Nezamestnanosť dosahuje podľa neoficiálnych odhadov 25 %. Dnes je však ekonomika veľmi zraniteľná, hlavne kvôli kolísaniu cien energií, neúrodam a nezáujmu zahraničných investorov. Priemerná mzda v Moldavsku v roku 2007 dosahovala len 100 USD. 
Obyvateľstvo.
Posledné sčítanie obyvateľstva v roku 2014 odhadlo celkovú populáciu územia pod kontrolou Kišiňova na 2 998 235 obyvateľov, z čoho bolo 2 789 205 rezidentov a 209 030 nerezidentov. Podnestersko v roku 2015 zorganizovalo vlastné sčítanie, podľa ktorého na území pod kontrolou Tiraspoľu žilo 475 007 obyvateľov. Celková populácia krajiny v roku 2014 teda bola 3 473 242 obyvateľov. 
K 1. januáru 2021 bývalo podľa odhadov v Moldavsku 2 597 100 obyvateľov. Toto číslo je o takmer 300 tis. ľudí menšie ako v oficiálnom sčítaní obyvateľstva v roku 2014. Moldavsko dlhodobo trpí dramatickým odlivom obyvateľstva - od roku 1991 klesla populácia o 1,5 milióna ľudí, z čoho približne milión v Moldavsku a 425 tisíc v Podnestersku, ktorého populácia klesla od roku 1991 o viac ako polovicu. Tento úbytok je spôsobený celkovým demografickým útlmom, nedostatkom pracovných príležitostí a emigráciou za prácou do zahraničia. Fakt, že veľa Moldavcov získava rumunské občianstvo, čím sa zároveň stávajú aj občanmi Európskej únie, len prispieva k odlivu obyvateľstva. 
Jazyky.
Úradným jazykom je rumunčina, ktorá tento status získala v Deklarácii nezávislosti v roku 1991. Ústava z roku 1994 z politických dôvodov označila úradný jazyk termínom „moldavčina”, v roku 2013 však Ústavný súd rozhodol, že pôvodné znenie Deklarácie nezávislosti má prednosť pred ústavou a oficiálny jazyk by sa tak mal nazývať „rumunčina”. V roku 2023 moldavský parlament na základe rozhodnutia Ústavného súdu zmenil ústavu a od marca 2023 sa i v ústave používa termín „rumunčina”.
Okrem rumunčiny sú lokálne úradnými jazykmi aj gagauzština (na území autonómnej oblasti Gagauzsko), ruština (v Podnestersku a Gagauzsku) a ukrajinčina (v Podnestersku).
Národnostné zloženie.
Najväčšou národnostnou skupinou sú Moldavci (75,1%), nasledovaní Rumunmi, Ukrajincami a Rusmi. Na juhu krajiny má výrazné zastúpenie turkická menšina Gagauzov. Oproti sčítaniu v roku 2004 výrazne narástol podiel Rumunov (z 2,2% na 9%), čo súvisí s nevyriešenou otázkou moldavskej národnej identity a s kontroverziou okolo otázky, či by sa Rumuni a Moldavci mali považovať za dva odlišné národy. Naopak, podiel Ukrajincov i Rusov klesol o takmer 2 percentá. Sčítanie prebiehalo iba na území ovládanom vládou v Kišiňove, v Podnestersku sa ho nepodarilo zrealizovať. 
Podnestersko zrealizovalo zatiaľ posledné sčítanie obyvateľstva v roku 2015. Najpočetnejšou etnickou skupinou boli Rusi (34%), nasedovaní Moldavcami (33%) a Ukrajincami (26,7%).
Kultúra.
Moldavsko je európskou krajinou s komplexnou a bohatou históriou a s etnickými tradíciami a ľudovými zvykmi, ktoré sú vo veľkej miere ovplyvnené rumunskou kultúrou. Táto neobyčajná krajina sa formuje najmä na základoch rodinnej štruktúry a sociálnych skupín. Moldavsky folklór je pestrý a formoval sa na základe vplyvu európskych civilizácií. Ich kultúra a tradície vyjadruje potrebu komunikácie medzi človekom a prírodou, medzi človekom a človekom, a medzi rôznymi skupinami ľudí.
Politika.
Moldavsko je unitárna parlamentná republika s demokratickým štátnym zriadením. Ústava bola prijatá v roku 1994. Na čele krajiny je prezident, ktorý je volený priamo v dvojkoľovej voľbe. Súčasnou hlavou štátu je Maia Sanduová zo stredopravej a proeurópskej Strany akcie a solidarity. 
Hlavným zákonodarným orgánom je jednokomorový parlament so 101 poslancami, ktorí sú volení priamo na obdobie 4 rokov. Zatiaľ posledné parlamentné voľby prebehli v júli 2021. Víťazným zoskupením sa stala proeurópska Strana akcie a solidarity (PAS), ktorá získala 52,7% hlasov, čím si zabezpečila jasnú parlamentnú väčšinu 63 poslancov. V opozícií skončili dovtedy vládnuci socialisti a strana podnikateľa Ilana Şora. 
Vláda je vymenovaná prezidentom a schválená parlamentom. Súčasný kabinet pod vedením Dorina Receana vládne od 16. februára 2023 a skladá sa z členov PAS, nezávislých politikov a guvernérky autonómneho regiónu Gagauzsko. Ide o jasne proeurópsku vládu, ktorá vyjadrila vôľu bližšie spolupracovať s USA a Európskou úniou. 
Zahraničná politika.
Podľa ústavy je Moldavsko neutrálnou krajinou. Od získania samostatnosti je však rozdelené na dva tábory - tých, čo chcú bližšie vzťahy so Západom, najmä s Rumunskom, a tých, čo uprednostňujú orientáciu na Rusko. Pri moci sa pravidelne striedajú proeurópske a proruské vlády. Prekážkou pri európskej integrácii krajiny je nevyriešený konflikt s Podnesterskom a silný nesúhlas obyvateľstva autonómnej oblasti Gagauzsko.
Krajina je členom regionálneho zoskupenia exsovietskych krajín SNŠ.
Okrem vzťahov s Ruskom hrajú naďalej kľúčovú úlohu vzťahy s Rumunskom. Po vstupe Rumunska do Európskej únie a zavedení víz pre moldavských občanov státisíce Moldavcov požiadalo o rumunské občianstvo. Podmienkou je doložiť, že aspoň jeden zo starých rodičov bol v roku 1940 rumunským občanom.
Doprava.
Cestná doprava.
12 300 km dlhá cestná sieť je zväčša vyasfaltovaná. 
Železničná doprava.
Celková dĺžka železníc v krajine je 1138 km, celá sieť je jednokoľajná a neelektrifikovaná. Väčšina koľajníc ma široký rozchod 1520 mm. 
Vodná doprava.
Najdôležitejší prístav je v obci Giurgiuleşti, čo je zároveň aj jediný moldavský prístav na Dunaji. Splavné sú aj niektoré úseky riek Prut a Dnester.
Letecká doprava.
Jediné medzinárodné letisko sa nachádza v Kišiňove (IATA: KIV, ICAO: LUKK),ktoré slúži ako základňa pre národné aerolínie Air Moldova. 
Cestovný ruch.
Hlavným strediskom slabo rozvinutého cestovného ruchu je hlavné mesto. Pozoruhodné sú aj pevnosti rozmiestnené po celej krajine, predovšetkým kruhové opevnenia Soroca na Dnestri. Najvýhodnejším obdobím na návštevu krajiny je čas vinobraní v októbri, keď sa konajú mnohé slávnosti vína. 
Zámok Purcari je jedným z najcennejších a najpopulárnejších miest krajiny. Poloha zámku pri Čiernom mori a rieke Dnester vytvára ideálne podmienky pre výrobu kvalitného vína. Vinice o celkovej rozlohe 250 ha, ktoré sa nachádzajú v jedinečnej mikrozóne, ťažia z optimálnych poveternostných podmienok a podobnej teórie preslávenej v oblasti Bordeaux. Každý rok tisíce turistov navštívia Château Purcari a objavujú historické pivnice postavené v roku 1827, ktoré sú stále známe kolekciou archívnych vín Purcari s najstaršími fľaškami z roku 1948, alebo sa oddávajú krásnemu prostrediu zámku. 
Mestá.
Najväčším mestom krajiny je hlavné mesto Kišiňov, nasledované mestami Bălți, Ungheni a Cahul, čo sú zároveň jediné mestá, ktoré mali v roku 2014 viac než 30-tisíc obyvateľov. Ďalšie tri mestá s obyvateľstvom nad 50-tisíc sú pod kontrolou Podnesterska - Tiraspoľ, Bendery a Rîbnița.
Ďalšími dôležitými mestami sú napríklad stredisko Gagauzska Comrat, severomoldavský Edineț či stredomoldavské Orhei.
Administratívne delenie.
Moldavsko je oficiálne rozdelené na tri municípiá (Bălți, Kišiňov a Bendery), 32 rajónov (okresov) a dve autonómne oblasti – Gagauzsko a Podnestersko. Mestá Comrat a Tiraspol majú aj štatút municípia, hoci nie pod správou Moldavska, ale ako časť Podnesterska a Gagauzska.
Zoznam rajónov (okresov):

</doc>
<doc id="4042" url="https://sk.wikipedia.org/wiki?curid=4042" title="Mikronézia (štát)">
Mikronézia (štát)

Mikronézia, dlhý tvar Mikronézske federatívne štáty, je ostrovný štát v Tichom oceáne. Je to nezávislý štát, ale zároveň pridružený štát USA.
Hlavné mesto je Palikir na ostrove Pohnpei.
Mikronézia bola pôvodne súčasťou Poručníckeho územia tichomorských ostrovov, poručníckeho územia OSN pod správou USA. V roku 1979 sa osamostatnilo v rámci poručenského územia a v roku 1986 získala nezávislosť na základe Dohody o voľnom pridružení s USA.
Štát Mikronézia je súčasťou rovnomenného regiónu, ktorý je tvorený stovkami malých ostrovov rozdelených do siedmich teritórií.
Politický a demografický prehľad.
Mikronézske federatívne štáty sú federatívnou republikou skladajúcou sa zo štyroch spolkových štátov: Yap, Chuuk (do roku 1990 Truk), Pohnpei (do novembra 1984 "Ponape") a Kosrae.
Dejiny.
Mikronézia bola osídlená pred viac než 4 000 rokmi. Pôvodne decentralizovaný rodový systém sa vyvinul v ekonomicky a nábožensky centralizované impérium zo sídlom na ostrove Yap.
V okolí Nan Madol, ktorý sa vďaka umiestneniu na umelých ostrovoch prepojených sieťou kanálov sa časť nazýva Benátkami Pacifiku, ktorý bol v dobe centralistickej vlády Sadelurskej dynastie v rokoch 500 až 1500 používaný ako obradné a správne centrum. Vtedy tu žilo podľa odhadov okolo 25 000 ľudí. Po roku 1500 sa centralistický systém vlády v oblasti Pohnpei rozpadol.
Pre Európu objavili oblasť dnešnej Mikronézie Portugalci. V 16. storočí oblasť ovládalo Španielsko pod názvom Španielska východná India. V roku 1899 bola odstúpená Nemecku, ktoré toto územie začlenilo do svojej kolónie Nemecká Nová Guinea. Od roku 1914 bolo územie spravované Japonskom. Od roku 1949 bola pod správou OSN vykonávanou USA ako súčasť Poručníckeho územia tichomorských ostrovov.
počas druhej svetovej vojny tu bola umiestnená väčšia časť Japonskej flotily. V roku 1944 počas operácie Hailstone boli Japonské sily zničené.
10. mája 1979 sa štyri oblasti Poručenského územia Tichomorské ostrovy spojili a vytvorili súčasný štátny celok. V roku 1986 uzavrela federácia dohodu o voľnom pridružení k USA, ktoré zmenilo doterajší štatút v oblasti Mikronézskej bezpečnosti z poručníctva na nezávislosť.
Vlajka Mikronézie je modrá, pretože sú jej ostrovy obklopené morom a jej štyri hviezdy prezentujú členov federácie.
Geografia.
Mikronézia sa rozkladá na väčšine ostrovov (väčšinou koralových) v súostroví Karolín. Tvorí ho 607 ostrovov roztrúsených v oblasti skoro 3 tisíc kilometrov. Majú plochý povrch a nepatrne vyčnievajú nad úroveň morskej hladiny. A tak najvyšší vrch Totolom meria . Hlavné mesto je Palikir na ostrove Pohnpei.
Majú teplé tropické a vlhké podnebie, ovplyvnené oceánom. Priemerná teplota sa na ostrovoch po celý rok pohybuje medzi 30 °C cez deň, 23 °C v noci. Priemerný ročný úhrn zrážok je .
Hospodárstvo.
Veľký rozvoj zaznamenáva poľnohospodárstvo. Hospodárstvo je závislé od pomoci USA. Z poľnohospodárskych plodín sa zbiera kokosové orechy (kopra), maniok, batáty, korenie, tropické ovocie a taro. Pre výživu obyvateľstva a vývoz je dôležitý rybolov. Chov tu nie je príliš rozšírený, chovajú sa sliepky a prasce. Jedinou nerastnou surovinou, ktorá sa tu ťaží, sú kvalitné fosfáty. Veľké príjmy do štátnej pokladnice plynú z rúk USA. Američania tu totiž majú svoje vojenské základne a platia za ne nájom. Významný je zatiaľ menší cestovný ruch.
Obyvateľstvo.
Pôvodní obyvatelia Mikronézie sú Mikronézania. Usadili sa tu už pred 4 000 rokmi. Boli to výborní moreplavci a zaoberali sa rybolovom, poľnohospodárstvom a plátenictvom, hrnčiarstvom a pletením košov. Zakladali dokonca i rané štáty. Stredná dĺžka života mužov v súčasnosti je 67,7 rokov, u žien 71,3 rokov.
Zaujímavosti.
Na oceánskej ploche na severozápade, ktorá prináleží štátu, sa nachádza najnižší bod zemského povrchu v Mariánskej piekope –  pod hladinou mora.
Na ostrove Pohnpei vybudovala neznáma civilizácia mesto Nan Madol – kamenné budovy z čadičových stĺpov na umelých ostrovoch, pretkaných sieťou kanálov.

</doc>
