<doc id="80758" url="https://sk.wikipedia.org/wiki?curid=80758" title="Zoznam divadelných článkov/J">
Zoznam divadelných článkov/J

Tento index bol automaticky vygenerovaný podľa tejto . Obsahuje 270 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
j..
J.K. Simmons
ja.
Jacek ChmielnikJacinto BenaventeJacki WeaverováJackie HoffmanováJacques BrelJacques PrévertJake GyllenhaalJake LacyJakub GrajchmanJakub JablonskýJakub LorencovičJakub PrachařJakub RybárikJakub Švec (herec)James BaldwinJames CagneyJames StewartJames Van Der BeekJan HrušínskýJan HřebejkJan LibíčekJan MachulskiJan TřískaJan WerichJana BittnerováJana BodnárováJana BrejchováJana DaňováJana HlaváčováJana HubinskáJana JuráňováJana KolesárováJana KovalčikováJana LabajováJana OľhováJana PidrmanováJana PilzováJana Pogorielová-DušováJana PreissováJana ŠtěpánkováJana ŠulcováJane KrakowskiJanek LedeckýJanet GaynorJanet LeighJanet McTeerováJanka SovičováJanko BorodáčJanko JesenskýJanko MatúškaJannik SchümannJanusz GłowackiJarmila KoleničováJarmila ŠtítnickáJaromír HanzlíkJaroslav AnderleJaroslav Čejka (básnik)Jaroslav DietlJaroslav DóczyJaroslav FilipJaroslav MarvanJaroslav MoravčíkJaroslav MoučkaJaroslava AdamováJason IsaacsJason RobardsJaviskoJayne Mansfieldová
já.
Ján AndraščíkJán BzdúchJán DobríkJán DomastaJán ĎurovčíkJán GallovičJán GogálJán GreššoJán HusárikJán ChalupkaJán JackuliakJán JamnickýJán JohanidesJán Juraj KorenkoJán KlimoJán KoleníkJán KramárJán Kroner (1927)Ján Kroner (1956)Ján MelkovičJán MistríkJán PalárikJán Poničan (prozaik)Ján RezikJán RoháčJán RoznerJán SalamínJán SkalkaJán Slezák (herec)Ján SolovičJán StražanJán ŠtrbákJán UličianskyJános BánJános Quittner
je.
Jean MaraisJean RacineJean RochefortJean RougerieJean SmartováJean-Claude BrialyJean-Paul BelmondoJean-Paul SartreJeanne MoreauováJeff LindsayJeffrey DonovanJela Krčméry-VrteľováJela LukešováJelena Iľjinična PodkaminskáJelena Jurievna KorikovováJena MalonováJennifer CarpenterováJennifer EhleováJennifer GarnerováJennifer Jason LeighJennifer SaundersováJerry O’ConnellJerzy KrzysztońJerzy StuhrJessica CauffielováJessica ChastainováJessica LangeováJessica TandyováJevgenij Bagrationovič VachtangovJevgenij Libezňuk
ji.
Jicchak NavonJim HensonJim ParsonsJindřich PlachtaJiřina BohdalováJiřina JelenskáJiřina JiráskováJiřina ŠvorcováJiří AdamíraJiří BartoškaJiří CíslerJiří ČervenýJiří FrejkaJiří Grossmann (herec)Jiří HromadaJiří KodetJiří KornJiří KrampolJiří KrejčíkJiří LábusJiří MahenJiří MacháčekJiří MenzelJiří Růžička st.Jiří SchmitzerJiří SovákJiří Suchý (herec)Jiří ŠlitrJiří ŠtědroňJiří VoskovecJiří WimmerJitka AsterováJitka Molavcová
jo.
Joan AllenováJoan CollinsováJoan CrawfordJoan FontaineJoanna LumleyováJoanne WoodwardováJoe MantegnaJohann Elias SchlegelJohann Wolfgang von GoetheJohannes Carsten HauchJohannes LinnankoskiJohn B. KeaneJohn C. McGinleyJohn GavinJohn GoodmanJohn KrasinskiJohn LithgowJohn SchneiderJohn Wilkes BoothJon FosseJonathan GroffJonáš ZáborskýJosef AbrhámJosef BekJosef DürichJosef KainarJosef Kajetán TylJosef KemrJosef Laufer (herec)Josef NesvadbaJosef SomrJosef Šváb-MalostranskýJosef VinklářJosef ZímaJoseph Gordon-LevittJosé Echegaray y EizaguirreJosh BrolinJoshua JacksonJoyce Carol OatesováJozef AdamovičJozef BanášJozef BednárikJozef BenedikJozef BudskýJozef Čierny (herec)Jozef DóczyJozef Gregor TajovskýJozef HanúsekJozef HodorovskýJozef HorákJozef KelloJozef KrivičkaJozef KronerJozef Kuchár (spevák)Jozef MokošJozef PodhradskýJozef PročkoJozef RepkoJozef SkovayJozef SorokJozef StražanJozef ŠajgalJozef Urban (básnik)Jozef Vajda
jó.
Jókaiho divadlo v Komárne
ju.
Judi DenchováJudit PecháčekJudita ĎurdiakováJudita HansmanJudith AndersonováJudith LightováJulia DavisováJulia Louis-DreyfusováJulia StilesováJulianna MarguliesováJulianne MooreJulie AndrewsováJulie CovingtonováJulie WaltersováJuliet LandauováJuliet MillsováJulius Caesar (Shakespeare)Julius ZeyerJune SquibbováJur Tesák MošovskýJuraj Bača (herec)Juraj BindzárJuraj ĎurdiakJuraj HrčkaJuraj KemkaJuraj KukuraJuraj LániJuraj LojJuraj NvotaJuraj Palkovič (1769 – 1850)Juraj SlezáčekJuraj Váh
jú.
Július Barč-IvanJúlius BullaJúlius Farkaš (herec)Július PántikJúlius SatinskýJúlius Vašek

</doc>
<doc id="80759" url="https://sk.wikipedia.org/wiki?curid=80759" title="Zoznam divadelných článkov/K">
Zoznam divadelných článkov/K

Tento index bol automaticky vygenerovaný podľa tejto . Obsahuje 78 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ka.
KabaretKamil MikulčíkKamil PeterajKamila MagálováKamila ŠpráchalováKarel AugustaKarel BabánekKarel ČapekKarel ČernochKarel EffaKarel HašlerKarel HálaKarel HlušičkaKarel SabinaKari HotakainenKarin HayduKarin OlasováKarl KrausKarl Urban (herec)Karol BadániKarol CsinoKarol ČálikKarol ČerníkKarol HorákKarol L. ZacharKarol MachataKarol Murgaš (pedagóg)Karol SidonKarol SpišákKatarína AulitisováKatarína BrychtováKatarína FranklováKatarína HasprováKatarína KolníkováKate WinsletováKateřina BrožováKatharine HepburnováKatherine WaterstonováKathleen TurnerováKathryn HahnováKathy BakerováKatie HolmesováKatrin CartlidgeKazimír Bezek
ká.
Károly Tóth
ke.
Keira KnightleyováKelly PrestonKelly ReillyováKeri RussellováKerry WashingtonováKevin BaconKevin KlineKevin Spacey
kj.
Kjeld Abell
kl.
Klaus MannKlára IssováKlicperovo divadlo
kľ.
Kľúč pre dvoch
ko.
Koniec všetko napravíKonrad Ernst AckermannKonstantin Michajlovič Simonov
kr.
Kráľ LearKristen SchaalováKristián BaranKristin ChenowethováKristína KanátováKristína TormováKristína TurjanováKristýna Badinková NovákováKristýna FrejováKristýna HrušínskáKryštof Hádek
ku.
Kuo-ťia ta ťü-jüanKupec benátsky
kv.
Kveta StražanováKvěta Fialová
ky.
Kyle MacLachlan

</doc>
<doc id="80760" url="https://sk.wikipedia.org/wiki?curid=80760" title="Zoznam divadelných článkov/L">
Zoznam divadelných článkov/L

Tento index bol automaticky vygenerovaný podľa tejto . Obsahuje 82 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
la.
La BarracaLa ScalaLadislav FarkašLadislav FrejLadislav HrušovskýLadislav HyžaLadislav ChudíkLadislav KonrádLadislav MňačkoLadislav PešekLadislav SmoljakLadislav StroupežnickýLadislav ŤažkýLaďka NěrgešováLakomec (komédia)Langston HughesLarissa RiquelmeováLarry LinvilleLaura LinneyováLauren BacallLauren GrahamováLaurence FishburneLaurence OlivierLaurie HoldenováLaurie Metcalfová
lá.
László Szabó (herec)
le.
Lee GrantLee RemickováLenka Dolanská VlasákováLenka KrobotováLenka TermerováLeopold AhlsenLeopold Branislav AbafiLeopold HaverlLeopold LaholaLesia UkrajinkaLesley ManvilleLeticia CalderónLetitia Wrightová
li.
Li Ping-pingLibretistaLibretoLibuše HavelkováLibuše ŠafránkováLiev SchreiberLili TaylorováLillian GishLily RabeLin ShayováLinda ZemánkováLion FeuchtwangerLionel BarrymoreLisa McCuneLiv Ullmannová
lj.
Ljuba Hermanová
lo.
Lodovico AriostoLois SmithLorenzo Da PonteLoretta SwitováLouis de FunèsLoutkář
lu.
Luba SkořepováLubomír LipskýLucia GažiováLucia HurajováLucia PiussiLucia VráblicováLucie BíláLucie VondráčkováLucy LawlessováLucy PunchováLuděk MunzarLuděk SobotaLudwig GanghoferLudwik MłotkowskiLuigi IllicaLujza Garajová SchramekováLujza GrossováLukáš LatinákLukáš VaculíkLuke KirbyLupita Nyong'o

</doc>
<doc id="80761" url="https://sk.wikipedia.org/wiki?curid=80761" title="Zoznam divadelných článkov/M">
Zoznam divadelných článkov/M

Tento index bol automaticky vygenerovaný podľa tejto . Obsahuje 186 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ma.
Macbeth (dráma)Mae WestováMagda Husáková-LokvencováMagda PavelekováMagda VášáryováMagdaléna Balíková-DziakováMaggie GyllenhaalováMaggie SmithováMahulena BočanováMaila NurmiMalcolm BradburyMalé javiskové formyMalé satirické divadlo MandragoraManon LescautováMarcel DuchampMarcel NemecMarcel OchránekMarceline Desbordesová-ValmorováMarcelo MazzarelloMarcia Gay HardenováMarek EbenMarek GeišbergMarek MajeskýMarek ŤapákMarek VašutMarianna GrznárováMarián AmslerMarián GalloMarián GeišbergMarián GreksaMarián ChudovskýMarián KováčikMarián LabudaMarián Labuda ml.Marián MiezgaMarián MitašMarián PeckoMarián SlovákMarián ZednikovičMarie DrahokoupilováMarie LaforêtMarie-Joseph ChénierMario AdorfMarisa TomeiováMarius von MayenburgMarína Čeretková-GállováMarína Oľga HorváthováMark HamillMarlène JobertováMaroš KramárMarta Černická-BielikováMarta LongauerováMarta PotančokováMarta SládečkováMartha CristianaMartin BalsamMartin BendikMartin BútoraMartin DejdarMartin DubovskýMartin GregorMartin Hollý (1904)Martin HronskýMartin HubaMartin KaprálikMartin Klein (spevák)Martin LandauMartin MadejMartin NikodýmMartin PetrenkoMartin PorubjakMartin RázusMartin VanekMartina Gasparovič BezouškováMartina JelenováMartina Majerníková KovalMaruška NedomováMary Elizabeth MastrantonioMary McCormackováMary McDonnellováMary Tyler MooreováMaskaMatej KoreňMatej LandlMatej MarušinMatka Guráž a jej detiMatt BomerMatt DillonMatthew BroderickMatúš KvietikMatúš OľhaMaurice MaeterlinckMaurice RonetMax ErnstMax Schreck
má.
Mária BancíkováMária BartalosMária ĎuríčkováMária HájkováMária KráľovičováMária PietrováMária Rázusová-MartákováMária Schumerová
me.
Medzičas (občianske združenie)Melissa Joan HartováMelodrámaMenaechmiMercedes McCambridgeováMestské divadlo LevočaMestské divadlo Mladá BoleslavMestské divadlo ŽilinaMetin Çekmez
mi.
Mia FarrowováMickey RooneyMiguel de CervantesMichael BeranMichael C. HallMichael GambonMichael LearnedováMichael LonsdaleMichael Madsen (herec)Michael MalarkeyMichaela BadinkováMichaela ČobejováMichail Jurievič LermontovMichal DočolomanskýMichal Ďuriš (moderátor)Michal GazdíkMichal GučíkMichal HraškaMichal HudákMichal KubovčíkMichal NáhlíkMichal Slivka (herec)Michal Václav AnderleMichel BrownMichel DuchaussoyMichel GalabruMichel SerraultMika WaltariMikuláš DohnányMikuláš Huba (herec)Mikuláš KočanMikuláš KováčMikuláš LadižinskýMilada ŽelenskáMilan AntolMilan BahulMilan FerkoMilan ChladilMilan KišMilan KunderaMilan LasicaMilan MarkovičMilan OndríkMilan Polák (teatrológ)Milan RichterMilan SládekMilena DvorskáMilena MinichováMilka ZimkováMiloš KarásekMiloš KopeckýMiloš MacourekMiloš PietorMiluše ŠplechtováMinnie DriverováMiranda RichardsonováMiriam KičiňováMiroslav DonutilMiroslav HorníčekMiroslav NogaMiroslav StředaMiroslava Partlová
mo.
MolièreMonika AbsolonováMonika HaasováMonika HilmerováMonika PotokárováMonika ŠagátováMonodrámaMonológMorgan FreemanMorgenrotMoskovské umelecké akademické divadlo
mu.
Muzikál

</doc>
<doc id="80762" url="https://sk.wikipedia.org/wiki?curid=80762" title="Zoznam divadelných článkov/O">
Zoznam divadelných článkov/O

Tento index bol automaticky vygenerovaný podľa tejto . Obsahuje 43 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
oc.
Octave Mirbeau
oč.
Očistení
od.
Odpútaný Prometeus
och.
Ochotnícke divadlo
ok.
Oko za oko (Shakespeare)
ol.
Old VicOldo HlaváčekOldřich KaiserOldřich NovýOldřich VelenOlivia ColmanováOlivia CookeOlivia WildeOlivia WilliamsováOlympia Dukakisová
oľ.
Oľga AdamčíkováOľga BelešováOľga BorodáčováOľga HoffmannováOľga Leonardovna KnipperováOľga Májovská-StručkováOľga SolárováOľga Vronská
on.
Ondrej JariabekOndrej KovaľOndrej ŠothOndřej KepkaOndřej Vetchý
op.
OperaOpera Slovenského národného divadlaOperetaOpéra National de Paris
os.
Oscar WildeOskar KokoschkaOsvald ZahradníkOsvobozené divadlo
ot.
Otakar Brousek staršíOtakar KrivánekOtakar Novák (herec)OthelloOtokar FischerOtto KaušitzOtto Lackovič

</doc>
<doc id="80763" url="https://sk.wikipedia.org/wiki?curid=80763" title="Zoznam divadelných článkov/P">
Zoznam divadelných článkov/P

Tento index bol automaticky vygenerovaný podľa tejto . Obsahuje 102 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
pa.
Pablo NovakPanické divadloParker PoseyováPat HinglePatrice ChéreauPatricia HeatonováPatrick DempseyPatrick McGoohanPatrick WilsonPaul ÉluardPaul MescalPaul MuniPaul ScarronPaul WesleyPavel HášaPavel HrúzPavel KohoutPavel Kříž (herec)Pavel KyrmezerPavel LandovskýPavel SchwarzPavel TrávníčekPavlína FilipovskáPavol BraxatorisPavol ČádyPavol DúbravskýPavol HaspraPavol Janík (spisovateľ)Pavol JuráňPavol MikulíkPavol Országh HviezdoslavPavol SobotaPavol SocháňPavol ŠimunPavol TopoľskýPavol Višňovský
pe.
Pedro PascalPeggy LiptonováPenelope Ann MillerováPerikles (Shakespeare)Peter BatthyanyPeter BzdúchPeter ČižmárPeter DebnárPeter GecíkPeter GregorPeter HandkePeter HimičPeter HolkaPeter JarošPeter KarvašPeter Kellner-HostinskýPeter KočišPeter KováčikPeter MakranskýPeter MarcinPeter Mikuláš (operný spevák)Peter O’ToolePeter OszlíkPeter PavlacPeter RaševPeter RepkaPeter RúfusPeter SeverPeter Scherhaufer (1942)Peter SklárPeter StaníkPeter StormarePeter ŠevčovičPeter ŠimunPeter Weiss (spisovateľ)Petr ČepekPetr HaničinecPetr NárožnýPetr PospíchalPetr ZelenkaPetra BrockováPetra ČernockáPetra DubayováPetra FornayováPetra VajdováPetronela Valentová
pé.
Péter Esterházy
ph.
Philip Seymour HoffmanPhilippe Noiret
pch.
Pchu Sung-ling
pi.
Pierre Carlet de Chamblain de MarivauxPierre CorneillePierre RichardPierre-Augustin Caron de BeaumarchaisPiper PerabováPius II.
po.
Pom KlementieffováPovrazisko
pr.
Praveké divadloPremiéraPrešporské divadloPrimadona
pu.
Publikum (obecenstvo)
py.
Pygmalion (Shaw)

</doc>
<doc id="80764" url="https://sk.wikipedia.org/wiki?curid=80764" title="Zoznam divadelných článkov/R">
Zoznam divadelných článkov/R

Tento index bol automaticky vygenerovaný podľa tejto . Obsahuje 76 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
r..
R.U.R.
ra.
Radio City Music HallRadka PavlovčinováRadoslav BrzobohatýRadoslav KuricRadošinské naivné divadloRadovan LukavskýRafael AlbertiRachel GriffithsováRachel WeiszováRalph BellamyRalph WaiteRastislav BallekRasťo PiškoRaúl JuliáRaven-Symoné
rá.
Ráchel Šoltésová
re.
Rebecca GayheartováRebecca HallováRecitatívRehor Uram PodtatranskýRenáta KazíkováRené Auberjonois
ré.
Réžia
rh.
Rhona Mitraová
ri.
Ricardo MontalbánRichard AutnerRichard DehmelRichard GenéeRichard ChamberlainRichard KrajčoRichard Stanke
ro.
Rob LoweRobert EnglundRobert MitchumRobert NebřenskýRobert RothRobert SheehanRobert VaughnRobert WalserRobert WięckiewiczRoger Martin du GardRoland BlancheRoma DowneyováRoman FéderRoman KaliskýRoman LuknárRoman OlekšákRoman PolańskiRoman PoláčikRoman Polák (režisér)Roman PomajboRoman TumaRosamund PikováRosemary HarrisováRosemonde GérardováRoyal National TheatreRozprávka
ró.
Róbert CsontosRóbert HalákRóbert JakabRómeo a Júlia
ru.
Rudolf ČižmárikRudolf DilongRudolf DobiášRudolf FabryRudolf Hrušínský mladšíRudolf Hrušínský najmladšíRudolf Hrušínský staršíRudolf SchusterRudolf SlobodaRudolf ThrunRufus SewellRussell CroweRuth WilsonováRužena Porubská

</doc>
<doc id="80765" url="https://sk.wikipedia.org/wiki?curid=80765" title="Zoznam divadelných článkov/S">
Zoznam divadelných článkov/S

Tento index bol automaticky vygenerovaný podľa tejto . Obsahuje 86 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
sa.
Sabine AzémováSadie SinkSally HawkinsováSally KirklandováSam ShepardSamantha MathisováSamo TomášikSamuel AdamčíkSamuel BeckettSamuel HruškovicSara SandevaSarah AratóSarah BernhardtováSarah PaulsonováSarah Pidgeonová
sc.
ScenárScénografia
se.
Seefestspiele MörbischSegundo CernadasSen noci svätojánskejSergej Fiodorovič BondarčukSergej Vladimirovič MichalkovSergio Basáñez
sh.
Shawnee SmithováShirley JonesováShirley MacLaine
si.
Siân PhillipsováSidney LumetSidney PoitierSienna GuilloryováSigourney WeaverováSilvester LavríkSilvia HroncováSilvia NavarroSilvia PetöováSilvia Stredňanská-LetkováSilvia ŠuvadováSilvia VargováSimona MagušinováSimona StašováSinclair LewisSisa Sklovská
sk.
Skrotenie čertice
sl.
Slavo DrozdSlavo ZáhradníkSláva DaubnerováSlávka SudorováSlovenské divadloSlovenské komorné divadloSlovenské národné múzeum – Múzeum bábkarských kultúr a hračiek, hrad Modrý Kameň
sł.
Sławomir Mrożek
sm.
Smrť obchodného cestujúceho
so.
Sonáta príšerSoňa NorisováSoňa ValentováSophie Turnerová
sp.
Spejbl a HurvínekSpišské divadlo
st.
Stanislav Kmeť (osvetový pracovník)Stanislav PárnickýStanislav PitoňákStanislav ŠtepkaStanisław MikulskiStanley TucciStano DančiakStano KrálStano RadičStaré divadlo Karola SpišákaStaromestské divadloStatky-zmätkyStella ZázvorkováStephen Lang
su.
SubretaSuprematizmusSusan HaywardSuzanne PleshettováSuzanne Somersová
sv.
Svatopluk BenešSvatopluk MatyášSvätopluk MalachovskýSvetozár Sprušanský
sw.
Swoosie Kurtzová
sy.
Syleus (Euripides)Sylvain MaréchalSylvia Sidney
sz.
Szidi Tobias

</doc>
<doc id="80766" url="https://sk.wikipedia.org/wiki?curid=80766" title="Zoznam divadelných článkov/Š">
Zoznam divadelných článkov/Š

Tento index bol automaticky vygenerovaný podľa tejto . Obsahuje 20 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
šá.
Šárka Rezková
še.
Šebo Timko
št.
Štátna operaŠtefan BeličkaŠtefan BučkoŠtefan HundžaŠtefan KasardaŠtefan KožkaŠtefan KrálikŠtefan KvietikŠtefan MandžárŠtefan MartinovičŠtefan MišovicŠtefan OľhaŠtefan PíššaŠtefan SkrúcanýŠtefan SokolŠtúdio 12Štúdio L+SŠtúdio tanca

</doc>
<doc id="80767" url="https://sk.wikipedia.org/wiki?curid=80767" title="Zoznam divadelných článkov/T">
Zoznam divadelných článkov/T

Tento index bol automaticky vygenerovaný podľa tejto . Obsahuje 56 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ta.
Tadeusz RóżewiczTara FitzgeraldováTaras Hryhorovyč ŠevčenkoTartuffeTati GabrielleTatiana KulíškováTatiana VilhelmováTatum O’NealováTaťjana Medvecká
tá.
Táňa PauhofováTáňa Radeva
te.
Teatro de la ZarzuelaTechnológ (bábky)Telly SavalasTennessee WilliamsTeodor ZvaraTeresa WrightováTereza BebarováTereza BrodskáTerézia Hurbanová-KronerováTeri ČikošTeri GarrováTerry FarrellováTessa Thompsonová
th.
The Death of Bessie SmithTheater an der WienTheater in der JosefstadtTheodore DreiserThomas Stearns Eliot
ti.
Tibor GrünnerTibor VokounTim AllenTim Blake NelsonTim RobbinsTimon AténskyTimothée ChalametTitus Andronicus
to.
Tom SelleckTom SchillingTomáš HanákTomáš JanovicTomáš MaštalírTomáš PalonderTomáš ProcházkaTomáš RačekToni CollettováTotálne divadlo (divadlo)Tou E jüan
tr.
Tracie ThomsováTracy PollanováTreat WilliamsTristan BernardTroilos a CressidaTrojkráľový večer alebo Čo len chcete
tu.
Tuesday Weldová
tv.
Tvár v ohni

</doc>
<doc id="80768" url="https://sk.wikipedia.org/wiki?curid=80768" title="Zoznam divadelných článkov/V">
Zoznam divadelných článkov/V

Tento index bol automaticky vygenerovaný podľa tejto . Obsahuje 83 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
va.
Vahram ZaryanVachtangovovo divadloVal KilmerValentin Kozmenko-DelindeValeria SchulczováVanda RužičkováVanda TurekováVanessa KirbyVanessa RedgravováVanessa WilliamsováVasiľ DacejVasiľ TurokVavrinec Tóth
vá.
Václav BabkaVáclav HavelVáclav Kliment KlicperaVáclav PostráneckýVáclav Thám
ve.
Veronica CartwrightováVeronika PaulovičováVeronika ŽilkováVeselé panie z WindsoruVeselohra
vě.
Věra Benšová-MatyášováVěra Galatíková
vi.
Victor HugoVictoria RuffováViera BálinthováViera DubačováViera HladkáViera StrniskováViki JanouškováViktor DykViktor HorjánViktor PreissViktor ŠulcViktória RákováVilém MrštíkViliam HodoňViliam KlimáčekViliam PolónyiViliam RozborilViliam Záborský (herec)Vilma CibulkováVilma JamnickáVincent PriceVincent ŠikulaViola DavisováVittorio GassmanVivien Leigh
ví.
Vítězslav Nezval
vl.
Vladimir Ivanovič Nemirovič-DančenkoVladimir Vladimirovič MajakovskijVladimír BrabecVladimír Čech (1951)Vladimír Černý (herec)Vladimír Dlouhý (herec)Vladimír Durdík mladšíVladimír Durdík staršíVladimír HajduVladimír Hurban VladimírovVladimír JedľovskýVladimír KobielskyVladimír KostovičVladimír KrivošVladimír MoresVladimír OravskýVladimír PetruškaVladimír SadílekVladimír StrniskoVladimír Sýkora (dramatik)Vladislav MüllerVladislav PavlovičVladislav PlevčíkVladislav VančuraVlado BednárVlado JančekVlasta BurianVlastimil Brodský
vo.
Vojtech KovaríkVojtěch Vodochodský
vs.
Vsevolod Emilievič Mejerchoľd
vy.
Vyhnanci (divadelná hra)

</doc>
<doc id="80772" url="https://sk.wikipedia.org/wiki?curid=80772" title="Ochodza">
Ochodza

Ochodza je stavebný prvok, ktorý umožňuje pochod človeka popri stavebnej konštrukcii používaný napr. vrchole veže alebo na hradbách za cimburím. Veľakrát je podobný pavlači, alebo balkónu. V sakrálnych stavbách sa vyskytuje zvláštna krytá forma ochodze nazývaná trifórium nad bočnými loďami, alebo chórová ochodza obkolesujúca chór.

</doc>
<doc id="80779" url="https://sk.wikipedia.org/wiki?curid=80779" title="Trifóriová galéria">
Trifóriová galéria

Trifóriová galéria alebo trifórium () je úzka chodba alebo ochodza v hĺbke múra. Trifórium je umiestnené pod oknami hlavnej lode tzv. vysoký chór a priečnej lode vo forme empory nad arkádami rozdeľujúc hlavnú a bočnú loď. Jeho funkcia bola skôr praktická ako členiaca a estetická (slúžila na osvetlenie a vetranie priestoru pod strechou). Neskôr sa objavila aj forma tzv. slepého trifória, ktoré pozostávalo len z arkád pred stenou a nespĺňalo pôvodnú funkciu.
Terminológia.
Termín trifórium alebo trifóriová galéria sa niekedy používa na akúkoľvek galériu pod oknami vysokého chóru, ktoré sú lomené pomocou arkád alebo kolonád, ako sú galérie v mnohých starovekých rímskych bazilikách alebo byzantských chrámoch.
Opis.
Trifórium alebo trifóriová galéria je ochodza používaná pri chrámoch katedrálneho typu, umiestnená v hrúbke múru a otvorená do vnútorného priestoru katedrály spravidla stĺpovými arkádami a umiestnená medzi spodnou zónou arkád hlavnej lodi a bočnou loďou a hornou zónou bazilikálnych okien v chóre, transepte alebo hlavnej lode. Trifórium nemá liturgický význam ale naopak výtvarný a technický. Vyplňuje totiž tu časť steny v katedrále, ktorá by ostala nečlenná a prázdna, pretože z vonku tu priliehajú krovy bočných lodí alebo chórového ochodzu a kaplniek. Najskorším príkladom trifória sú tie, ktoré sa nachádzali v pohanských bazilikách, kde trifórium predstavovalo hornú galériu. V rannokresťanských bazilikách ortodoxných chrámoch bolo trifórium priechodom vyhradený zvyčajne pre ženy. V talianskych bazilikách bol tento priestor zvyčajne zdobený nástennými maľbami alebo mozaikami. V románskych a gotických budovách je to buď priestranná galéria nad bočnými loďami alebo je zredukovaná na jednoduchý priechod v hrúbke stien. Pri niektorých francúzskych ranných katedrálach je medzi spodnými arkádami a trifóriom ešte naviac umiestnená empora, takže tak katedrála nemá tri ale štyri horizontálne zóny. Chrámy v Reims a Amiens majú trifórium s malou relatívnou výškou, ale s bohatým podlubím.
Na rozdiel od románskych stavieb tie gotické stavby boli oveľa viac členité. Pokiaľ nebolo možné túto plochu priamo lomiť oknami, bola takáto plocha napríklad aspoň členená ozdobnou panelážou alebo priamou lomenou arkádou. Existujú prípady kedy je trifórium paradoxne čiastočne alebo po celej výške presvetlené oknami, alebo jeho pôvodná praktická funkcia v danom mieste z nejakého dôvodu odpadla. Napríklad použitie veľmi nízkej strechy kaplniek, ako je to v prípade Katedrály svätého Víta v Prahe alebo v Chráme svätej Barbory v Kutnej Hore. V Kostole Nanebovzatia Panny Márie a svätého Jána Krstiteľa v Sedleci pri Kutnej Hore, ktorý používa katedrálnu schému, ale vzhľadom k požiadavkám cisterciánskeho rádu na skromnosť tu nie je oporný systém a ani trifórium. Preto je tu použité slepé panelovanie. Na Slovensku katedrály používajú katedrálnu schému ale rovnako k požiadavkám cisterciánskeho rádu na skromnosť tu nie je oporný systém a ani trifórium. Trifórium niekedy slúžilo ako oporný systém, keďže pod jeho strechou sú oblúky a klenby, ktoré prenášajú ťažisko z lode do vonkajšej steny.

</doc>
<doc id="80784" url="https://sk.wikipedia.org/wiki?curid=80784" title="Empora">
Empora

Empora je galéria v sakrálnom priestore, ktorá oddeľuje spevákov kostolného zboru alebo určitú skupinu veriacich (ženy, šľachtu, mníšky). Zvyčajne je umiestnená pod oknami hlavnej loďe rovnako ako trifórium.
Emporou je aj priestor vyhradený pre kostolný zbor a organ, ktorý sa častejšie nazýva chór alebo chórus. Empora pre kostolný zbor je zvyčajne umiestnená nad hlavným kostolným vchodom, resp. v západnej časti chrámu.
Empory na Slovensku.
V slovenskom prostredí sa s emporami stretávame najčastejšie v priestore hlavnej lodi a to aj u vidieckych kostolov. V románskom období vznikajú tzv. emporové kostoly, kde západne orientovaná empora (teda naproti presbytériu) slúžila ako priestor vyhradený zemepánovi, donátorovi kostola (Dražovce, Kalinčiakovo). V období gotiky vznikajú empory ako priestor pre spevácky zbor či organ, teda chóry (Rožňava). S príchodom reformácie prechádza väčšina existujúcich kostolov do rúk evanjelikom či reformovaným veriacim, ktorí ich upravujú svojej liturgii. K najčastejším úpravám patrí vybudovanie empor z dôvodu zvýšenia kapacity kostolov (Plešivec). Takéto najčastejšie drevené empory vznikajú aj v malých vidieckych kostoloch, často s bohatou maliarskou výzdobou. V ojedinelých prípadoch sú dve empory umiestnené nad seba (Rybník). Empory sú taktiež typickým prvkom klasicistických tolerančných kostolov, často ide o priebežné empory obiehajúce tri strany kostola s centrálne umiestnenou kazateľnicou (Bratislava, Veľký ev. kostol). Tento architektonický prvok našiel vďaka svojej účelnosti uplatnenie aj v modernej sakrálnej architektúre (Bratislava - Legionárska), tu už najčastejšie ako železobetónové monolitické konštrukcie.

</doc>
<doc id="80785" url="https://sk.wikipedia.org/wiki?curid=80785" title="Zoznam hudobných článkov/2">
Zoznam hudobných článkov/2

Tento index bol automaticky vygenerovaný podľa tejto . Obsahuje 22 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
2.
2 (album, Netsky)2 (album, The Swan Bride)2 Cool 4 Skool2 Minutes to Midnight2 Unlimited
2..
2. symfónia (Brahms)2. symfónia (Čajkovskij)2. symfónia (Sibelius)
20.
20 roků – 20 hitů20 Y.O.2017 (album)
21.
21 (album)21 Questions21st Century Breakdown
24.
24 Carat Gold
25.
25 (album)
2c.
2Cellos
2h.
2H+
2n.
2NE1
2t.
2THEUNIVERSE

</doc>
<doc id="80786" url="https://sk.wikipedia.org/wiki?curid=80786" title="Strieľňa">
Strieľňa

Strieľne sú úzke otvory v múroch či hradbách s ostrým ostením, ktoré mali za úlohu poskytovať čo najväčšiu ochranu obrancom pri zachovaní čo najširšieho streleckého uhlu. Strieľne vznikli postupným zužovaním medzier cimburia. 
V hrubších stenách hradieb vytvárajú strieľne vačšie niky kvôli bezproblémovému prístupu strelcov. Po stranách streľného otvoru boli často umiestňované lavičky. 

</doc>
<doc id="80788" url="https://sk.wikipedia.org/wiki?curid=80788" title="Adobe InDesign">
Adobe InDesign

Adobe InDesign je počítačový program na zalomenie a sadzbu dokumentov od firmy Adobe. Program pracuje interaktívne - WYSIWYG, čím sa zaraďuje do rovnakej skupiny ako QuarkXPress alebo Adobe PageMaker na rozdiel od TeXu, ktorý spracúva celý zdrojový text naraz.
InDesign bol uvedený ako priamy konkurent tradičného programu pre zalomenie QuarkXPress. Spočiatku si ťažšie získaval užívateľov, ktorí už boli navyknutí na ovládanie QuarkXPressu.
Verzie CS a CS2 boli predávané aj spolu s programami Photoshop, Illustrator a Acrobat pod spoločným názvom Creative Suite. Užívateľ tak dostane 4 programy za cenu len o niečo vyššiu ako cena samotného QuarkXpressu.
InDesign rýchlo predbehol svojich konkurentov na trhu DTP. InDesign podporuje export dokumentov do Adobe Portable Document Format (.pdf) a ponúka podporu viacerých jazykov, čo QuarkXPress ponúka až v drahšej verzii Passport. Indesign bol prvým väčším DTP programom, ktorý podporuje kódovanie textu Unicode, pokročilé funkcie OpenType fontov či optické zarovnávanie okrajov. Výhodou je aj podobnosť rozhrania s ostatnými známymi produktami od firmy Adobe ako napr. Illustrator či Photoshop.
InDesign je určený na zalomenie periodík, plagátov či iných tlačených médií. Dlhšie dokumenty sa obyčajne stále zalamujú v Adobe FrameMakeri (manuály a technická dokumentácia) alebo v QuarkXpresse (knihy, katalógy).

</doc>
<doc id="80797" url="https://sk.wikipedia.org/wiki?curid=80797" title="Triforium">
Triforium



</doc>
<doc id="80803" url="https://sk.wikipedia.org/wiki?curid=80803" title="Oktrojovaná ústava">
Oktrojovaná ústava

Oktrojovaná ústava (z nem. „oktroyieren“ - nanútiť) je akákoľvek ústava vydaná z rozhodnutia panovníka bez súhlasu zastupiteľského orgánu. 
V dejinách Slovenska sa tak tradične označuje Stadionova ústava (marcová oktrojovaná ústava, 1849), v dejinách rakúskej monarchie sa tak označuje aj Pillersdorfova ústava (aprílová oktrojovaná ústava, 1848).

</doc>
<doc id="80810" url="https://sk.wikipedia.org/wiki?curid=80810" title="Justičná vražda">
Justičná vražda

Justičná vražda je vykonanie trestu smrti udelenému nevinnej osobe prostredníctvom zinscenovaného súdneho procesu, teda de facto vražda spáchaná prostredníctvom súdneho systému. Justičné vraždy sú spojené najmä s diktatúrami.
Príkladom justičných vrážd v komunistickom Česko-Slovensku bola napr. poprava Milady Horákovej (1950) alebo neskôr Rudolfa Slánskeho (1952) a Vladimíra Clementisa (1952). Ako justičná vražda býva niekedy označovaná aj poprava manželov Rosenbergovcovcov za špionáž v Spojených štátoch v roku 1953.
Možnosť zneužitia trestu smrti na justičnú vraždu je jedným z argumentov pre zrušenie tohto trestu.

</doc>
<doc id="80812" url="https://sk.wikipedia.org/wiki?curid=80812" title="Emil Hácha">
Emil Hácha

Doc. JUDr. Emil Hácha (* 12. júl 1872, Trhové Sviny – † 27. jún 1945, Praha) bol prezident Česko-slovenskej republiky (1938 – 1939) a štátny prezident Protektorátu Čechy a Morava (1939 – 1945). Menej známa je jeho činnosť teoretická, literárna a prekladateľská (je okrem iného autorom jedného z prekladov knihy Traja muži v člne).
Rodina.
Narodil sa ako Emil Dominik Josef Hácha, jeho rodičmi boli Josef a Marie Háchovci. Josef pracoval ako daňový úradník. Emil bol jeho prvorodený syn, druhým synom (a teda Emilovým bratom) bol ing. Theodor Hácha. Emil Hácha si vzal za manželku svoju sesternicu Mariu, rod. Klausovú. Spolu mali jedinú dcéru Miladu. Tá sa vydala za JUDr. Zdeňka Rádla, s ktorým nemala žiadne deti a v roku 1938 sa s ním rozviedla.
Predvojnová kariéra.
V roku 1895 promoval na Právnickej fakulte Karlovej univerzity v Prahe. Čoskoro začal pôsobiť v advokátskej kancelárii Josefa Sobičku, advokáta vyššieho kléru, ktorý spravoval cirkevné statky. V rokoch 1898 – 1916 pôsobil v Krajinskom výbore kráľovstva českého (v roku 1902 sa stal podtajomníkom krajinského výboru). Po vzniku Česko-Slovenska (1918) sa Emil Hácha stal členom Najvyššieho správneho súdu, ktorý spolu so svojím spolupracovníkom dr. Ferdinandom Pantůčkom pomáhal založiť. V roku 1925 bol po Pantůčkovej smrti vymenovaný za prvého prezidenta Najvyššieho správneho súdu. Bol členom haagskeho rozhodcovského súdu a legislatívnej rady vlády ČSR. V rokoch 1924 – 1929 bol docentom na Právnickej fakulte Karlovej univerzity. Po abdikácii Edvarda Beneša v dôsledku Mníchovskej dohody a po prijatí ústavného zákona o autonómii Slovenska a Podkarpatskej Rusi bol 30. novembra 1938 zvolený za prezidenta Česko-slovenskej republiky.
Protektorát.
14. marca 1939 bol pozvaný do Berlína na rokovanie so špičkami Nemeckej ríše, na ktorom ho násilím a vyhrážkami prinútili súhlasiť so vznikom Protektorátu Čechy a Morava. Hácha sa mylne domnieval, že nacisti budú rešpektovať uzatvorené dohody a medzinárodné právne normy. V prvých rokoch svojho pôsobenia vo funkcii štátneho prezidenta bol veľmi aktívnym politikom, ktorý sa zasadzoval za práva českého národa. Protestoval u ríšskeho protektora Konstantina von Neuratha proti germanizácii, v októbri 1939 odmietol sľub vernosti Hitlerovi a v novembri 1939 požadoval prepustenie zatknutých vysokoškolských študentov. Bol iniciátorom vzniku „Národního souručenství“, ktoré malo byť zastrešujúcou organizáciou českého obyvateľstva Protektorátu.
Po príchode Reinharda Heydricha do Prahy a zatknutí protektorátneho premiéra Aloisa Eliáša sa Hácha dostal pod zvýšený tlak okupantov. Osudovým zlomom v jeho živote sa stal atentát na Reinharda Heydricha, ktorý 27. mája 1942 vykonali česko-slovenskí výsadkári. Terorizovanie českého národa a osobný nátlak nacistov na čele s Karlom Hermannom Frankom podlomili duševný stav a zdravie sedemdesiatročného štátneho prezidenta. 
Zlomeného Háchu nacisti využívali ako symbol propagovaného „protektorátneho vlastenectva v rámci Nemeckej ríše“. Jeho zdravie sa však vplyvom pokračujúcej arteriosklerózy rýchlo zhoršovalo, preto prestal byť pre nacistov zaujímavý. Hácha stratil nielen dôveru domáceho odboja a londýnskej exilovej vlády, ale aj okupantov a ich prisluhovačov.
Po druhej svetovej vojne.
13. mája 1945 Emila Háchu zatkli na lánskom zámku a dopravili do väzenskej nemocnice na Pankráci, kde 27. júna 1945 zomrel. 
Ako priznal aj povojnový Národný súd, od januára 1943 nebol Hácha zodpovedný za svoje činy. Pre nemalú časť českého národa však predstavoval symbol zrady a pronacistického aktivizmu. Tento pokrivený obraz Háchovej osobnosti prežíva u staršej generácie dodnes.
Záľuby a záujmy.
Emil Hácha bol ako človek s výrazným zmyslom pre umenie horlivým zberateľom grafík, dával prednosť aj pekne a účelne zviazaným knihám. V jeho knižnici bolo veľa zborníkov o umení. Sám písal básne, často o láske k svojej manželke. V mladosti bol nadšeným turistom. Mal rád rýchlu jazdu, na aute zvykol ísť aj rýchlosťou 120 km/h, čo sa v tých časoch považovalo za riskantné. K Háchovým záľubám patrilo aj fajčenie cigary.

</doc>
<doc id="80818" url="https://sk.wikipedia.org/wiki?curid=80818" title="Žralok belavý">
Žralok belavý

Žralok belavý () je mohutný a veľký druh žraloka z čeľade Carcharhinidae dlhý až a s hmotnosťou okolo . Samice bývajú väčšie: dlhé s hmotnosťou až . Má zaokrúhlený masívny nosec, veľké žiabrové štrbiny a veľkú chrbtovú plutvu. Telo má zvrchu sfarbené šedé, brucho je biele.
Opis.
Má dve chrbtové plutvy bez tŕňov, päť párov žiabrových štrbín a prúdnicovité telo. Patrí medzi neveľa druhov žralokov, ktoré často plávajú proti prúdu riek (jedného jedinca objavili v Amazonke až 3000 kilometrov od mora). Živí sa nezvyčajne rozmanitou potravou od bezstavovcov cez ryby a žraloky až po cicavce, pričom požiera aj mladé jedince vlastného druhu. Patrí medzi najnebezpečnejšie žraloky na svete; je zaznamenané veľké množstvo nielen vyprovokovaných, ale aj nevyprovokovaných útokov na človeka.
Rozšírenie.
Obývajú obyčajne teplé, plytké vody pozdĺž pobrežia, prípadne potom rieky. V mori sa pohybuje v oblasti do hĺbky , ale obvykle nepresiahne hranicu . V Atlantickom oceáne sa nachádza od Massachusetts, južnej Brazílie až po Maroko a Angolu. V Indickom oceáne obýva územie od Južnej Afriky po Keňu, Indiu, Vietnam a Austráliu. Veľká časť celkovej populácie žralokov belavých žije pri pobreží alebo v riekach Austrálie. Odhaduje sa, že pri pobreží Brisbane v Austrálii žije viac ako 500 žralokov belavých. Na rozdiel od väčšiny ostatných morských žralokov dokáže tento druh po určitý čas žiť v sladkej vode. Často je videný v oblastiach riek, ktoré sú značne vzdialené od mora, často sa tak deje v Amazonke.
Potrava.
Loví samotársky a jeho korisťou sa obvykle stávajú ryby, iné žraloky, delfíny, korytnačky, vtáky, mäkkýše, kôrovce a dokonca aj cicavce žijúce na súši. Žralok belavý je celosvetovo známy svojim nepredvídateľným, často veľmi agresívnym chovaním, ktoré vyústilo k názoru, že žraloky belavé pobývajúce v plytkých vodách sú často nebezpečnejšie človeku ako ostatné druhy žralokov v rovnakom prostredí. Navyše niekoľko útokov žralokov belavých na ľuďoch boli nesprávne prisudzované iným druhom žralokov, predovšetkým žralokovi modrému a tigriemu. Niekoľkokrát sa tak stalo aj vo filme "Čeľuste". Sú vysoko územní a neváhajú zaútočiť na každého živočícha – vrátane človeka – ktorý vstúpi na jeho územie. V niekoľkých krajinách, predovšetkým v Indii predstavuje žralok belavý naozaj veľké nebezpečenstvo a môže za úmrtie, alebo napadnutie mnohých ľudí. Nepohrdne ani mŕtvolou.
Rozmnožovanie.
Žraloky belavý sa rozmnožujú v lete, často v poloslaných vodách v ústí riek. Po zhruba ročnej brezivosti rodí samica až 13 mláďat (sú živorodí). Mláďatá sú po narodení zhruba dlhé a pohlavnú dospelosť dosahujú v 10 rokoch života. Medzi mláďatami sa často prejavuje kanibalizmus.

</doc>
<doc id="80822" url="https://sk.wikipedia.org/wiki?curid=80822" title="Cár">
Cár

Cár bol oficiálny titul panovníka v Rusku a Bulharsku, ktorý pochádza z latinského slova caesar, cisár.
Rusko.
V Rusku začal ako prvý používať titul cár neoficiálne veľké knieža moskovské Ivan III., ale iba v diplomatickom styku s menej významnými štátmi, napríklad s Livónskom. Roku 1514 použil jeho nástupca Vasilij III. titul „cár a vládca celej Rusi“ („car i gosudar vseja Rusii“) v návrhu rusko-habsburskej spojeneckej zmluvy, ktorú v tejto podobe potvrdil cisár Maxmilián I. Habsburský. (To neskôr využil Peter I. Veľký, ktorý sa snažil oddôvodniť starobylý nárok ruských cárov na cisársku hodnosť). Oficiálne sa za ruského cára dal korunovať ako prvý v roku 1547 Rurikovec Ivan IV. Hrozný.
Titul cár sa používal do roku 1721 (Peter Veľký), kedy bol nahradený titulom imperátor („Z milosti božej, MENO, všeruský Imperátor/Imperátorka a Samovládca/Samovládkyňa“). Neoficiálne bol ruský imperátor označovaný ako „cár“ až do pádu monarchie v roku 1917. Posledným ruským imperátorom bol Mikuláš II. z romanovskej, respektíve holštajnsko-gottorpskej dynastie, zosadený v roku 1917.
Bulharsko.
V Bulharsku prijal ako prvý titul cára (basilea) Bulharov knieža Simeon I. v roku 917 v snahe vyrovnať sa, potom ako dosiahol víťazstvo nad byzantským vojskom pri Anchiale, konštantínopolskému panovníkovi. V roku 1018 prvé bulharské kráľovstvo zaniklo a Bulharsko sa stalo súčasťou Byzantskej ríše. Ku vzniku druhej bulharskej ríše došlo v roku 1186 pod vládou cárov z dynastie Asenovcov. Ani tá však nemala dlhé trvanie. Rozpadla sa koncom 14. storočia pod náporom osmanských Turkov. Samostatný bulharský štát bol obnovený ako kniežatstvo koncom 19. storočia. V roku 1908 prijal jeho vládca Ferdinand I. z Sasko-cobursko-gothajskej dynastie cársky titul. Posledným bulharským cárom bol v rokoch 1943–1946 neplnoletý Simeon II. Po návrate z exilu bol roku 2001 zvolený za predsedu bulharskej vlády.

</doc>
<doc id="80823" url="https://sk.wikipedia.org/wiki?curid=80823" title="Steel aréna">
Steel aréna

Steel Aréna – Košický štadión Ladislava Trojáka je moderná multifunkčná hala a zároveň domovský hokejový štadión klubu HC Košice.
História.
Zimný štadión Ladislava Trojáka bol po prvýkrát otvorený v roku 1868 ako otvorená umelá ľadová plocha. Po postupe Dukly Košice v sezóne 1963/1964 bola ľadová plocha zakrytá. Posledný ligový zápas pred prestavbou sa hral 29. marca 1996 s Duklou Trenčín.
Po prestavbe bol zimný štadión otvorený 24. februára 2006. Jeho kapacita je 8 347 miest a je pomenovaný po generálnom sponzorovi klubu, U. S. Steel Košice, s.r.o. a tiež po Ladislavovi Trojákovi, košickom hokejistovi, ktorý sa ako prvý Slovák stal majstrom sveta v česko-slovenskom národnom hokejovom mužstve.
Súčasťou komplexu je aj tréningová hala vybudovaná pre Majstrovstvá sveta v ľadovom hokeji 2011.
Podujatia.
Výber najvýznamnejších športových podujatí:

</doc>
<doc id="80824" url="https://sk.wikipedia.org/wiki?curid=80824" title="Steel Arena">
Steel Arena



</doc>
<doc id="80825" url="https://sk.wikipedia.org/wiki?curid=80825" title="Heterodontotvaré">
Heterodontotvaré

Heterodontotvaré alebo rôznozubcotvaré alebo rôznozubé žraloky () sú rad žralokovidných s jedinou čeľaďou heterodontovité () a s jediným recentným rodom heterodontus (). 
Charakteristika.
Druhy rodu heterodontus sa vyznačujú objemnou hlavou, silnými čeľusťami a drviacimi zubami. Majú spodné ústa, čo im umožňuje loviť rôzne živočíchy z morského dna.
Systematika.
čeľaď heterodontovité:

</doc>
<doc id="80828" url="https://sk.wikipedia.org/wiki?curid=80828" title="T-Com Arena">
T-Com Arena



</doc>
<doc id="80829" url="https://sk.wikipedia.org/wiki?curid=80829" title="Lux">
Lux

Lux môže byť:

</doc>
<doc id="80830" url="https://sk.wikipedia.org/wiki?curid=80830" title="Farár">
Farár

Farár (z ) je v kresťanských cirkvách osoba, ktorá má na starosti vedenie farnosti a farských bohoslužieb.
Jednotlivé cirkvi presne vymedzujú práva a povinnosti farára prostredníctvom vlastného cirkevného práva. 
V protestantských cirkvách a starokatolíckej cirkvi sa farár väčšinou volí, v katolíckej cirkvi ho vymenúva biskup. V protestantských cirkvách je farár ordinovaným teológom, v rímskokatolíckej, východných katolíckych, anglikánskej, starokatolíckej a pravoslávnej cirkvi musí byť farár kňazom.
V katolíckej cirkvi, podľa kanonického práva §533, je farár povinný sídliť vo farskej budove (na fare), v blízkosti kostola, okrem výnimočných prípadov.

</doc>
<doc id="80834" url="https://sk.wikipedia.org/wiki?curid=80834" title="Dvanásť Heraklových úloh">
Dvanásť Heraklových úloh



</doc>
<doc id="80835" url="https://sk.wikipedia.org/wiki?curid=80835" title="Heterodontovité">
Heterodontovité



</doc>
<doc id="80836" url="https://sk.wikipedia.org/wiki?curid=80836" title="Graz">
Graz

Graz (historický slovenský názov je Štajerský Hradec) je štatutárne mesto a hlavné mesto Štajerska. So svojimi takmer 300 tis. obyvateľmi je druhým najväčším mestom Rakúska. 
Charakteristika.
Graz preslávilo predovšetkým historické centrum, ktoré bolo zapísané na Zoznam svetového dedičstva UNESCO v roku 1999, teda rok pred historickým centrom Viedne. 
Hlavným symbolom a akýmsi poznávacím znakom Grazu je Schlossberg ("Zámocký vrch") – zámocký vrch s Hodinovou vežou a pevnosťou, ktorej základy pochádzajú už z 9. storočia. 
Graz je známy aj ako mesto študentov, lebo na 6 univerzitách tu študuje do 50 tisíc vysokoškolákov zo všetkých možných kútov sveta. 
V meste panuje teplé podnebie, ktoré sem zo Stredomoria privádza vzdušné prúdy – tzv. föhny. 
Spolu s miestnou architektúrou, útulnými vinárňami, obyvateľmi a všadeprítomnou zeleňou prispieva k veľmi priateľskej a pohodovej atmosfére mesta. Váš zážitok z Grazu isto umocní moderné umenie, ktoré sa tu prelína s historickými budovami, je súčasťou výstav miestnych galérií a veľa divadelných či hudobných festivalov. Z nich stojí za návštevu predovšetkým hudobný festival Jazz Sommer (každoročne od polovice júla do konca prvého týždňa v auguste) a festival pouličných divadelných súborov La Strada (prelom júla a augusta). Keďže festivaly sú výdatne podporované mestom, vstupné sa vyberá iba na niektoré predstavenia. Podpora kultúry, najmä modernej, sa Grazu rozhodne vyplatila, pretože v roku 2003 bol vyhlásený za hlavné mesto európskej kultúry.
Dejiny.
Sídlo tu postavili už Rimania. Neskôr tu obyvatelia dnešného územia Slovinska postavili malý hrad – „Gradec“. Dnešný názov „Graz“ sa prvý raz použil v roku 1128 za vlády vojvodov z rodu Babenbergovcov. Najmä za vlády Habsburgovcov Graz prekvital ako významné obchodné centrum a v roku 1281 mu cisár Rudolf I. udelil zvláštne privilégiá. Habsburgovci z miestneho opevnenia kontrolovali územie dnešného Štajerska, Korutánska, častí severného Talianska a Slovinska až po Terst. Sídlo tu mal aj Ferdinand II., ktorý sa po korunovácii za cisára (1619) presťahoval do Viedne. V priebehu 16. storočia tu bola vybudovaná univerzita, renesančný Krajinský dom a Hodinová veža. Mesto muselo po stáročia čeliť nájazdom Turkov a od roku 1797 armáde Napoleona. Graz a najmä pevnosť Schlossberg v bojoch preukázali svoju ohromnú silu, keď úspešne čelili ôsmim veľkým ofenzívam. Po dobytí Viedne musel automaticky kapitulovať aj Graz. Francúzi rozbúrali a zničili rad pamiatok. Symbol mesta – Hodinovú vežu - však obyvatelia Grazu natoľko zbožňovali, že za jej ponechanie v pôvodnom stave, spolu s neďalekou vežou Glockenturm (zvonica), zaplatili Francúzom obrovskú sumu peňazí 2978 guldenov a 41 grajciarov (dnes približne 87 000 EUR), o čom svedčí aj pamätná tabuľa na fasáde zvonice umiestnená v roku 1911. Ďalšie demolácie mesto zažilo počas 2. svetovej vojny, kedy bolo zrovnaných so zemou 16% všetkých budov.

</doc>
<doc id="80839" url="https://sk.wikipedia.org/wiki?curid=80839" title="New Technology File System">
New Technology File System

NTFS alebo New Technology File System (Súborový Systém Novej Technológie) je súborový systém vyvinutý pôvodne pre Windows NT, používa sa natívne vo Windows 2000, Windows XP, Windows Vista, Windows 7, Windows 8 a Windows 10, Windows 11, prakticky v každom systéme rady Windows NT
NTFS má niekoľko verzií: 1.0, 1.1 a 1.2 v NT 3.51 a NT 4, 3.0 vo Windows 2000 a 3.1
vo Windows XP, Server 2003 a Vista.
NTFS nahradil predchádzajúci systém od Microsoftu FAT, založený na MS-DOS a raných verziách Windows.

</doc>
<doc id="80840" url="https://sk.wikipedia.org/wiki?curid=80840" title="Nadmerné dávenie v ťarchavosti">
Nadmerné dávenie v ťarchavosti

Nadmerné dávenie v ťarchavosti () je choroba spočívajúca v hypereméze (nezastaviteľnom dávení) v období ťarchavosti.

</doc>
<doc id="80841" url="https://sk.wikipedia.org/wiki?curid=80841" title="File Allocation Table">
File Allocation Table

File Allocation Table, skrátene FAT, je čiastočne patentovaný súborový systém, ktorý sa používal v systéme MS-DOS (a kompatibilných systémoch) a v prvých 16/32-bitových verziách operačného systému Microsoft Windows. Existuje niekoľko verzií systému FAT, napríklad FAT12, FAT16 a FAT32. Systém FAT32 sa používal od Windows 95 OSR2 až po Windows ME.
Súborový systém FAT je relatívne jednoduchý a je podporovaný všetkými operačnými systémami pre PC. Táto vlastnosť ho činí vhodným pre použitie na disketách, flash diskoch a pamäťových kartách, ako schodnú cestu na prenášanie dát medzi rôznymi operačnými systémami.
FAT je tabuľka obsahujúca informácie o obsadení disku v súborovom systéme vytvorenom pre DOS. Zároveň sa tak označuje zmienený súborový systém. Používa sa pre nájdenie súboru (allocation), ktorý je zapísaný na disku.
Súborový systém FAT bol vytvorený Billom Gatesom a Marcom McDonaldom v roku 1977. V auguste 1980 Tim Paterson začlenil FAT do operačného systému 86-DOS. Prvá verzia FAT bola nazvaná "FAT 12". Mala množstvo obmedzení: adresy klasterov boli 12 bitové (to obmedzovalo počet klasterov na 4096) a počet sektorov disku bol daný ako 16 bitové číslo, čo obmedzovalo veľkosť diskového oddielu na 16 MB (pri 4 kB klastroch) resp. 32 MB (pri 8 kB klastroch).
FAT – File Allocation Table
BS – boot sector
CLI – Clear interrupt flag
OEM – Original Equipment Manufacture
DBCS – Double Byte Character Set
OS – operačný systém (Operating System)
Štruktúra pevného disku.
Pevný disk sa skladá z niekoľkých platní, každá z platní má dva povrchy. Tieto povrchy sú číslované od 0. Na každom povrchu sú stopy (taktiež číslované od 0) a sektory (číslované od 1). Stopa je sústredná kružnica a sektor kruhový výsek tejto kružnice. Prienikom jednej stopy a jedného sektoru vznikne oblasť, na ktorú sa dá zapísať obvykle 1/2 KB (teda 512 B).
Na pevnom disku sa používajú súborové systémy FAT16 nebo FAT32, pre diskety sa dá použiť FAT12. Prienikom jednej stopy a jedného alebo viacerých sektorov vznikne tzv. alokovatelná jednotka alebo tiež klaster (cluster). U FAT16 to sú dva sektory, do jedného klastera môžeme zapísať 2*512 = 1024 B, u FAT32 štyri sektory (dá sa vybrať pri prevode na FAT32), môžeme tu zapísať napr. 4*512 = 2048 B.
Pokiaľ chceme uložiť nejaký súbor, operačný systém vezme prvý voľný klaster, ak tento kapacitne nestačí, pridá ďalší voľný ktorý nájde, pričom hľadá od začiatku disku.
Dôsledkom je:
Boot sektor.
BIOS po POSTe (POST = Power on self test) načíta nultý LBA sektor jednotky na adresu 0x0000:0x7C00 a prenesie sem kontrolu (inštrukcia JMP 0x0:0x7C000). Nultý LBA sektor pevného disku a napr. diskety sa odlišuje tým, že na pevnom disku sú zaznamenané oddiely a je zvyčajne naprogramovaný tak aby načítal a spustil boot sektor aktívnej oblasti disku. Tento typ zápisu sa nazýva Master Boot Record (MBR). Ten na diskete je rovnaký ako boot sektor oddielu disku a nazýva sa Volume Boot Record.
Štruktúra súborového systému FAT.
Súborový systém v MS DOSe a jemu podobných systémoch je organizovaný pomocou FAT. Rozoznávame FAT12 a FAT16 (FAT32) podľa toho, koľko bitov vyhradzuje na (logickú) adresáciu disku. FAT je jednorozmerná tabuľka (pole), ktorá obsahuje údaje o obsadenosti jednotlivých oblastí (cluster=klaster) disku/diskety. Väčšinou existujú dve kópie (ak by sa jedna (prvá) fyzicky porušila). FAT spolu s adresármi určuje fyzické uloženie súborov.
Disketa aj disk sú delené na klastre, ktoré sú z hľadiska súborového systému MS DOSu najmenšou adresovateľnou jednotkou (sú to vlastne logické bloky). Priestor na diskete sa súborom prideľuje po klasteroch. Ak napr. klaster pozostáva z 8 sektorov, t. j. má 4KB, a v adresári je 100 súborov po 100B, vznikne 10KB údajov, ale v súborovom systéme zaberajú 100x4KB=400KB miesta, t. j. využívate priestor na 2,5%. Nanešťastie počet klasterov je zhora ohraničený typom FAT: 4096 pre FAT12 (reálne o niečo menej), 65536 pre FAT16 (reálne zase o niečo menej). To je najväčší problém súborového systému typu FAT hlavne pri veľkých diskoch – vynucuje veľké klastre a tým plýtva priestorom.
Štruktúra boot sektoru.
Prvá dátová štruktúra na zväzku FAT sa nazýva BPB (Bios Parameter Block). Je umiestená v prvom sektore zväzku v „rezervovanej oblasti“ (tento sektor sa tiež nazýva „boot sektor“, „reserved sektor“ alebo „nultý sektor“). Ide o prvý sektor zväzku.
Štruktúra FAT tabuľky.
FAT je najdôležitejšia popisná tabuľka média. Definuje, ktoré sektory sú voľné, ktoré sú použité, pre ktorý súbor, v akom poradí idú sektory súboru za sebou, definuje rezervované sektory, sú v nej zakódované aj všetky dĺžky súborov. Najdôležitejšia informácia je informácia o tom, ako za sebou idú sektory jednotlivých súborov.
Na médiu môže byť jedna alebo dve FAT. V prípade, že na médiu je len jedna FAT, logické číslo prvého sektora druhej FAT je nulové a tak isto je nulový aj bit 6 v identifikačnom bajte média (offset #20). Každá FAT je umiestnená na médiu kvôli efektívnemu prístupu v sektoroch ktoré idú bezprostredne za sebou od prvého sektora, ktorého číslo je definované v boot sektore. Tento prístup umožňuje mať FAT umiestnenú kdekoľvek na médiu (hoci aj kvôli efektívnemu seekovaniu v strede média) ale FAT musí ostať celá pokope, nemôže byť rozptýlená po médiu.
FAT sa skladá z položiek, každá položka zodpovedá jednému sektoru média. Položky zaberajú podľa potreby 16 alebo 32 bitov. Podľa toho potom rozlišujeme či ide o systém FAT16 alebo FAT32. Bajty sú v položke usporiadané vždy od najnižšieho po najvyšší. FAT32 sa používa, ak počet sektorov na médiu je väčší než umožňuje adresovať FAT16, čo je 2^14 – 256 alebo 16128 sektorov, alebo ak veľkosť sektora (klastera) je väčšia ako 2^14 alebo 16384 bajtov.
Posledný sektor súboru obsahuje po vynulovaní najvyššieho bitu položky presný počet bajtov ktoré ešte súbor zaberá v tomto sektore. Ak je tento počet nulový, potom skutočný počet týchto bajtov je rovný veľkosti sektora, t. j. sektor je využitý celý, čiže dĺžka súboru je deliteľná veľkosťou sektora v bajtoch.
Zmazanie súboru len vynuluje najvyšší bit FAT položky. Všetky položky od 00.00.00.00 do 7F.FF.FF.FF sa chápu ako volné sektory ktoré sa môžu ďalej použiť. Špeciálny sektor je napr. boot, prípadne na bootovateľnom médiu operačný systém, ktorý sa nenachádza v klasickom súbore. Neexistujúci sektor je keď napr. médium má len 250 sektorov, FAT je dlhá 250*4=1000 bajtov ale keďže FAT zaberá celočíselný počet sektorov tak zvyšných 24 bajtov FAT obsahuje hodnotu FF.FF.FF.FF.
Voľné sektory pripravené na alokovanie sa od už obsadených alokovaných sektorov jednoznačne líšia najvyšším bitom položky. Voľné sektory ho majú nulový, obsadené položky jednotkový. Preto sa pri alokácii ďalších sektorov na médiu môžu vyberať len sektory ktoré majú tento bit nulový.
FAT tabuľka definuje spojový zoznam rozsahu súboru (klastery). FAT začína na logickom sektore prvého segmentu.
Prvý byte FAT sa nazýva Deskriptor media alebo tiež identifikačný byte FAT. Od ďalšieho 5 bytu (12b FAT) alebo 7 bytu (16b FAT) sú samé 0ffH. Zvyšok FAT sa skladá z 12 alebo 16 bitových buniek, ktoré reprezentujú jeden klaster disku. Význam hodnôt položiek vo FAT:
Štruktúra dátovej časti.
Klastery (cluster) dátovej časti sú očíslované. FAT obsahuje pre každý klaster jeden záznam ktorý zaberá 2 alebo 4 bajty (podľa typu FAT). Ak je v klastri súbor alebo adresár, záznam obsahuje odkaz na záznam klastrov na ktorom súbor pokračuje ak nejde o posledý klaster súboru (0xFF). Adresárový alebo súborový kontajner vo FAT je bežný súbor – 32 bajtový záznam FAT adresára. FAT mapuje oblasti dát vo zväzku podľa čísla klastera. Prvý dátový klaster je klaster 2. Prvý sektor klastera 2 je vypočítaný použitím BPB polí pre zväzok.
Dátová oblasť sa skládá z položiek:
Menovka disku (Label) môže zabrať priestor pre meno a príponu, zaberá teda 11 znakov.
Atribút A – je nastavený, pokiaľ chceme pri spustení archivačného programu zálohovať aj tento súbor. Pri archivácii sa tento atribút zruší, pri každej zmene súboru sa nastaví.
Atribút D – znamená, že nejde o súbor, ale o adresár, potom predposledný riadok tabuľky obsahuje odkaz na oblasť, v ktorej nájdeme miesto obsahu súboru rad položiek rovnako štrukturovaných.
Atribút L – určuje, že ide o menovku disku
Atribút S – určuje súbory dôležité pre operačný systém.
Atribút H – označuje skryté súbory. Aby sme ju mohli vidieť napr. v Prieskumníkovi Windows alebo pri použití DIR v DOS-e, musíme tuto voľbu nastaviť v menu Nástroje-Možnosti.
Atribút R – znamená, že súbor sa dá iba čítať, ale nedá sa doň zapisovať.
Štruktúra adresára.
Adresár FAT nie je nič iné ako „súbor“ zložený z lineárneho zoznamu 32 bajtových štruktúr. Jediný adresár, ktorý musí byť vždy prítomný je koreňový adresár. U médií s FAT12 / FAT16 je koreňový adresár umiestený hneď za poslednou FAT a má pevnú veľkosť v sektoroch, spočítanú z hodnoty BPB_RootEntCnt. Pre tieto média je prvý sektor koreňového adresára daný číslom sektora vzťahujúcim sa k prvému sektoru zväzku FAT
Zložka rootu (Root directory).
Zložka rootu je umiestená za FAT. Jej dĺžka nie je jednoznačná a závisí na konkrétnom disku. Aby bola možnosť použiť stromovú štruktúru zložiek, pozerá sa systém na všetky zložky (až na root) ako na súbor. Každá položka zložky má dĺžku 32 B. Prvých 8 B sa tyká názvu súboru, kde prvý B je rozhodujúci. Pre bežný súbor alebo zložku je ním prvý znak názvu. Môže však obsahovať aj iný znak, napr. ide o zmazaný súbor. O tom sa môžeme presvedčiť, pokiaľ sa snažíme obnoviť zmazaný súbor. Ďalšie 3 B zaberá 3 bytová prípona. Nasleduje 1 bytová položka, u ktorej jednotlivé bity znamenajú atribúty súboru. V poradí od nultého sú to:
1. ReadOnly – súbor je chránený proti zápisu.
2. Hidden – súbor je skrytý a je vylúčený z normálneho prezerania zložky.
3. System – súbor je označený ako systémový a je vylúčený z normálneho prezerania zložky.
4. ID Volume – položka obsahuje v prvých jedenástich bytoch názov disku.
5. SubDirectory – položka definuje označujúci element ako zložku.
6. Archive – archívny bit – nastavuje sa pri modifikácii súboru.
7. 6. a 7. bit nie sú využité.
Ďalej nasledujú 2 byty nesúce informácie o čase poslednej modifikácie súboru. Ďalšie 2 byty nesú informácie o dátume poslednej modifikácie. Ešte sú tu dva byty, ktoré ukazujú na číslo prvého klastera súboru alebo adresára. Posledná informácia je 4 bytová položka, ktorá udáva dĺžku súboru. Pre adresár je tam 0.
Dlhý adresárový záznam.
Dlhé mena sú obmedzene na 255 znakov bez zakončovacieho NUL. Celková dĺžka potom nesmie prekročiť 260 znakov. Dá použiť akákoľvek kombinácia znakov definovaných pre krátke mená a navyše je pridaná bodka („.“), ktorá môže byť použitá opakovane. Medzera je tiež platný znak dlhého mena, rovnako ako u krátkeho mena kde sa tiež často nevyužívala. Nasledujúcich šesť znakov bolo v prípade krátkeho mena zakázané, ale u dlhého mena je možno ich použiť.
Vložené medzery vo vnútri dlhého mena sú povolené, ale na začiatku a na konci názvu sa ignorujú. Počiatočné a vložené bodky sú povolené, ale bodky na konci sa ignorujú. Dlhé mená sú uložene v DAZ v kódovaní UNICODE. Znak v UNICODE je má 16 bitov a je tiež nemožné uložiť takýto znak v KAZ, pretože tu sú znaky uložene osembitovo alebo v DBSC kóde. Dlhé mena prešli cez súborový systém nie sú prevedené na veľké znaky a ich pôvodná hodnota je zachovaná. UNICODE rieši problém s mapovaním veľkých a malých písmen bežných u niektorých OEM kódových stránok automatickým prevodom malých znakov na jednotné veľké znaky.
Krátky adresárový záznam.
Krátke mená sú obmedzené na 8 znakov nasledovaných voliteľnou bodkou a maximálne 3-písmenovou príponou. Celková dĺžka cesty krátkeho mena nemôže prekročiť 80 znakov (64 znakov cesta + 3 písmeno jednotky + 12 pre meno 8.3 + NUL) vrátané ukončenia NUL. Znaky môžu byť ľubovoľnou kombináciou písmen, číslic alebo znakov s kódovou hodnotou väčšou ako 127. Nasledujúce znaky sú taktiež povolené:
$ % ' - _ @ ~ ` ! ( ) { } ^ # &amp;
Mená sú uložene v KAZ v OEM kódovej stránke systému, na ktorú je systém nakonfigurovný v dobe vytvorenia AZ. KAZ zostávajú v OEM kvôli kompatibilite so staršími verziami OS. OEM znaky sú jednotlivé 8 bitové znaky alebo pre určité kódové stránky to môžu byť DBCS znakové páry.
Algoritmy.
Určenie začiatku dátovej oblasti.
FirstDataSector = BPB_ResvdSecCnt + (BPB_NumFATs * FATSz) + RootDirSectors;
Vytvorenie položky v adresári (krátky, dlhý názov).
1. alokuj voľný klaster
2. zapíš prvú časť súboru do tohoto klastera
3. ak neexistuje ďalšia časť súboru koniec
4. alokuj voľný klaster
5. zápis ďalšiu časť súboru do tohto klastera
6. goto 3
Zmazanie položky v adresári (krátky, dlhy názov).
1. nájdi začiatočný klaster súboru
2. nastav obsah tohto klastera na hodnotu 0xE5
Prehľadávanie adresára – hľadanie zadaného súboru.
1. načítaj ďalší klaster adresára (ak neexistuje, koniec – súbor sa nenašiel)
2. ak je klaster začiatkom súbora porovnaj názov s názvom súboru (ak sa rovnajú, koniec – našiel)
3. ak nie, goto 1
Určenie nasledujúceho klastera v reťazci.
1. načítaj hodnotu v FAT tabuľke z indexu zodpovedajúcemu číslu aktuálneho klastera
Alokácia voľného klastera.
1. prehľadaj FAT dokiaľ nenájdeš voľný klaster
2. nastav tento klaster ako nasledujúci použiteľný
Čítanie n bajtov zo súboru.
1. nájdi prvý klaster súboru
2. prečítaj obsah klastera
3. i = i + 1
4. ak je n &gt; veľkosť klastera*1 goto 1

</doc>
<doc id="80843" url="https://sk.wikipedia.org/wiki?curid=80843" title="Heterodontiformes">
Heterodontiformes



</doc>
<doc id="80844" url="https://sk.wikipedia.org/wiki?curid=80844" title="Heterodontidae">
Heterodontidae



</doc>
<doc id="80845" url="https://sk.wikipedia.org/wiki?curid=80845" title="Heterodontus">
Heterodontus



</doc>
<doc id="80846" url="https://sk.wikipedia.org/wiki?curid=80846" title="Hyperemesis gravidarum">
Hyperemesis gravidarum



</doc>
<doc id="80847" url="https://sk.wikipedia.org/wiki?curid=80847" title="Žralok citrónový">
Žralok citrónový

Žralok citrónový ("Negaprion brevirostris") je zástupca nebezpečných žralokov z čeľade Carcharhinidae, ktorí môžu dosahovať až tri metre.
Výskyt.
Žralok citrónový sa vyskytuje hlavne pozdĺž subtropických a tropických častí atlantického pobrežia Severnej a Južnej Ameriky. Tento druh bol tiež zaznamenaný pri tichomorských ostrovoch Polynézie (Francúzskej Polynézie), Tahiti, Cookove ostrovy, Tonga. Obľubuje tropické vody a strednú hĺbku.
Základná charakteristika.
Dobre znáša chov v zajatí, preto patrí medzi najlepšie preskúmané druhy svojej čeľade. Vie veľmi silno uhryznúť a keď je vyprovokovaný, zaútočí aj na človeka. Sfarbením je žltkastý alebo svetlohnedý, má veľké plutvy a tupo zakončený rypák. Je prispôsobený životu v brakických vodách a v oblastiach s nízkym obsahom kyslíka. Dospelé jedince sú najaktívnejšie v noci, zatiaľ čo mladé cez deň.
Najväčšia zaznamenaná dĺžka a hmotnosť je a 183 kg, ale obvykle meria 2,4 až . Môže byť veľmi agresívny, hlavne pri ochrane mláďat.
Potrava.
Žralok citrónový sa živí predovšetkým rybami a niektorými rajami, okrem toho žerie aj kôrovce, mäkkýše a morské vtáky.
Loví všetky ryby, ktoré sa mu priblížia na dosah a majú primeranú veľkosť. Vo vodách pri pobreží sa jeho korisťou stávajú hlavne mugily, sultánky a menšie druhy okúňov. V hlbších vodách loví najmä makrely, rôzne druhy tuniakov a kalmáre či sépie. Mladé žraloky sa veľmi často zhlukujú do veľkých stád, kým dospelé lovia samotársky.
Rozmnožovanie.
Žralok citrónový je živorodý. Samica porodí 4 až 17 mláďat každý druhý rok v teplých a plytkých lagúnach. Mláďatá sa musia o seba postarať samy a zostávajú v plytkých vodách blízko mangrových porastov, až dokiaľ nevyrastú. S rastúcou veľkosťou plávajú mláďatá ďalej od miesta svojho narodenia. V dospelosti vo veľkosti 1,5 –  a vo veku od 12 do 15 rokov opúšťajú plytké vody a presúvajú sa do hlbších, ale o tomto štádiu jeho života je známych pomerne málo informácií.
Význam.
Hoci zatiaľ bolo preukázaných iba 6 útokov na človeka týmto žralokom, môžeme tento druh považovať za veľmi nebezpečný. Žralok citrónový vylučuje moč celým telom, preto nemá chutné mäso.

</doc>
<doc id="80848" url="https://sk.wikipedia.org/wiki?curid=80848" title="Buriatsko">
Buriatsko

Buriatsko ("Бурятия"), dlhý tvar Buriatska republika ("Республика Бурятия"), je republika Ruskej federácie v Sibírskom federálnom okruhu. Jej rozloha je 351 300 km²), má takmer 1 milión obyvateľov. Republika má vlastného prezidenta, parlament (Chural) a ústavu. Hlavné mesto je Ulan-Ude.
Štátne symboly.
Štátny znak.
Dnešný štátny znak bol prijatý zákonom národného parlamentu Buriatska 20. apríla 1995.
Štátny znak tvorí trojfarebný kruh využívajúci rovnaké farby, ako má buriatska vlajka (modrá, biela, žltá). Na vrchu kruhu sa nachádza zlaté „"sojombo"“ - staroveký východný ideogram symbolizujúci večný život. Sojombo je zložené z troch prvkov - oheň, slnko, mesiac. "Oheň" symbolizuje šťastie v rodine i národe, jeho tri plamene predstavujú minulosť, prítomnosť a budúcnosť štátu. "Slnko" predstavuje život, deň, matku. "Mesiac" symbolizuje noc, odpočinok i otca. Spoločne sú slnko a mesiac symbolmi sveta a večnosti. Zlatá farba je symbolom večnosti a nemennosti, ako aj nezávislosti. Sojombo uznávajú za svoj národný symbol Mongoli a Buriati, Mongolsko ho má vo svojom štátnom znaku a vlajke.
V strede kruhu sú vyobrazené typické prvky buriatskej krajiny - sivomodré vlny Bajkalského jazera a zelené hory. 
Spodnú časť znaku rovnomerne raz z každej strany ovíja belasá stuha „"chadak"“, budhistický tradičný šál - symbol pohostinnosti a mierumilovnosti Buriatov. 
Štátny znak sa zobrazuje v striebornom štvoruholníkovom heraldickom štíte zaostrenom v spodnej časti.
Oproti stavu pri prijatí znaku v r.1995 došlo k jedinej úprave v zobrazovaní - do 1. januára 2000 sa v „"chadaku"“ nachádzal aj názov republiky v buriatskom a ruskom jazyku. 
Štátna vlajka.
Vlajka Buriatska bola prijatá Churalom (národným parlamentom) 29. októbra 2007. Aktualizácia zákona bez vonkajších zmien vlajky prebehla 2. júla 2007.
Vlajku obdĺžnikového tvaru tvoria tri horizontálne pásy - "modrý", zaberajúci dve štvrtiny, "biely" a "žltý", zaberajúce po jednej štvrtine plochy. V ľavom hornom rohu modrého poľa je umiestnený národný znak Buriatska "sojombo" žltej farby, pozostávajúci z kosákovitého mesiaca, slnka a ohňa s tromi jazykmi.
Štátna hymna.
Štátna hymna Buriatska bola uzákonená Churalom (národným parlamentom) 20. apríla 1995. Za základ hymny bola zvolená skladba "О родной земле" („O rodnej zemi“) skladateľa Aanatolija A. Andrejeva a textom Dambu Zodbiča Žalsarajeva. Text hymny bol prijatý v buriatskom i ruskom jazyku.

</doc>
<doc id="80849" url="https://sk.wikipedia.org/wiki?curid=80849" title="Beta Pictoris">
Beta Pictoris

Beta Pictoris (β Pic / β Pictoris) je druhá najjasnejšia hviezda súhvezdia Maliar.
β Pictoris vykazuje nadbytok infračerveného žiarenia v porovnaní s normálnymi hviezdami jej typu. Detailné pozorovania ukázali, že okolo hviezdy obieha mračno prachu a plynu, ktoré je zodpovedné za tento nadbytok. Ide o protoplanetárny disk, v ktorom sa formujú planéty. Systém Bety Pictoris nie je starší ako 20 miliónov rokov.
Pomocou družice FUSE sa podarilo odhaliť nadbytok uhlíka v rotujúcom disku. Vysvetlenia sú dve:
Disk siaha až do vzdialenosti 500 AU od hviezdy a vnútorný prstenec je deformovaný veľmi hmotným telesom, pravdepodobne hnedým trpaslíkom alebo plynovým obrom podobným nášmu Jupiteru. Existencia takéhoto telesa však ešte nebola potvrdená.
V sústave boli objavené aj tri exokométy.

</doc>
<doc id="80850" url="https://sk.wikipedia.org/wiki?curid=80850" title="Štajerský Hradec">
Štajerský Hradec



</doc>
<doc id="80851" url="https://sk.wikipedia.org/wiki?curid=80851" title="Predseda vlády Slovenskej republiky">
Predseda vlády Slovenskej republiky

Predseda vlády Slovenskej republiky je označenie vedúceho člena vlády (predseda vlády).
Podľa Ústavy Slovenskej republiky platí pre premiéra:
Podľa Ústavy Slovenskej republiky ďalej na návrh predsedu vlády prezident Slovenskej republiky vymenúva a odvoláva ďalších členov vlády a poverí ich riadením ministerstiev. 
Ak predseda vlády podá demisiu, demisiou padá celá vláda.
Predseda vlády je nielen zodpovedný za celkový chod výkonnej moci v štáte, ale má tiež spolu s ministrom zahraničných vecí značné kompetencie v oblasti zahraničnej politiky štátu (spolupodpisuje s prezidentom medzinárodné zmluvy a pod.).

</doc>
<doc id="80852" url="https://sk.wikipedia.org/wiki?curid=80852" title="Buriatská republika">
Buriatská republika



</doc>
<doc id="80853" url="https://sk.wikipedia.org/wiki?curid=80853" title="Negaprion brevirostris">
Negaprion brevirostris



</doc>
<doc id="80854" url="https://sk.wikipedia.org/wiki?curid=80854" title="FAT">
FAT

FAT môže znamenať:

</doc>
<doc id="80855" url="https://sk.wikipedia.org/wiki?curid=80855" title="Soľnohrad">
Soľnohrad

Soľnohrad alebo Soľný hrad alebo Solivar môže byť:
Soľnohrad môže byť aj:

</doc>
<doc id="80857" url="https://sk.wikipedia.org/wiki?curid=80857" title="NTFS">
NTFS



</doc>
<doc id="80859" url="https://sk.wikipedia.org/wiki?curid=80859" title="Trianonská mierová zmluva">
Trianonská mierová zmluva

Trianonská mierová zmluva alebo Trianonská zmluva alebo trianonský mier bola mierová dohoda podpísaná 4. júna 1920 a nadobudla platnosť 26. júla 1921. Ukončila vojnový stav medzi Maďarskom a väčšinou spojeneckých mocností, ktorý sa začal ako súčasť prvej svetovej vojny od roku 1914. Zmluva bola podpísaná v paláci Grande Trianon vo Versailles a bola jednou z viacerých dohôd pripravených na Parížskej mierovej konferencii. Zmluva zaväzovala zmluvné strany uznať nové medzinárodné hranice medzi Maďarskom a jeho susedmi: Československom, Rumunskom, Juhosláviou a Rakúskom. Trianonská zmluva zároveň ukladala Maďarsku povinnosť platiť reparácie a obmedzovala jeho ozbrojené sily. Zároveň však poskytovala Maďarsku obchodné výhody (s Rakúskom a Československom), záväzky na dodávky uhlia (z Československa a Poľska), poskytovala právnu ochranu jeho majetku a občanov v zahraničí. Väčšinu ustanovení Trianonskej zmluvy zmluvné strany do konca medzivojnového obdobia upravili alebo sa stali neaktuálnymi. Parížskou mierovou zmluvou z roku 1947 však boli obnovené tzv. trianonské hranice Maďarska. 
Pozadie.
Prvá svetová vojna, ktorá bola ukončená prímerím, ktoré nadobudlo účinnosť 11. novembra 1918, si v rokoch 1914 a 1918 vyžiadala životy cez 9,5 milióna vojakov, približne 10 milión civilistov a ďalšie státisíce mužov bolo v bojoch doživotne zmrzačených. Ukončením prvej svetovej vojny došlo predovšetkým v Európe, ale tiež v Ázii, Afrike, ale aj v ďalších svetových oblastiach, k drastickým politickým, kultúrnym a spoločenským zmenám, ktoré zásadným spôsobom ovplyvnili ďalší priebeh 20. storočia. Vznikli viaceré nové štáty a iné štáty zanikli. 28. júna 1919 bola podpísaná Versaillská mierová zmluva, čím prišlo k faktickému vytvoreniu Spoločnosti národov. 
Parížska mierová konferencia.
V roku 1919, počas Parížskej mierovej konferencie boli dojednané mierové zmluvy medzi víťaznými štátmi Dohody a porazenými Centrálnymi (ústrednými) mocnosťami. Na konferencii boli uzatvorené mierové zmluvy s Nemeckom, Rakúskom, Maďarskom, Bulharskom a Osmanskou ríšou. Na riadenie konferencie a vyjednávanie mali najväčší vplyv štáty, ktoré mali najväčší podiel na konečnom víťazstve, išlo o "Veľkú päťku", teda Spojené kráľovstvo, Francúzsko, Taliansko, USA a Japonsko. Konferencia bola zahájená 18. januára 1919 a s niekoľkými prestávkami trvala až do 21. januára 1920.
Na základe mierového programu, štrnástich bodov, ktoré spísal a 8. januára 1918 predniesol v Kongrese USA prezident Spojených štátov amerických Woodrow Wilson, boli s jednotlivými porazenými štátmi uzavreté Parížske predmestské zmluvy, každá pomenovaná podľa iného parížskeho predmestia, v ktorom bola podpísaná (Versailles, Saint-Germain-en-Laye, Treaty of Neuilly-sur-Seine, Trianon, Sèvres).
Zo zoznamu tzv. „mierových zmlúv z okolia Paríža” boli len nemecká a maďarská delegácia pozvaná do Versailles, Hlavnými účastníkmi tejto konferencie boli víťazné (dohodové) mocnosti, ich spojenci a krajiny, ktoré vojnu prehrali. Na strane víťazných mocností stáli Spojené štáty, Británia, Francúzsko a Taliansko a ich spojenci Rumunsko, Kráľovstvo Srbov, Chorvátov a Slovincov (premenované v roku 1929 na Juhosláviu) a Česko-Slovensko. 
Postavenie Maďarska.
Podmienky mieru boli odovzdané maďarskej delegácii v máji 1920, ktorá po ich prečítaní rezignovala. Vláda vedená Sándorom Simonyi-Semadamom váhala, koho vyslať. Gróf Albert Apponyi už v januári 1920 predniesol v Paríži svoju vlasteneckú obrannú reč, ale minister zahraničia Pál Teleki s jeho vyslaním nesúhlasil (a sám pochádzal zo Sedmohradska, takže by pri podpisovaní bol v konflikte záujmov). Hľadali sa teda takí dvaja „dobrovoľníci”, ktorí sa už aj tak chceli stiahnuť z politického života a ich podpis by sa dal ľahko spochybniť. Voľba tak padla na Ágosta Benárda (minister práce a sociálnych vecí) a Alfréda Drasche-Lazára (mimoriadny vyslanec a splnomocnený minister). 
Alfréd Drasche-Lazár bol členom holandskej rodiny Drasche, ktorá získala majetok v textilnom priemysle a do Maďarska sa prisťahovala. V roku 1904 pre svoje bohaté jazykové znalosti zložil diplomovú skúšku na ministerstve zahraničných vecí. Okrem toho napísal viacero kníh (do roku 1920 päť) a jeho divadelné hry sa hrali okrem Budapešti aj v Bratislave. Jeho osud nebol spojený s Trianonom, čo dokazuje jeho pokračujúca diplomatická kariéra. Druhý maďarský minister Bernard krátko po pripojení podpisu pod  mierovú zmluvu vyhlásil, že z vojenských, národnostných a hospodárskych dôvodov je pre Maďarov neprijateľná. Podpísal ju len narýchlo a formálne. Odmietol slávnostné pero, ale z vrecka vytiahol také, čo zobral v hoteli, a po použití ho zahodil.
O 10:00 4. júna 1920 - v plánovanom čase podpisu - v Maďarsku zvonili zvony, hučali sirény, v továrňach, školách a úradoch sa uskutočnili smútočné "prestávky", vlajky boli stiahnuté na polovicu, doprava bola na desať minút zastavená a obchody zatvorené.
Za Česko-Slovensko podpísali Trianonskú mierovú zmluvu Edvard Beneš (minister zahraničných vecí) a Štefan Osuský (mimoriadny a splnomocnený vyslanec v Londýne).
Vznik ČSR a hranice s Maďarskom.
Slovenský a český vojnový exil na čele s bývalým ríšskym poslancom Tomášom Garriguom Masarykom, generálom Milanom Rastislavom Štefánikom a diplomatom Edvardom Benešom presadzoval počas vojny u mocností Dohody vznik samostatného štátu Čechov a Slovákov a územné spojenie bývalých Zemí Koruny českej a Horného Uhorska. Tomu tiež napomáhali rôzne krajanské zbierky (prevažne v USA) a Česko-slovenské légie. Samostatné Česko-Slovensko bolo vyhlásené 28. októbra 1918 a jeho hranice boli vymedzené mierovými zmluvami.
Trianonská mierová zmluva mala deklaratórny význam. Hranice, v tej podobe, ako ich opisovala (až na menšie výnimky), totiž stanovila už "Najvyššia rada Parížskej mierovej konferencie" vo svojom uznesení z 12. júna 1919. Tento stav zodpovedal demarkačnej línii ukončenia bojov z novembra a decembra 1918. Trianonská zmluva formálne ukončila vojnu medzi Maďarskom a väčšinou dohodových mocností a definovala aj Maďarsko ako nezávislý nástupnícky štát po bývalej Rakúsko-uhorskej monarchii.
Nové nástupnícke štáty s tichým súhlasom veľmocí, predovšetkým Francúzska, obsadili medzitým väčšiu časť územia bývalého uhorského kráľovstva, na ktoré si robili nároky. 
Obsadenie územia Slovenska a Rusinska.
3. a 4. novembra 1918 boli 25 streleckým plukom česko-slovenského vojska ako prvé obsadené mestá Holíč, Gbely a Malacky. 4. novembra bola v Skalici ustanovená dočasná slovenská vláda na čele s Vavrom Šrobárom. Okrem armády sa do ďalších bojov zapojili aj českí četníci a vojaci lučeneckého pluku. 13. novembra vyhlásil Národný výbor Dočasnú ústavu, ktorá prenášala moc na Národné zhromaždenie. 14. novembra sa konala prvá schôdza Národného zhromaždenia, na ktorej bol česko-slovenský štát vyhlásený za republiku a Tomáš Garrigue Masaryk bol zvolený za jej prezidenta. 
Začiatkom novembra vstúpili na západné Slovensko prvé československé jednotky, ktoré však boli rýchlo vytlačené maďarskou armádou a žandárstvom. Na základe rozkazu Dohody z 3. decembra 1918 maďarská vláda súhlasila so stiahnutím svojich vojsk zo Slovenska a 6. decembra 1918 maďarský minister vojny Bartha podpísal dohodu s československým vyslancom v Budapešti Milanom Hodžom. Dohoda opisovala demarkačnú líniu medzi československými a maďarskými vojskami a znamenala obsadenie severozápadného Slovenska československými jednotkami. Do 12 decembra bolo obsadené územie po líniu Devín, Malé Karpaty, Pezinok, Sereď, Nitra, Považie, Žilina a Čadca. 
Koncom decembra 1919 Budapešť dostala a prijala novu nótu od Ententy, ktorá obsahovala príkaz na zmenu demarkačnú líniu v prospech Československa. Táto nóta povolila československú okupáciu v januári 1919 Bratislavy, Lučenca, Komárna, Lučenca a Košíc. Ministerstvo s plnou mocou pre správu Slovenska presunula od 4. februára 1919 do Bratislavy (vtedy sa stala hlavným mestom Slovenska).
S cieľom rozšíriť svoje okupačné zóny v Maďarsku Rumunsko a Československo v apríli 1919 presunuli svoje armády ďalej do Maďarska, čo vyvolalo nové nepriateľstvo medzi týmito tromi krajinami. Koncom apríla a začiatkom mája sa československé jednotky niekoľkokrát pokúsili obsadiť uhoľné mesto Salgótarján a prenikli do Miškolca. V polovici mája 1919 začala maďarská Červená armáda úspešnú protiofenzívu, ktorá pokračovala na východné Slovensko. Budapešť zastavila ofenzívu po ultimáte Spojencov z 12. júna 1919, ktoré obsahovalo opis novej demarkačnej línie medzi Maďarskom a Československom. Táto línia ponechala Podkarpatskú Rus pod československou okupáciou, ale Salgótarján a Miškolc ponechala vo vnútri Maďarska. Spojenci tiež prisľúbili, že táto demarkačná línia sa stane základom budúcich politických hraníc medzi Maďarskom a Československom. Budapešť ultimátum prijala a začala sťahovať svoje jednotky. Skôr ako však československé vojská postúpili, maďarskí komunistickí agenti vyhlásili v Prešove nezávislú Slovenskú republiku rád. Aj tento štátny útvar však zanikol po úplnom ústupe Červenej armády na konca júla. Dňa 26. júla 1919 bolo medzi Maďarskom a Československom podpísané prímerie. 
V júli však Rumunsko ignorovalo rozkaz Dohody o zastavení bojov a pokračovalo v ofenzíve proti Maďarsku.  Začiatkom augusta 1919 vstúpila rumunská armáda do Budapešti a v Maďarsku bola nastolená nová prorumunská vláda. To znamenalo koniec nepriateľstva medzi Maďarmi a Rumunmi. Po páde komunistickej vlády v Budapešti však československé vojská prekročili demarkačnú líniu od 12. júna 1919 a obsadili niektoré strategické body vrátane Salgótarjánu a Petržalky. 
V novembri 1919 však spojenci nariadili Čechoslovakom evakuovať Salgótarján a prinútili Rumunov opustiť Budapešť. Nový kabinet v Budapešti bol pozvaný na mierovú konferenciu do Paríža. V januári 1920 dostala Budapešť spojenecký návrh mierovej zmluvy. Zmluva stanovovala legalizáciu demarkačnej línie z 12. júna 1919 ako novej hranice a zaručovala ukončenie blokády a obnovenie voľného obchodu medzi bývalými habsburskými krajinami a dovoz uhlia do Maďarska. Vláda v Budapešti a maďarský parlament (otvorený vo februári 1920) prijali mierové podmienky. Hoci obnovenie mieru a obchodu privítali, stále formálne protestovali proti odstúpeniu svojich bývalých území bez plebiscitu.
Obsah zmluvy : Dôsledky pre Maďarsko.
Podľa Trianonskej zmluvy sa Maďarsko muselo vzdať suverenity nad 70 % území, ktoré patrili pod jeho vládu pred rokom 1914. Ako dôsledok v Maďarsku zostalo 7 miliónov obyvateľov z 20,8 milióna obyvateľov Uhorska. Zmluva ustanovila hranice Maďarska s Rakúskom, Česko-Slovenskom, Rumunskom a Juhosláviou:
Československá republika ziskala Slovensko (tzv. Horné Uhorsko), Podkarpatská Rus;
Rumunské kráľovstvo ziskalo - Sedmohradsko, Banát, Východné Krížansko;
Kráľovstvo Srbov, Chorvátov a Slovincov Kráľovstvo SHS - ziskalo Chorvátsko-Slavónsko, Vojvodina, Banát, južná Baranja;
Rakúsko ziskala Burgenland;
Poľsko (nesusedí s rímsko-nemeckým Uhorskom) ziskalo časť Spiša a Oravy;
Hlavný uhorský prístav Fiume (Rijeka) sa mal stať slobodným mestom, ale v roku 1924 ho anektovalo Taliansko.
V praxi však budapeštianska vláda od konca roka 1918 - polovice roka 1919 väčšinu týchto území nekontrolovala. Jediným regiónom, ktorý musela Budapešť po podpísaní mierovej zmluvy skutočne odstúpiť, bolo Burgenlandsko v prospech Rakúska (koncom roka 1921). Na druhej strane implementácia zmluvy umožnila Budapešti zväčšiť územia pod jej kontrolou. Po prvé, Budapešť profitovala zo stiahnutia rumunskej armády z ľavého brehu rieky Tisa (krátko pred podpísaním mierovej zmluvy) a po druhé, v auguste 1921 znovu získala banské oblasti mesta Pécs (po tom, ako ich po nadobudnutí platnosti zmluvy opustili srbské vojská). 
Podobne ako Nemecko, ani maďarská armáda nesmela mať viac ako 35 000 vojakov a v Maďarsku nesmela byť povinná vojenská služba. Maďarsko sa vzdalo aj nároku na územia mimo Európy, ktoré patrili bývalej monarchii.
Maďarsko tiež súhlasilo s ochranou národnostných menšín. Nemaďarským národnostným menšinám na území Maďarska bolo priznané právo vyjadrovať sa ústne a písomne v rodnom jazyku na súdoch. V oblastiach, kde bolo podstatné zastúpenie menšín, malo byť týmto umožnené základné vzdelanie v rodnom jazyku. V miestach s početným zastúpením mali mať menšiny aj pomerný prístup k verejným fondom štátu, mesta alebo iného celku pre vzdelávacie, náboženské a charitatívne účely.
Obsah zmluvy a maďarsko-československé vzťahy.
Maďarsko uznalo úplnú nezávislosť Česko-Slovenska a zvrchovanosť na území bývalého severného Uhorska (Slovensko a Podkarpatská Rus) a zaviazalo sa zaplatiť československé vojnové reparácie.
Česko-slovenský štát sa zaviazal, že v Bratislave na pravom brehu Dunaja (na území dnešnej Petržalky) nepostaví žiadne vojenské stavby (avšak napokon ich postavilo). Maďarsko bolo zaviazané zaplatiť Česko-Slovensku vojnové reparácie.
Československo sa zaviazalo dodávať do Maďarska čierne a hnedé uhlie v "dostatočnom množstve"; Maďarsko, Československo a Rakúsko získali právo voľného obchodu na 5 rokov a znížené clá na 15 rokov po nadobudnutí platnosti mierovej zmluvy. 
Československo sa zaviazalo rešpektovať kultúrne práva maďarskej menšiny a vlastnícke práva maďarských občanov na Slovensku a Podkarpatskej Rusi.
Česko-slovensko - maďarská delimitačná komisia (rozhraničovacia komisia).
Komisia bola zložená zo siedmich členov, piatich zástupcov mocností, jedného zástupcu Česko-Slovenska (Ing. Václav Roubík) a jedného zástupcu Maďarska (poľný podmaršál Tánczos). Jej úlohou bolo najmä stanovenie podrobného priebehu hraničnej čiary v teréne v intenciách generálneho určenia podľa trianonskej zmluvy, vytýčenie a vyznačenie štátnej hranice v teréne a vyhotovenie hraničného dokumentárneho diela, ktoré podrobne a jednoznačne znázorňuje a popisuje priebeh hraničnej čiary. Trianonská zmluva tak stanovila aj priebeh česko-slovensko - maďarskej štátnej hranice, všeobecne opísanej v článku 27, ods. 4, z východu od rumunsko-maďarskej hranice smerom na západ k rakúsko-maďarskej hranici. Trianonská mierová zmluva mala mať deklaratórny význam aj preto, že hranice (okrem menších výnimiek) stanovila už "Najvyššia rada Parížskej mierovej konferencie" 12. júna 1919 podľa demarkačnej línie ukončenia bojov z novembra a decembra 1918. Úlohou komisie bolo presne zakresliť a vytýčiť hranice a preto popri hlavných komisároch pôsobili aj ďalší vládni alebo technickí experti (geodeti, topografi, kartografi a pod.). V česko-slovenskej delegácii pod vedením komisára rozhraničovacej komisie Ing. Václava Roubíka pôsobili najmä:
- ministerský rada Ing. Vojtech Kovařík,
- ministerský rada Ing. Evžen Durych,
- pre záležitosti a otázky týkajúce sa Slovenska p. Fedor Houdek.
Ďalšia revízia hraníc.
V medzivojnovom období bola hranica vzájomne rešpektovaná. Maďarsko získalo Prvou viedenskou arbitrážou (1938) späť časť území bývalého Uhorska najmä od Česko-Slovenska. Od 2. novembra 1938 získalo časť južného Slovenska (takmer štvrtinu svojho vtedajšieho územia) a južnú časť Podkarpatskej Rusi. Maďarsko sa rozširovalo aj počas druhej svetovej vojny na základe Mníchovskej dohody (1938) a druhej viedenskej arbitráže (1940). Po vojne však muselo prakticky všetky nadobudnuté územia znovu vrátiť na základe Parížskej mierovej zmluvy z roku 1947, ktorá aj rozhodla, že vyššie spomenuté zmluvy boli od začiatku do konca podľa medzinárodného práva neplatné („ex tunc“).
Česko-slovensko - maďarská hranica sa potom vrátila k predvojnovému priebehu s výnimkou územia Podkarpatskej Rusi, ktorá ako Zakarpatská Ukrajina bola pričlenená k Sovietskemu Zväzu. Česko-Slovensko získalo od Maďarska tri obce v bratislavskom predmostí – Jarovce, Rusovce a Čunovo. V päťdesiatych rokoch boli riešené drobnejšie zmeny hranice vo viacerých lokalitách, najmä z dôvodu uľahčenia režimu v prihraničných oblastiach. Tieto zmeny už boli vzájomne územne vyrovnané. Rozsiahlejšie zmeny hranice boli riešené až po vzniku Slovenskej republiky, konkrétne zmeny hranice v roku 1998 po vodohospodárskych úpravách na hraničných riekach Ipeľ, Slaná a Roňava.
Trianon a maďarsko-slovenské vzťahy.
Dôsledky Trianonu boli pre Budapešť zdrvujúce. Ťažko niesla najmä definitívnu stratu území v Sedmohradsku a na Slovensku (Felvidék).
Pre väčšinu Slovákov sa Trianon nikdy nestal symbolom národného víťazstva. Pretože sa vždy spájal so slovami iredenta a revizionizmus, vyvolával zhoršenie susedských vzťahov. Na Slovensku sa oslavoval vznik ČSR a neskôr SNP, nie však podpísanie zmluvy vo Versailles.
Prevažná väčšina Maďarov vníma rozsah územných strát s troma miliónmi Maďarov oddelených hranicou od materského štátu ako národnú krivdu a nespravodlivosť, ktorá sa v Maďarsku od roku 2010 pripomína pamätným Dňom národnej spolupatričnosti.

</doc>
<doc id="80860" url="https://sk.wikipedia.org/wiki?curid=80860" title="Fanny Burneyová">
Fanny Burneyová

Fanny Burneyová neskôr Madame D'Arblay (* 13. jún 1752, King’s Lynn, Spojené kráľovstvo – † 6. január 1840, Bath) bola anglická spisovateľka. 
Svoju prvú novelu s názvom "Evelina" vydala anonymne v roku 1778. Po odhalení autorstva sa stala takmer okamžite slávnou. V roku 1782 jej vyšla "Cecilia" a v roku 1796 "Camilla". V týchto troch románoch, ktoré veľmi zapôsobili na Jane Austenovú, boli hlavnými hrdinkami mladé, krásne a inteligentné, ale neskúsené dospievajúce dievčatá.
Posledný román "The Wanderer" jej vyšiel v roku 1814.
Burneyovej romány začali éru takzvaného „mravoučného románu“ (po angl. „novel of manners“).

</doc>
<doc id="80863" url="https://sk.wikipedia.org/wiki?curid=80863" title="Džez">
Džez

Džez (-kodifikovaný tvar) alebo jazz () je hudobný žáner, ktorý vznikol začiatkom 20. storočia v USA, v meste New Orleans, ktoré sa nachádza v štáte Louisiana. Vznikol postupným zlúčením afroamerického folklóru (najmä bluesu) s európskymi hudobnými tradíciami.
Štýl sa vyznačuje improvizáciou, zvláštnym spôsobom tvorby tónu a stretávaním niekoľkých metrorytmických pásiem. Džez znamenal zásadný prevrat v populárnej hudbe 20. storočia.
Z tohto štýlu od jeho vzniku vzniklo mnoho iných štýlov ako napríklad Big band swing-style v rokoch 1930 – 1940, bebop od polovice 1940 roku, rôzne druhy Latin jazz fúzií ako afro-kubánsky jazz v rokoch 1950 a 1960, jazz-rock fúzia v rokoch 1970 a 1980, alebo acid jazz, ktorý je prímesou jazzu a vplyv na funk a hip-hopu. Ako hudba je známa po celom svete, využíva miestne národy a regionálne hudobné kultúry, pričom jeho estetika je prispôsobená jeho rozmanitému prostrediu a vedie k mnohým štýlom.
Definícia džezu.
Džez je veľmi ťažké definovať, pretože siaha od Ragtime valčíkov až do 2000 sfér syntézy. V určitom čase bolo mnoho pokusov určenia džezu, ale významný kritik Joachim Berendt považuje všetky tieto pokusy za nevyhovujúce. Berendt tento pojem definuje ako „"formu umenia“" hudby, ktorá vznikla v USA konfrontáciou s hudbou černochov. Ďalej tvrdí aj to, že sa líši od európskej džezovej hudby, ktorá má osobitný vzťah k času, je definovaná ako 'swing' a jej spontánnosť a vitalita hudobnej produkcie v ktorých hrá hlavnú úlohu improvizácia, zvučnosť a spôsob formulácie, ktoré odrážajú osobnosť realizátora. Bol často charakterizovaný aj ako výrobok demokratickej tvorivosti, interakcie, spolupráce a umiestňovania rovnakých hodnôt.
Travis Jakson zaviedol taktiež širšiu definíciu džezu – hovorí, že „"džez je hudba zahrňujúca vlastnosti, improvizáciu, skupinové interakcie, rozvoj a bytie rôznych hudobných možností.“" Podľa Krina Gabbarta je hudba tohto štýlu chápaná ako súčasť súvislej tradície.
Nech sú v džezovej skupine akokoľvek dobrí hráči, nikdy nezahrajú v rovnakom zložení, rovnakým spôsobom dvakrát po sebe. Džezový hudobník si môže meniť melódie, alebo bude v takte. Európska klasická hudba bola pre skladateľov akýmsi médiom. V New Orleans a Dixielande hrali umelci striedavú melódiu, zatiaľ čo ostatní improvizovali. Od swingovej éry sa big bandy viac blížili a spoliehali na prehľadnú hudbu: dojednania boli buď písomne alebo naspamäť, lebo veľa skorých džezových umelcov nemohlo čítať noty. Neskôr v bebope sa pozornosť presunula späť k malej skupine a boli prijaté minimálne opatrenia.
Rozpravy.
Zmena alebo transformácia džezu na základe nových vplyvov bola spočiatku často kritizovaná – Andrew Gilbert tvrdí, že džez má „"schopnosť absorbovať a premeniť vplyvy"“ z rôznych hudobných štýlov. Niektorí nadšenci zase džez argumentovali pre užšie definície, ktoré vylučujú množstvo iných druhov hudby. Džezoví hudobníci sa sami často zdráhajú definovať hudbu, ktorú hrajú. Duke Ellington zhrnul džez slovami: „Toto je hudba“. Niektorí kritici však kritizovali Ellingtona, že jeho hudba nebola džezom, pretože bola riadená a prehľadná. Na druhej strane Ellingtonov priateľ Earl Hines, ktorý bol dvadsiatym sólistom uviedol transformatívnu verziu Elingtonovych skladieb, ktoré popísal džezový kritik Ben Ratliff z novín "New York Times" ako dobrý príklad džezového procesu.
Obchodno-orientované populárne formy džezovej hudby boli dlho kritizované a to najmä od vzniku Bopu. Tradičný džezoví nadšenci zamietli Bop. V roku 1970 dochádza ku komerčnému znehodnoteniu hudby. Podľa Bruca Johnsona mala džezová hudba vždy „"napätie medzi džezom, komerčnou hudbou a umením.“" Village Voice a džezový kritik Gary Giddins tvrdia, že pri vytváraní a šírení džezu sú stále dominantné veľké zábavné podniky.
Etymológia džezu.
Slovo džez sa prvýkrát objavilo na baseballovom vystúpení v San Franciscu v roku 1913. Džez bol zavedený do San Francisca v roku 1913 Williamom Slatterom, športovým redaktorom a propagovaný band-leaderom Artom Hickmanom. V Chicagu o ňom bolo počuť niekedy okolo roku 1915, a v New Yorku o rok neskôr.
Počiatok džezu.
Od roku 1808 priniesol Atlantický obchod s otrokmi takmer pol milióna Afričanov do Spojených štátov. Otroci pochádzali vo väčšine zo západnej časti Afriky a s nimi prišli aj silné kmeňové hudobné tradície. Na festivaloch sa predstavovali africké tance s bubnami, ktoré boli organizované v nedeľu na miesto Konga. Africká hudba bola veľmi funkčná, rituálna a zahŕňala piesne práce a terénne hulákanie. Africké tradície využili single-line melódiu a call-and-response vzor, ale bez európskeho poňatia harmónie. Africké rytmy odrážali reč, vzory a africké použitie váh, ktoré viedlo k modrej poznámke bluesu a džezu.
Blackface skupina Virginia Minstrels v roku 1843 začala predstavovať tamburínu, husle, banjo a kosti.
Na začiatku 19. storočia bol stále väčší počet čiernych hudobníkov ktorí sa naučili hrať na európskych nástrojoch, najmä na husliach, ktoré slúžia na paródiu európskej tanečnej hudby. Na druhej strane, americko-európskych umelcov minstrel show s blackface popularizoval ako medzinárodnú hudbu, ktorá sa kombinuje s európskym harmonickým sprievodom. Louis Moreau Gottschalk upravil afroamerickú hudbu cakewalk štýlom a ďalšie melódie otrokov ako hudbu salónov. Iný vplyv prišiel od čiernych otrokov, ktorí sa naučili harmonický štýl hymny a začlenili ju do svojej hudby ako spirituály. Pôvod blues je neznámy, aj keď môže byť videný ako svetský náprotivok spirituálov. Paul Oliver zameral pozornosť na podobnosti v nástrojoch, hudby a sociálne funkcie na Griots Západu africkej savany.
Roky 1890 – 1910.
Ragtime.
V tom istom čase keď bolo zrušené otroctvo nastali nové príležitosti pre vzdelávanie slobodných Afroameričanov, aj keď bol prísny rasový nátlak – „"segregácia“" na týchto ľudí. Pre väčšinu černochov boli obmedzené pracovné príležitosti, ale niektorí boli schopní nájsť si prácu v oblasti zábavy. Napríklad čierni klaviristi hrali v baroch, zábavných kluboch a týmto postupom to viedlo až k vzniku Ragtimu.
Ragtime bol populárny aj vďaka hudobníkovi Ernestovi Hoganovi, ktorý bol taktiež Afroameričan. Jeho hity sa objavili v roku 1895 a o dva roky neskôr ich Vessy Ossman zaznamenal ako zmes piesní s názvom „"Rag Time Medley"“. Rok 1897 bol významný najmä tým, že biely skladateľ Wiliam H. Krell vydal jeho prvé písomne klavírne dielo s názvom „Mississippi Rag“. Tomom Turpinom bola publikovaná aj nová zmes Ragtimu a to „"Harlem Rag“", ktorá bola neskôr kritizovaná Afroameričanmi.
„"Original Rags"“ vytvoril pianista Scott Joplin a tento druh bol v roku 1899 medzinárodným hitom – „"Maple Leaf Rag“." Tento významný pianista napísal aj mnoho iných Ragtimov, ako aj „"The Entertainer“."
Blues ako hudba bola významná aj vďaka propagácii W. C. Handyho, ktorý vytvoril „"Memphis Blues“" v roku 1912 a „"St Louis Blues“" v roku 1914. Obe tieto štýly boli považované za džezové štandardy.
New orleanská hudba.
Táto hudba mala veľký vplyv na vytvorenie skorého džezu. Pre túto hudbu sú typické pochodové kapely, ktoré hrávali na pohreboch bohatých ľudí a boli organizované afroamerickou komunitou. Nástroje, ktoré používali pochodové kapely sa stali základnými nástrojmi džezu – typické bicie. Pre džez boli významné aj malé skupiny samoukov – černošských hudobníkov, ktorí pochádzali z pohrebného sprievodu v New Orleans a hrali kľúčovú úlohu pri šírení skorého džezu.
Meno Buddy Bolden je a bolo často spomínané so spojením „"prvý muž džezu"“. Tento človek je spomínaný niekedy okolo roku 1900, kedy hral džezovú muziku a na základe toho bola aj zaznamenaná jeho pieseň „"Buddy Bolden Blues“" mnohými inými hudobníkmi. No čo osud nechcel, tento významný hudobník sa niekedy okolo roku 1907 stal duševne chorým a zvyšok života strávil v ústave.
Významným pre džez bol aj pianista Jelly Morton, ktorý začal svoju kariéru v Storyville. Od roku 1904 cestoval po svete a hral aj v takých mestách ako Chicago či New York. Jeho štýl nazývaný ako „"Jelly Roll Blues“", ktorý napísal niekedy okolo roku 1905 a bol uverejnený v tlači v roku 1915 začali zavádzať hudobníci ako Neworleanský štýl.
Medzi ďalšie významné mená tohto obdobia patrili aj W.C. Handy a James Reese, ktorí pôsobili tesne pred začatím 1. svetovej vojny.
Roky 1920 – 1930.
Džez si v týchto rokoch vytváral reputáciu a najmä príslušníci staršej generácie ho vnímali tak, že ohrozuje staré hodnoty v oblasti kultúry.
Medzi hlavné centrum rozvoja nového „Hot džezu“ patrilo Chicago, kde sa King Oliver pripojil k Billovi Johnsonovi. Už v roku 1924 sa Louis Armstrong pripojil k hudobnej skupine Fletchera Hendersona ako sólista a vystupoval s ňou 1 rok. Po 1. roku pôsobenia založil Louis Armstrong svoju vlastnú hudobnú skupinu s názvom „"Hot Five“".
Medzi významné kapely ktoré ovplyvnili vývoj veľkej skupiny s názvom swing džez patria kapely: Fletchera Hendersona, Duka Ellingtonav New Yorkua "Earla Hinesa" v Chicagu.
Swing.
Rok 1930 patril populárnym veľkým swingovým kapelám, v ktorých niektorí sólisti sa stali takými známymi ako vedúci skupiny.
K významným postavám vývoja veľkých džezových kapiel vrátane kapelníkov a aranžérov patrili: Count Basie, Cab Calloway, Jimmy a Tommy Dorseyovci, Duke Ellington, Benny Goodman, Fletcher Henderson, Earl Hines, Glenn Miller a Artie Shaw.
Swing bol taktiež tanečnou hudbou. Aj keď to bola kolektívna hudba, swing ponúkal individuálnym hudobníkom šancu a improvizáciu v melódii, tematické sóla, ktoré boli občas zložité, ale dôležité pre hudbu. Ako tak čas plynul, začala v Amerike ustupovať aj rasová segregácia časom už bieli kapelníci začali medzi seba prijímať aj čiernych hudobníkov a naopak čierni hudobníci prijímali taktiež bielych. Asi v polovici roku 1930, Benny Goodman najal pianistu Teddyho Wilsona, vibrafonistu Lionela Hamptona a gitaristu Charlieho Christiana a vytvoril malú skupinu.
Na začiatku roku 1940 sa začal objavovať nový štýl nazvaný ako „"Jumping the blues“" tzv. skákajúci blues, ktorý používa malé kombá, horné tempo hudby a blues akordu. "Jumping the blues" čerpal z bluesu „"boogie-woogie“" z roku 1930.
Začiatky v Európskom džeze.
Významným typom džezu v Európe bol tzv. „Gipsy džez“, ktorý tvoril mix amerického swingu z roku 1930 a bol spopularizovaný belgickým gitaristom Djangom Reinhardtom.
Medzi hlavné nástroje Európskeho džezu patria: oceľové strunové gitary, husle a kontrabas. Sóla prechádzajú od jedného hráča k ostatným tak ako na gitaru, tak aj na basu a základom je rytmická sekcia. Niektorí muzikanti vychádzajú z toho, že džez bol privezený z Philadelphie do Francúzska Eddiem Langom a Joeom Venutom, hudobníkmi ktorí propagovali gypsy džez.
Roky 1940 – 1950.
Dixielandské oživenie.
Na konci roku 1940 dochádza k oživeniu hudby v Dixielande a dochádza k návratu na pôvodný New Orleansky štýl. V tom čase dochádza k tomu, že sa opäť začala vydávať džezová klasika ktorej tvorcami boli King Oliver, Jelly Roll Morton a Armstrongove skupiny z roku 1930. K obnove sa v tomto období pričinili dve skupiny hudobníkov. Prvú skupinu tvorili hudobníci, ktorí tvorili v tradičnom štýle. Medzi týchto hudobníkov patria napríklad Bob Crosby, Max Kaminsky, Eddie Condon a Will Bill Davison. Hudobníci druhej skupiny boli najmä mladí hudobníci ako skupina „LU WATTERS“. Osobou, ktorá je pre džez taktiež dôležitá bol Louis Armstrong, ktorý sa koncom roka 1940 stal vedúcim kapely „"ALLSTARS“". Dixieland patril medzi najpopulárnejšiu časť výskytu džezu v USA, Európe a Japonsku.
Bebop.
Začiatkom roka 1940 pomohol bebop prejsť od chudobnejšieho tanca populárnej hudby k náročnejšiemu. Vyskytoval sa najmä v tanečnej hudbe. Od swingu sa líšil najmä tým, že swing chcel počúvať, bez tanca. V bebope hráči dbajú na súzvuk založený na improvizácii, využívajú náhradné akordy, menia ich a podobne. Štýl bubnovania je prchavý a výbušný.
Bebop sa začiatkom roku 1950 stal uznávanou súčasťou džezovej slovnej zásoby aj napriek nepriateľskej kritike. Medzi najvýznamnejších bebop muzikantov patria: saxofonista Charlie Parker, klaviristi Bud Powell a Thelonious Monk, bubeník Max Roach a trumpetisti Dizzy Gillespie a Clifford Brown.
Cool (chladný) džez.
Na rozdiel od bebopu bol cool džez štýlom pokoja, hladkosti, jemnosti, pohody. Po prvýkrát sa objavil začiatkom roka 1950 v New Yorku ako zmes štýlov zvyčajne bielych muzikantov a čiernych bepop muzikantov. Tento druh džezu mal ohlasy v Európe a to najmä na Škandinávskom polostrove. Významné v ňom boli osoby ako saxofonista Lars Gullin, klaviristka Bengt Hallbergová, pianista Bill Evans, ktorý hľadal spôsoby ako ináč tvoriť svoju improvizáciu. Teoretické základy cool džezu stanovil slepý klavirista Lennie Tristano a jeho vplyv sa tiahne až do konca free džezu.
Modal (formálny) džez.
Vývoj modal džezu sa začal niekedy koncom roka 1950. Jeho režim a hudobná stupnica sú základom hudobnej štruktúry a improvizácie. Predtým ako vznikol modal džez boli sólisti zvyknutí hrať sólo, ktoré presne zapadá do daného akordu, ale po jeho vzniku sa forma pre sólistov ustálila v akejsi harmónii melódie. Najvýznamnejšou osobou v rámci tohto džezu bol Miles Davis, ktorý vytvoril najpredávanejší album s názvom „Kind of Blue“. Medzi ďalšie významné osoby patrili John Coltrane a Herbie Hancock.
Free (voľný) džez.
Free džez súvisel najmä s avantgardným džezom a jeho melódie dávali hudobníkom väčšiu voľnosť, voľné harmónie a tempo, ktoré bolo kontroverzné. S avantgardným džezom bol spájaný aj basista Charles Mingus, ale jeho skladby využívali aj mnohé iné štýly. Za prvé pozdvihnutie tohto džezu sa považuje rok 1950 s vytvorením prác Ornetta Colemana a Cecila Taylora. Pri pozdvihnutí tohto džezu stáli aj osobnosti ako John Coltrane, Archie Shepp, Sun Ra, Albert Ayler, Pharoah Sanders a iní. Svoje uplatnenie našiel aj v Európe aj vďaka tomu, že hudobníci Ayler, Taylor, Steve Lacy a Eric Dolphy tam žili určitý čas. Európsky džez bol známy aj preto, že neustále objavoval nových hudobníkov a rozvíjal nové prístupy.
Roky 1960 – 1970.
Latin džez.
Je akousi kombináciou rytmu z Afriky a Latinskej Ameriky. Využíval netradičné hudobné nástroje ako konga, timbales, guiro, claves, ale nezanevrel ani na nástroje ako klavír či kontrabas. Tvorili ho dva druhy a to: 1. afro-kubánsky džez, ktorý sa hral v USA a 2. brazílsky džez, ktorý bol v roku 1960 viac populárny. Významní hudobníci afro-kubánskeho džezu boli hudobníci ako Dizzy Gillespie, Hank Mobley, Kenny Dorham, Xavier Cugat, Tito Puente a Arturo Sandoval. Typickým brazílskym džezom bol džez „"bossa nova“", ktorý vznikol odvodením od samby. Využíval najmä mierne tempo s naspievanými melódiami v portugalčine a angličtine. Propagovali ho najmä Brazílčania, osoby ako João Gilberto, Antonio Carlos Jobim, Stan Getz a Charlie Byrd.
K jeho najpopulárnejším častiam patrili najmä nahrávky Charlieho Byrda, Stana Getza, Elly Fitzeraldovej a Franka Sinatru. Tieto nahrávky prispeli k upevneniu štýlu „bossa nova“ a vo svete hudby si vytvorili svoje miesto až do súčasnosti.
Post bop.
Predstavuje oproti predošlým štýlom formu akéhosi malého džezu. Je chápaný ako súhrn vplyvu štýlov hard bopu, modálneho džezu, avant-garde štýlu a free džezu. Medzi kľúčové albumy patria: „Speak No Evil“, ktorý vytvoril Wayne Shorter, „Real McCoy“ podľa Mccoya Tynera, „"Maiden Voyage“" vytvorený Herbiem Hancockom. Post bopovi umelci pracovali aj na iných žánroch, ktoré sa prekrývali s hard bopom.
Soul džez.
Tento druh džezu bol ovplyvnení najmä hard bopom, od ktorého sa líši tým, že improvizácie boli často menej náročné a zdôraznil najmä opakované drážky a melodické háky. Na tento štýl mal veľký vplyv Horace Silver, ktorého piesne používajú funky a evanjelium „Vamps na klavír“. Významnými soul džezovými hudobníkmi boli: Horace Silver, Curtis Fuller, Art Blakey, Nan Adderrey, Cannonball Adderrey, Jimmy McGriff, Jimmy Smith, Johny Hammond Smith, a Stanley Turrentine.
Džez fusion (splynutie).
V tomto období vznikli mnohé formy džezovo-rockovej fúzie spojením džezovej improvizácie s rockovými rytmami. V tejto dobe boli elektrické nástroje už na vyššej úrovni a fáza zvukov bola posilnená hudobníkom Jimmym Hendrixom. Miles Davis v roku 1970 vytvoril album „"Bitches Brew“". Ostatní hudobníci, ktorí pracovali s Milesom Davisom tvorili štyri najvplyvnejšie fúzie skupín: „Weather Report a Mahavishnu Orchestra“, ktoré vznikli v roku 1971 a „Forever a Headhunters“. Proti džezu protestovali najmä Puristi. Pri džez fusion sa používala zmes metier, taktov, synkôp, zložité akordy a harmónia. Okrem nástrojov ako kameň, elektrická gitara, elektrická basgitara, elektrické piano a klávesov sa používali taktiež wah-wah pedále a ďalšie efekty.
Umelcami tohto boli: Miles Davis, keybordista Joe Zawinul, Chick Corea, Herbie Hancock, vibrafonista Gary Burton, bubeník Tony Wiliams, huslista Jean-Luc Ponty, gitaristi Larry Carlton, Lee Retnaur, Larry Coryell, Al Di Meola, George Benson, John McLaughlin a Frank Zappa, saxofonista Glover Washington Jr., Wayne Shorter a basisti Jaco Pastorius a Stanley Clarke, group Crusaders, Stuff, Spyro Gyra.
Koncom roku 1960 hudobníci experimentovali najmä z rytmami rocku. Významnými skupinami boli „"Cream“", „"Grateful Dead“", „"Blood, Sweat &amp; Tears“", „"Mothers of Invention“" Franka Zappu, v ktorých boli obsiahnuté najmä harmonické, melodické a rytmické hudobné prvky džezovej tradície.
Ostatné trendy.
Hudobníci ako Pharoah Sanders, Hubert Laws a Wayne Shorter začali preferovať používanie afrických nástrojoch akými boli: kalimbas, vrúbkované tekvice a iné nástroje, ktoré neboli nástrojmi tradičného džezu. Začali sa zaoberať aj nástrojmi ako harfa, husle ba dokonca aj dudami. Džez sa neustále vyvíjal a menil – nadobúdal nové tvary, ktoré boli napĺňané stále novými a novými druhmi hudby, akými je svetová hudba, vážna hudba, rocková a populárna hudba.
Stále pribúdali noví umelci ako Keith Jarrett, Paul Bley, Pat Metheny Group, Jan Garbarek, Ralph Towner, Kenny Wheeler, John Surman a Eberhard Weber, ktorí využívali prevažne akustické nástroje.
Roky 1980 – 2009.
Rokom 1980 sa zmenšila komunita zastupujúca džez. O džez sa, ale neprestala zaujímať najmä staršia generácia. Umelec obdobia týchto rokov akým bol Wynton Marsalis propagoval džezovú hudbu v rôznych formách a inšpiroval sa najmä umelcami akými boli Louis Armstrong a Duke Ellington. 
Na základe zákona z roku 1987, ktorý bol navrhnutý demokratom Johnom Conyersom bol džez definovaný ako jedinečná forma americkej hudby, ktorá tvorí americký národný poklad.
Smooth (jemný) jazz.
Začiatkom tohto obdobia rokov vstúpila do povedomia nová forma džezu pod názvom „smooth jazz“. Tento jazz je charakteristikou hladkosti, jemnosti. Jazz tohto druhu tvorili umelci ako Grover Washington a Michael Lington. V USA sa snažil najmä o posilnenie kariéry a úspešnosti vokalistov, ktorých súčasťou boli mená ako Al Jarreau, Anita Baker, Chaka Khan a Sade. Táto jemná forma jazzu skladby hráva niekde medzi 90 až 105 BPM. Využíva hru na saxofón a gitaru podľa vopred udaných rytmov.
Acid jazz, nu jazz &amp; jazz rap.
Acid jazz vznikol vo Veľkej Británii niekedy medzi rokmi 1980 a 1990 a tým ovplyvnil aj jazz funk a elektronickú tanečnú hudbu. Za predchodcov acid džezu boli považovaní hudobníci ako Roy Ayers a Donald Byrd.
Nu jazz je forma akejsi džezovej harmónie a melódie, ktorá ovplyvňuje improvizáciu aspektov. Môže mať veľmi experimentálny charakter a môže sa líšiť vo zvuku a koncepcii.
Jazz rap, ktorý sa vyvinul medzi rokmi 1980 a 1990 zahŕňa v jazze Hip hop. Významné vydané debutové singly sú: Words I Manifest, Night in Tunisia, Talkin All That Jazz.
Punk jazz &amp; jazzcore.
Pop skupina pôsobiaca v Londýne začala premiešavať free džez s dub reggae do akéhosi druhu Punkrocku. Príklady tohto štýlu sú práce – Lýdie Lunch kráľovnej Siamu a práce Jamesa Chanceho. V roku 1986 bol vydaný album „Spy vs Spy“ Ornettom Colemanom v súčasnom thrashcorovom štýle. V tom istom roku bol Sonnym Sharrockom, Petrom Brotzmannom, Billom Laswellom a Ronaldom Shannonom Jacksonom nahraný prvý album s názvom „Last Exit“, ktorý bol zmesou thrashu a free džezu. 
Tento vývoj predchádzal vývoju džezcoru. V roku 1990 vznikol džezcore, ktorý tvoril akúsi fúziu free džezu a hardcore punku, ale bral taktiež inšpiráciu z death metalu.
Experimentálni umelci.
Medzi významných džezových hudobníkov patrili Dave Brubeck, Wynton Marsalis, Sonny Rollins, Wayne Shorter a Jessica Williamsová, ktorí tvorili a nahrávali nové albumy. Medzi rokmi 1990 a 2000 bolo objavených zopár ďalších mladých hudobníkov ako pianisti Brad Mehldau, Jason Moran a Vijay Iyer, gitarista Kurt Rosenwinkel, vibrafonista Stefon Harris, trubkári Roy Hargrove a Terence Blanchard a saxofonisti Chris Potter a Joshua Redman.
Medzi najvýznamnejších experimentálnych umelcov patrili aj americkí trubkári Dave Douglas a Rob Mazurek, saxofonista Ken Vandermark, nórsky klavirista Bugge Wesseltoft a basista Christian McBride.
Modern Creative (Moderný rozvoj).
V roku 1980 vznikla na veľkej džezovej scéne v New Yorku okolo nového žánru s názvom Modern Creative zmes starších žánrov ako bop, free, funk, pop a rock. Hudobníci v tomto žánri si prakticky mohli zahrať čokoľvek – mohli sa začleniť do voľnej hry. K hudobníkom patriacim k tejto scéne patrili saxofonisti John Zorn, Tim Berne, David Murray a Chris Speed; trubkári Butch Morris a Dave Douglas; klarinetista Don Byron; gitarista Bill Frisell; klaviristi Wayne Horvitz, Uri Caine a Marilyn Crispell; basisti Michael Formánek, William Parker, Mark Dresser a Drew Gress; violončelista Hank Roberts a bubeníci Joey Baron, Bobby Previo a Jim Black.
Medzi ostatných umelcov patrili: nemecký džezový klarinetista Theo Jorgensmann; tenorsaxofonista Gerd Dudek.

</doc>
<doc id="80867" url="https://sk.wikipedia.org/wiki?curid=80867" title="Subjekt medzinárodného práva">
Subjekt medzinárodného práva

Subjekt medzinárodného práva je entita s medzinárodoprávnou subjektivitou, ktorej vznikajú na základe noriem medzinárodného práva záväzky alebo práva. Subjekt medzinárodného práva zároveň participuje na medzinárodnoprávnej normotvorbe. 
Základné a plnoprávne subjekty medzinárodného práva sú zvrchované štáty. Ďalšími subjektami medzinárodného práva sú medzinárodné organizácie. Obmedzenú medzinárodnoprávnu subjektivitu majú ostatné subjekty, ako povstalecké hnutia alebo subjekty "sui generis" (napr. Svätá stolica alebo Zvrchovaný vojenský maltézsky rád a Medzinárodný výbor Červeného kríža).
V rámci medzinárodného práva tvoria osobitnú kategóriu jednotlivci (fyzické a právnické osoby). Jednotlivci nie sú subjektami medzinárodného práva, i keď im medzinárodné právo priznáva určité obmedzené práva a povinnosti. V doktríne medzinárodného práva sa označujú za tzv. pasívne subjekty medzinárodného práva.

</doc>
<doc id="80870" url="https://sk.wikipedia.org/wiki?curid=80870" title="Anatólia">
Anatólia

Anatólia (staršie: "Anatolia", zastarano "Natolia") môže byť:
Anatólia môže byť aj:
Anatolia môže byť aj:

</doc>
<doc id="80871" url="https://sk.wikipedia.org/wiki?curid=80871" title="Trianonský mier">
Trianonský mier



</doc>
<doc id="80872" url="https://sk.wikipedia.org/wiki?curid=80872" title="Leopold Štefan Horowitz">
Leopold Štefan Horowitz

Leopold Štefan Horowitz (; * 2. február 1838, Rozhanovce – † 16. november 1917, Viedeň, Rakúsko) bol slovenský maliar a portrétista židovského pôvodu.
Kariéra.
Pochádzal zo židovskej rodiny. Najprv študoval u maliara Vojtecha Klimkoviča v Košiciach. V rokoch 1850 – 1857 žil vo Viedni a neskôr v Paríži (1860 – 1868). V roku 1868 sa usadil vo Varšave, kde maľoval portréty. V rokoch 1893 až 1917 žil opäť vo Viedni a živil sa z portrétnej maľby.
Vo Varšave dokončil jeho prvé veľké dielo s názvom "Koncové dni ničenia Jeruzalema". Na výstave budapeštianskej umeleckej galérie v roku 1885 predstavil svoj životný obraz "Prvorodený" a tri portréty, s ktorými získal veľký pochvalný list.

</doc>
<doc id="80873" url="https://sk.wikipedia.org/wiki?curid=80873" title="Peter Tomka">
Peter Tomka

JUDr. Peter Tomka, CSc. (* 1. jún 1956, Banská Bystrica) je významný slovenský medzinárodný právnik a diplomat. Od 6. februára 2012 do 6. februára 2015 bol predsedom Medzinárodného súdneho dvora.
Životopis.
Pochádza z Banskej Bystrice. V roku 1979 ukončil štúdium práva na Právnickej fakulte Karlovej univerzity v Prahe. V období 1979 - 1986 pôsobil na katedre medzinárodného práva tejto fakulty. V roku 1985 obhájil kandidátsku dizertáciu na tému Kodifikácia medzinárodného práva. V roku 1986 začal pracovať na česko-slovenskom federálnom ministerstve zahraničných vecí, na medzinárodnoprávnom odbore. 
Organizácia Spojených národov.
V období rokov 1991 až 1997 pôsobil najprv na česko-slovenskej a od roku 1993 na slovenskej misii pri Organizácii Spojených národov v New Yorku. V rokoch 1993 a 1994 bol zástupca stáleho predstaviteľa SR pri OSN a od roku 1994 v hodnosti veľvyslanec vedúci stálej misie SR pri OSN. V rokoch 1999 až 2003 bol stály predstaviteľ Slovenskej republiky pri OSN. V rámci Organizácie Spojených národov zastával aj ďalšie významné funkcie. Bol predseda právneho výboru 52. Valného zhromaždenia OSN. V rokoch 19992002 bol členom Komisie pre medzinárodné právo.
V spore Slovenska s Maďarskom pred Medzinárodným súdnym dvorom v Haagu vo veci Sústavy vodných diel Gabčíkovo-Nagymaros bol slovenským agentom a vedúcim slovenského právneho tímu. Osobne sa zaslúžil za úspech Slovenska v tomto spore.
Medzinárodný súdny dvor.
V roku 2002 bol Bezpečnostnou radou OSN a Valným zhromaždením OSN zvolený za sudcu Medzinárodného súdneho dvora na deväťročné funkčné obdobie (2003 - 2012). Od 6. februára 2009 je podpredsedom Medzinárodného súdneho dvora na trojročné funkčné obdobie. 6. februára 2012 bol zvolený za predsedu súdu, podpredsedom sa stal Mexičan Bernardo Sepúlveda-Amor.
12. novembra 2020 bol Tomka tretí krát zvolený za sudcu Medzinárodného súdneho dvora. V hlasovaní v Bezpečnostnej rade získal 13 z 15 hlasov, vo vlanom zhromaždení OSN získal 150 zo 193 hlasov. Jeho deväťročné funkčné odbobie začne 6. februára 2021.
V súčasnosti žije v Haagu. Je ženatý, má dve deti.

</doc>
<doc id="80877" url="https://sk.wikipedia.org/wiki?curid=80877" title="Rimava">
Rimava

Rimava môže byť:

</doc>
<doc id="80879" url="https://sk.wikipedia.org/wiki?curid=80879" title="DTP">
DTP



</doc>
<doc id="80884" url="https://sk.wikipedia.org/wiki?curid=80884" title="Hainburg an der Donau">
Hainburg an der Donau

Hainburg an der Donau je mesto v Rakúsku v okrese Bruck an der Leitha v spolkovej krajine Dolné Rakúsko. Je to najvýchodnejšie rakúske mesto s malebnými uličkami, mohutnými stredovekými bránami a mestskými hradbami. 
Prvá písomná zmienka o meste sa nachádza už v najstaršej nemecky písanej literárnej pamiatke z konca 12. storočia Niebelungenlied. Nad mestom sa vypína hrad, ktorý začali budovať v 11. storočí na príkaz cisára Henricha III. Symbolom mesta je najväčšia európska mestská brána zo stredoveku z 13. storočia. Každoročne v júni sa v meste konajú stredoveké historické trhy a na hrade počas leta Hradné hry Hainburg.
Geografia.
Mesto sa nachádza v spádovej oblasti hlavného mesta Slovenska, Bratislavy, tiež leží pri rieke Dunaj, pričom centrum mesta je od Bratislavského hradu vzdušnou čiarou vzdialené asi západným smerom, od Devínskeho hradu len juhozápadne.
45,87 % rozlohy mesta je zalesnených, 54,13 % je využívaných na poľnohospodárske účely.
Dejiny.
V roku 1050 na území Hainburgu vznikol hrad. V 13. storočí malo mesto dve brány, 15 veží a dlhý múr. V roku 1108 sa novým majiteľom hradu stala dynastia Babenbergovcov. Od roku 1629 hrad patrí mestu. V roku 1683 bolo mesto vyplienené Turkami, ktorí obliehali Viedeň. Zahynulo pritom 8 000 obyvateľov. Svoje školské roky 1738 - 1740 tu strávil významný hudobný skladateľ Joseph Haydn. Po skončení 1. svetovej vojny získal Hainburg prívlastok najvýchodnejšieho mesta Rakúska. Dnes je mesto súčasťou Národného parku Donau-Auen.
Ekonomika a infraštruktúra.
V roku "2001" bolo v meste 242 obchodov, pričom 29 malo poľnohospodársky alebo lesnícky význam. Celkovo mesto zamestnáva 2 512 osôb. Nezamestnaných bolo 70 ľudí. Najvýznamnejším zamestnávateľom bol v minulosti tabakový priemysel.
Verejnú dopravu do obce zabezpečujú linky integrovaného dopravného systému VOR, pričom nosnou linkou je tu vlaková linka S7 (Wien – Wolfsthal).

</doc>
<doc id="80886" url="https://sk.wikipedia.org/wiki?curid=80886" title="Desktop Publishing">
Desktop Publishing



</doc>
<doc id="80888" url="https://sk.wikipedia.org/wiki?curid=80888" title="Wolfsthal">
Wolfsthal

Wolfsthal (doslova "vlčia dolina, vlčindol"; ; ) je obec v Dolnom Rakúsku v okrese Bruck an der Leitha v bezprostrednej blízkosti Bratislavy. 
Žije tu obyvateľov ().
Do roku 1996 tvorila s obcou Berg jednu obec Wolfsthal-Berg.
Vo Wolfsthale je konečná stanica miestnej železnice z Viedne, ktorá do roku 1945 viedla až do Bratislavy. Od 24. mája 2008 do 27. decembra 2019 sem premávala zo zastávky "Most SNP (Nový most)" autobusová linka prevádzkovaná DPB. Náhrada za túto linku bola linka 105801, ktorú prevádzkovala spoločnosť Slovak Lines. Od 5. septembra bude linka vrátená, avšak prevádzkovať ju bude Arriva Bratislava. Jazdia sem aj regionálne autobusy integrovaného dopravného systému VOR. V obci tiež zastavujú diaľkové autobusy Bratislava – Viedeň dopravcov Postbus a Slovak Lines.
V obci žilo v roku 2014 945 obyvateľov, z čoho približne 250 tvorili Slováci. Pre rastúcu slovenskú menšinu sa v miestnej škole začala nepovinne vyučovať slovenčina.

</doc>
<doc id="80889" url="https://sk.wikipedia.org/wiki?curid=80889" title="Pohyb">
Pohyb

Pohyb môže byť:

</doc>
<doc id="80891" url="https://sk.wikipedia.org/wiki?curid=80891" title="Emek Jizreel">
Emek Jizreel

Emek Jizreel (hebr. עמק יזרעאל , čiže „Jezraelské údolie“) alebo historicky Jezraelská nížina/rovina alebo v Biblii aj Ezdralonská nížina/rovina, dnes často skrátene "ha-Emek" („údolie“), je územie v severnom Izraeli medzi pohoriami Galiley a Samárie. V užšom zmysle je to reťazec údolí medzi mestami Jokneam, Nazaret a Dženin, v širšom zmysle reťazec údolí od Hajfského zálivu na juhovýchod až po Jordán pri meste Bet Šean.

</doc>
<doc id="80892" url="https://sk.wikipedia.org/wiki?curid=80892" title="Jezraelská rovina">
Jezraelská rovina



</doc>
<doc id="80893" url="https://sk.wikipedia.org/wiki?curid=80893" title="Ezdralonská rovina">
Ezdralonská rovina



</doc>
<doc id="80895" url="https://sk.wikipedia.org/wiki?curid=80895" title="John Petrucci">
John Petrucci

John Petrucci (* 12. júl 1967, Long Island, New York) je americký rockový gitarista, člen a spoluzakladateľ progmetalovej kapely Dream Theater.
Je jedným z najlepších gitaristov takzvanej „mladej generácie“ a obdivovaný najmä vďaka svojej perfektnej hracej technike a skladateľským schopnostiam. Dlhodobo spolupracuje s hudobným časopisom Guitar World. Absolvoval známu hudobnú školu Berklee College of Music v Bostone a žije v štáte New York s manželkou Renou Sands a tromi deťmi.
Od roku 1999 hrá John na gitarách značky Music Man (patriacej do divízie Ernie Ball), na modeloch, ktoré nesú jeho meno (signature model). V minulosti hral na gitarách Ibanez RG. Nezávisle od výrobcu gitár, Petrucci vždy používa snímače firmy DiMarzio.
Biografia.
John Petrucci sa narodil 12. júla 1967 v Kings Parku talianskej americkej rodine. Do kontaktu s gitarou prišiel prvýkrát, keď mal osem rokov. Všimol si totiž, že jeho staršia sestra mohla ísť spať neskôr, keďže cvičila na klavíri. Keď však jeho pokus byť dlhšie hore nevyšiel, o gitaru stratil záujem. Zobral ju do ruky v dvanástich rokoch, keď jeho rovesník keyboardista Kevin Moore ho pozval do svojej kapely. Skutočný začiatok jeho záujmu o gitaru možno datovať od tohto obdobia. Ako sám hovorí, všetky deti z okolia na nej hrali a zdalo sa, že to nie je zlá zábava. Dôležitým faktorom bola záľuba v hudbe, ktorou ho „nakazila“ staršia sestra.
Petrucciho hudobná výchova sa začala na strednej škole, kde dostal niekoľko solídnych lekcií z teórie hudby. Neskôr na škole Berklee College of Music v Bostone študoval harmóniu a kompozíciu, kam chodil spolu so svojim priateľom z detstva, basgitaristom Johnom Myungom. Na škole sa spoznali s bubeníkom Mikom Portnoyom a spolu s Kevinom Moorom založili kapelu Majesty, ktorú neskôr premenovali na Dream Theater.
John Petrucci je spolu s Jordanom Rudessom, keyboardistom Dream Theater, veľmi dôležitým členom a tvoria spolu jadro, vedenie kapely. Obaja sú členmi superskupiny Liquid Tension Experiment. Okrem toho, Petrucci nahrával aj s inými umelcami, napríklad Marty Friedman, Explorers Club alebo Periphery. 
Vydal inštruktážne video s názvom "Rock Discipline", na ktorom ukazuje rôzne cvičenia pre gitaristov, alternate picking, sweep picking, rozklady akordov a iné techniky na rozvíjanie hry na gitaru. Má takisto svoju knihu "Guitar World presents John Petrucci's Wild Stringdom", v ktorej sú jeho noty, ktoré písal pre časopis "Guitar World".
V roku 2001 Joe Satriani a Steve Vai pozvali Petrucciho na populárne turné G3, na ktorom získal obrovské množstvo nových fanúšikov a ktoré ho inšpirovalo nahrať sólový album. 1. Marca 2005 vydal svoj inštrumentálny album "Suspended Animation", ktorý obsahuje jeho osem skladieb, z ktorých tri zahral ešte na G3 2001. Petrucci sa zúčastnil na G3 tour aj v roku 2005, roku 2006, v roku 2007 išiel na G3 znovu a zahrá si aj na G3 2012.
Napísal tiež dve dvojminútové inštrumentálne skladby "Prologue" a "Epilogue" do hry "Digital Pinball: Necronomicon".
V súčasnosti žije John Petrucci v St. James (časť Smithtownu), v štáte New York. S jeho ženou Renou Sands, ktorá je gitaristkou v ženskej heavy metalovej kapele "Meanstreak", má 3 deti, Samanthu, Reny a Kiaru. Zaujíma sa o bodybuilding a vo voľnom čase chodí do posilňovne.
Inšpirácia.
Medzi umelcov a skupiny, z ktorých tvorby John čerpal svoje rané inšpirácie, patrili okrem iných napríklad Yngwie Malmsteen, Iron Maiden, Randy Rhoads, Yes alebo Stevie Ray Vaughan. Fascinovala ho vysoká technická úroveň hry mnohých z nich. Keď sa stal v USA populárnym thrash metal, Petrucci sa zaujímal o tvorbu takých skupín ako Metallica alebo Queensryche. Keďže nemal ťažkosti s hraním tohto štýlu, sústredil sa na hru takých gitarových virtuózov ako Steve Morse, Steve Vai, Joe Satriani, Mike Stern, Eddie Van Halen, Al Di Meola či Alex Lifeson. Má však svoj charakteristický štýl.
Diskografia.
S Dream Theater.
Štúdiové albumy
Koncertné albumy

</doc>
<doc id="80896" url="https://sk.wikipedia.org/wiki?curid=80896" title="Pohyby (bridž)">
Pohyby (bridž)

Pohyby (angl. movements) v bridži sú spôsoby pohybu hráčov a boardov počas bridžového turnaja.
Rozlišujú sa tieto základné systémy pohybov:
Ktorým systémom sa turnaj bude hrať, záleží od počtu zúčastnených párov a podľa toho koľko kolový turnaj sa hrá. Do 16 párov sa zvykne hrávať systémom Howell, od 10 do 27 párov systémom Mitchell, ak je párov 28 a viac a turnaj sa hrá na dve a viac kôl, zvykne sa hrať vo viacerých sekciách väčšinou systémom Mitchell ale tiež sa môže hrať v jednej sekcii systémom Mitchell a v druhej systémom Howell. Vedúci turnaja sa ho snaží zorganizovať tak, aby pokiaľ to je možné odohrali všetky páry rovnaký počet rozdaní.
Howell.
Ak sa hrá turnaj systémom Howell, tak hrá každý s každým a ak je párny počet súťažiacich párov, tak každý pár odohrá všetky rozdania. Systémom Howell sa zvykne hrať, ak je počet párov 5 až 16. Ak je párov viac, zvykne sa hráť systémom Mitchell alebo 3/4 Howell. 3/4 Howell je skrátený Howell, keď
sa boardy a hráči pohybujú ako v klasickom alebo tiež plnom Howelli, ale nehrá každý s každým ale takmer každý s každým.
Keď sa hrá systémom Howell obvykle sú na jednotlivých stoloch umiestnené stolové lístky na ktorých je napísané v ktorom kole ktoré páry na ktorej linke hrajú a s ktorými boardami 
a je tam tiež napísané, kam majú páry ísť do nasledujúceho kola. Vytvoriť korektný návrh pohybov
pri tomto systéme je pomerne náročný kombinatorický problém.
Ukážka stolových lístkov pre tri stoly a 30 rozdaní:
V poslednom kole sú všetky tri stoly spriahnuté. Tie isté rozdania sa hrajú na všetkých stoloch, na prvom začnú s 1-2, druhom 3-4 a treťom 5-6. Po ich odohraní ich dajú o stôl vyššie, zo stola 3 na stôl číslo 1.
Mitchell.
Keď sa hrá systémom Mitchell, tak páry sediace na linke NS sedia a páry sediace na linke EW sa pohybujú smerom o jeden stôl nahor, boardy sa pohybujú o jeden stôl nadol. Ak je nepárny počet stolov, tak toto pravidlo pohybu je zachované po celý čas, kým proti sebe nebudú hrať všetky páry NS proti všetkým párom EW. Ak je počet stolov párny po polovici odohraných kôl páry EW poskočia o dva stoly, inak by znova hrali tie isté rozdania. Ak sa hrá čistý Mitchell, tak sú stanovené dve poradia a turnaj má dvoch víťazov: poradie v rámci linky NS a poradie v rámci linky EW. Ak chceme mať iba jedno poradie tak po približne dvoch tretinách kôl si páry linky NS presadnú na EW a páry EW si presadnú na NS. Páry ktoré doteraz sedeli však sedia aj naďalej pri tom istom stole. Pri párnom počte stolov každý pár neodohrá jednu sadu rozdaní.
Barometer.
Ak sa hrá systémom barometer, boardy sú počítačom dopredu pripravené v takom množstve, aký je počet stolov, pri všetkých stoloch naraz sa hrajú tie isté rozdania po ich odohraní sú hneď vyhodnotené a do ďalšieho kola sú páry nasadené podľa aktuálneho poradia. Podrobnejšie v článku barometer.
Príklady spôsobu organizácie turnaja pre niektoré počty párov.
28 párov.
1. kolový turnaj.
Systém Mitchell s dvoma poradiami, jedno pre linku NS, druhé pre linku EW alebo po 9 kole si páry z NS presadnú na EW a naopak.
Viackolový turnaj.
Hráme na dve alebo tri kolá, v každom kole po 21 alebo 28 rozdaní.
28 párov môžeme rozdeliť do dvoch sekcií po 14 párov, v oboch sekciách systém Mitchel. Páry
si označíme A1..A7, B1..B7, C1..C7, D1..D7. V prvom kole v sekcii I. budú na NS páry A, na EW páry 
B v II. sekcii NS - C, EW - D. V druhom kole v I. sekcii NS-A, EW-C, v II. sekcii NS-D, EW-B. V treťom kole v I. sekcii NS-A, EW-D, v II. sekcii NS-B, EW-C.
39 párov.
Páry rozdelíme do dvoch sekcií, v prvej systém Mitchell a 26 párov v druhej 13 párov a systém Howell. Páry si označíme A1..A13, B1..B13, C1..C13. V prvom kole v prvej sekcii páry A na NS páry B na EW, páry C hrajú v druhej sekcii. V druhom kole B na NS C na EW a A v druhej sekcii, v treťom kole C na NS, A na EW a páry B v druhej sekcii. V oboch sekciách sa hrá 26 rozdaní, ale v druhej sekcii každý pár odohrá len po 24 rozdaní.

</doc>
<doc id="80897" url="https://sk.wikipedia.org/wiki?curid=80897" title="Kanán">
Kanán



</doc>
<doc id="80913" url="https://sk.wikipedia.org/wiki?curid=80913" title="PhpBB">
PhpBB

phpBB je open source systém diskusného fóra napísaný v jazyku PHP. Je prispôsobiteľný pomocou štýlov a lokalizovaný do množstva jazykov. Na fungovanie vyžaduje HTTP server s podporou PHP a databázový systém.
Verzie.
phpBB.
Plne funkčná predbežná verzia systému phpBB bola k dispozícii od 1. júla 2000, hlavná verzia phpBB 1.0.0 bola k dispozícii od 9. decembra 2000.
Ukážka phpBB 1.4.0 verzii diskusného oficiálneho fóra : 
phpBB2.
Práca na verzii phpBB 2.0.x sa začala 17. februára 2001 bez použitia pôvodného kódu phpBB. Dňa 4. apríla 2002 bola uvedená kompletná verzia phpBB 2.0.0 s kódovým označením "Super Furry".
phpBB3.
Prvá beta verzia phpBB3 vznikla v júni 2006 a RC verzia v máji 2007.
Gold verzia vyšla v decembri 2007
Podpora databázových systémov.
phpBB využíva jeden z niekoľkých typov databázových systémov:

</doc>
<doc id="80914" url="https://sk.wikipedia.org/wiki?curid=80914" title="Zlatý žobrák">
Zlatý žobrák

Zlatý žobrák je prvý a najstarší medzinárodný festival lokálnych televízií, ktorý sa koná každoročne začiatkom júna v Košiciach. Prvý ročník sa uskutočnil v roku 1995.
Zlatý žobrák je najstarší a stále jediný festival svojho druhu. V Európe je považovaný za jedno z najväčších mediálnych podujatí. Zlatý žobrák je taktiež databáza kvalitných lokálnych televíznych programov a zároveň miesto konania podnetných workshopov, prednášok, prezentácií, okrúhlych stolov a diskusných fór.
Oficiálnym festivalovým jazykom je angličtina. Simultánne sa prekladá do slovenčiny, francúzštiny, nemčiny, španielčiny a ruštiny.

</doc>
<doc id="80917" url="https://sk.wikipedia.org/wiki?curid=80917" title="Hentai">
Hentai

Hentai (; skrátene: H Anime, H [výslovnosť: etči/ečči]) je žáner anime alebo mangy s pornografickým obsahom, ktorý je teda určený len pre dospelé publikum. V Japonsku sa preto takéto anime označuje symbolom „R18“ (tzn. dostupné až od 18 rokov). Niektorí autori ho odlišujú od tzv. etči, teda anime a mangy, ktoré podáva sexuálne motívy v jemnejšej podobe, zatiaľ čo hentai prisudzujú explicitnejší a perverznejší charakter.
Hentai sa delí na viacero subžánrov, napr.:
Nakoľko v mnohých krajinách sa trestnoprávna definícia detskej pornografie vzťahuje aj na „virtuálne“ (nie skutočné, fiktívne, nakreslené alebo animované) osoby vyzerajúce ako dieťa, lolicon a šotacom bývajú často klasifikované ako detská pornografia a teda pokladané za maladaptívne a trestnoprávne postihnuteľné správanie.

</doc>
<doc id="80921" url="https://sk.wikipedia.org/wiki?curid=80921" title="Zoznam rozhodcov Majstrovstiev sveta vo futbale 2006">
Zoznam rozhodcov Majstrovstiev sveta vo futbale 2006



</doc>
<doc id="80926" url="https://sk.wikipedia.org/wiki?curid=80926" title="Hainburg">
Hainburg

Hainburg môže byť:

</doc>
<doc id="80928" url="https://sk.wikipedia.org/wiki?curid=80928" title="Dream Theater">
Dream Theater

Dream Theater je americká hudobná skupina hrajúca progresívny metal. 
Kapelu založili v roku 1985 John Petrucci, John Myung a Mike Portnoy na škole Berklee College of Music. Zo začiatku vystupovali pod menom Majesty. Vydali jednu demonahrávku a prijali speváka Charlieho Dominiciho do kapely. Potom zistili, že meno kapely ktoré si zvolili má už istá jazzová formácia, preto ho zmenili na Dream Theater.
Prijali do kapely klávesáka Kevina Moora a v roku 1989 vydali prvý album "When Dream and Day Unite". Po vydaní tohto albumu opustil kapelu spevák Dominici kvôli osobným a umeleckým rozporom. Po troch rokoch nahrali druhý album "Images and Words", už so spevákom Jamesom LaBriem. S klávesákom Moorom nahrali ešte album "Awake" a Moora potom vystriedal (kvôli profesionálnym nezhodám) Derek Sherinian. S Derekom nahrali EP "Change of Seasons", štvrtý štúdiový album "Falling into Infinity" a Dereka neskôr nahradil Jordan Rudess. V tomto zložení zostali až do roku 2010, kedy ohlásil odchod z kapely bubeník Mike Portnoy. 
Pre Dream Theater teraz bubnuje Mike Mangini, s ktorým nahrali nový album "A Dramatic Turn of Events."
Aj keď nie sú veľmi známi v Európe, po 22 rokoch od ich založenia sa stali jednou z najviac komerčne úspešných skupín hrajúcich progresívny metal. Za ich najpredávanejší album je považovaný album "Images and Words", ktorý bol ocenený cenou "Gold Record" (zlatá nahrávka) a je stále považovaný za kľúčový album v tvorbe progresívneho metalu, i keď dosiahol len 61. priečku v americkej hitparáde najpredávanejších albumov, Billboard 200. Druhým najpredávanejším albumom sa stal jeden z "tvrdších" albumov "Awake", ktorý dosiahol 32. priečku v Billboard 200. Z novšej tvorby je výnimočný album "Octavarium", ktorý dosiahol 36. miesto v Billboard 200. Dream Theater predali cez 2 milióny albumov v USA a viac než 12 miliónov nahrávok celosvetovo.
Skupina je významná svojou vysokou technickou zdatnosťou všetkých inštrumentalistov, ktorí vyhrali mnoho ocenení. Členovia Dream Theater sú veľmi uznávaní na profesionálnej hudobnej scnéne a často spolupracujú s inými hudobníkmi a skupinami. Najznámejším príkladom je gitarista John Petrucci, ktorý sa šesťkrát zúčastnil na G3 tour, čo je viackrát, ako ktorýkoľvek iný pozvaný gitarista.
Dream Theater sú taktiež známi veľmi dobrými textami, profesionálnym vystupovaním, nezameniteľným logom, či kvalitnými audio-nahrávkami.

</doc>
<doc id="80941" url="https://sk.wikipedia.org/wiki?curid=80941" title="Madame D’Arblay">
Madame D’Arblay



</doc>
<doc id="80960" url="https://sk.wikipedia.org/wiki?curid=80960" title="Mŕtve duše">
Mŕtve duše

Mŕtve duše je satirický román Nikolaja Vasilieviča Gogoľa z roku 1842.
Statkár "Čičikov" skupuje mŕtve duše ruských nevoľníkov, ktoré využíva popri podnikaní. Venuje sa finančným machináciam.

</doc>
<doc id="80962" url="https://sk.wikipedia.org/wiki?curid=80962" title="Variabilné časovanie ventilov">
Variabilné časovanie ventilov

Variabilné časovanie ventilov, alebo rozvod s premenlivým časovaním (v angličtine "Variable Valve Timing - VVT") je konštrukčné riešenie ventilového rozvodu piestového spaľovacieho motora, ktoré umožňuje prispôsobiť okamih otvárania a zatvárania ventilov podľa potreby, nezávisle od polohy kľukového hriadeľa. 
Pri štandardnom rozvode je časovanie dané jeho geometriou a pohyb ventilov je pevne zviazaný s polohou kľukového hriadeľa.
Pri variabilnom časovaní sa prihliada na otáčky motora, zaťaženie, podmienky okolia a iné faktory. Technicky to znamená vniesť do konštrukcie rozvodu ďalší stupeň voľnosti, ktorý umožňuje dynamicky meniť parametre časovania podľa vhodného algoritmu.
Konštrukčné riešenie.
Konštrukčne možno variabilné časovanie ventilov dosiahnuť napríklad nasledovnými spôsobmi:
História.
Počiatky variabilného časovania ventilov spadajú do roku 1903, kedy bol v USA podaný patent na zlepšenie spaľovacieho motora variabilným mechanizmom. 
Výhody.
Variabilné časovanie ventilov sa používa hlavne pri zážihových motoroch. Ich zásadnou nevýhodou je regulácia škrtením, ktorá spôsobuje pokles účinnosti pri nízkych zaťaženiach. Variabilným časovaním je možné redukovať, alebo odstrániť škrtiacu klapku, čím sa zvýši hydraulická čistota sacieho potrubia a zvýši sa plniaca účinnosť najmä pri nízkych zaťaženiach. 
Ďalším faktorom u piestových spaľovacích motorov sú dynamické javy nestacionárneho prúdenia pri plnení a vyprázdňovaní valcov. Tieto javy sú závislé od otáčok motora, preto motor s pevným časovaním, pracuje efektívne len v úzkom rozpätí otáčok, kedy vlnové efekty podporujú plnenie alebo vyprázdňovanie valcov. V iných režimoch môžu vlnové efekty plnenie a vyprázdňovanie zhoršovať. Variabilné časovanie umožňuje prispôsobiť prácu ventilového rozvodu tak, aby využíval pozitívne vplyvy vlnových efektov v čo najširšom rozmedzí otáčok.
Výsledkom je dosiahnutie lepšej momentovej charakteristiky motora. Konkrétne použitie variabilného časovania ventilov môže priniesť:

</doc>
<doc id="80966" url="https://sk.wikipedia.org/wiki?curid=80966" title="Filtrácia výfukových plynov">
Filtrácia výfukových plynov

Filtrácia výfukových plynov je technológia zameraná na zníženie emisií pevných častíc vo výfukových plynoch vznetových spaľovacích motorov. Filtre znižujú emisie pevných častíc na princípe ich mechanického zachytávania pričom sa cyklicky regenerujú spaľovaním zachytených pevných častíc. 
Ako filtre sa používajú najmä keramické vložky.
Regenerácia filtrov.
Regenerácia spočíva v spaľovaní zachytených častíc v prebytočnom kyslíku vo výfukových plynoch na povrchu filtra. Pre zvýšenie účinnosti keramických filtrov, zvýšenie rýchlosti reakcie, a zníženia teploty regenerácie sa pridáva do materiálu filtra ako katalytická prísada mangán (Mn). Zníženie teploty pod 400 °C je vhodné pre zamedzenie tvorenia sulfátov.
Počas procesu regenerácie dochádza ku zvýšeniu emisií CO, ale hodnota zvýšenia je pod legislatívne stanovenou hranicou. Výsledkom procesu filtrácie a regenerácie keramickými filtrami je síce zvýšenie počtu pevných častíc, ale pri ich výrazne menších rozmeroch a celkovom objeme. 
Na inicializáciu regenerácie možno použiť niektorú z nasledovných metód :
Princípy regenerácie.
Regeneráciu možno rozdeliť podľa princípu :
Riadenie regenerácie filtrov.
Počas používania filtra narastá jeho prietokový odpor a tlakový spád potrebný na jeho prekonanie. Protitlak vo výfuku je teda vhodnou veličinou pre riadenie regenerácie filtra. Obmedzenie maximálnej prípustnej hodnoty protitlaku má za následok nižšie maximá teplôt počas regenerácie. 
Rozdelenie keramických filtrov.
Z vyššie uvedeného možno súčasne používané keramické filtre rozdeliť na 3 základné typy :
Kovové filtre.
Okrem keramických filtrov je možné použiť aj filtre s kovovou sieťkou (hliník) s obsahom platiny alebo platiny a rhódia. Takýto filter pracuje na princípe oxidácie pevných častíc s využitím NO2, ktorý vzniká na katalytickom povrchu platinovej sieťky. Mechanizmus umožňuje zníženie teploty regenerácie na 265 °C. Materiál sieťky sa volí tak, aby umožňoval selektívnu oxidáciu oxidov dusíka pri minimálnom vzniku oxidov síry. Podmienkou je však používanie nízkosírnych palív.

</doc>
<doc id="80967" url="https://sk.wikipedia.org/wiki?curid=80967" title="Fedora F. Ruppeldt">
Fedora F. Ruppeldt



</doc>
<doc id="80969" url="https://sk.wikipedia.org/wiki?curid=80969" title="Ladislav Berák">
Ladislav Berák

Ladislav Berák (* 7. jún 1938, Trenčín-Záblatie† 15. august 2018) bol slovenský akademický sochár a maliar.
Študoval na Strednej škole umeleckého priemyslu v Bratislave (1953 – 1957) u akad. sochára L. Korkoša, kde jeho maturitnou prácou bol drevený reliéf „"Dievča s vencom"“ a na Vysokej škole výtvarných umení v Bratislave (1957 – 1963) u národného umelca prof. J. Kostku. Vtedy vznikli jeho štúdie „"Sediaca medvedica"“ a „"Antilopy"“ (1961) i „"Tatranská medvedica"“, „"Rys strhávajúci srnu"“ a „"Kanec"“ (1962). Diplomovou prácou bola moderná zváraná plastika „"Zubor"“ (1963). Tomuto sochárskemu prejavu je podobný aj „"Zhasínajúci jeleň"“ (1970).
Manželka Drahomíra (Andika), rod. Javorová je tiež akademická sochárka. Od roku 1965 býva v Žiline na Bôriku. Chatu – ateliér v kráľovolehotskej osade Svarín má od roku 1976. V rokoch 1965 – 1972 vyučoval na ĽŠU v Žiline. Od roku 1990 začal maľovať obrazy poľovnej zveri. Vo svojej sochárskej tvorbe sa venuje predovšetkým portrétom a realistickej tvorbe. Jeho dielo bolo ocenené spoločenskými, politickými i poľovníckymi vyznamenaniami, k päťdesiatinám mu udelili titul Zaslúžilý umelec.
Kritika.
Ladislav Berák patril spolu s Jánom Kulichom, Rudolfom Pribišom a Tiborom Bártffayom k najvýraznejším predstaviteľom tzv. socialistického realizmu v sochárstve. Tzv. socialistický realizmus slúžil vládnucej KSČ ako politický nástroj formovania „pracujúcich más“.
Po revolúcii v roku 1989 sa stal prominentným sochárom napojeným na primátora Žiliny Jána Slotu, od ktorého dostal množstvo zákaziek. Jeho diela sú však v umeleckej obci pokladané za nie najkvalitnejšie až podpriemerné. Po motívoch oslavujúcich komunizmus (kosák a kladivo, partizáni) presedlal na zobrazovanie národovcov (Štúr, Hurban, Hlinka...). Predovšetkým kontroverzná jazdecká socha J. M. Hurbana v Žiline je príkladom jeho súčasnej tvorby.

</doc>
<doc id="80970" url="https://sk.wikipedia.org/wiki?curid=80970" title="Juraj Sarvaš">
Juraj Sarvaš

Juraj Sarvaš (* 14. júl 1931, Radvaň – † 17. jún 2023, Bratislava) bol slovenský herec, scenárista a režisér.
Životopis.
Herectvo vyštudoval na VŠMU v Bratislave, absolvoval roku 1955. V roku 19551961 člen činohry DJGT vo Zvolene, od roku 1961 v Bratislave. Pedagóg Hudobnej fakulty VŠMU a dramatického odboru ĽŠU v Bratislave, od roku 1987 vedúci tajomník ZSDU.
Ochotníckej činnosti sa venoval už počas gymnaziálnych štúdií vo zväzáckom súbore, neskôr v Mestskom divadelnom združení v Banskej Bystrici, kde zaujal ako Ján v Kozom mlieku (1949), Vinco v Bukoch Podpolianskych (1950) a i. Hereckým naturelom, impozantným mužným zjavom a príjemne zafarbeným, melodickým hlasom bol výrazným predstaviteľom rozmanitých typov mladých mužov v súčasnom i klasickom repertoári zvolenskej činohry – Dr. Habura ("Pacient stotrinásť", 1955); Braňo ("Nepokojná mladosť", 1957); Rohoň ("Dobrodružstvo pri obžinkoch", 1959); Eben ("Túžba pod brestami", 1959) a i. Sklon k heroickému pátosu a expresívnemu hereckému prejavu zúročil v podaní viacerých shakespearovských postavách. V hrách modernej svetovej dramatiky stvárňoval charakterové typologické portréty, v ktorých využíval realistické i štylizáciou ozvláštnené výrazové prostriedky: Dunois ("Svätá Jana", 1961); Phyleus ("Herkules a Augiášov chliev", 1963); Jevtušenko ("Človek s puškou", 1977); Hermann ("Bockerer", 1986) a i.
Uplatnil sa v hrách svetovej klasiky, i v postavách súčasníkov v hrách slovenských dramatikov. Popri práci v divadle, filme, televízii a v rozhlase sa venuje umeleckému prednesu. Hral vo viacerých televíznych inscenáciách pre deti a mládež. Uplatnil sa aj v dabingu.
Pôsobil ako pedagóg na Akadémii umení v Banskej Bystrici.

</doc>
<doc id="80975" url="https://sk.wikipedia.org/wiki?curid=80975" title="PSPad">
PSPad

PSPad je freewareový textový editor a editor zdrojových kódov pre platformu Microsoft Windows. Vyvinul ho český programátor Jan Fiala v roku 2001 a odvtedy je program nepretržite zdokonaľovaný a vylepšovaný podľa prianí používateľov. Vývojovým prostredím PSPadu je Delphi.
PSPad editor je navrhnutý ako univerzálny editor pre úpravu textov veľkého množstva programovacích jazykov. Podporuje napríklad PHP, Perl, HTML alebo Java. Umožňuje správu projektov a manipuláciu s viac súbormi naraz pomocou rozhrania MDI (Multiple document interface), rozšíreného o záložky. Súčasťou editoru je zvýrazňovanie syntaxe, ftp klient, prieskumník kódu a veľa ďalších funkcií.
Verzie.
Aktuálna verzia programu: 5.0.7 (775) - vydaná: 18.3.2023
Posledný zverejnený build: 5.5.1 (812)

</doc>
<doc id="80980" url="https://sk.wikipedia.org/wiki?curid=80980" title="Jozef Dekret Matejovie">
Jozef Dekret Matejovie



</doc>
<doc id="80983" url="https://sk.wikipedia.org/wiki?curid=80983" title="SMS Spoofing">
SMS Spoofing



</doc>
<doc id="80984" url="https://sk.wikipedia.org/wiki?curid=80984" title="Sms spoofing">
Sms spoofing



</doc>
<doc id="80985" url="https://sk.wikipedia.org/wiki?curid=80985" title="Jozef Dekrét Matejovie">
Jozef Dekrét Matejovie



</doc>
<doc id="80992" url="https://sk.wikipedia.org/wiki?curid=80992" title="Textový editor">
Textový editor

Textový editor je softvér určený na vytváranie a úpravu textových dokumentov. Na rozdiel od textových procesorov, s ktorými sa často mylne zamieňajú, im chýba schopnosť meniť vzhľad dokumentu. Nie sú totiž orientované na DTP, ani ako WYSIWYG editory pre WWW, používajú sa ale napríklad ako súčasti vývojových prostredí programátorov.
Textové editory ponúkajú základné nástroje na úpravu textu, ako sú vyhľadávanie a nahrádzanie, práca s viacerými súbormi naraz alebo zvýrazňovanie syntaxe pre programovanie, a sú preto nevyhnutné pre vývojárov, administrátorov aj bežných používateľov pri rýchlej a efektívnej práci s textom.
Ako príklad aplikácie môžu slúžiť:

</doc>
<doc id="80995" url="https://sk.wikipedia.org/wiki?curid=80995" title="Medzinárodný trestný súd">
Medzinárodný trestný súd

Medzinárodný trestný súd (MTS) (po anglicky "International Criminal Court" (ICC), po francúzsky "Cour pénale internationale" (CPI)) je prvý stály trestný tribunál príslušný na stíhanie genocídy, zločinov proti ľudskosti, vojnových zločinov a zločinov agresie. Bol vytvorený v roku 1998 tzv. Rímskym štatútom. Sídlo má v holandskom Haagu.
Zmluvné strany.
K 1. júnu 2015 ratifikovalo alebo pristúpilo k Rímskemu štatútu MTS 123 štátov, vrátane väčšiny európskych štátov a štátov Latinskej Ameriky a skoro polovica afrických štátov. 
Až 31 štátov síce podpísalo štatút, ale svoj podpis doteraz nepotvrdilo ratifikáciou.
Zloženie súdu.
Súd sa skladá z predsedníctva, odboru pre odvolacie konanie, odboru pre súdne konanie a odboru pre prípravné konanie, úradu prokurátora a sekretariátu. Tvorí ho 18 sudcov, ktorých podobne ako prokurátora a jeho zástupcov volí Zhromaždenie štátov zmluvných strán Rímskeho štatútu na deväťročné funkčné obdobie. Za sudcu MTS môže byť zvolený kandidát, ktorý okrem všeobecných podmienok musí preukázať spôsobilosť v trestnom práve a procese a potrebné relevantné skúsenosti či už ako sudca, prokurátor, advokát alebo v inej podobnej funkcii v trestnom konaní, alebo musí preukázať spôsobilosť v relevantných oblastiach medzinárodného práva, ako je medzinárodné humanitárne právo a právo ľudských práv a rozsiahle skúsenosti v profesionálnej právnickej práci, ktorá je relevantná. 

</doc>
<doc id="80996" url="https://sk.wikipedia.org/wiki?curid=80996" title="Július Filo st.">
Július Filo st.

ThDr. Július Filo st. (* 17. december 1921, Svätý Ján – † 14. apríl 2004) bol slovenský evanjelický farár a biskup VDAV, teológ a filozof, pedagóg, novinár a spisovateľ.
Život.
Po absolvovaní evanjelickej bohosloveckej fakulty v Bratislave (1947) pôsobil v Košiciach 30 rokov ako farár a ako dlhoročný biskup Východného dištriktu Evanjelickej cirkvi a. v.
V roku 1994 sa angažoval pri vzniku Ekumenického spoločenstva cirkví a náboženských spoločností mesta. Od roku 2000 žil v obci Liptovský Ján. V roku 2003 mu bola udelená Cena mesta Košice za celoživotné dielo duchovnej obnovy cirkvi a národa. V roku 2003 bola inštalovaná pamätná tabuľa v evanjelickom chráme Božom na Mlynskej ulici v Košiciach. Po smrti mu v roku 2004 bola ako aktívnemu členovi Matice slovenskej a Spolku slovenských spisovateľov udelená in memoriam cena Štefana Moyzesa. Jeho synom je Július Filo ml., generálny biskup ECAV na Slovensku, teológ a publicista, autor diela "Horizonty obnovy cirkvi".

</doc>
<doc id="80997" url="https://sk.wikipedia.org/wiki?curid=80997" title="Barometer">
Barometer

Barometer môže byť:

</doc>
<doc id="80998" url="https://sk.wikipedia.org/wiki?curid=80998" title="Barometer (fyzika)">
Barometer (fyzika)

Barometer alebo tlakomer je prístroj na meranie atmosférického tlaku (tlaku vzduchu), používaný predovšetkým na určovanie počasia (pri vyššom tlaku býva obyčajne jasno, pri nízkom tlaku možno očakávať zmenu jasného počasia na daždivé). Ide o špeciálny druh tlakomeru.
Typológia.
Podľa konštrukcie a činnosti sa rozlišuje:
Barometre sa druhotne používajú na fyzikálne merania výšky v geodézii alebo v letectve.

</doc>
<doc id="80999" url="https://sk.wikipedia.org/wiki?curid=80999" title="Alexandra Pavelková">
Alexandra Pavelková

Alexandra Pavelková (* 25. august 1966, Zvolen) je slovenská spisovateľka fantasy a sci-fi literatúry, publicistka, recenzentka a prekladateľka.
Život a tvorba.
Narodila sa vo Zvolene. Vzdelanie získavala na gymnáziu vo Zvolene, neskôr na nadstavbovej ekonomickej škole v Banskej Bystrici. V rokoch 19841986 študovala esperanto na súkromnej jazykovej škole v Poprade, v rokoch 19922000 angličtinu na štátnej jazykovej škole vo Zvolene a Banskej Bystrici. Vysokoškolské vzdelanie získala na Univerzite Mateja Bela v Banskej Bystrici, kde promovala z odboru publicistika, a neskôr na Univerzite Sv. Cyrila a Metoda v Trnave, kde promovala z odboru masmediálna komunikácia so smerovaním na filmovú produkciu a teóriu filmu. Od roku 2005 je vydatá za Rastislava Webera.
Pracovala ako učiteľka, fakturantka, prevádzkarka v hoteli, ekonómka a technička. Teraz žije vo Zvolene, pracuje na Technickej univerzite. Hovorí piatimi jazykmi. Píše vedecko-fantastické knihy, fantasy, jej poviedky vyšli v mnohých slovenských i zahraničných vedecko-fantastických výberoch alebo zborníkoch či časopisoch. Je autorkou vôbec prvého slovenského románu v žánri fantasy a spoluautorkou prvej slovenskej románovej trilógie v tomto žánri. Je nositeľkou zrejme všetkých ocenení, ktoré môže autor nielen fantastiky na Slovensku či v Česku získať. Je filmovou a knižnou recenzentkou, no okrem vlastnej tvorby sa venuje i prekladom. Jej knihy a poviedky vychádzajú v slovenskom jazyku, ale aj v českom, poľskom a filipínskom jazyku. Roky ako publicistka prispievala do časopisov Fantázia a , v súčasnosti aj do Magazínu o knihách denníka SME. Okrem vlastnej tvorby sa venuje i prekladom. Zaoberá sa literárnymi workshopmi, podporou a propagáciou začínajúcich  autorov. Je šéfredaktorkou internetového denníka Fandom SK zameraného na fantastiku, vedu a alternatívny životný štýl. Je porotkyňou literárnych súťaží a gestorkou literárnej súťaže Ohnivé pero a výtvarnej súťaže Svet na tvoj obraz. Píše blog prevažne o mačkách a o filmoch.

</doc>
<doc id="81001" url="https://sk.wikipedia.org/wiki?curid=81001" title="Volgogradský traktorový závod">
Volgogradský traktorový závod

Traktorový podnik VgTZ (rus. Тракторная компания «ВгТЗ»), Volgogradský traktorový závod v minulosti Stalingradský traktorový závod F. E. Dzeržinského je priemyselný podnik sídliaci v ruskom meste Volgograd. V priebehu druhej svetovej vojny sa stal známy ako dôležité miesto výroby tankov a miesto ťažkých bojov počas bitky o Stalingrad, v kedy bol celkom zničený.
Dejiny.
Ako väčšina podobných traktorových závodov v krajine, vyrábal popri produkcii civilných traktorov aj tanky. Jeho stavba sa začala 12. júla 1926. Prvý traktor vzišiel z jeho linky 17. júna 1930 o 15:00. 
V roku 1933 sa v závode začala výroba tankov T-26. Traktorový závod v Stalingrade bol jedinou továrňou v ZSSR, kde sa mohli vyrábať tanky T-34 už pred začiatkom sovietsko-nemeckej vojny. Továreň nebola evakuovaná podobne ako iné priemyselné objekty v západnej časti ZSSR a ako jediná vyrábala tanky T-34 počas celého roku 1941. 8. februára 1942 bol továrni udelený Rad Práce červenej zástavy. Posledné vyrobené T-34 vyšli do bojov okamžite po tom, čo ich robotníci továrne zložili dohromady. Bolo to v dobe, keď sa už v meste intenzívne bojovalo. 14. októbra 1942 nacistické vojská ovládli takmer celý traktorový závod. V tej dobe z neho zostali už len rozvaliny a niekoľko vysokých komínov. Sovietski obrancovia sa držali iba v jeho severnej časti. V areáli prebehli jedny z najtvrdších bojov celej bitky o Stalingrad. 2. februára 1943 sa v traktorovom závode o 8:40 vzdali posledné zvyšky XI. zboru Wehrmachtu, tým sa skončila záverečná fáza likvidácie obkľúčenej 6. armády ako aj samotná bitka o Stalingrad.
Už 31. mája 1943 pracovníci z traktorového závodu na front dodali opravené tanky, ako takzvanú „"Odpoveď zo Stalingradu"“. 21. októbra 1949 začal závod znovu fungovať naplno. Od 25. novembra 1949 sa v ňom rozbehla výroba dieselových traktorov DT-54.
4. apríla 1960 vyšiel z výrobnej linky závodu miliónty traktor. Celkovo vyrobil závod po skončení vojny asi 2,5 milióna traktorov.

</doc>
<doc id="81002" url="https://sk.wikipedia.org/wiki?curid=81002" title="Dušan Taragel">
Dušan Taragel

Dušan Taragel (* 29. september 1961, Bratislava, Slovensko) je slovenský prozaik, scenárista a publicista.
Životopis.
Študoval na strednom odbornom učilišti chemickom a na Filozofickej fakulte Univerzity Komenského v Bratislave. Pracoval ako strojník vo Vodárňach a kanalizáciách, ako hudobný redaktor Česko-slovenského rozhlasu, v súčasnosti pracuje v reklamnej agentúre a externe vyučuje na Fakulte multimediálnych komunikácií na Univerzite Tomáše Bati v Zlíne. Okrem toho tiež hral s Petrom Pišťankom v punko-jazzovej skupine Devínska Nová Vec.
Tvorba.
Svoje krátke prózy začal publikovať v rôznych periodikách (Slovenské pohľady, Kultúrny život, časopise Kankán, Rak, Domino Fórum, inZine) už v 80. rokoch. Vo svojej tvorbe paroduje využitie kritického i socialistického realizmu, inšpiruje sa tzv. brakovou literatúrou (erotická, špionážna) a presvedčivo vykresľuje absurdity sveta a túžby jednotlivcov. 

</doc>
<doc id="81003" url="https://sk.wikipedia.org/wiki?curid=81003" title="Hood (sopka)">
Hood (sopka)

Stratovulkán Hood sa nachádza na západnom pobreží USA v štáte Oregon, asi 80 km juhovýchodne od mesta Portland. S výškou 3 426 m je zároveň najvyššia hora Oregonu. Pomenovaný je po britskom admirálovi Samuelovi Hoodovi, pôvodní obyvatelia Ameriky ho nazývajú Wy'East.
Vrchol sopky je tvorený niekoľkými andezitovými a dacitovými dómami a je pokrytý ľadom. Sopka mala počas posledných 15 000 rokov štyri obdobia veľkých erupcií. Posledná sa odohrala približne v rokoch 1790 až 1800. V 19. storočí bolo zaznamenaných ešte zopár menších erupcií.
Vďaka fumarolickej aktivite a výskytom menších zemetrasení je sopka stále považovaná za aktívnu, kvôli zaľadneniu je možným zdrojom lahárov. S výnimkou erupcie sopky Saint Helens v roku 1980 je Hood jediné miesto, kde došlo v Kaskádovom pohorí k úmrtiu následkom sopečnej činnosti. V roku 1934 sa horolezec zadusil pri prieskume jaskyne vytvorenej fumarolami v "Coalmanovom ľadovci".
Hood je súčasťou rezervácie "Mount Hood National Forrest", ktorá sa rozkladá na ploche 4 900 km2.
Hora má šesť lyžiarskych stredísk, Timberline je dokonca otvorené celoročne. Stanley Kubrick použil zábery hotela Overlook z tohto strediska v úvodných scénach filmu "The Shining".

</doc>
<doc id="81005" url="https://sk.wikipedia.org/wiki?curid=81005" title="Stolový lístok">
Stolový lístok

Stolový lístok je tabuľka ležiaca na bridžovom stole v párovom alebo individuálnom turnaji, určujúca ktoré páry v ktorom kole sedia pri danom čísle stola a z ktorými rozdaniami hrajú.
Howell 3 stoly.
V poslednom kole sú všetky tri stoly spriahnuté.
Mitchell 5 stolov.
Ak sa hrá klasický Mitchell, zvyknú byť páry na NS aj na EW očíslované rovnakými číslami, zodpovedajúcimi číslu stola, na ktorom hrali v prvom kole, niekedy je pár na EW očíslovaný číslo stola+100.

</doc>
<doc id="81006" url="https://sk.wikipedia.org/wiki?curid=81006" title="Ján Francisci-Rimavský">
Ján Francisci-Rimavský

Ján Samuel Francisci-Rimavský, vlastným menom "Ján Francisci", tiež "Janko Francisci", pseudonymy "Janko Rimavský, Slavoľub, Vratislav Rimavský" a iné (* 1. jún 1822, Hnúšťa – † 7. marec 1905, Martin) bol slovenský básnik, prozaik, prekladateľ, publicista a politik, teológ, spolupracovník Ľudovíta Štúra a predovšetkým Štefana Marka Daxnera.
Životopis.
Pochádzal z remeselníckej rodiny Jána Francisciho a jeho manželky Márie rodenej Chrapan. Od roku 1827 navštevoval ľudovú školu v Hnúšti, 1830 – 34 študoval na latinskej škole v Ožďanoch, 1834 – 39 na ev. lýceu v Levoči, 1839 – 43 v Bratislave. Počas štúdia v Bratislave sa zoznámil s Ľudovítom Štúrom, ktorý spolu so Štefanom Markom Daxnerom významne ovplyvnil Francisciho filozofické myslenie. V roku 1843 zložil kandidátsku skúšku z teológie, o niečo neskôr (1845 – 47) pokračoval v štúdiu na práve v prešovskom kolégiu.
Pracoval ako námestník profesora na katedre reči a literatúry v Levoči, neskôr u podžupana Gemerskej stolice Gustáva Fáya.
Spolu s Daxnerom a Bakulinym sa zúčastňuje liptovsko-mikulášskeho zhromaždenia.
V roku 1848 so Štefanom Marko Daxnerom a Michalom Bakulinym organizoval národné gardy. Bol odsúdený do väzenia (väznený v Plešivci a v Pešti) a po prepustení sa stal kapitánom slovenského dobrovoľníckeho oddielu. Podľa samotného Francisciho bolo toto vojsko symbolom toho, že Slováci vôbec vo svete existujú, tak pred Maďarmi, ako pred „Austriou“.
Po revolúcii pracoval v Banskej Bystrici a v rokoch 1853 – 1859 pôsobil ako župný komisár v Debrecíne. V roku 1860 sa stal v Budíne radcom kráľovskej miestodržiteľskej rady. Popri superintendantovi Karlovi Kuzmánym sa stal svetským predstaviteľom slovenských evanjelických cirkví v Uhorsku. V rokoch 1861 – 1863 bol šéfredaktorom Pešťbudínskych vedomostí. Bol predsedom dočasného výboru Matice slovenskej a po jej založení doživotným čestným podpredsedom.
V roku 1864 – 1865 bol županom Liptovskej stolice, po rakúsko-maďarskom vyrovnaní bol penzionovaný, presťahoval sa do Revúcej, kde pôsobil ako hlavný dozorca vyššieho gymnázia v Revúcej.
V roku 1872 sa natrvalo presťahoval do Martina, no zostáva v ústraní od kultúrneho i spoločenského a politického diania.
V roku 1870 sa stal predsedom Kníhtlačiarskeho účastníckeho spolku v Martine, a bol ním až do roku 1898 čo dokumentuje časť seriálu Trezor.
Pochovaný je na Národnom cintoríne v Martine.
Rodina.
Uchádzal sa o priazeň prvej slovenskej herečky Aničky Jurkovičovej, dcéry slovenského zakladateľa družstevníctva a národného buditeľa Samuela Jurkoviča. Do lásky zasiahli štúrovci a Francisci bol nútený pred láskou uprednostniť národ (vo svojom životopise však píše, že ho Anna Jurkovičová "nechcela"). Anička Jurkovičová sa napokon vydala za Jozefa Miloslava Hurbana. Francisci si zobral mladú slečnu Amáliu, dcéru komorného nadlesného. Ich stretnutie opísal vo svojom životopise nasledovne: „Hne"ď pri prvom stretnutí sa s Amáliou pocítil som dobrý dojem, ktorý na mňa urobila, a pozoroval som i pri nej, že som jej nie celkom ľahostajný."“
Tvorba.
Podľa "Encyklopédie spisovateľov Slovenska" je ťažiskom Francisciho tvorby poézia a próza, a patrí k vôbec prvým prejavom štúrovskej spisovnej slovenčiny (autori dodávajú, že v porevolučnom období svoj talent už nerozvíjal). Zbieral slovenské ľudové rozprávky a ako prvý ich aj začal vydávať. Spolupodielal sa na vydaniach Dobšinského a Škultétyho zbierok. Ako uvádza L. Šutor, dôvod prečo je Francisciho tvorba menej známa je to, že ho zatienili mená ako Kráľ, Botto, Sládkovič. V knihe "Dejiny slovenskej literatúry" je osobnosť Jána Francisciho zaradená k ostatnej tvorbe do konca matičných rokov na pomedzí romantizmu a realizmu. Autori "Dejín" pripomínajú, že kým Štúr bol vedúcou osobnosťou v Bratislave, Francisci zase v Levoči (a napokon táto osobnosť nahradila aj Štúra po jeho smrti). Autori oceňujú jeho literárny prínos predovšetkým v zbieraní rozprávok, piesní a porekadiel v "Prostonárodnom zábavníku" (1842-43) a následnom vydaní "Slovenských povestí" (1845). To oceňujú aj autori rozhlasového profilu o Franciscim a dodávajú, že práve Francisci založil na Slovensku (ešte pred Pavlom Dobšinským) tradíciu rozprávkových zbierok a žáner rozprávky tiež teoreticky reflektoval. Autori "Dejín slovenskej literatúry" dodávajú, že práve rozprávky tvorili pre Francisciho, ale aj Janka Kráľa a Jána Botta „"celú filozofiu o nadaní, mravnom charaktere a túžbach slovenského ľudu"“.
Svoje prvé literárne diela uverejňoval v časopise Nitra. Jeho prvé diela patria tiež k jedným z prvých diel písaných v štúrovskej slovenčine. Písal vlastenecké básne, lyrické básne, no tiež sa venoval písaniu balád a ľúbostným veršom. Jaroslav Vlček uvádza Francisciho ako prvého štúrovca, ktorého „"verše zaspievali hudbou slovenských krakoviakov, našich srdečných trávnic…"“, teda autora, ktorý popri Jankovi Matuškovi, ako vôbec prvý písal lyrické spevy, napr. "Svojim vrstovníkom". Imrich Sedlák vo svojich "Dejinách slovenskej literatúry I." venoval Franciscimu samostatné encyklopedické heslo a pripomína, že vynikal veľkou aktivitou a ako prvý publikoval verše v novoustanovenej slovenčine. Vajanský, ktorého cituje Dalimír Hajko, zdôrazňuje, že v prípade celej štúrovskej a post-štúrovskej generácie ide o číre poetické pokusy so silným oduševnením, no zriedkakedy sa transformujú do formy, ktorá je adekvátna teoretickým úvahám. To podľa Hajka vyplýva z pomerne malej rozvinutosti vedeckého myslenia v slovenskom 19. storočí a metodologickou neujasnenosťou a taktiež pre dôraz na popularizačný a osvetársky charakter tvorby v kontexte historických okolností oduševnelých snáh o formovanie moderného národa. Naivita je podľa autorov u Francisciho spojená s odmietnutím irónie za cenu objavenia posvätnosti pátosu.
V prozaickej oblasti sa venoval najmä historickým dielam písaným ľudovým jazykom.
V časopise Orol mu vyšlo viacero recenzií na literárnu produkciu.
Venoval sa tiež recenzistike a prekladal tiež Wiliama Shakespeara, nemeckého revolucionára Henryho Börnsteina či poľského dramatika Aleksandra Fredu.
Významným prínosom Francisciho predovšetkým pre národné dejiny je jeho "Vlastný životopis", v ktorom rekapituluje podstatné momenty národného hnutia a taktiež "Črty z doby moysesovskej", kde vzdáva hold nielen Moyzesovi, ale opisuje tiež podrobne udalosti spojené s Memorandom slovenského národa (Francisci 1897).
Filozofické a politické postoje.
Podľa vlastného životopisu Francisci vyštudoval kurz, kde sa prednášali vysokoškolské predmety filozofické a teologické; gréčtina, hebrejčina a úvod do Nového zákona a jeho výkladu. Sám však dodáva, že už vtedy bola jeho pozornosť a pracovitosť na inšie obrátená. Filozof Dalimír Hajko pripomína s nadväznosťou na Varrossovú, že Francisci aj Daxner nadväzovali na tú ideovo-politickú líniu, ktorú pred revolúciou predstavovali názory Štúra a Hurbana v otázke filozofie dejín a vytvárali syntézu herderovského vplyvu, mesianizmu (skvelá budúcnosť národov) a hegelianizmu (duch národa). Duch ľudstva sa prejavuje prostredníctvom aktivity konkrétneho národa, v rámci ktorej sa objektivizuje, pripomína tento koncept Hajko.
U Jána Francisciho môžeme rekonštruovať aj otázku zmyslu historického procesu. Francisci sa vo svojich prácach – podľa Dalimíra Hajka – síce len zriedka zmieňuje o pokroku priamo, tieto myšlienky však možno v jeho textoch nájsť okrajovo, a to v kontexte materiálneho zabezpečenia slovenského národa. Podľa Dalimír Hajka bol kontakt s nemeckou klasickou filozofiou u Francisciho iba sprostredkovaný (pravdepodobne cez Štúra, čo dokazuje aj vyššie uvedený citát zo životopisu). Napriek tomu možno konštatovať, že jadro rekonštruovaného filozofického odkazu Francisciho tvorí syntéza hegelovsky a herdovsky orientovaného pohľadu na dejiny a spoločenský pokrok. To dokazujú aj Francisciho názory na slovenské dejiny, keď v súvislosti so Štúrom hovorí, že "Slovanstvo a Slovenstvo zahynúť nesmú, ale musia sa rozvíjať v rámci historického vývinu človečenstvo".
Hajko tiež poukazuje na Francisciho zdôrazňovanie nielen ducha národa, ale aj „ducha ľudstva“. To Francisciho taktiež zaraďuje do akejsi tretej, syntetickej alternatívy v rámci štúrovského hnutia, do tej kategórie štúrovcov, ktorí uvažovali nielen národne, ale čiastočne aj internacionálne a humanisticky.
Pocta.
Matica slovenská (resp. Slovenský literárny ústav Matice slovenskej; docenti Parenička a Lomenčík, dr. Perný a ďalší), pripomenula Francisciho kultúrno-literárny, filozoficko-politický a historický odkaz na vedeckej akcii "Janko Kráľ a štúrovci v Novohrade a Honte", ktoré bolo zorganizované pod vedením docenta Júliusa Lomenčíka v Lučenci.
Matica slovenská si Francisciho 200. výročie pripomína aj v jeho rodnom meste Hnúšťa za prítomnosti predsedu Matice slovenskej.
Diela.
Preklady:

</doc>
<doc id="81007" url="https://sk.wikipedia.org/wiki?curid=81007" title="Hood">
Hood

Hood môže byť:

</doc>
<doc id="81008" url="https://sk.wikipedia.org/wiki?curid=81008" title="Žilina (vodné dielo)">
Žilina (vodné dielo)

Vodné dielo Žilina je vodné dielo na rieke Váh neďaleko mesta Žilina. Dielo bolo uvedené do prevádzky v rokoch 1997 – 1998. Jeho účelom je najmä výroba elektrickej energie a zásobovanie priemyselných podnikov v Žiline technologickou vodou. Nachádza sa tu vodná elektráreň, ktorá má dva hydroagregáty s celkovým výkonom 72 MW (2 × 36 MW). Priemerná ročná dodávka elektrárne za roky 1998 – 2000 bola 156 GWh/rok. 
Parametre.
Hať.
Hať má tri haťové polia so šírkou po 12 m, pričom hradiaca výška segmentu je 11,0 m. Klapky majú 3,3 m a celková výška uzáveru je 14,7 m. Celý systém je ovládaný hydraulicky.
Vodná nádrž.
Technické parametre: 
Prietoky Váhu v Mojši: Qr priem = 95,6 m³/s, Q100 = 2 140 m³/s (po modifikovaní vplyvom vodných diel Liptovská Mara a Orava: Q100 = 1 490 m³/s).
Prehĺbenie Váhu.
Prehĺbenie dna koryta Váhu je od 0 do 9 m, šírka dna koryta je 45 m. Upravené koryto tak vyhovuje podmienkam vodnej dopravy.
Náhradný biokoridor.
Severne od hrádze, popri pravom brehu Váhu je vybudovaný biokoridor. Jeho celková dĺžka je približne 9 km, priemerný sklon dna 1,5–2,0 promile, prevádzkový prietok 2,0 – 8,0 metrov kubických za sekundu a priečny profil lichobežníkový so šírkou dna 5,0 m.
Výstavba.
Pri výstavbe vodného diela bola zaplavená takmer celá časť zástavby žilinskej mestskej časti Mojšova Lúčka, celá miestna časť Hruštiny a tri domy v obci Mojš. Namiesto zaplavených domov boli vybudované nové domy prevažne v novej Mojšovej Lúčke za cestou I/18. V novej obci bola časom vybudovaná aj škola, nákupné stredisko a nedokončený kultúrny dom. Obyvateľom z miestnej časti Hruštiny boli postavené domy v blízkej žilinskej časti Rosinky. V obci Mojš boli pre výstavbu hrádze postavené tri domy. Medzi mestskou časťou Mojšova Lúčka a obcou Mojš bola opätovne vybudovaná oceľová lávka pre peších, ktorá nahradila pôvodnú. Mostom popod hrádzu a ďalej pravým brehom popri hrádzi bola do obce Mojš vybudovaná nová cesta zo Žiliny. 
Z pôvodnej starej zástavby v mestskej časti Mojšova Lúčka zostalo stáť blízko VD len niekoľko domov a kaplnka. Miestna časť Hruštiny, ktorá patrila do katastra Žiliny, zanikla úplne. Pamiatkou na ňu zostala len malá prícestná kaplnka na Šibeniciach, odkiaľ schádzala cesta do Hruštín pri rieke Váh. Stará cesta zo Žiliny do Martina viedla pôvodne cez Hruštiny a starú zástavbu v Mojšovej Lúčke, čím bola pri výstavbe v celej časti hrádze zaplavená. Krátky úsek pri Hruštinách slúži ako prístup na parkovisko pri malom prístave, opačný koniec je využívaný žilinskou MHD, ktorá tu má konečnú autobusovú zastávku. Po celej dĺžke diela je až po Strečno vybudovaná cykloturistická trasa.
Pôvodným majiteľom i prevádzkovateľom diela bolo Vodné dielo Žilina, a. s. (v likvidácii od 06. 10. 2000). Vodné dielo Žilina je v súčasnosti v majetku štátu. Správcom i prevádzkovateľom celého diela je Vodohospodárska výstavba Bratislava, š. p.
Elektráreň.
Technické parametre: 
Turizmus.
Vodné dielo a jeho okolie sa postupne stalo obľúbenou športovo-oddychovou zónou obyvateľov Žiliny a okolitých obcí. Komplex reštaurácií bol vybudovaný neďaleko hrádze, bufet s občerstvením je prevádzkovaný aj v Mojšovej Lúčke a na okraji Mojša v tvare plachetnice. Pri hrádzi sú vybudované pumptrackové a skejtbordové cvičiská, ponuku rozširuje požičovňa kajakov. Celé VD lemuje cyklochodník, ktorý umožňuje pohodlné a nenáročné prepojenie Budatínskeho zámku a hradu Strečno. Areál tak okrem chodcov využívajú aj cyklisti, kolobežkári, korčuliari a bežci. V čase možného lovu je na okraji priehrady množstvo rybárov. V lete sa tu koná Žilinský triatlon, no tiež viacero športových podujatí pre deti, mládež aj dospelých.
Na Vodnom diele Žilina najnovšie pribudli prvky, ktoré spríjemnia a uľahčia pobyt cyklistom aj návštevníkom. Medzi ne patria informačné tabule Info Strom s mapou cyklotrás a interaktívne Info Pexeso, ktoré zaujmú nielen dospelých, ale aj deti. Okrem informačných tabúľ bol osadený aj servisný cyklostojan a stojan na bicykle, ktorý ponúka bezpečné miesto na ich zaparkovanie. Servisný stojan sa nachádza v blízkosti pumptrackovej dráhy a cyklistom umožňuje vykonávať základnú údržbu či opravu bicykla priamo na mieste. Je vybavený základným náradím na opravu defektov, nastavenie komponentov a dohustenie pneumatík, čím výrazne zvyšuje komfort jazdy a bezpečnosť na trase.

</doc>
<doc id="81017" url="https://sk.wikipedia.org/wiki?curid=81017" title="Safari (webový prehliadač)">
Safari (webový prehliadač)

Safari je webový prehliadač vyvíjaný spoločnosťou Apple Inc. pre operačný systém Mac OS X a Windows. Po prvý raz bol uvedený ako hlavný prehliadač vo verzii Mac OS X 10.3 Panther a od verzie 10.4 Tiger je jediným prehliadačom dodávaným so systémom. Je tiež jediným prehliadačom v mobilnom telefóne iPhone.
Safari používa typické rozhranie Mac OS X evokujúce vyleštený kov, správa záložiek pracuje na podobnom princípe ako databáza v iTunes, má integrované multimediálne technológie QuickTime a podporuje prehliadanie so záložkami, podobne ako Opera alebo Firefox. Štandardnou súčasťou Safari je tiež zabudované vyhľadávanie prostredníctvom Google a automatické dopĺňanie textových polí a formulárov na stránkach. Prehliadač má tiež zabudované blokovanie vyskakovacích okien.
Podľa údajov z apríla/mája 2007 je trhový podiel Safari medzi 2,6% a 4,6%.
História a vlastnosti.
Do roku 1997 boli počítače Apple Macintosh dodávané s prehliadačom Netscape Navigator. Neskôr, na základe dohody s Microsoftom, bol päť rokov hlavným prehliadačom v Mac OS Internet Explorer. Od júla 2000 však Microsoft IE pre Mac neaktualizoval.
7. januára 2003 Steve Jobs uviedol, že Apple vyvinulo vlastný prehliadač nazvaný Safari. V ten istý deň bola sprístupnená beta verzia a prvá plná verzia (1.0) bola vydaná 23. júna 2003. Prehliadač bol najprv dostupný na stiahnutie ako samostatný produkt a od verzie Mac OS X 10.3 (24. október 2004) sa stal súčasťou systému. IE bol ešte dodávaný ako alternatívny prehliadač, ale od verzie 10.4 vydanej 29. apríla 2005 je Safari jediným webovým prehliadačom nainštalovaným v systéme.
Safari používa na vykreslenie stránok a beh JavaScriptu tzv. WebKit od Apple. Ten sa skladá z WebCore (založenom na KHTML z Konquerora) a JavaScriptCore (založenom na kjs z produkcie KDE). Rovnako ako KHTML a kjs, aj WebCore a JavaScriptCore sú šírené ako slobodný softvér. Niektoré zlepšenia vytvorené Apple boli spätne zakomponované tiež do KHTML, kjs a projektu Konqueror. Tiež prehliadač v mobilných telefónoch Nokia "Series 60" používa na vykreslenie stránok rovnaké technológie.
Od verzie 2.0 z 29. apríla 2005 má Safari zabudovanú čítačku RSS a tzv. súkromné prehliadanie (režim, pri ktorom sa žiadne údaje o navštívených stránkach neukladajú na disk).
Od 31. októbra 2005 a verzie 2.0.2 bolo Safari ako prvý webový prehliadač úspešné v správnom zobrazení renderovacieho testu Acid2.
11. júna 2007 bola na vývojárskej konferencii Apple predstavená verejná betaverzia prehliadavača Safari 3.0. Okrem integrovanej kontroly pravopisu, vylepšeného vyhľadávania a správy záložiek je najväčšou novinkou možnosť používať Safari aj v operačnom systéme Windows. Vo verzii pre Windows však bolo prakticky okamžite odhalených niekoľko chýb, vrátane bezpečnostných slabín. 

</doc>
<doc id="81019" url="https://sk.wikipedia.org/wiki?curid=81019" title="NetBSD">
NetBSD

NetBSD je moderný open source operačný systém vychádzajúci zo systému Unix. Pri jeho vývoji sa viac ako pri iných systémoch kladie dôraz na zachovávanie jednoduchosti, čistoty a prehľadnosti kódu tradičnej pre BSD Unix. Vďaka tomu NetBSD beží na vyše 70 rôznych architektúrach počítačov.
História.
Projekt NetBSD bol založený v roku 1993 vývojármi systému 386BSD, kvôli neistému smerovaniu tohto systému a nespokojnosti s jeho vývojovým modelom. 386BSD ako taký zakrátko ukončil svoj vývoj, ale ako prvý port systému BSD Unix na architektúru Intel i386 (IA32) poskytol základ pre ďalší vývoj NetBSD, ktorý sa stal jeho logickým pokračovaním.
Samotný 386BSD bol založený na Net/2 vydaní systému BSD Unix. NetBSD používa kód z 386BSD, ako aj z nasledujúceho BSD vydania 4.4BSD-Lite, ktoré sa nemohlo naďalej označovať menom Unix (túto obchodnú známku v súčasnosti vlastní The Open Group).
V priebehu rokov NetBSD vďaka Open source vývojovému modelu držal krok s ostatnými modernými operačnými systémami, vrátane komerčných variánt Unixu. Jeho vývoj bol viac-menej priamočiary bez problémov či už legálnych, alebo personálnych.
Dôležitou udalosťou bol odchod jedného zo zakladateľov NetBSD, Thea De Raadta, z NetBSD Core Group, ktorému predchádzal konflikt. Theo De Raadt následne založil projekt OpenBSD.
Súvisiace operačné systémy.
Krátko po založení NetBSD sa zo spoločných predchodcov odčlenil aj projekt FreeBSD. Tento projekt sa vyvinul do súčasne najpoužívanejšeho variantu systému BSD. Projekty FreeBSD a NetBSD si vzájomne vypomáhajú zdieľaním častí kódu a sú navzájom binárne kompatibilné.
V rámci projektu OpenBSD, ktorý sa od NetBSD odčlenil, vzniklo množstvo kvalitného softvéru, hlavne v oblasti sietí, bezpečnosti a ovládačov zariadení. Veľká časť kódu vyvinutého pôvodne pre OpenBSD je súčasťou NetBSD.
Niektoré unixové príkazy operačného systému Mac OS X pochádzajú z NetBSD.
Perspektívne vlastnosti.
Vďaka širokej podpore hardvéru sa NetBSD používa na zariadeniach, kde nie je možné spustiť iný unixový operačný systém. Ide o tzv. "embedded" zariadenia, priemyselné počítače, handheldy, alebo starší hardvér.
NetBSD ako moderný unixový operačný systém spĺňa všetky požiadavky na výkonné a stabilné servery, k čomu ho predurčuje aj kvalitný sieťový kód, ktorý tradične patrí medzi najväčšie výhody BSD.
Pokročilé bezpečnostné funkcie, z ktorých mnohé majú pôvod v OpenBSD robia z NetBSD systém vhodný na nasadenie v úlohách citlivých na zabezpečenie. Patrí medzi ne napríklad sieťový firewall alebo podpora zasahovania do systémových volaní používateľským procesom.
NetBSD sa používa na stavbu storage serverov vďaka výkonnému diskovému subsystému, podpore iSCSI protokolu a rokmi osvedčenému súborovému systému FFS.
NetBSD je slobodný softvér, šírený podľa BSD licencie (2-bodová verzia). Jediné praktické obmedzenie pri jeho šírení je ponechanie zmienky o autorských právach v zdrojových súboroch. K zostavovaniu NetBSD je potrebný prekladač jazyka C z projektu GNU šírený pod licenciou GPL, ale systém NetBSD v spustiteľnej forme je možné používať bez akéhokoľvek GPL softvéru.
Dostupný softvér.
NetBSD sa snaží o implementáciu API podľa normy Posix, čo umožňuje bezproblémové používanie prakticky všetkých unixových programov v nezmenenej forme, pokiaľ sú dostupné ich zdrojové kódy.
Okrem toho NetBSD disponuje podporou ABI mnohých ďalších operačných systémov, vrátane UNIX System V, Linux, či FreeBSD. Táto vlastnosť umožňuje beh väčšiny komerčne dostupného neslobodného softvéru. Okrem toho existuje aj experimentálna podpora pre spustiteľné súbory systému Windows vo formáte PE/COFF, ale v súčasnosti nie je veľmi použiteľná. Namiesto nej je ale možné softvér pre systém Windows spúšťať vďaka programu Wine.
Obrovské množstvo softvéru je dostupné cez balíčkový systém pkgsrc. Ten umožňuje jednoducho zostavovať a inštalovať vyše 6 000 prehľadne zatriedených balíčkov. Mnohé z nich sú dostupné aj v spustiteľnej forme a dajú sa preberať a inštalovať automaticky. Pkgsrc je možné používať aj na iných platformách, nezávisle od NetBSD.
Kritika NetBSD.
Fakt, že NetBSD nie je taký rozšírený ako porovnateľné operačné systémy má za následok slabšiu podporu najmä nového hardvéru.
Napriek vysokému výkonu diskového subsystému sa systém diskových polí RaidFrame, ktorý NetBSD používa, ukázal ako citeľne pomalší, než linuxový.
NetBSD nedisponuje žurnálovacím súborovým systémom a jeho možná náhrada, súborový systém LFS stále nie je produkčnej kvality.
V súčasnosti nie je možné bez zásahov do zdrojových súborov používať v textovej konzole národné znaky iné ako zo sady ISO 8859-1. Slovenský používateľ môže tento hendikep vyvážiť buď úpravou zdrojového kódu, alebo použitím grafického systému X11.

</doc>
<doc id="81023" url="https://sk.wikipedia.org/wiki?curid=81023" title="IDE">
IDE

IDE môže byť:
Ide môže byť:

</doc>
<doc id="81024" url="https://sk.wikipedia.org/wiki?curid=81024" title="Safari">
Safari

Safari môže byť:

</doc>
<doc id="81025" url="https://sk.wikipedia.org/wiki?curid=81025" title="Miloš Kopecký">
Miloš Kopecký

Miloš Kopecký (* 22. august 1922, Praha – † 16. február 1996 Praha) bol popredný český herec.
Biografia.
Bol jedináčik, jeho otec bol kožušník, mama bola modelka a vyučená klobučníčka. Bola Židovka a zahynula v koncentračnom tábore, čo by sa možno nestalo, keby sa s ňou manžel nerozviedol. Tento fakt Kopeckého významne poznamenal a pravdepodobne prispel i k neskorším psychickým ťažkostiam. Sám sa v roku 1944 dostal na sedem mesiacov do koncentračného tábora. Po oslobodení sa zamestnal v divadle.
Najväčšmi sa preslávil ako doktor "Štrosmajer" v Dietlovom seriáli Nemocnice na kraji města, táto postava mu priniesla popularitu i v zahraničí. Úspešne sa uplatňoval aj ako negatívna postava v komédiách. Divadlo mu prirástlo k srdcu už za prvej republiky, po okupácii prešiel štúdiom Národného divadla, Divadlom E. F. Buriana (1951 – 1954), divadlom ABC (1954 – 1960), hudobným divadlom na Karlíne (1963 – 1965) a od roku 1965 až do konca kariéry bol členom činohry Divadla na Vinohradoch. Za jeho dielo mu bol v roku 1979 udelený titul Zaslúžilý umelec a v roku 1985 titul Národný umelec.
Bol niekoľkokrát ženatý (manželstvo s herečkou Stellou Zázvorkovou vydržalo rok, mali spolu dcéru, ktorá si v mladom veku vzala život).
Bol členom KSČ. Začiatkom osemdesiatych rokov moderoval protiemigrantský a prorežimný seriál Československej televízie "Krok do neznáma". V roku 1977 podpísal Antichartu.
Trpel mániodepresívnou psychózou, pre ktorú bol niekoľkokrát hospitalizovaný na psychiatrii.

</doc>
<doc id="81028" url="https://sk.wikipedia.org/wiki?curid=81028" title="Kilauea">
Kilauea

Kilauea je aktívna sopka nachádzajúca sa na Havajských ostrovoch. Je jedným z piatich štítových vulkánov tvoriacich ostrov Havaj, ako najmladší z nich. Kilauea je v súčasnosti jeden z najaktívnejších vulkánov na svete, taktiež jeden z najnavštevovanejších.
V havajských legendách je označovaná za sídlo bohyne ohňa Pele. Boli po nej dokonca pomenované aj niektoré lávové formy: slzy Pele (utuhnuté lávové kvapky v tvare slzy) a vlasy Pele (dlhé krehké vlákna lávy vulkanického skla).
Prvé doložené erupcie pochádzajú z roku 1750, ale sopka eruptuje už dávnejšie (záznamy polynézskych legiend). Od roku 1983 sopka pravidelne eruptuje bazaltové lávy z vrcholovej kaldery, ktorá sa vytvorila približne pred 1500 rokmi, prípadne z riftovej zóny, pretínajúcej kalderu v smere východ - juhozápad, ktorá ju až k moru. Touto erupciou boli vytvorené lávové prúdy, ktoré pokryli oblasť stovky km2 a zmenili pobrežnú líniu. Erupcie sú veľmi pokojné, až na rok 1990, keď lávový prúd zničil mestá Kalpana a Kaimu, ako aj veľkú časť štátnej cesty 130. Sopka je relatívne mladá, 90% povrchu je tvorených horninami mladšími ako 1000 rokov a 70% horninami mladšími ako 600 rokov.
V roku 2018 sopka chrlila lávu 3 mesiace. Prietok presiahol /s a láva pokryla plochu .

</doc>
<doc id="81029" url="https://sk.wikipedia.org/wiki?curid=81029" title="X11">
X11



</doc>
<doc id="81031" url="https://sk.wikipedia.org/wiki?curid=81031" title="Steve Vai">
Steve Vai

Steven Siro Vai (* 6. jún 1960, Carle Place, New York, USA) je americký gitarista, hudobný skladateľ a producent.
Držiteľ Grammy (plus 9 nominácií), uznávaný ako jeden z najlepších gitaristov všetkých čias, je žiakom Joa Satrianiho a absolvent Berklee College of Music. Od polovice osemdesiatych rokov je inšpiráciou pre mnohých priaznivcov gitary na celom svete. Steve je vegetariánom.
Začiatky.
Dospievajúci Vai začal hrať na gitare inšpirovaný tvorbou Jimiho Hendrixa, Alica Coopera či skupiny Led Zeppelin. V roku 1974, ešte pred nástupom na školu Berklee College of Music, kedy hrával v miestnych skupinách, ho učil gitarový virtuóz Joe Satriani. Vo Vaiovom štýle hry bolo cítiť vplyv gitaristov ako Jeff Beck alebo Allan Holdsworth.
Steva Vaia fascinovala aj hudba gitaristu Franka Zappu. Steve mu raz poslal nahrávky svojej hry na gitare a prepis inštrumentálnej skladby "The Black Page", ktorú zložil Zappa pre bicie nástroje. Ten bol natoľko ohromený schopnosťami mladého gitaristu, že v roku 1979 si ho najal na prepisovanie niekoľkých svojích gitarových sól, vrátane materiálov na albume Joe's Garage a trojalbume Shut Up 'n' Play Yer Guitar. V roku 1982 boli tieto prepisy publikované v knihe Guitar Book od Franka Zappu.
Ako už stály člen jeho skupiny mohol Steve Vai predviesť svoj talent v skladbách ako „Moggio“ či „Stevie's Spanking“. Absolvoval so Zappom niekoľko koncertných šnúr, takže mal možnosť pozorovať hru hudobníkov na scéne a veľa sa pri tom naučil. Vai a Zappa spolu nahrali šesť albumov a to v rokoch 1980 až 1984.
Kariéra.
Po odchode od Zappu v roku 1982 sa Vai presťahoval do Kalifornie, kde nahral svoj prvý sólový album "Flex-Able" (1984) a vystupoval v niekoľkých skupinách. V roku 1985 zastúpil Yngwieho Malmsteena v Bonnetovej skupine Alcatrazz. Nepôsobil v nej dlho, avšak podieľal sa na nahrávaní albumu "Disturbing the Peace".
V tom istom roku sa Steve ešte pridal do skupiny bývalého frontmana formácie Van Halen, Davida Lee Rotha. Nahral s nimi dva albumy: multiplatinový "Eat'em And Smile" a "Skycraper". Tieto albumy, videonahrávky a koncertné šnúry výrazne prispeli k rastu Vaiovej popularity. 
Vai v roku 1989 začal hrať s Whitesnake, skupinou bývalého speváka Deep Purple, Davida Coverdala. Nahrali spolu album "Slip Of The Tongue".
Po odchode zo skupiny Whitesnake sa Vai vydal znova na sólovu dráhu. V roku 1990 mu vyšiel vysoko hodnotený album "Passion and Warfare", ktorý je zmesou džezu, metalu, rocku, funku a klasickej hudby.
V roku 1993 spolupracoval s bubeníkom Terrym Bozziom, basgitaristom T.M. Stevensom a spevákom Devinom Townsendom na albume "Sex and Religion". 
Vybavenie.
Na zvukových vlastnostiach a dizajne svojích gitár, spolupracoval Steve Vai s firmou Ibanez. Vznikli tak gitary Ibanez JEM series. Pre tieto gitary je charakteristický úchop pre ruku, tzv. "monkey grip", diera v tele gitary. Ďalej sú to snímače DiMarzio (humbucker - singlecoil - humbucker), ktoré sú navrhnuté v niekoľkých rôznych typoch, ako napr. Evolution, Breed a EVO 2. Tremolo má dvojzvratný systém Edge Pro. Hmatník je charakteristický zobrazením "Vine of Life" - "vinič života".
Vai vybavil veľa svojích gitár Ibanez Backstopom, ktorý zablokuje funkčnosť dvojzvratného tremola.
Medzi ďalšími modelmi Vaiových gitár, je aj 7-strunová verzia, Ibanez Universe, navrhnutá taktiež Steve Vaiom. Táto verzia neskôr ovplyvnila zvuk gitaristu skupiny Korn, ako aj zvuk ostatných skupín hrajúcich nu-metal koncom 90. rokov.
K Vaiovým gitarám patria aj akustické gitary, Euphoria, takisto navrhnuté Steve Vaiom.
Predtým, ako prešiel k značke Ibanez, používal gitary Jackson. Ale boli to iba dva roky spolupráce.
V Steveho zbierke sa nachádza viac ako 120 elektrických gitár.
Súkromný život.
Vai je ženatý s Pia Maiocco, bývalou basgitaristkou skupiny Vixen. Môžete ju vidieť vo filme Hardbodies. Vai a Maiocco majú dve deti, synov - Julian Angel Vai a Fire Vai. Steve sa vo voľnom čase venuje včelám, ktoré pravidelne produkujú med. Zisk z predaja medu putuje do Vaiovej neziskovej charitatívnej nadácie Make a Noise Foundation.
Filantrop.
Od roku 2005 je Steve Vai oficiálnym podporovateľom Little Kids Rock, neziskovej spoločnosti, ktorá poskytuje zadarmo hudobné nástroje a lekcie pre deti štátnych škôl v celej Amerike. Je čestným členom správnej rady.
Ocenenia.
Grammy - víťaz.
[Steve Vai producent/technik] 

</doc>
<doc id="81032" url="https://sk.wikipedia.org/wiki?curid=81032" title="Maurus">
Maurus

Maurus môže byť:

</doc>
<doc id="81034" url="https://sk.wikipedia.org/wiki?curid=81034" title="Kilimandžáro">
Kilimandžáro

Kilimandžáro je ľadom pokrytý horský masív, tvorený troma stratovulkánmi – Kibo (5 895 m), Mawenzi (5 149 m) a Shira (3 962 m), nachádzajúci sa na území Tanzánie a čiastočne Kene. Masajský názov hory je "Oldoinyo Oibor" – "biela hora", svahilský "Kilima Njaro" – "svietiaca hora".
Aj keď je sopka považovaná za neaktívnu, z krátera Kibo unikajú sopečné plyny a vedci zistili, že v roku 2003 sa magma nachádzala len 400 m pod kráterom. Preto existujú obavy, že môže nastať kolaps, podobný výbuchu Saint Helens v roku 1980.
Posledná veľká erupcia bola datovaná pred 360 000 rokmi, zatiaľ čo posledná aktivita bola zaznamenaná len pred 200 rokmi. Kilimandžáro má 2,2 štvorcových kilometrov (0,85 štvorcových míľ) ľadovcového ľadu a rýchlo ho stráca v dôsledku klimatických zmien. Ľadovce sa od roku 1912 zmenšili o 82 % a od roku 1989 klesli o 33 %. Do 20 rokov môže byť bez ľadu, čo dramaticky ovplyvní miestnu pitnú vodu a zavlažovanie plodín.
Turizmus.
Vrchol Uhuru je pomerne ľahko dostupný, zvládnu ju osoby v dobrej zdravotnej kondícii bez väčších horolezeckých skúseností, aj keď je potrebná aklimatizácia. Samotný výstup trvá približne 4 až 5 dní a pozdĺž výstupnej trasy je aj možnosť oddychu v "„reštauračných zariadeniach“". Na vrchol Kilimandžára každoročne vystúpi približne 40 % z 15 000 turistov.
Kilimandžáro je najvyššie miesto na Zemi, kde je dostupný GSM signál.
Lezenie na trase Lemosho počas 8 dní sa považuje za najlepšiu voľbu pre začiatočníkov, pričom miera úspešnosti je takmer 95%.

</doc>
<doc id="81035" url="https://sk.wikipedia.org/wiki?curid=81035" title="Igor Mišina">
Igor Mišina

Mgr. Igor Mišina (* 29. apríl 1951 Liptovský Mikuláš) je emeritný biskup Východného dištriktu Evanjelickej cirkvi augsburského vyznania na Slovensku. Svoju funkciu zastával od 21. októbra 2000. Po uplynutí prvého funkčného obdobia bol v júni 2006 do funkcie zvolený opätovne, no v novembri 2006 zo zdravotných dôvodov abdikoval.
Štúdium teológie absolovoval na Slovenskej evanjelickej bohosloveckej fakulte v Bratislave, v roku 1974 bol ordinovaný za evanjelického kňaza. Pôsobil v Ladzanoch, Koceľovciach a napokon od roku 1984 v Rankovciach. Stal sa známy vďaka svojej neúnavnej práci s mládežou, ako aj s rómskymi obyvateľmi. Pred zvolením za biskupa bol tiež seniorom Košického seniorátu. Po skončení svojho biskupského pôsobenia v roku 2006 pôsobil do roku 2016 ako námestný farár v Háji. V súčasnosti je na dôchodku.

</doc>
<doc id="81036" url="https://sk.wikipedia.org/wiki?curid=81036" title="Krafla">
Krafla

Vulkanický komplex Krafla s širokou kalderou sa nachádza na severe Islandu. Kaldera bola vytvorená asi pred 100 000 rokmi, čo je doložené aj formáciami ryolitových tuffov z tohto obdobia. V nedávnej minulosti eruptovala v rokoch 1724 až 1729 a naposledy v rokoch 1975-84. Kalderu pretína zlomový systém v smere sever-juh, ktorý je príčinou všetkých sopečných aktívít v regióne.

</doc>
<doc id="81038" url="https://sk.wikipedia.org/wiki?curid=81038" title="Opera (umenie)">
Opera (umenie)



</doc>
<doc id="81042" url="https://sk.wikipedia.org/wiki?curid=81042" title="Koenigsegg">
Koenigsegg

Koenigsegg Automotive AB je švédska automobilka vyrábajúca superšportové automobily, ktorá pôvodne sídlila v meste Olofström, odkiaľ sa neskôr presťahovala do Margretetorp, blízko Ängelholmu. Spoločnosť založil v roku 1994 Christian von Koenigsegg s cieľom vyrábať superautá. Auto malo byť dvojsedadlové s motorom uprostred a s pevnou strechou avšak s použitím technológií z Formuly 1. Pôvodným zámerom bolo použiť motor inej automobilky, ale nakoniec padlo rozhodnutie vyrábať vlastný.
Christian von Koenigsegg dostal nápad vyrobiť vlastné auto už v mladosti po tom, ako videl film "Grand Prix".
Prototyp Koenigsegg CC bol predstavený v roku 1997 po náročnom testovaní na cestách a v aerodynamickom tuneli. Produkčný prototyp bol predstavený verejnosti a novinárom v roku 2000 na Parížskom autosalóne. Prvý zákazník prevzal červený Koenigsegg CC 8S v roku 2002 na Ženevskom autosalóne, pričom v tomto roku Koenigsegg vyrobil ďalšie štyri autá. V Ázii bol Koenigsegg predstavený na autosalóne v Soule. V roku 2004 bol v Ženeve predstavený nový, výkonnejší Koenigsegg CCR. 28. februára 2005, o 12:08 miestneho času v meste Nardo v Taliansku vytvoril CCR nový svetový rekord v maximálnej rýchlosti sériovo vyrábaného auta rýchlosťou 387,87 km/h, týmto prekonal rekord dovtedy neporaziteľného McLarenu F1. Tento rekord vydržal do roku 2005, keď ho prekonal Bugatti Veyron rýchlosťou 407,5 km/h.
CCR a CC8S sú unikátne hlavne v tom, že umožňujú majiteľovi meniť nastavenie auta podľa vlastných potrieb, takže ho je možné ideálne prispôsobiť na jazdu po bežných cestách alebo na okruhoch. V roku 2008 nemecký motoristický magazín Sport auto usporiadal test 0-300-0 km/h pre produkčné automobily, v ktorom model CCX vyhral s časom 29,2 sekundy. 
22. februára 2003 úplne vyhorela jedna z tovární. Oheň sa podarilo uhasiť až s pomocou štyridsiatich hasičov, obyvateľov Margretetorpu a okoloidúcich. Podarilo sa zachrániť autá, motory, náhradné diely a iné príslušenstvo. Vyšetrovaním sa zistilo, že oheň vznikol skratom v umývačke riadu vo firemnej kuchyni a rozšíril sa vďaka streche, ktorá bola vyplnená senom. Ešte v ten deň sa všetok materiál a autá presunuli do neďalekej bývalej základne Švédskeho vojenského letectva blízko mesta Ängelholm. Po pár dňoch sa rozhodlo, že tam zostanú, kým sa nepodarí obnoviť výrobu.
Súčasný znak značky Koenigsegg je poctou švédskej letke, ktorá sídlila práve na tejto základni.

</doc>
<doc id="81047" url="https://sk.wikipedia.org/wiki?curid=81047" title="Majstrovstvá sveta vo futbale 2006 – Skupina A">
Majstrovstvá sveta vo futbale 2006 – Skupina A

Zápasy Skupiny A Majstrovstiev sveta vo futbale 2006 sa dohrali 20. júna. O postupujúcich z tejto skupiny bolo rozhodnuté už po druhom kole zápasov. V poslednom zápase medzi Nemeckom a Ekvádorom (3-1) sa rozhodlo, že z prvého miesta do osemfinále postúpilo Nemecko. Poľsko a Kostarika, podobne ako v roku 2002, do vyraďovacích bojov nepostúpili. 
Dario Garcia (Argentína)
Rodolfo Otero (Argentína)
Yoshikazu Hiroshima (Japonsko)
Dae Young Kim (Južná Kórea)
Victoriano Giraldez Carrasco (Španielsko)
Pedro Medina Hernandez (Španielsko)
Celestin Ntagungira (Rwanda)
Aboudou Aderodjou (Benin)
Nikolaj Golubov (Rusko)
Jevgenij Volnin (Rusko)
Prachya Permpanich (Thajsko)
Eisa Ghuloum (Spojené arabské emiráty)

</doc>
<doc id="81051" url="https://sk.wikipedia.org/wiki?curid=81051" title="Štátne občianstvo">
Štátne občianstvo

Štátne občianstvo je trvalý právny vzťah (zväzok) fyzickej osoby ku konkrétnemu štátu, najčastejšie štátu, v ktorom fyzická osoba žije, pričom obsahom tohto vzťahu sú práva a povinnosti stanovené vnútroštátnym právom príslušného štátu. Osoba, ktorá je predmetom štátneho občianstva, sa nazýva (štátny) občan.
Slovenské štátne občianstvo.
Slovenské štátne občianstvo existovalo počas existencie prvej Slovenskej republiky od 14. marca 1939 do 7. apríla 1945, kedy bol prijatý Košický vládny program a potom od 1. januára 1969, kedy začal platiť Ústavný zákon o československej federácii vydaný Národným zhromaždením Československej socialistickej republiky dňa 27. októbra 1968 a vyhlásený v Zbierke zákonov pod číslom 143/1968 Zb. 1. januára 1969 tak vznikla Slovenská socialistická republika v rámci česko-slovenskej federácie a slovenské občianstvo existovalo paralelne do konca roku 1992 s česko-slovenským štátnym občianstvom. 1. marca 1990 bola z názvu vypustené slovo socialistická. Po rozdelení Česko-Slovenska vzniklo 1. januára 1993 samostatné Slovensko ako nezávislý nástupnícky štát.
Vzťah štát - občan.
Aj keď občan štátu nežije na jeho teritóriu, môže bez obmedzení využívať svoje občianske práva, čo dokladá, že občan a štát sú vo vzťahu, z ktorého vyplývajú určité práva a zákonite aj povinnosti, ktoré sa môžu meniť zmenou spoločenských, politických a právnych podmienok. Vzájomný vzťah štátu a občana môžeme nazvať štátno-občianskym vzťahom.
Osvedčovanie štátneho občianstva.
Vzťah občana k štátu je zapísaný v jeho doklade totožnosti. Na Slovensku sú dokladom totožnosti: občiansky preukaz (občan starší ako 15 rokov),  potvrdenie o občianskom preukaze, alebo iný doklad preukazujúci totožnosť ako cestovný pas alebo osvedčenie o štátnom občianstve SR. Štátne občianstvo je u nás vyznačené aj v rodnom liste, zápise o narodení a o uzavretí manželstva. V prípade potreby vystavenia týchto alebo podobných dokladov je možné požiadať o spomenuté osvedčenie štátneho občianstva. Tento úkon vykonávajú okresné úrady v sídle kraja podľa §9a zákona NR SR č. 344/2007 Z. z., ktorým sa mení a dopĺňa zákon NR SR č. 40/1993 Z. z. o štátnom občianstve SR v znení neskorších predpisov. Žiadosť sa podáva osobne v okresnom úrade v sídle kraja (na odbore všeobecnej vnútornej správy), diplomatickej misii alebo konzulárnom úrade SR v zahraničí.
Nadobudnutie štátneho občianstva.
Štátne občianstvo sa môže získať mnohými spôsobmi, ktoré sa odlišujú od seba charakterom nadobúdateľa, jeho situáciou atď. 
Najbežnejším spôsobom nadobudnutia štátneho občianstva je filiácia, čiže narodenie v príslušnom štáte. V celku je najjednoduchším spôsobom nadobudnutia občianstva narodenie v danom štáte.
Dieťa narodené na území určitého štátu sa stáva jeho občanom v prípade, že aspoň jeden z rodičov je občanom príslušného štátu. Toto sa stáva napríklad v prípadoch, že sa dieťa narodí mimo územia, ktorého občanmi sú jeho rodičia, poprípade jeden z rodičov. Nie v každom prípade musí mať rodič také isté štátne občianstvo ako dieťa, napríklad v prípade bezdomovca. Tento pojem sa v medzinárodnom práve chápe ako stav človeka bez štátneho občianstva. V tomto prípade získa dieťa automaticky štátne občianstvo štátu, v ktorom sa narodilo. Tento spôsob nadobudnutia štátneho občianstva je sprevádzaný tým, že rodič alebo obaja rodičia dieťaťa ostávajú na území štátu, ktorého je ich dieťa občanom a tým nemôžu byť z krajiny vyhostení.
Naturalizácia.
Za naturalizáciu sa považuje udelenie štátneho občianstva uchádzačovi (resp. nadobudnutie štátneho občianstva uchádzačom), ktorý je v danom štáte cudzincom (teda najmä sa v danom štáte nenarodil) alebo bezdomovcom; alebo udelenie štátneho občianstva cudzincovi (resp. nadobudnutie štátneho občianstva cudzincom) na jeho žiadosť (teda nie napr. sobášom či opciou).
Strata štátneho občianstva.
Podľa súčasnej právnej úpravy zákona o štátnom občianstve platnej od 17. júla 2010, presadenej druhou Ficovou vládou, je slovenské štátne občianstvo možné stratiť nadobudnutím štátneho občianstva iného štátu "na základe výslovného prejavu vôle" ale aj "úkonom smerujúcim k nadobudnutiu." Zmena zákona bola motivovaná maďarským umožnením nadobudnutia maďarského občianstva pre ľudí, ktorí vedia po maďarsky a ktorých predkovia žili v Uhorsku. Do februára 2014 prišlo o občianstvo 722 ľudí, z toho 289 osôb nadobudlo české, 143 nemecké, 94 rakúske, 62 britské a 47 maďarské občianstvo. Pre podozrenie z protiústavnosti zákona podali opoziční poslanci námet na Ústavný súd. Vo februári 2014 sa objavili informácie, že Ministerstvo vnútra pracuje na zmiernení zákona. Po novelizácii by ľudia, ktorí občianstvo stratili podľa tohto zákona mohli oň znova požiadať. Do 6. mája 2016 prišlo o občianstvo 1366 ľudí. Z toho prijatím českého bolo 406 ľudí, nemeckého 323, rakúskeho 188, britského 127 a maďarského 69. Do 12. mája 2020 o slovenský pas, podľa štatistík Ministerstva vnútra SR, prišlo 3324 ľudí. Najčastejšie stratili slovenské občianstvo prijatím nemeckého (776), potom osoby, ktoré prijali občianstvo české (764), rakúske (506), britské (374), americké (170), maďarské (129), švajčiarske (93), austrálske (75), nórske (73), írske (57), holandské (56), kanadské (53), belgické (43), talianske (35), švédske (32), fínske (19), francúzske (18), luxemburské (16), dánske (10), ruské 5), čínske, novozélandské a poľské (po 3), islandské, ukrajinské a španielske (po 2), izraelské, srbské, slovinské, chorvátske a singapurské (po 1). Podľa údajov z apríla 2021 slovenské občianstvo stratilo 3649 osôb.
V máji 2021 by sa malo v parlamente rozhodnúť o novele zákona podľa ktorej by slovenské občianstvo nestratila osoba, ktorá iné občianstvo „získala osvojením, narodením alebo ak ho nadobudlo maloleté dieťa, ktorého rodič ostáva občanom Slovenska“. Strata občianstva by neprebehla ani ak bolo iné občianstvo získané manželstvom (ale len po dobu manželstva) alebo pri osobách, ktoré majú v mieste nového občianstva pobyt dlhší ako 5 rokov.
Znovunadobudnutie.
Od februára 2015 je účinné nariadenie Ministerstva vnútra SR, ktoré občanom, ktorí takto stratili občianstvo mohli požiadať o jeho znovunadobudnutie. Jeden zo spôsobov znovunadobudnutia občianstva je jeho takzvané "udelenie". §7 odsek 2 písmeno b zákona č. 40/1993 Z. z. ustanovuje: "„Žiadateľovi, ktorý má na území Slovenskej republiky povolený pobyt, možno udeliť štátne občianstvo Slovenskej republiky bez splnenia podmienky uvedenej v odseku 1 písm. a), ak tento zákon neustanovuje inak, ak ide o osobu, ktorá sa významne zaslúžila o prínos pre Slovenskú republiku v oblasti ekonomickej, vedeckej, technickej, kultúrnej, sociálnej alebo športovej alebo je to z iného dôvodu v záujme Slovenskej republiky“". Najdôležitejší je posledný - iný dôvod. Ministerstvo upresnilo iný dôvod v článku 1 odseku 3 upravuje: "„Iným dôvodom v záujme Slovenskej republiky je na účely tohto nariadenia skutočnosť, ktorej existencia má zásadný význam pre spoločnosť a jej zohľadnenie je z hľadiska úloh štátu oprávneným záujmom Slovenskej republiky. Ide najmä o zlúčenie rodiny, zdravotné dôvody, humanitárne dôvody a o skutočnosť, že žiadateľom je bývalý štátny občan Slovenskej republiky.“" Návod ako postupovať a získať povoleného pobytu na území SR ak ste občan iba cudzieho štátu, ktorý prišiel o občianstvo jeho odňatím napísal vo svojom blogu Ľuboš Kuboň.

</doc>
<doc id="81052" url="https://sk.wikipedia.org/wiki?curid=81052" title="Občianske právo">
Občianske právo

Občianske právo hmotné (alebo len občianske právo) je všeobecným právnym odvetvím súkromného práva. Upravuje právo vo vzťahu k občanovi (osobné a osobnostné práva), najmä rodinné právo, vlastnícke právo, dedičské právo a záväzkové právo. Vzťahy v občianskom práve sú výsledkom slobodnej vôle.
Delenie podľa slovenského práva.
Delenie občianskeho práva, podľa slovenskej právnej vedy, nie je zhodné s delením občianskeho zákonníka, ktorého organizácia je ešte stále ovplyvnená socialistickou nekoncepčnosťou. Takúto systematiku by ale mal priniesť aj nový občiansky zákonník (až na oblasť práv duševného vlastníctva, ktorá sa ponechá na osobitnú úpravu), pri ktorom sa nedávno začal už 3. pokus na jeho prijatie v ére samostatnosti.

</doc>
<doc id="81054" url="https://sk.wikipedia.org/wiki?curid=81054" title="Majstrovstvá sveta vo futbale 2006 – Skupina B">
Majstrovstvá sveta vo futbale 2006 – Skupina B

Zápasy Skupiny B Majstrovstiev sveta vo futbale 2006 sa dohrali 20. júna. Do osemfinále postúpilo Anglicko a Švédsko. V tejto skupine sa zdrodilo aj prvé prekvapenie šampionátu, remíza 0-0 nováčika z Trinidadu a Tobaga so Švédskom. Nakoniec však mužstvo Trinidadu a Tobaga spolu s mužstvom Paraguaja do osemfinále nepostúpilo. V poslednom zápase medzi Anglickom a Švédskom sa rozhodovalo o prvom mieste v skupine. Aj keď Anglicko ani po 36 rokoch nad Švédskom nevyhralo, remízou si zabezpečilo postup z prvého miesta do osemfinále, kde sa stretlo s Ekvádorom. Švédsko v osemfinále narazilo na domácu reprezentáciu.
Jose Luis Camargo (Mexiko)
Leonel Leal (Kostarika)
Prachya Permpanich (Thajsko)
Eisa Gholoum (Spojené arabské emiráty)
Anglicko vs Trinidad a Tobago.
 
Yoshikazu Hiroshima (Japonsko)
Kim Dae Young (Kórejská republika)
Roman Slyško (Slovensko)
Martin Balko (Slovensko)
Francesco Buragina (Švajčiarsko)
Matthias Arnet (Švajčiarsko)
Paraguaj vs Trinidad a Tobago.
 
Cristiano Copelli (Taliansko)
Alessandro Stagnelli (Taliansko)

</doc>
<doc id="81061" url="https://sk.wikipedia.org/wiki?curid=81061" title="Majstrovstvá sveta vo futbale 2006 – Skupina C">
Majstrovstvá sveta vo futbale 2006 – Skupina C

Zápasy Skupiny C Majstrovstiev sveta vo futbale 2006 sa dohrali 21. júna. Do osemfinále s rovnakým počtom bodov postúpili Holandsko a Argentína. Prvé miesto v skupine si však lepším rozdielom skóre zabezpečila Argentína.
Peter Hermans (Belgicko)
Walter Vromans (Belgicko)
Christian Schraer (Nemecko)
Jan-Hendrik Salver (Nemecko)
Victoriano Giraldez Carrasco (Spain)
Pedro Medina Hernandez (Španielsko)
Jose Luis Camargo (Mexiko)
Leonel Leal (Kostarika)

</doc>
<doc id="81062" url="https://sk.wikipedia.org/wiki?curid=81062" title="Majstrovstvá sveta vo futbale 2006 – Skupina D">
Majstrovstvá sveta vo futbale 2006 – Skupina D

Zápasy Skupiny D Majstrovstiev sveta vo futbale 2006 sa dohrali 21. júna. Do osemfinále s troma víťazstvami postúpilo z prvého miesta Portugalsko. Na druhom mieste skončilo mužstvo Mexika. Ak by však nováčik z Angoly vo svojom poslednom zápase v skupine vyhral nad Iránom o tri góly, dostal by sa do osemfinále on. Angola nakoniec remizovala s Iránom 1-1 a spolu so svojím posledným súperom vypadli z turnaja. Zápas Portugalsko - Mexiko rozhodoval slovenský rozhodca Ľuboš Micheľ.
Cristiano Copelli (Taliansko)
Alessandro Stagnoli (Taliansko)
Walter Rial (Uruguaj)
Pablo Fandino (Uruguaj)
Prachya Permpanich (Thajsko)
Eisa Ghuloum (Spojené arabské emiráty)
Lionel Dagorne (Francúzsko)
Vincent Texier (Francúzsko)
Roman Slyško (Slovensko)
Martin Balko (Slovensko)
Nathan Gibson (Austrália)
Ben Wilson (Austrália)

</doc>
<doc id="81063" url="https://sk.wikipedia.org/wiki?curid=81063" title="Divadlo Nová scéna">
Divadlo Nová scéna

Divadlo Nová scéna v Bratislave je profesionálne umelecké teleso, repertoárové divadlo, ktoré uvádza hudobno-dramatickú tvorbu (predovšetkým muzikály, komédie, ale aj drámy a rozprávky). 
Nová scéna bola založená 30. novembra 1946 a až do roku 1951 patrila do zväzku Slovenského národného divadla. V súčasnosti je Divadlo Nová scéna, Bratislava príspevková organizácia, ktorej zriaďovateľom je Ministerstvo kultúry Slovenskej republiky. 
História.
Medzi iniciátorov vzniku nového divadla patril významný herec činohry SND Martin Gregor. Postupne boli vytvorené dva samostatné súbory: tridsať členný činoherný súbor, vedený Drahošom Želenským a sedemnásť členný súbor hudobnej komédie, vedený Františkom Krištofom Veselým. Priestory pre divadlo vznikli adaptáciou bývalého kina Alfa v Živnodome. Nová scéna začala svoju činnosť v novembri 1946 premiérou Shakespearovej komédie Skrotenie zlej ženy v réžii Drahoša Želenského.
V roku 1971 prešiel do súboru činohry Novej scény herecký súbor zrušenej činohry Divadla na korze, vedený režisérom Vladimírom Strniskom. V zložitej spoločensko-politickej situácii priaznivo zapôsobilo, že v roku 1972 bol Novej scéne pričlenený aj novoadaptovaný priestor bývalej reštaurácie Astória. Vstúpil do života pod názvom Astorka alebo Štúdio Novej scény (dnes Divadlo Astorka Korzo ’90, ktoré vzniklo 1990) a otvárala ho prevratná Pietrova inscenácia Tajovského Statkov - zmätkov.
V roku 1976 bol k Novej scéne pričlenený aj komorný Poetický súbor NS, ktorý už od roku 1972 pôsobil v priestoroch bývalého Divadla na korze (Sedlárska 3) ako samostatná Poetická scéna. Takto Nová scéna ako trojsúborové divadlo pôsobila až do roku 1990, kedy začalo Divadlo Astorka Korzo ’90, do ktorého prešla značná časť činoherného súboru.
Od 1. augusta 2015 je generálnou riaditeľkou divadla Ingrid Fašiangová, ktorá v tejto funkcii nahradila Juraja Ďurdiaka. Umeleckým riaditeľom je Karol Čálik.
Sídlo.
Divadlo Nová scéna sídli v Bratislave, v tzv. Živnostenskom dome na Živnostenskej ulici č. 1 a na Kollárovom námestí, odkiaľ je vchod do divadla. Budova, po jej postavení v roku 1930, podľa projektu Klementa Šilingera, bola vtedy jednou z najväčších stavieb na Slovensku. V roku 1991 sa uskutočnila rozsiahla rekonštrukcia pod vedením architekta Ferdinanda Zbuška ml., ktorá bola v roku 1992 ocenená Cenou D. Jurkoviča.
Osobnosti Novej scény.
Pôsobili tu významné herecké, režisérske, spevácke, hudobnícke a tanečné osobnosti:

</doc>
<doc id="81064" url="https://sk.wikipedia.org/wiki?curid=81064" title="Funkcie">
Funkcie



</doc>
<doc id="81065" url="https://sk.wikipedia.org/wiki?curid=81065" title="Majstrovstvá sveta vo futbale 2006 – Skupina F">
Majstrovstvá sveta vo futbale 2006 – Skupina F

Zápasy Skupiny F Majstrovstiev sveta vo futbale 2006 sa dohrali 22. júna. Až do posledného kola v skupine nebolo rozhodnuté o druhom postupujúcom do osemfinále. Po dramatickom remízovom zápase medzi Chorvátskom a Austráliou sa z postupu popri Brazílii tešilo mužstvo Austrálie. Brazílsky útočník Ronaldo v poslednom zápase dvoma gólmi vyrovnal strelecký rekord Gerda Müllera v počte gólov strelených na záverečných turnajoch majstrovstiev sveta.
Dramane Dante (Mali)
Mamadou Ndoye (Senegal)
Jose Ramirez (Mexiko)
Hector Vergara (Kanada)
Peter Hermans (Belgicko)
Walter Vromans (Belgicko)
 Christian Schraer (Nemecko)
 Jan-Hendrik Salver (Nemecko)
 Lionel Dagorne (Francúzsko)
 Vincent Texier (Francúzsko)
 Philip Sharp (Anglicko)
 Glen Turner (Anglicko)

</doc>
<doc id="81067" url="https://sk.wikipedia.org/wiki?curid=81067" title="Vlajka Afganistanu">
Vlajka Afganistanu

Vlajka Afganistanu bola prijatá 19. augusta 2021. Od získania samostatnosti roku 1919 sa v priebehu 20. storočia často menila v súvislosti s politickými zmenami. Súčasná vlajka vychádza z podoby vlajky užívanej v období prvého islamského emirátu v rokoch 1997–2002. Vlajku tvorí biely obdĺžnik, v ktorom je napísaná šaháda („Nie je božstva okrem Boha a Mohamed je posol Boží“)
Pred vládou Talibanu mala vlajka podobu troch vodorovných pruhov – zeleného, bieleho a čierneho so štátnym znakom v zlatej farbe.
Počas komunistického obdobia od októbra 1978 do apríla 1980 sa používala červená vlajka.
Historické vlajky Afganistanu.
&lt;/div align="center"&gt;

</doc>
<doc id="81068" url="https://sk.wikipedia.org/wiki?curid=81068" title="Majstrovstvá sveta vo futbale 2006 – Skupina E">
Majstrovstvá sveta vo futbale 2006 – Skupina E

Zápasy Skupiny E Majstrovstiev sveta vo futbale 2006 sa dohrali 22. júna. Až do posledného kola zápasov v skupine mali všetky štyri mužstvá šancu postúpiť so osemfinále. Nakoniec po výhrach postúpili Taliansko a Ghana. 
Amelio Andino (Paraguaj)
Bernal Manuel (Paraguaj)
Aristeu Tavares (Brazília)
Ednilson Corona (Brazília)
Dario Garcia (Argentina)
Rodolfo Otero (Argentína)
Walter Rial (Uruguaj)
Pablo Fandino (Uruguaj)
Jose Ramirez (Mexiko)
Hector Vergara (Kanada)
Christian Schraer (Nemecko)
Jan-Hendrik Salver (Nemecko)

</doc>
<doc id="81070" url="https://sk.wikipedia.org/wiki?curid=81070" title="László Bíró">
László Bíró

László József Bíró ( * 29. september 1899, Budapešť, Uhorsko – † 24. november 1985, Buenos Aires, Argentína) bol maďarský vynálezca židovského pôvodu. Preslávil sa ako vynálezca guľôčkového pera.
Bíró pracoval ako žurnalista, ale zaujímal sa aj o maľovanie. V roku 1938 zostrojil prvé guľôčkové pero, keď si všimol, že atrament používaný pri tlači novín schne rýchlejšie a nezanecháva škvrny. Snažil sa použiť tento atrament v plniacom pere, čo sa mu však nepodarilo, lebo bol príliš hustý. V spolupráci so svojím bratom Györgom, ktorý bol chemik, vymyslel nový typ pera, v ktorom použil guľôčku, ktorá sa pohybom pera po papieri otáča a roznáša pritom atrament na povrch papiera.
V roku 1938, keď sa začali uplatňovať protižidovské opatrenia v Maďarsku, Bíró spolu so svojím bratom krajinu opustili a odišli do Paríža, kde si svoj vynález nechal patentovať. V Paríži mu odchod do Argentíny odporučil Augustin Justo. Bíró sa až na Argentínskom veľvyslanectve dozvedel, že A. Justo je Argentínsky prezident.
10. júna 1943 Bíró spolu s bratom v Argentíne predložili ďalší patent, a založili Biro Pens of Argentina (v Argentíne sa guľôčkové pero doteraz nazýva "„birome“"). Britská vláda patent odkúpila, aby mohli piloti Royal Air Force používať tento nový druh pera, lebo umožňovalo písanie aj vo vysokých nadmorských výškach, bez rozlievania atramentu.
V 60. rokoch 20. storočia sa guľôčkové pero rozšírilo do celého sveta. V mnohých krajinách sa nazýva jednoducho "„biro“", alebo "„biropen“". V Argentíne sa doteraz "„Deň vynálezcov“" oslavuje 29. septembra, v deň Bírových narodenín.

</doc>
<doc id="81071" url="https://sk.wikipedia.org/wiki?curid=81071" title="Zoznam najvyšších budov v Bratislave">
Zoznam najvyšších budov v Bratislave

V Bratislave sa momentálne nachádza 14 budov s výškou nad 100 metrov, dve sú vo výstavbe a ďalšie sa plánujú "("pozri nižšie). Väčšina budov s výškou nad 100 m sa v Bratislave nachádza v novo nazývanej štvrti „"downtown"“. Najvyššou budovou je od novembra 2023 obytná veža Eurovea Tower s výškou 168 m, ktorá je prvým a jediným mrakodrapom na Slovensku.
V okolí sa uvažuje aj o mrakodrape s výškou 260 metrov na mieste plánu East Tower. Táto budova by si zaradila na druhé miesto v rebríčku najvyšších budov v Európskej únii (hneď po Varso Tower).
Najvyššou stavbou v Bratislave je Televízna veža na Kamzíku s výškou 194 m po vrchol antény. (pozri zoznam stavieb v BA) 

</doc>
<doc id="81073" url="https://sk.wikipedia.org/wiki?curid=81073" title="Majstrovstvá sveta vo futbale 2002">
Majstrovstvá sveta vo futbale 2002

Majstrovstvá sveta vo futbale 2002 (oficiálne 2002 FIFA World Cup Korea Japan™) boli sedemnáste majstrovstvá sveta v dejinách futbalu. Finálový turnaj sa odohral medzi 31. májom a 30. júnom roku 2002 v Kórejskej republike a Japonsku. Turnaja sa zúčastnilo 32 mužstiev. Podľa rozhodnutia FIFA z mája 1996 sa po prvýkrát v histórii Majstrovstvá sveta konali v dvoch krajinách, čo zároveň znamenalo, že po prvýkrát na záverečný turnaj postupili priamo tri krajiny: usporiadateľaké a a obhajca . Bol to prvý šampionát mimo územia Európy alebo Ameriky a posledný, na ktorý sa priamo kvalifikoval aktuálny majster sveta.
Majstrom sveta sa stala a piaty titul získala , keď vo finále porazila 2:0.
Mužstvá.
Nasledujúcich 32 mužstiev zoradených podľa regiónov sa kvalifikovalo na záverečný turnaj. Usporiadateľské krajiny a obhajca titulu nehrali kvalifikáciu, ale postupovali priamo. Číslo v zátvorke označuje nasadenie mužstva pre tento turnaj:
Skupiny.
Skupiny A, B, C, D sa hrali v Kórejskej republike. Skupiny E, F, G, H sa hrali v Japonsku.
Bodový systém.
Systém hry v základných skupinách bude ligový. Každé mužstvo hrá s ostatnými v skupine jeden zápas. Víťaz získa tri body, za remízu je jeden bod a za prehru žiadny.
Výsledky bojov v základných skupinách.
V nasledujúcich tabuľkách:
Skupina A.
Všetky časy sú lokálne (UTC+9)
Skupina D.
 
Vyraďovacie boje.
Osemfinále.
Zápasy v Kórejskej republike:
Zápasy v Japonsku:
Štvrťfinále.
Zápasy v Kórejskej republike:
Zápasy v Japonsku:
Semifinále.
Zápas v Kórejskej republike:
Zápas v Japonsku:

</doc>
<doc id="81083" url="https://sk.wikipedia.org/wiki?curid=81083" title="Roger Waters">
Roger Waters

George Roger Waters (* 6. september 1943, Great Bookham, Spojené kráľovstvo) je britský hudobník, basgitarista a skladateľ. V roku 1965 bol jedným zo spoluzakladateľov skupiny Pink Floyd. Zo začiatku bol iba basgitarista, no po odchode skladateľa Syda Barreta v roku 1968 sa stal aj ich textárom, jedným zo spevákov a lídrom v tvorbe konceptov projektov kapely Pink Floyd.
Svoj najväčší medzinárodný úspech získala kapela Pink Floyd svojimi konceptuálnymi albumami "The Dark Side of the Moon" (1973), "Wish You Were Here" (1975), "Animals" (1977) a "The Wall" (1979). Na začiatku 80. rokov sa stali jednou z kritikou najuznávanejších a komerčne najúspešnejších skupín populárnej hudby. Do roku 2013 na celom svete predali viac ako 250 miliónov albumov. Po vnútorných sporoch v roku 1985, Waters kapelu opustil. Po jeho odchode nasledovali súdne spory o používanie názvu a hudobného materiálu skupiny. V roku 1987 boli tieto spory mimosúdnou cestou vyrovnané.
Medzi sólové projekty Rogera Watersa patria štúdiové albumy "The Pros and Cons of Hitch Hiking" (1984), "Radio K.A.O.S." (1987)", Amused to Death (1992)" a "Is This the Life We Really Want?" (2017). V roku 2005 vydal album "Ça Ira", operné dielo, komponované podľa libreta, autorov Étienne a Nadine Roda-Gilsovcov. Motívom libreta je Veľká francúzska revolúcia. 
V roku 1990 Waters organizoval jeden z najväčších koncertov rockovej histórie, "The Wall – Live in Berlin", ktorý navštívilo 450 tísícové publikum. V roku 1996 bol Roger Waters ako jeden z členov kapely Pink Floyd uvedený do Rock and Roll Hall of Fame v roku 2005 do UK Music Hall of Fame. Neskôr v tom istom roku, jediný raz po jeho odchode zo skupiny, vystúpili spolu štyria členovia, Roger Waters, Nick Mason, Richard Wright a David Gilmour na globálnej charitatívnej akcii Live 8. Bol to ich prvý spoločný koncert po roku 1981.
Od roku 1999 absolvoval Waters rozsiahle sólové turné. V rokoch 2006-2008 hral kompletný program albumu "The Dark Side of the Moon", v rokoch 2010 až 2013 obnovil koncertné turné s programom k albumu "The Wall". Roger Waters je v súčasnosti v prvej desiatke Najlepšie zarábajúcich koncertných hudobníkov sveta.
Detstvo a mladosť.
Roger Waters sa narodil 6. septembra 1943 v Great Bookham, Surrey blízko mesta Dorking asi 32 kilometrov južne od Londýna. Mal staršieho brata, Johna, jeho matka sa volala Mary (rodená Whyte, *1913-†2009), otec Eric Fletcher Waters (*1914–†1944). Jeho otec, syn uhoľného baníka a aktivistu Labour Party, bol učiteľom, oddaným kresťanom a členom Komunistickej strany Veľkej Británie. V začiatkoch Druhej svetovej vojny bol Watersov otec odporcom výkonu vojenskej služby a počas Hitlerovej operácie the Blitz (Bleskovej vojný proti Britským ostrovom) slúžil ako vodič sanitky.
Watersov otec neskôr zmenil svoj postoj, stal sa pacifistom, vstúpil do Britskej armády a dňa 11. septembra 1943 bol zaradený do služby ako podporučík 8. práporu kráľovských strelcov. O päť mesiacov neskôr, 18. februára 1944 bol zabitý v meste Aprilia počas Operácie Shingle (vylodenie pri Anziu). Roger Waters mal vtedy päť mesiacov. Jeho meno sa nachádza v zozname padlých na vojenskom cintoríne Cassino v meste Aprilia. Waters dňa 18. februára 2014 odhalil svojmu otcovi a ďalším vojnovým obetiam v Aprilii pomník a stal sa tiež čestným občanom Anzia. Po smrti svojho manžela sa Mary Watersová, ktorá bola tiež učiteľka, presťahovala so svojimi dvoma synmi do Cambridge, kde pokračovala s ich výchovou. Prvé spomienky Rogera Watersa z jeho detstva pochádzajú z osláv víťazstva vojny nad Japonskom, ktoré sa konali na konci druhej svetovej vojny.
Waters spol so Sydom Barrettom navštevovali školu Morley Memorial Junior School v Cambridge, neskôr Cambridgeshire High School for Boys (teraz Hills Road Sixth Form College), zatiaľ čo budúci gitarista skupiny Pink Floyd, David Gilmour, býval neďaleko na Mill Road a navštevoval školu Perse School. Na "Cambridge High School for Boys" bol Rogerovým spolužiakom aj Storm Thorgerson, ktorý sa, vďaka svojim grafickým návrhom veľkej časti projektov, neskôr stal jedným z významných spolupracovníkov skupiny Pink Floyd. Ako 15 ročný bol Waters v predsedníctve združenia za nukleárne odzbrojenie (YCND) v Cambridge. Spolu so svojou vtedajšou priateľkou Judy sa pravidelne zúčastňoval protestných pochodov z Aldermastonu do Londýna. Bol vášnivým športovcom a veľmi uznávaným členom stredoškolských kriketových a rugbyových tímov. Okrem toho súťažne plával v River Cam v Grantchester Meadows. Waters školu nemal rád, hovorieval: „Neznášal som každú sekundu, okrem hier. Režim v škole bol veľmi represívny... rovnaké deti, ktoré sú náchylné na šikanovanie inými deťmi, sú tiež náchylné na šikanovanie zo strany učitelia.“ Zatiaľ čo Waters poznal Barretta a Gilmoura už od detstva v Cambridgei, s budúcimi zakladateľmi skupiny Pink Floyd, Nickom Masonom a Rickom Wrightom, sa stretol v Londýne počas štúdia architektúry na polytechnickej univerzite v Regent Street (neskôr University of Westminster). Waters sa tam prihlásil v roku 1962, potom, ako sa niekoľkými skúškami potvrdilo, že sa pre neho dané štúdium hodí. Spočiatku uvažoval o profesionálnej kariére v strojárstve.
Nedôvera k autoritám, hlavne k vláde, školskému systému a armáde sa neustále objavuje vo Watersových dielach. Najjasnejšie to opisuje v „When the Tigers Broke Free“, kde sú vyjadrené autorove pocity prázdnoty nad vlastenectvom pri otcovom náhrobnom kríži v Anzii:
1965–1985: Pink Floyd.
Formovanie a obdobie pod vedením Barretta.
V septembri 1963 strácali Waters a Mason záujem o štúdium. V tomto období sa presťahovali do prízemného bytu pri Stanhope Gardens, ktorý vlastnil Mike Leonard, ktorý na čiastočný úväzok pracoval ako lektor na Polytechnike na Regent Street. Leonard vo svojom domácom ateliéri experimentoval s umeleckým prepojením medzi svetelnými efektami a hudbou. Waters, Mason spolu s Wrightom prvýkrát hrali koncom roka 1963 v skupine, ktorú založil spevák Keith Noble spolu s basgitaristom Clive Metcalfeom. Skupina sa volala Sigma 6, no niekedy sa nazývala aj The Meggadeaths. Waters v nej hral na rytmickej gitare a Mason hral na bicie, Wright hrával na akýchkoľvek klávesách, ktoré vedel zohnať. S kapelou ako príležitostná vokalistka občas účinkovala aj Nobleho sestra, Sheilagh. V prvých rokoch skupina vystupovala počas súkromných akcií a skúšala v čajovni v suteréne školy Regent Street Polytechnic. Skupina hrala hudbu v štýle "Rhytm &amp; Blues". 
Keď Metcalfe a Noble v septembri 1963 odišli, aby si založili svoju vlastnú skupinu, zvyšní členovia kapely oslovili na spoluprácu Syda Barretta a gitaristu Boba Kloseho. Waters začal hrať na basovú gitaru a od januára 1964 sa skupina stala známou ako The Abdabs, či The Screaming Abdabs. Koncom roku 1965 si kapela zmenila názov na The Pink Floyd Sound, neskôr na The Pink Floyd Blues Band, začiatko roku 1966 sa názov skrátil na Pink Floyd. 
Na začiatku roku 1966 bol Barrett frontmanom, gitaristom a skladateľom hudby kapely Pink Floyd. Napísal, či bol spoluautorom všetkého hudobného materiálu, s výnimkou jednej skladby, ktorý vyšiel na debutovom albume skupiny Pin Floyd s názvom "The Piper at the Gates of Dawn". Autorom tejto jedinej skladby, „Take Up Thy Stethoscope and Walk“. bol Roger Waters. Bola to prvá pieseň, ktorú Waters ako sólový autor nahral na album. V polovici roku 1966 sa skupina prezentovala v undergroundových kluboch ako UFO a Marquee Club štýlom tzv. spontánneho undergroundu. Bolo to v období keď ich hudobný štýl prechádzal od hrania psychedelickej hudby R&amp;B coververzií po ich vlastnú tvorbu, takmer výlučne tvorenú Sydom Barretom. Barrett mal gitarový efekt "Bison Echorec" a vo svojej hre na gitaru experimentoval so spätnou väzbou, produkoval zvuky, ktoré boli sprevádzané zvláštnou hrou premenlivých akordov klávesistu, samouka, Richarda Wrighta. Syd postupne prepadal ľahkým drogám a v spojení s obdivom ku východným vieram sa táto kombinácia prepájala do jeho predstavivosti a komponovaných diel. Koncom roku 1967, Barrettovo zhoršujúce sa duševné zdravie a stále viac nekontrolovateľné správanie, spôsobili, že bol „neschopný, alebo neochotný“ pokračovať vo jeho pozícii speváka, skladateľa a vedúceho gitaristu skupiny Pink Floyd. Začiatkom marca 1968 sa Barrett, Mason, Waters a Wright stretli s manažérmi skupiny, Petrom Jennerom a Andrewom Kingom aby ako členovia ich vlastnej hudobnej spoločnosti Blackhill Enterprises prediskutovali budúce existovanie skupiny. Barrett súhlasil s odchodom z Pink Floyd a skupina „súhlasila s výhradným právom Blackhill Enterprises“ na materiál, ktorý vznikol počas aktivít kapely v minulosti. Nový manažér skupiny Steve O'Rourke oficiálne oznámil odchod Barretta a nástup Davida Gilmoura v apríli 1968. Gilmour bol známy ako gitarista a spevák skupiny The Jokers Wild. Barret ešte nahral dva sólové albumy (na ktorých spolupracovali aj členovia skupiny) no nedosiahol s nimi nikdy taký úspech a popularitu ako so skladbami skupiny The Pink Floyd.
Obdobie pod vedením Watersa.
Po Barrettovom dochode skupina Pink Floyd nahrala albumy "A Saucerful of Secrets", "Ummagumma", "Atom Heart Mother", k „"barretovskej ére"“ sa ešte vrátili výberovkou "Relics," a niekoľkými soundtrackami ku filmom ("More", "Obscured by Clouds", "Zabriskie Point"…). Prázdne miesto, ktoré zostalo v marci 1968 po Barrettovom odchode nahradil Roger Waters. Na dlhú dobu určoval umelecké smerovanie kapely Pink Floyd. Bol dominantným skladateľom a hlavným textárom skupiny. Spolu s Davidom Gilmourom boli hlavnýmni vokalistami kapely, spev Richarda Wrighta bol v piesňach kapely zastúpený iba sporadicky. Od druhej polovice 70. rokov až do jeho odchodu v roku 1985, sa Roger Waters stal dominantnou tvorivou osobnosťou skupiny. Napísal väčšinu textov, mal kontrolu nad výberom hudobných nápadov, ako aj kreatívne viedol konceptuálne obsahy piatich albumov kapely počínajúc od "The Dark Side of the Moon" (z roku 1973) po posledný projekt pred jeho odchodom, album "The Final Cut" (z roku 1983). Všeobecne uznávaný ako jeden z najúspešnejších albumov rockovej histórie, "The Dark Side of the Moon", má všetky texty napísané Rogerom Watersom. Album "The Dark Side of the Moon" bol od svojho vydania v marci roku 1973 až do júla 1988 celých 736 týždňov v rebríčku "Billboard" 200 a na celom svete sa z neho predalo viach ako 40 miliónov nosičov. Od roku 2005 pokračoval jeho predaj v počte viac ako 8 000 kusov/ týždeň. Podľa biografa kapely Pink Floyd, Glena Poveyho, je "Dark Side of the Moon" druhým najpredávanejším albumom na svete a 21. najpredávanejším albumom v Spojených štátoch.
 V roku 1970 Roger Waters spolu so škótskym hudobníkom a skladateľom, Ronom Geesinom (ktorý sa podieľal na komponovaní skladby „Atom Heart Mother Suite“ z albumu "Atom Heart Mother"), spolupracovali na albume "Music from The Body", soundtracku k dokumentárnemu filmu "The Body" režiséra Roya Battersbyho. Album "Meddle" bol priamym predchodcom albumu "Dark Side of the Moon". Na celej jednej strane platne bola jedna skladba nazvaná "Echoes". Z tohoto albumu je známa skladba „One of These Days“ s hlasom Nicka Masona, ktorá sa na koncertoch skupiny Pink Floyd hrá dodnes.
Waters produkoval tématické nápady, ktoré ovplyvnili konceptuálne albumy, z väčšej časti napísal a koncipoval obsah albumov "The Dark Side of the Moon" (1973), "Wish You Were Here" (1975), "Animals" (1977) a "The Wall" (1979) a bol exkluzívnym autorom obsahu albumu "The Final Cut" (1983). Sám David Gilmour sa vyjadril, že poslednou „výraznou iskrou“ jeho spolupráce s Rogerom bola nahrávka „Comfortably Numb“. Častou témou Watersových textou boli narážky na dôsledky vojen, ako aj jeho traumy zo straty otca v druhej svetovej vojne. Začalo to už skladbou „Corporal Clegg“ (z albumu "A Saucerful of Secrets", 1968), neskôr „Free Four“ (zo soundtracku "Obscured by Clouds", 1972), ale aj „Us and Them“ na albume "The Dark Side of the Moon", či skladbou „When the Tigers Broke Free“, ktorá najprv zaznela vo filme "" (1982), neskôr ju pripojil ku piesni „The Fletcher Memorial Home“ v reedícii albumu "The Final Cut", ktorý bol venovaný pamiatke jeho otca, Erica Fletchera Watersa. Téma a zloženie filmu "The Wall" bolo ovplyvnené jeho výchovou v anglickej spoločnosti ochudobnenej o mužov, z ktorých veľká časť padla za obeť v Druhej svetovej vojne.
Dvojalbum "The Wall" takmer celý napísal Waters a vo veľkej miere v ňom vychádzal zo svojho životného príbehu. Podľa certifikácie RIAA bol tento album s predajom 23 milliónov kópií v roku 2013 v prvej trojke napredávanejších albumov v USA. Hudobným koproducentom projektu bol Bob Ezrin, autorom jeho grafických návrhov bol ilustrátor Gerald Scarfe. Súčasťou projektu bolo aj veľmi špeificky koncipované The Wall Tour, séria koncertov, ktorá sa konala v rokoch 1980-81 v Los Angeles, New Yorku, Londýne a v Dortmunde. Nick Mason v životopisnej knihe "" charakterizuje Watersa v ére "The Wall" ako "egomaniaka". Bolo to v čase, keď sa rozhodol vyhodiť zo skupiny Wrighta po jeho osobných problémoch, ktoré začali narušovať výrobu albumu. Wright zostal so skupinou ako externe platený hudobník, kým Waters viedol kompletnú zostavu skupiny v činnosti počas celej koncertnej šnúry, ktorá nasledovala. Gilmour mal postavenie hudobného dramaturga. Posledné vystúpenie skupiny s programom "The Wall" sa uskutočnilo 16. júna 1981 v Earls Court London. Bolo posledné oficiálne koncertné vystúpenie kapely Pink Floyd s Rogerom Watersom. Výnimkou bolo krátke stretnutie skupiny o 24 rokov neskôr, dňa 2. júla 2005 v londýnskom Hyde Parku na charitatívnom podujatí Live 8.
V marci roku 1983 vyšiel posledný výsledok spolupráce trojice hudobníkov, Waters–Gilmour–Mason, album "The Final Cut", ktorý si vyslúžil podtitul „Rekviem za povojnový sen Rogera Watersa v podaní skupiny Pink Floyd“. Waters kompletne napísal k tomuto projektu hudbu aj text. Kriticky sa v ňom vyjadril k vtedajšej politike Konzervatívnej strany vo Veľkej Británii menovite aj ku osobe Margaret Thatcherovej. Gilmour nebol v tom čase na tvorbu pripravený, nemal žiadny vlastný hudobný materiál, žiadal Watersa o chvíľu času aby stihol niečo napísať, no Waters jeho požiadavku odmietol. David Gilmour na "The Final Cut" naspieval iba jeden skladbu, „Not Now John“. Podľa Masona po bojoch o moc v kapele a kreatívnych hádkach k albumu Gilmourovo meno „zmizlo“ z kreditov k jeho výrobe, ale plat mu zostal. Časopis "Rolling Stone" albumu udelil päť hviezdičiek, pričom Kurt Loder ho označil ako „vynikajúci počin“ a vrcholné „artrockové dielo“. Loder považoval toto dielo za „v podstate sólový album Rogera Watersa“.
Odchod a súdne spory.
Uprostred tvorivých sporov sa Waters v roku 1985 rozhodol opustiť kapelu Pink Floyd a začal so zvyšnými dvoma jej členmi súdny spor o ďalšie používanie ich názvu a hudobného materiálu. V decembri 1985 vydal Waters vyhlásenie pre EMI a CBS, v ktorom sa odvolal na doložku „Odchádzajúci člen“ uvedenú v jeho zmluve. V októbri 1986 začal konanie pred najvyšším súdom o formálnom rozpustenie partnerstva v skupine Pink Floyd. Vo svojom podaní na Vrchnom súde nazval Pink Floyd „kreatívnou silou“. Gilmour a Mason boli proti tomuto podaniu a oznámili svoj úmysel pokračovať ako kapela Pink Floyd ďalej. Waters tvrdil, že bol tak, ako pred rokmi Wright, prinútený rezignovať a rozhodol sa kapelu Pink Floyd na základe právnych rozhodnutí opustiť, dodal: „Keby som to neurobil, finančné dôsledky by ma úplne odrovnali.“
V decembri 1987 sa Waters a skupina Pink Floyd dohodli. Waters bol zbavený svojich zmluvných záväzkov s manažérom Stevem O’Rourkeom a ponechal si autorské práva ku konceptu "The Wall" a k nafukovaciemu prasaťu, Algie, ktoré bolo súčasťou projektu "Animals". Celkovo boli osemdesiate a deväťdesiate roky v histórii skupiny poznačené spormi o značku. Waters bol presvedčený, že právo používať názov Pink Floyd majú iba pôvodní členovia: Syd Barrett, Roger Waters, Nick Mason a Richard Wright. Gilmour nemal podľa neho na meno skupiny bez súhlasu ostatných troch členov skupiny nárok. V podstate sa dá povedať, že Gilmour, Mason a neskôr aj Wright „"vojnu"“ o značku Pink Floyd vyhrali. Bez Watersa kapela Pink Floyd vydala tri štúdiové projekty, albumy "A Momentary Lapse of Reason" (1987), "The Division Bell" (1994) a "The Endless River" (2014). V roku 2005 Waters o svojich takmer 20 rokoch nevraživosti povedal: „Nemyslím si už, že niekto z nás od roku 1985 vyšiel zo sporov s akýmkoľvek kreditom... Bolo to zlé, tienisté obdobie a ľutujem svoju vtedajšiu negatívnu účasť v týchto sporoch.“ V roku 2013 uviedol, že žalobu ľutuje slovami: Mýlil som sa. Samozrejme, že som bol... Je to jeden z mála prípadov, keď ma právnické povolanie niečo naučilo. Pretože keď som išiel do týchto skupín a povedal: „Počúvajte, rozpadli sme sa, toto už to nie je Pink Floyd,“ právnici mi na to odvetili: „Čo si vy myslíte je irelevantné. Pink Floyd je značka a má komerčnú hodnotu. Nemôžete povedať, že prestala existovať... zjavne nerozumiete anglickému právnemu systému. “
1984–súčasnosť: sólová kariéra.
1984–1989: "The Pros and Cons of Hitch Hiking" a "Radio K.A.O.S.".
V roku 1984 Roger Waters vydal svoj prvý oficiálny štúdiový album, "The Pros and Cons of Hitch Hiking". Jeho koncept sa zaoberal témou autorových pocitov z monogamného rodinného života v protiklade s pokušeniami, tzv. „volaním divočiny“. Hlavný hrdina Reg nakoniec pred promiskuitou uprednostní lásku a manželstvo. Na nahrávke spolupracoval gitarista Eric Clapton, jazzový saxofonista David Sanborn, dizajn obalu graficky spracoval Gerald Scarfe. Kurt Loder opísuje "The Pros And Cons of Hitch Hiking" ako „zvláštne statickú, mierne ohavnú nahrávku“. Za rockovo podpriemerný označuje tento album aj časopis "Rolling Stone". Neskôr po rokoch, ocenil Mike DeGagne z AllMusic pri tomto albume „dômyselnú symboliku“ a „brilantné využitie toku vedomia v sfére podvedomia“ a dal mu štyri z piatich hviezdičiek.
Na následnom turné, na ktorom spoluúčinoval Clapton, hrali výber repertoáru kapely Pink Floyd a setlist skladieb z albumu "The Pros and Cons of Hitch Hiking". Turné začalo 14. júna 1984 v Štokholme, malo slabú predajnosť vstupeniek a na niektorých väčších štáciách boli koncerty predčasne zrušené. Watersov odhad strát z tejto akcie bol 400 tisíc Libier. V marci 1985 odišiel Waters do Severnej Ameriky, kde hral na menších koncertoch "Pros and Cons". Album "The Pros and Cons of Hitch Hiking" získal v Štátoch zlatú certifikáciu od RIAA.
V roku 1986 spolupracoval Waters nahrávkami skladieb a filmovou hudbou do soundtracku k animovanému filmu "When the Wind Blows". Film bol nakrútený na motív rovnomenného komixu Raymonda Briggsa. Kapela, ktorá spolu s Watersom a Paulom Carrackom nahrávala hudbu k tomuto filmu, dostala názov The Bleeding Heart Band. So skupinou "The Bleeding Hearts Band" vydal Roger Waters 15. júla 1987 ďalší sólový štúdiový album "Radio K.A.O.S.". Ide o konceptuálny album, ktorého nosnou témou je nemý muž menom Billy, pochádzajúci z chudobného waleského banského mesta. Billy má mentálnu schopnosť fyzicky sa naladiť na rádiové vlny. Učí sa komunikovať s rádiovým DJ-om, neskôr sa napojí a ovláda svetovú počítačovú sieť. Nahnevaný na jeho aktuálnu celosvetovú situáciu v závere v systéme nasimuluje jadrový útok. Aj v roku 1987, po vydaní tohto albumu Waters zorganizoval koncertné turné. Okrem iného môžete v skladbe "Four Minutes" začuť aj hlas vtedajšej britskej premiérky Margaret Tchatcherovej. Medzi najhranejšie skladby z tohto albumu patrí záverečná skladba „The Tide is Turning“, ktorú Roger o tri roky neskôr „nenápadne“ doplnil do playlistu počas koncertu "The Wall – Live in Berlin". Spätne Roger tento album nehodnotí pozitívne, nedosiahol pri ňom to, čo očakával. V tom období „powatersovský Pink Floyd“ vydal album "A Momentary Lapse of Reason" a Waters sa tak stal (podľa jeho vlastných slov) „neúspešným konkurentom seba samého“.
1989–1999: "The Wall – Live in Berlin" a "Amused to Death".
V novembri 1989 padol Berlínsky múr a v nasledujúcom roku, v júli 1990, usporiadal Roger Waters jeden z najväčších a najkomplikovanejších koncertov v histórii rocku, s názvom "The Wall – Live in Berlin", ktorý sa konal na území nikoho, v demarkačnej línii medzi Postupimským námestím a Brandenburskou bránou Koncert mal oficiálnu účasť 200 tisíc návštevníkov (neoficiálne odhady sú dvojnásobné), a na televíznych obrazovkách bol v priamom prenose k dispozícii približne pre miliardu divákov. Cieľom koncertu, ktorý sa konal na podnet vojnového veterána a filantropa Leonarda Cheshireho, bol zisk finančných prostriedkov pre charitu. Waters vystúpil so skupinou umelcov, medzi ktorými boli mená ako Joni Mitchell, Van Morrison, Cyndi Lauper, Bryan Adams, kapela Scorpions, Van Morrison, Snowy White, Andy Fairweather-Low, Michael Kamen a Jerry Hall a Sinéad O'Connor. Na koncerte účinkoval aj vtedajší Východonemecký symfonický orchester a zbor, armádny sovietsky pochodový orchester a dvojicu vrtuľníkov zo 7. výsadkovej a riadiacej letky Spojených štátov severoamerických. Múr, ktorý navrhol Mark Fisher, bol 25 metrov vysoký a 170 metrov dlhý a bol postavený naprieč územím. Nafukovacie bábky Gearlda Scarfeho boli znovu vytvorené v obnovenej verzii a vo zväčšenej mierke. Napriek tomu, že Waters na akciu pozval značný počet umelcov, Gilmoua, Masona a Wrighta zo zoznamu vynechal. Z projektu bol vydaný koncertný dvojalbum, ktorý za svoj predaj v USA získal od RIAA platinovú certifikáciu. 
V roku 1990 najal Roger Waters manažéra, Marka Fenwicka, odišiel od značky EMI a pre celosvetovú distribúciu svojich hudobných projektov podpísal zmluvu s hudobným vydavateľstvom Columbia. V roku 1992 vydal svoj tretí oficiálny štúdiový album, "Amused to Death". Koncept hudobného albumu je výrazne ovplyvnený udalosťami okolo protestov na Námestí nebeského pokoja v roku 1989 a vojnou v Zálive (v auguste 1990). a kritikou pojmu vojna sa stáva predmetom zábavy, najmä v televízii. Kriticky sa postavil k trendu, kedy sa reálne násilie, útlak a zabíjanie stalo programovým subjektom pútania pozornosti divákov, teda aj zábavy vo vtedajšom najsilnejšom masmédiu, v televízii. Titul albumu je parafrázou názvu knihy "Amusing Ourselves to Death" od Neila Postmana. Koproducentom albumu bol Patrick Leonard, ktorý spolupracoval aj na nahrávaní projektu "A Momentary Lapse of Reason" skupiny Pink Floyd. Album bol nahrávaný viacerými hudobníkmi v desiatich rôznych hudobných štúdiách. Sólovú gitaru do skladieb z väčšej časti nahral Jeff Beck. Je to Watersov hudobnou kritikou najviac uznávaný sólový projekt, ktorý je porovnávaný s tým, čo nahral s kapelou Pink Floyd. Sám Waters označuje toto dielo za „ohromujúci kúsok práce“ a zaradil ho spolu s "Dark Side of the Moon" a s "The Wall" medzi to najlepšie z jeho hudobnej kariéry. Nachádza sa na ňom aj jeden hit, „What God Wants, Pt. 1“, ktorý sa v rebríčkoch Spojeného kráľovstva dostal na 35. pozíciu a bol piaty v americkom rebríčku Mainstream Rock Tracks časopisu "Billboard". Nezisková organizácia, reprezentujúca záujmy hudobného priemyslu, British Phonographic Industry, certifikovala "Amused to Death" striebrom. Napriek tomu, že sa k tomuto albumu nekonalo žiadne koncertné turné jeho predaj dosiahol milión hudobných nosičov. Waters hudobný materiál z tohto albumu hral na koncertoch až medzi rokmi 1999-2002 na svojom turné, ktoré nazval In the Flesh tour. V roku 1996 bol Roger Waters ako bývalý člen spolu so skupinou Pink Floyd uvedený do britskej aj americkej Rokenrolovej sieni slávy.
1999–2004: In the Flesh tour a produkcia "The Wall" na Broadwayi.
V roku 1999, dvanásť rokov od posledného oficiálneho koncertného turné a po siedmich rokoch absencie v hudobnom priemysle, sa Waters sa vydal na In the Flesh tour, na ktorom zahral svoj sólový hudobný materiál, ako aj repertoár kapely Pink Floyd. Napriek tomu, že Waters preferoval vystúpenia na miestach s nižšou kapacitou, bolo turné v USA finančne úspešné. Vstupenky sa naň sa predávali tak dobre, že k sa mnohým koncertom dodatočne navyšovala kapacita. Turné, ktoré nakoniec pokračovalo v mestách celého sveta trvalo tri roky. Z projektu vzniklo koncertné CD a DVD, "". V závere viacerých vystúpení Waters zahral aj dve nové skladby, „Flickering Flame“ a „Each Small Candle“. V júni 2002 Waters ukončil turné koncertom pred 70 tisícovým publikom na festivale Glastonbury Festival of Performing Arts. Zahral pätnásť skladieb od kapely Pink Floyd a päť skladieb z katalógu svojich sólových projektov.
Americká spoločnosť vyrábajúca a distribujúca filmy a televízne programy, Miramax, v roku 2004 oznámila že sa pre Broadway pripravuje produkcia "The Wall", pričom v kreatívnom smere mal hrať v tomto projekte prominentnú rolu Roger Waters. V správe bolo publikované, že v playliste nebudú len pôvodné skladby z albumu "The Wall", ale aj piesne z "Dark Side of the Moon", "Wish You Were Here" ako aj ďalších albumov Pink Floyd. Pripavený bol nový hudobný materiál určený pre tento projekt. V noci 1. mája 2004 sa na Malte pri príležitosti osláv pristupovania nových krajín do EU (vrátane Slovenska), "Welcome Europe", hrali zaznamenané výňatky z opery vrátane jej ouvertúry. Gert Hof zmiešal nahrané úryvky z opery do súvislej hudby, ktorá sa hrala ako sprievod k svetelnej šou a k ohňostroju nad Grand Harbour, veľkým prístavom s pevnosťou v hlavnom meste Malty, vo Vallette. Hudobný materiál pochádzal z opery "Ça Ira" od Rogera Watersa, ktorý vyšiel v nasledovnom roku. V júli 2004 vydal Roger Waters dve nové nahrávky: „To Kill the Child“, ktorá bola inšpirovaná inváziou v Iraku v roku 2003 a „Leaving Beirut“, ktorá je protivojnovým songom, inšpirovaný jeho cestovou po Strednom východe, ktorú absolvoval ešte ako tínedžer.
V roku 2002 Waters vystúpil na koncerte organizovanom združením "Countryside Aliance", zameraným na boj proti tradičnej anglickej zábave – hone na líšku. V júni 2002 Roger vystúpil na Glastoburskom festivale s množstvom klasických floydovských skladieb. Na tomto festivale bol prvýkrát použitý špeciálny reproduktorový systém, rozmiestnený medzi publikom, ktorý umožnil aby sa zvuk „premiestňoval“ medzi ľuďmi. Po katastrofe cunami v Indickom Oceáne 26. decembra, 2004 Waters vystúpil s Ericom Claptonom na benefičnom koncerte NBC so skladbou „Wish You Were Here“.
2005–2015: spojenie členov Pink Floyd, "Ça Ira" a ďalšie koncerty.
V júli roku 2005 sa Waters spojil s Masonom, Wrightom a Gilmourom a vystúpili spolu na definitívne poslednom spoločnom koncerte, ktorý sa konal v londýnskom Hyde Parku v rámci benefičnej akcie Live 8. Boloto prvýkrát po 24 rokoch, kedy všetci štyria naposledy spolu účinovali na poslednom z koncertov "The Wall" v Earls Court v Londýne. Ich program trva 23 minút. Hrali skladby „Speak to Me/Breathe“, „Money“, „Wish You Were Here“ a „Comfortably Numb“. Waters pre Associated Press povedal, že zatiaľ čo skúsenosti s hraním s Pink Floyd vníma stále pozitívne, šanca že sa opäť spolu v dobrom stretnú je, vzhľadom na názorové rozpory s Gimourom, mizivá. Waters mal inú predstavu o tom, ktoré skladby budú spolu hrať, no pre túto jednu príležitosť sa nakoniec podriadil. V roku 2005 skupinu Pink Floyd uviedol Pete Townshend z kapely The Who do UK Music Hall of Fame.
V septembri 2005 Waters vydal album "Ça Ira", s podtitulom „There is Hope“, operu v troch dejstvách, ktorá bola preložená podľa pôvodne francúzskeho libreta Étienne Roda-Gila. Témou, hlavným subjektom tejto opery boli udalosti okolo Veľkej francúzskej revolúcii. Opera vyšla na 2-CD albume. Naspievali ho: Bryn Terfel (barytón), Ying Huang (soprán) a tenorista Paul Groves. Originálne libreto, situované do ranného obdobia francúzskej revolúcie, pochádzalo z spoločného francúzskeho rukopisu Roda-Gil a jeho manželky Nadine Delahaye. Waters začal prepisovať libreto do Angličtiny v roku 1989. O kompozícii povedal: „Vždy som bol veľkým fanúšikom Beethovenovej zborovej hudby, bol som obdivovateľom tvorby Berlioza a Borodina... Je bezostyšne romantická a spočíva v tradícii zo začiatku 19. storočia, pretože práve tu spočíva môj vkus ku klasickej a zborovej hudbe.“ Waters bol aj v televízii, aby diskutoval o opere, ale rozhovor sa často otáčal skôr smerom na jeho vzťah s Pink Floyd, o tom, čo by teraz Waters „urobil s rozvahou“. V americkom rebríčku Classical Music Chart časopisu "Billboard" mal album "Ça Ira" po svojom vyfaní vrchol na jeho piatej pozícii.
V júni 2006 Rogers Waters začal turné, ktoré nazval The Dark Side of the Moon Live. Trvalo dva roky, naštartoval ho v júni v Európe a skončil v septembri v Severnej Amerike. Prvá polovica šou obsahovala piesne skupiny Pink Floyd, ako aj Watersov sólový materiál, zatiaľ čo druhá polovica obsahovala kompletné živé vystúpenie z roku 1973, ktoré malo rpeprtoár k albumu Pink Floyd "The Dark Side of the Moon". Bolo to prvýkrát po tridsiatich rokoch, že Waters zahral na koncerte kompletný album. Koncerty mali prídavky zo skladieb z tretej strany dvojalbumu "The Wall". Využil prepracované naštudovanie dizajnéra koncertného osvetlenia Marca Brickmana s laserovými svetlami, hmlovými prístrojmi, pyrotechnikou, psychedelickými projekciami a nafukovacími plávajúcimi bábkami (Spaceman a Pig) ovládanými „psovodom“ oblečeným ako mäsiar a bol použitý zvukový systém s plnou 360-stupňovou kvadrofónnou technikou. V niektorých vybraných koncertoch v roku 2006 sa na tomto turné na koncertoch predstavil aj Nick Mason. V januári 2007 Waters pokračoval v turné po Austrálii a Novom Zélande, potom cez Áziu, Európu, Južnú Ameriku prešiel v júni späť do Svernej Ameriky.
Dňa 20. mája 2006 Roger Waters spolu s Rogerom Taylorom (Queen), Ericom Claptonom a Nickom Masonom a nahrali dve skladby: „Wish You Were Here“ a „Comfortably Numb“.
V marci 2007 bol do vedeckofantatstického filmu "The Last Mimzy" nahratý Watersov song „Hello (I Love You)“. Pieseň, ktorá ma 6 minút, hrá počas premietania záverečných titulkov. Vyšla aj na singlovom CD a bola na internete k dispozícii pre elektronické stiahnutie. Waters o nej hovorí, že je to „pieseň, ktorá zachytáva témy filmu, stret najlepších a najhorších inštinktov ľudstva a to, ako môže nad dňom zvíťaziť detská nevinnosť“. V apríli 2008 bol Waters vystúpil v Kalifornii na podujatí Coachella Festival, mal byť v decembri 2008 jedným z hlavných účinkujúcich na jednej z akcií Live Earth 2008 v Bombaji, no kncert bol po novembrových terroristických útokoch na tomto území zrušený. V apríli 2008 Waters diskutoval o možnom novom albume s pracovným názvom "Heartland".
2010–súčasnosť: Projekt The Wall Live a album "Is This the Life We Really Want?".
V júni 2010 Waters vydal coververziu gospelovej piesne, „We Shall Overcome“, ktorú prearanžoval a nanovo napísali Guy Carawan a Pete Seeger. V júli 2010 vystúpil s Gilmourom na benefičnom večeri Nadácie Hoping Foundation. Zahrali spolu Spectorovu coververziu piesne „To Know Him Is to Love Him“, ktorú hrávali predtým v minulosti pri zvukových skúškach skupiny Pink Floyd, po nej nasledovali piesne „Wish You Were Here“, „Comfortably Numb“ a „Another Brick in the Wall (Part Two)“. V septembri 2010 zahájil Waters turné Wall Live, aktualizovanú verziu pôvodných koncertov skupiny Pink Floyd, ktorá obsahuje kompletné predstavenie obsahu projektu "The Wall". Waters v tom čase pre agentúru Associated Press uviedol, že turné bude pravdepodobne jeho posledné, dodal: „Už nie som taký mladý, ako som býval. Nie som ako BB King alebo Muddy Waters. Nie som veľký spevák, inštrumentalista alebo čokoľvek iné, ale stále mám oheň v bruchu a mám potrebu niečo povedať. Mám v sebe labutiu pieseň a myslím si, že to asi bude ono.“ Dňa 12. mája sa na koncert k Watersovi pripojili aj Gilmour s Masonom. Gilmour zahral v skladbe „Comfortably Numb“ a potom sa spolu s Masonom a s Watersom spojil v skladbe „Outside the Wall“. V prvej polovici roku 2012 skončilo turné skupiny Waters na vrchole svetového predaja vstupeniek, na koncerty a celkovo sa na celom svete predalo viac ako 1,4 milióna lístkov. Do roku 2013 bolo The Wall Live doposiaľ najvyššie zarábajúcim turné sólového umelca. Dňa 12. decembra 2012 (12-12-12) vystúpil Roger Waters v Madison Square Garden na podujatí The Concert for Sandy Relief. Dňa 24. júla 2015 bol v Newport (Rhode Island) Waters hlavným účinkujúcim na festivale Newport Folk Festival. Watersa sprevádzala kapela My Morning Jacket a dve speváčky, Jess Wolfe a Holly Laessig, z americkej indie-popovej kapely Lucius.
Dňa 3. mája 2016 bol Waters vyhlásený za jedného z hlavných účinkujúcich hudobného festivalu Desert Trip a vystúpil na ňom dvakrát: 9. a 16. októbra 2016. V októbri 2016 Waters oznámil, že sa v roku 2017 príde do Severnej Ameriky s novým turné nazvaným „Us + Them“, ktoré bude zmesou jeho materiálu, ktorý nahral pre skupinu Pink Floyd a pre svoje sólové projekty. Názov turné pochádza z názvu piesne „Us and Them“, ktorá sa nachádza na albume"The Dark Side of the Moon".
Dňa 2. júna 2017 vyšiel takmer po 25 rokoch Rogerovi Watersovi je štvrtý sólový štúdiový album, "Is This the Life We Really Want?". Produkoval ho Nigel Godrich, ktorý je známy spoluprácou s kapelou Radiohead. Godrich kritizoval predchádzajúcu Watersovu sólovú tvorbu a vyzval ho, aby vytvoril stručný autorský album. Obsah tohto albumu sa stal súčasťou Us + Them Tour. V roku 2018 Waters nahovoril všetky postavy adaptácii Stravinského divadelného diela"The Soldier's Tale", ktoré bolo nahrané na festivale komornej hudby Bridgehampton. Album vyšiel prostredníctvom Sony Classical Masterworks dňa 26. októbra 2018. Dňa 18. apríla 2019 sa Waters v divadle Beacon Theatre pripojil na pódium na koncerte skupiny Nick Mason's Saucerful of Secrets, aby naspieval hlavný vokál skladby „Set the Controls for the Heart of the Sun“.
V roku 2019, obchodná publikácia pre koncertný priemysel Pollstar, dala Watersa do prvej desiatky najlepšie zarábajúcich koncertných umelcov dekády.
Osobný život.
V roku 1969 sa Roger Waters oženil so svojou láskou z detstva, Judith Trim, ktorá bola úspešnou umeleckou hrnčiarkou. Jej fotografia bola v pôvodnom prebale dvojalbumu "Ummagumma", no na nasledujúcich edíciách na CD sa už nenachádza. Manželia, ktorí nemali spoločné deti sa v roku 1975 rozviedli. Judith Trim zomrela v roku 2001.
V roku 1976 sa Waters oženil s Lady Carolyne Christie, predtým manželku Rocka Scullyho manažéra The Grateful Dead. Carolyne má šlachtický pôvod, je neterou Lawrence Dundasa, tretieho markíza zo Zetlandu. Z tohto manželstva pochádza jeho syn, Harry Waters, džezový hudobník ktorý hráva na klávesové nástroje na otcových koncertoch od roku 2002 a dcéra, India Waters, ktorá pracuje ako modelka. Christie a Roger Waters sa rozviedli v roku 1992 . 
V roku 1993, sa Waters oženil s Priscillou Phillipsovou. Mali spolu jedného syna, Jacka Fletchera. Rozviedli sa v roku 2001. 
V roku 2004 sa Waters zasnúbil s herečkou a filmárkou Laurie Durningovou (nar. 1963) Pár spolu uzavrel manželstvo 14. januára 2012 a rozviedli sa v septembri 2015.
Roger Waters je ateista.
Aktivizmus.
Izrael a Palestína.
Waters videl bariéru medzi izraelom a Predjordánskom prvýkrát v roku 2006. Bolo to na žiadosť palestínskych fanúšikov predtým, ako mal mať koncert v Tel Avive. Po prehliadke bariéry presunul svoj koncert v Tel Avive do Neve Shalom, pretože uveril, že jeho prítomnosť v Tel Avive „neúmyselne legitimizuje útlak, ktorý videl“. Bariéru označil za „otrasnú stavbu, ktorú treba vidieť“, ktorá z Gazy urobila „virtuálne väzenie“. Táto skúsenosť ho presvedčila, že je potrebný kultúrny bojkot Izraela. Odvtedy sa vyslovil proti bariére na Západnom brehu a v roku 2011 vyhlásil: „Drsná a drakonická kontrola, ktorú Izrael má nad obkľúčenými Palestínčanmi v Gaze a Palestínčanmi na okupovanom Západnom brehu Jordánu (vrátane východného Jeruzalema), spojená s popieraním práv utečencov na návrat do svojich domovov v Izraeli, vyžaduje spravodlivú správu. Slobodne uvažujúci ľudia na celom svete podporujú Palestínčanov v ich občianskom, nenásilnom odpore“. V decembri 2009 sa Waters zaviazal, že podporí plánovaný Pochod pre oslobodenie Gazy, ktorý bol blokovaný Egyptom.
V roku 2011 Waters oznámil, že sa hlási k hnutiu Bojkot, Stiahnutie investícií a Sankcie (Boycott, Divestment and Sanctions-BDS) a vyzval Izrael, aby ukončil izraelskú okupáciu palestínskych území, odstránil bariéru Západného brehu Jordánu, zaručil úplnú rovnosť a práva arabským občanom Izraela a umožniť všetkým palestínskym utečencom návrat do svojich domovov. V decembri 2013 v rozhovore pre "CounterPunch" Waters uviedol, že je súčasťou hnutia BDS, pretože je presvedčený, že je nesprávne, „aby umelec išiel hrať do krajiny, ktorá zaberá pôdu iných ľudí a utláča ich tak, ako to robí Izrael“. Povedal, že veľa ľudí predstieralo, že útlak Židov v rokoch 1933 až 1946 nepokračoval. „Takže nejde o nový scenár. Ibaže tentoraz ide o vraždenie Palestínčanov“ Abraham Foxman, riaditeľ Ligy proti hanobeniu, obvinil Watersa pretože porovnal palestínsku situáciu s holokaustom z antisemitizmu.
V októbri 2016 prišiel Waters o sponzoring vo výške 4 milióny dolárov po tom, ako American Express kvôli jeho „antiizraelskej rétorike“ na predchádzajúcom festivale odmietol financovať jeho turné po Severnej Amerike. V novembri 2016 sa pri znižovaní väzieb s Watersom pripojila k spoločnosti American Express aj spoločnosť Citibank.
V roku 2016 Waters nahovoril komentár k dokumentárnemu filmu "The Occupation of the American Mind: Israel’s Public Relations War in the United States" (Izraelská vojna s public relations v Spojených štátoch) o metódach, ktoré používa Izrael na formovanie americkej verejnej mienky.. V júni 2017 začala organizácia známa ako We Don't Need No Roger Waters bojkotovať Watersa za jeho podporu palestínskemu protiizraelskému hnutiu BDS. Koncerty Rogera Watersa v Nemecku bojkotovala nemecké združenie verejnoprávnych vysielateľov ARD. Dňa 14. mája 2019 sa Roger Waters na univerzite v Massachusetts Amherst zúčastnil panelovej diskusie s názvom „Izrael, slobodný prejav a boj za palestínske ľudské práva“. Na znemožnenie konania tejto diskusie dala skupina študentov žiadosť o súdne rozhodnutie s udaním dôvodu, že je antisemitské a jej konaním by „utrpeli by nenapraviteľnú ujmu“, no sudca vyššieho súdu rozhodol, že sa táto udalosť môže konať. Waters žalobu na súde uvítal ako dobrý spôsob propagácie palestínskeho problému a uviedol, že „kritika izraelskej vlády, jej rozporu s medzinárodným právom a porušovaním ľudských práv nemá nič spoločné so židovskou vierou alebo židovským ľudom“. Vo februári 2020, po uvedení reklám na jeho pripravované koncertné turné "This Is Not a Drill" v rámci niektorých platforiem súťaže Major League Baseball, židovská organizácia B'nai B'rith kritizovala rozhodnutie ligy ukázať reklamy a sponzorovať toto turné. Organizácia napísala list komisárovi Robovi Manfredovi, v ktorom uviedla, že Watersove názory na Izrael „ďaleko presahujú hranice civilného diskurzu“. Po kritike sa liga rozhodla zverejňovanie reklám na Watersove turné zastaviť.
Dňa 20. júna 2020, počas rozhovoru so spravodajskou agentúrou Shehab, Waters označil amerického obchodného magnáta Sheldona Adelsona za „bábkara ťahajúceho za nitky Donalda Trumpa, Mika Pompea a ... veľvyslanca [v Izraeli]“ a sionizmus označil za „škaredú škvrnu“, ktorú „treba jemne odstrániť“. . Uviedol, že Izrael je nepriamo zodpovedný za zabitie Američana Georga Floyda, pretože „izraelské obranné sily vynašli obmedzovaciu techniku kľačania na krku“. Watersa na to niekoľko publikácií obvinilo z antisemitských komentárov. Waters 25. júna zverejnil ospravedlnenie, v ktorom vyjadril poľutovanie nad tým, že použil „slová vyvolávajúce metaforické obrazy, ktoré(...) boli škodlivé pre židovský ľud a hnutie za palestínske práva. Dodal, že jeho tvrdenie, že Izrael zaviedol techniku pokľaknutia na krk v americkej polícii bolo nesprávne.
Iné aktivity.
Po zemetrasení v Indickom oceáne v roku 2004 a následnej katastrofe cunami vystúpil Waters s Ericom Claptonom počas benefičného koncertu v americkej televízii NBC a zahrali spolu skladbu „Wish You Were Here“. Waters vystupoval proti zákonu o poľovníctve z roku 2004. Pre Alianciu života na vidieku uskutočnil koncert a zúčastňoval sa na pochodoch. Waters vysvetlil, že či už podporuje lov, alebo nie, je dôležité brániť ho ako právo. Krátko nato Spojené kráľovstvo opustil. V októbri 2005 objasnil, že neopustil krajinu na protest proti právnym predpisom o poľovníctve, ale z rodinných dôvodov, a že do Spojeného kráľovstva sa často vracia. Po odchode z Británie sa Waters spolu so snúbenicou Laurie Durningovou presťahoval na Long Island v New Yorku.. 
V júni 2007 sa Roger Waters stal hovorcom neziskovej organizácie bojujúcej proti chudobe a malárii, Millennium Promise, a na podporu tejto témy napísal vyhlásenie pre CNN. V júli sa zúčastnil amerického koncertu usporiadaného počas akcie Live Earth. Tento medzinárodný koncertný projekt s viacerými dejiskami bol zameraný na zvýšenie povedomia o globálnych klimatických zmenách.
Waters podporuje vojnových veteránov. Je to čiastočne aj pre smrť jeho otca v druhej svetovej vojne. Na každú zo svojich prehliadok prideľuje blok lístkov pre veteránov. Niekoľko rokov vystupoval pre skupinou zranených veteránov, ktorú sprostredkovalo Národné vojenské vojenské stredisko Spojených štátov. V roku 2012 dal Waters príspevok pre amerických vojenských veteránov, ktorý sa nazýva Stand Up for Heroes. Na vystúpenie si pozval hudobnú skupinu v boji zranených veteránov s názvom MusiCorps. V júni 2013 sa Waters a mnoho ďalších celebrít predstavil vo videu, ktoré podporuje Chelseu Manningovú.
Waters je odporcom Brexitu. Po referende z júna 2016, v ktorom sa v britskej verejnosti hlasovalo medzi o vystúpení z EÚ, uviedol: „Keby som hlasoval, bol by som zjavne hlasoval za to, aby som zostal v Európskej únii... Myslel som si, že sme na tom lepšie. Mýlil som sa “.
Roger Waters bol kritikom amerického prezidenta Donalda Trumpa a jeho politiky. V roku 2017 Waters odsúdil Trumpov plán postaviť múr oddeľujúci USA a Mexikom. Komentoval to slovami, že album skupiny Pink Floyd "The Wall" „teraz súvisí s pánom Trumpom a so všetkými rečami o budovaní múrov a vytváraní nevraživosti medzi rasami a náboženstvami“. Po chemickom útoku Douma v Sýrii v apríli 2018 Waters označil dobrovoľnícku bojovú skupinu Biele prilby, ktorá tento útok najskôr nahlásila, za „falošnú organizáciu“, ktorá podporila propagandu pre „džihádistov a teroristov“. Jonathan Freedland v denníku "The Guardian" napísal: „Toto tvrdenie, ktoré bolo opakovane vyvracané, vyvolalo potlesk od davov proruskej krajnej ľavice a aj krajnej pravice, ktoré poslušne slúžili ako Assadove roztlieskavačky.“ V októbri 2018 si Waters vyslúžil chválu aj kritiku, keď na svojom koncerte v São Paule, vtedajšieho brazílskeho krajne pravicového kandidáta na prezidenta, Jaira Bolsonara, na veľkej obrazovke zaradil do zobrazených mien v zozname „neofašistov“. Na koncerte v Riu de Janeiro, ktorý sa konal neskôr v októbri, vzdal Waters hold zavraždenej brazílskej radnej, Marielle Francovej, a počas svojho koncertu priviedol na pódium jej dcéru, sestru a bývalého manžela.
Vo februári 2019 Waters pomocou svojho účtu na Twitteri zverejnil „núdzovú demonštráciu“ proti americkej misii pri OSN v New Yorku proti zasahovaniu USA vo Venezuele. Tvrdil tiež, že USA sa snažia zničiť venezuelskú demokraciu, aby „1% mohlo drancovať ich ropu“. Používatelia Twitteru, vrátane venezuelskej skupiny La Vida Bohème, ho kritizovali za podporu venezuelskej vlády uprostred prezidentskej krízy a tvrdili, že Venezuela sa teší „skutočnej demokracii“. Waters kritizoval Richarda Bransona za organizáciu koncertu Venezuela Live Aid a uviedol, že koncert „nemá nič spoločné s potrebami obyvateľov Venezuely, nemá nič spoločné s demokraciou, nemá nič spoločné so slobodou a nemá nič spoločné s pomocou “.
Dňa 2. septembra 2019 vystúpil Waters na zhromaždení pred londýnskou budovou ministerstva vnútra, kde žiadal prepustenie zakladateľa WikiLeaks, Juliana Assangea, a venoval mu pieseň „Wish You Were Here“. Waters vystúpil 22. februára 2020 aj na zhromaždení na podporu Assangeho pred parlamentom v Londýne. Waters je prívržencom Stevena Donzigera, amerického právnika, ktorý je zapojený do súdnych sporov proti spoločnosti Chevron, a ktorého označilo aj 29 nositeľov Nobelovej ceny za obeť obťažovania.
V novembri 2019 Waters spolu s ďalšími verejnými činiteľmi podpísal list podporujúci vodcu Labouristickej strany, Jeremyho Corbyna, v ktorom bol Corbyn opísaný ako „svetielko nádeje v boji proti vznikajúcemu krajne pravicovému nacionalizmu, xenofóbii a rasizmu vo veľkej časti demokratického sveta“ a podporil ho vo všeobecných voľbách v roku 2019. V decembri 2019 podpísal Waters spolu so 42 ďalšími poprednými kultúrnymi osobnosťami list, ktorý pod Corbynovým vedením vo všeobecných voľbách 2019 podporil Labouristickú stranu. V liste sa uvádza, že „Labouristický volebný program pod vedením Jeremyho Corbyna ponúka transformačný plán, ktorý uprednostňuje potreby ľudí a planéty pred súkromným ziskom a vlastnými záujmami bohatej menšiny.“
Vo februári 2020 sa Waters zúčastnil protestu v Londýne proti vydaniu Juliana Assangeho. Počas predstavenia indického básnika a aktivistu Aamira Aziza z organizácie Jamia Milllia Islamia na zhromaždení Waters označil kontroverzný dodatok zákona o občianstve (z decembra 2019), za „fašistický“ a „rasistický“.
Vybavenie a hudobné nástroje.
Aj keď je Waters vo všeobecnosti označovaný za basgitaristu a speváka skupiny, hráva aj na elektrickej gitare (hral na rytmickú gitaru na platni "Animals" v skladbách "Pigs (Three Different Ones)" a "Sheep") takisto na syntetizátoroch, vytváral samplovacie efekty zvukových slučiek. Tiež hrá na vystúpeniach na akustickú gitaru najviac v skladbách z albumu "The Final Cut".
Krátko hral na basgitaru značky Höfner, no nahradil ju značkou Rickenbacker RM-1999/4001S. Túto gitaru používal až do roku 1970, keď ju spolu s ostatnou aparatúrou ukradli v New Orleans. Model Fender Precision Basses začal používať v roku 1968. Pôvodne túto basovú gitaru striedal striedal s gitarou Rickenbacker 4001, no po strate v roku 1970 prestal gitaru značky Rickenbacker používať. Čierny model gitary Fender P-Bass bolo vidieť prvýkrát na pódiu v júli 1970 v lodýnskom Hyde Parku, neskôr zriedkavejšie až do apríla 1972, kedy sa tento model stal Rogerovou základnou pódiovou gitarou. Waters v gitare používa struny s plochým vinutím model RotoSound Jazz Bass 77. Počas svojej kariéry používal zosilňovače značiek Selmer, WEM, Hiwatt a Ashdown, ale na niekoľkých posledných turné používal zosilňovač Ampeg. Pri hraní na basu použil efekty delay, tremolo, chorus, stereo panning a phaser.
V skladbách kapely Pink Floyd, „On the Run“, „Welcome to the Machine“ a „In the Flesh?“, Roger Waters experimentoval so syntetizátormi EMS Synthi A a VCS 3. V skladbách kapely Pink Floyd hrá na elektrických a akustických gitarách značiek Fender, Martin, Ovation a Washburn. Hral na elektrickej gitare na piesni „Sheep“ z albumu "Animals" od od skupiny Pink Floyd, na akustickej gitare hrá vo viacerých skladbách ako sú napríklad „Pigs on the Wing 1 &amp; 2“, tiež z albumu "Animals", „Southampton Dock“ z albumu "Final Cut" a v nahrávke „Mother“ z albumu "The Wall". V skladbe „One of These Days“ použil Roger Watters k basovej linke efekt Binson Echorec 2. Počas koncertných vystúpení Waters hrá v záverečnej skladbe „Outside the Wall“ na trúbku.
Hity a ocenenia.
Watersove sólové projekty boli viditeľné v rebríčkoch popularity.
Najúspešnejšia bola pieseň "What God Wants pt. 1" z´albumu "Amused to Death", ktorá dosiahla 4. miesto v Británii.
Jeho tri hlavné sólové albumy dostali od RIAA zlato a jeho opera Ça Ira dosiahla prvú pozíciu v rebríčku albumov klasickej hudby v Británii a v USA.
Roger bol ako člen skupiny Pink Floyd uvedený do Rock'n'rollovej siene slávy. Získal aj ocenenie za udalosť roka za koncert "The Wall – Live in Berlin".

</doc>
<doc id="81084" url="https://sk.wikipedia.org/wiki?curid=81084" title="Parúzia">
Parúzia

Parúzia () je podľa Nového zákona druhý príchod Ježiša Krista z neba na Zem (Jahveho deň), pred posledným súdom, ako triumfátora, vzkriesiaceho mŕtvych. Biblickými zdrojmi sú slová Ježiša v evanjéliách, komentáre sv. Pavla a sv. Jána.

</doc>
<doc id="81085" url="https://sk.wikipedia.org/wiki?curid=81085" title="Rodné číslo">
Rodné číslo

Rodné číslo je číselný identifikátor prideľovaný obyvateľom Slovenska a Česka. Rodné číslo patrí medzi osobné údaje, dá sa z neho určiť dátum a miesto (resp. oblasť) narodenia a pohlavie osoby.
V iných štátoch takisto existujú identifikátory osôb, majú však odlišné tvary.
(1) Rodné číslo je trvalý identifikačný osobný údaj fyzickej osoby (ďalej len „osoba“), ktorý zabezpečuje jej jedinečnosť v informačných systémoch.
(2) Rodné číslo sa tvorí z dátumu narodenia osoby a z koncovky, ktorá je rozlišujúcim znakom osôb narodených v tom istom kalendárnom dni.
(3) Prvé dvojčíslie rodného čísla vyjadruje posledné dve číslice roku narodenia osoby, druhé dvojčíslie vyjadruje číselné označenie mesiaca narodenia osoby (u žien zvýšené o 50), tretie dvojčíslie vyjadruje číselné označenie dňa narodenia osoby v danom kalendárnom mesiaci.
(4) Rodné číslo pridelené osobe narodenej do 31. decembra 1953 je deväťmiestne s trojmiestnou koncovkou. 
(5) Rodné číslo pridelené osobe narodenej po 1. januári 1954 je desaťmiestne so štvormiestnou koncovkou; pritom celé desaťmiestne rodné číslo musí byť bezo zvyšku deliteľné číslom 11.
Stanovenie podľa zákona.
Podľa zákona č. 301/1995 o rodnom čísle, paragraf 2:.
A zároveň podľa paragrafu 7 toho istého zákona ten, ktorého rodné číslo nespĺňa paragraf 2 (dokonca aj prevádzkovateľ systému, ktorý pracuje s rodnými číslami) sa má obrátiť na Ministerstvo vnútra SR, ktoré mu pridelí nové.
Zákon č. 18/2018.
Slovenská republika prijala novú úpravu spracúvania rodného čísla, len ako národného identifikátora (rodné číslo už nie je citlivým osobným údajom napríklad v zmysle GDPR) a to v § 78 ods. 4 zákona č. 18/2018 Z. z., a to na základe splnomocňujúceho ustanovenia nariadenia v čl. 87. Stále platí, že rodné číslo je zakázané zverejňovať, právo zverejniť rodné číslo ma iba dotknutá osoby, ktorej sa týka.
Prechod na iný systém.
Podľa informácií z júna 2019 Ministerstvo vnútra navrhovalo, že sa namiesto rodného čísla bude používať bezvýznamový identifikátor fyzických osôb, tzv. BIFO. Bude obsahovať desať náhodne pridelených číslic bez súvislosti s dátumom narodenia a malo by sa zaviesť počas najbližších desiatich rokov.

</doc>
<doc id="81092" url="https://sk.wikipedia.org/wiki?curid=81092" title="RSVP">
RSVP

RSVP (nesprávny tvar R.S.V.P.) je skratka z francúzskej vety „Répondez, s’il vous plaît“, ktorá znamená „Odpovedzte, prosím“. Používa sa na pozvánkach (a v súčasnosti často aj v e-mailoch). Za textom RSVP býva uvedené telefónne číslo. Slušnosťou je oznámiť účasť, ale oznamuje sa aj neúčasť.

</doc>
<doc id="81099" url="https://sk.wikipedia.org/wiki?curid=81099" title="Pavlovov dom">
Pavlovov dom

Pavlovov dom (po rusky Дом Павлова - Dom Pavlova) je tehlová trojposchodová obytná budova, ktorá sa skladá z viacerých blokov, stojaca na okraji Leninovho námestia (v minulosti Námestia 9. januára) na Sovietskej ulici vo Volgograde (Stalingrade). Pred druhou svetovou vojnou bola budova známa ako Dom odborníkov. Počas bitky o Stalingrad sa koncom septembra 1942 stala dôležitým oporným bodom sovietskej obrany. Pomenovaná je na počesť seržanta Jakova Pavlova, ktorý zodpovedal za obsadenie a začiatok obrany budovy. V súčasnosti slúži znovu svojmu účelu ako obytný dom.
Dejiny budovy.
Dom bol jedným z najprestížnejších v meste, pred vojnou v ňom bývali továrenskí špecialisti a pracovníci komunistickej strany mesta. Počas bojov o Stalingrad sa stal významným obranným objektom. Z vojenského hľadiska mal dom nesmiernu hodnotu, pretože priamo od neho viedla cesta k neďalekej Volge a z jeho okien bolo možné sledovať a pokryť paľbou ručných zbraní časť vtedajšieho Námestia 9. januára (pomenované podľa krvavej nedele roku 1905). Stavba sa navyše vkliňovala do nemeckých postavení a bolo z nej možné kontrolovať široké okolie a nachádzala sa iba 500 metrov juhovýchodne od hlavnej železničnej stanice. To bolo hlavnou príčinou toho, že velenie 13. gardovej streleckej divízie označilo dom ako významný taktický bod a rozhodlo sa ho získať. 13. gardová strelecká divízia však bola ťažko poznačená bojmi a na prieskum sa veliteľ roty I. I. Naumov, rozhodol vyslať 23. septembra iba 4 členné družstvo vedené seržantom J.F. Pavlovom. Sovietski vojaci pri nočnom prieskume budovy objavili a zlikvidovali nemecké guľometné družstvo. Zároveň zistili, že sa v pivniciach budovy nachádza viacero civilistov, dvaja ranení červenoarmejci a zdravotník, ktorý ich ošetroval. Seržant Pavlov následne začal organizovať obranu a provizórne opevnenie stavby. Nemci obranu budovy, ktorá sa vkliňovala do ich postavení odrezali od posíl. Pavlov neskôr vyslal zdravotníka Kalinina, ktorého objavili v pivnici, aby sa spojil s ich rotou a oznámil, že zaistili budovu. Posilám sa však podarilo prebiť k Pavlovovmu domu až 3. októbra. Posila pozostávala z bojom poznačenej roty I. F. Afanasieva, ktorá mala okolo 25 mužov. Posila však prišla s dostatočnými zásobami aby bola schopná prečkať obliehanie.
Budovu v prestávkach medzi bojmi obkolesili ostnatým drôtom a mínami, do okien umiestnili guľomety, na obranu pred tankmi priniesli protitankovú pušku a dokonca aj 2 ľahké mínomety. Dom bol pravidelne pod paľbou nemeckého delostrelectva a mínometov, niekoľkokrát ho napadlo i letectvo, čo malo za následok ťažké poškodenie jedného bloku. Vchody sledovali nemeckí ostreľovači. V neskoršej fáze obrancovia vybudovali okolo budovy sieť zákopov, ktorými spojili predsunuté postavenia. Odtiaľ mohli viesť krížovú paľbu po nemeckých jednotkách a dokonca vykopali niekoľko stoviek metrov dlhý spojovací zákop k najbližšiemu sovietskemu postaveniu pri Volge.
Obrana budovy trvala od jej obsadenia 23. septembra 58 dní do 25. novembra 1942, kedy sa podarilo zaistiť spojenie s okolitými jednotkami. Neskôr v januári dostali vojaci príkaz na zmenu pozície a opustili budovu. Pri následných pouličných bojoch v meste padlo viacero obrancov. Pavlov aj Afanasiev boli ranení. Veliteľ obrany Afanasiev prišiel o zrak. Na počesť seržanta Pavlova dostal dom meno „Pavlovov dom“. Počas celej doby, kedy sa o dom bojovalo, sa pivniciach domu nachádzalo asi 30 civilistov. V priebehu bitky sa dokonca v pivnici narodilo dieťa. V plánoch a mapách, ktoré boli po kapitulácii nemeckých vojsk ukoristené, bol Pavlovov dom vedený ako sovietska pevnosť.
Symbol vytrvalosti.
Dom Pavlova sa stal symbolom vytrvalosti a vzdoru obrancov Stalingradu. Symbolika nebola úplne abstraktná, reálna situácia obrancov vypovedala veľa o stave obrany celého Stalingradu. V predmetnom úseku sovietskej obrany bol Pavlovov dom jediná väčšia prekážka, ktorá delila Nemcov od Volgy, ktorá bola ich konečným cieľom. Úzky pás územia okolo Volgy sa Nemcom počas bitky nikdy v plnej miere obsadiť nepodarilo. Dom bránený v úvodnej fáze bojov iba hŕstkou obrancov vytrval a nepadol ani v tých najťažších bojoch Nemcom do rúk. Budova bola po vojne čiastočne zrekonštruovaná. Juhovýchodnú časť budovy po vojne upravili do podoby pamätníka. V blízkosti Pavlovovho domu, cez ulicu, sa nachádza Múzeum panoráma stalingradskej bitky.
Generál Čujkov, veliteľ obrany Stalingradu vo svojich memoároch ironicky poznamenal, že Nemci stratili viac mužov, pri snahe obsadiť Pavlov dom, ako pri obsadzovaní Paríža.

</doc>
<doc id="81100" url="https://sk.wikipedia.org/wiki?curid=81100" title="Jakov Fedotovič Pavlov">
Jakov Fedotovič Pavlov

Jakov Fedotovič Pavlov () (* 4. október 1917 – † 28. september 1981) bol príšlušník sovietskych pozemných síl počas druhej svetovej vojny, aktívny účastník bitky o Stalingrad v radoch 13. gardovej streleckej divízie. Velil obrane Domu odborníkov, neskôr pomenovaného na jeho počesť – Pavlovov dom. Od 27. júna 1945 držiteľ titulu Hrdina Sovietskeho zväzu.
Život.
Narodil sa v dedinke Krestovaja vo Valdajskom ujezde Novgorodskej gubernie v roku 1917. Po skončení základnej školy pracoval v poľnohospodárstve.
V roku 1938 povolaný do Červenej armády. Zúčastnil sa bojov sovietsko-nemeckej vojny. Bojový krst absolvoval v jednotkách juhozápadného frontu pri meste Koveľ.
Na jeseň 1942 bola jeho jednotka nasadená v rámci stalingradského frontu do Stalingradskej bitky. V hodnosti starší seržant bol veliteľom guľometného družstva v 42. gardovom streleckom pluku 13. gardovej streleckej divízie. Táto divízia bola použitá ako záloha v rozhodujúcom momente ťažkých obranných bojov v meste Stalingrad. Spolu so zvyškom jednotky prekročil v noci zo 14. na 15. septembra 1942 rieku Volgu.
23. septembra 1942 (resp. 27. septembra) dostalo Pavlovove 4 členné družstvo za úlohu preskúmať a obsadiť trojposchodovú obytnú budovu známu ako Dom odborníkov na Námestí 9. januára. Išlo o dovtedy oboma stranami neobsadenú strategicky položenú stavbu, z ktorej bol výhľad na celé okolie. Pavlov preskúmal budovu so slobodníkom V.S. Gluškom a vojakmi N. Čornogolovom a A. Alexandrovom a spoločne s nimi ju vyše týždňa bránil, kým im neprišiel na pomoc zvyšok roty poručíka I. F. Afanasieva. Dom sa však nachádzal na otvorenom priestranstve a cez deň nebolo možné nadviazať spojenie s okolitými jednotkami. Pred početnými nemeckými útokmi ho bránili v obkľúčení až do 25. novembra 1942. Neskôr za podpory okolitých jednotiek až do februára 1943. Budova, ktorú sa Nemcom už viac nepodarilo dobyť, sa do histórie zapísal ako Pavlovov dom. Po skončení bitky bolo zistené, že Pavlovov dom Nemci zakresľovali do svojich máp ako pevnosť.
Neskôr sa zúčastnil bojov v rámci 3. ukrajinského a 2. bieloruského frontu. Od roku 1944 člen Komunistickej strany. V roku 1945 vyznamenaný zlatou hviezdou Hrdinu Sovietskeho zväzu a Leninovým radom.
Po demobilizácii po skončení vojny roku 1946 pracoval v meste Valdaj v Novgorodskej oblasti. Ako člen Komunistickej strany absolvoval vyššiu politickú školu a pôsobil v štátnych funkciách. Trikrát bol zvolený do Vrchného sovietu RSFSR. Zomrel v Novgorode v roku 1981, kde je aj pochovaný.
Dielo.
Autor osobných spomienok na boje:
Vyznamenania.
Pavlov bol vyznamenaný titulom Hrdina Sovietskeho zväzu (1945, medaila č. 6775), Radom Lenina, Radom októbrovej revolúcie a dvomi Radmi červenej hviezdy.

</doc>
<doc id="81101" url="https://sk.wikipedia.org/wiki?curid=81101" title="Pay per click">
Pay per click

Pay per click (doslovne "platba za klik") je jeden zo spôsobov platenia za reklamu na internete.
Princíp "pay per click" (PPC) spočíva v tom, že inzerent za reklamu platí až vo chvíli, keď sa dá predpokladať, že zaúčinkovala, teda vo chvíli, keď na ňu potenciálny klient klikol. Platená reklama patrí dnes k najrýchlejším a k najjednoduchším spôsobom ako dosiahnuť ihneď viditeľné výsledky v predaji a návštevnosti. Oproti klasickým bannerom alebo miestam na portáloch má tu výhodu, že zákazník neplatí za zobrazenie, ale iba za reálneho návštevníka svojej stránky. Ďalšou výhodou týchto systémov je, že odkazy sa väčšinou zobrazujú na stránkach s relevantným obsahom. Tým je odkaz presnejšie namierený na kľúčového klienta, neobťažuje tam, kde sa ľudia zaujímajú o niečo iné. 
Jeden z najväčších propagátorov tohto systému je vyhľadávač Google alebo Yahoo. V USA investície do PPC predstavujú až 40% investícii do on-line reklamy. Na Slovensku dominujú Google Ads (v minulosti AdWords) a Meta Ads (v minulosti Facebook Ads).
PPC reklama je oproti iným formám internetového marketingu mimoriadna najmä presnou možnosťou zacielenia reklám. To je možné vďaka rôznym nástrojom a nastaveniam (kľúčové slová, záľuby, nákupné úmysly, umiestnenia atď.), ktoré firmy ako Google Ads poskytujú.
Platba za kliknutie sa zvyčajne spája s vyhľadávačmi prvej úrovne (napríklad Google Ads, Amazon Advertising a Microsoft Advertising). V prípade vyhľadávačov inzerenti zvyčajne cielia na relevantné kľúčové slová pre ich cieľový trh a platia, keď sa na reklamy (textové reklamy, obrázkové reklamy alebo nákupné reklamy, ktoré sú kombináciou obrázkov a textu) klikne.
Obsahové reklamy známe aj ako bannerové reklamy, sa zobrazujú na webových stránkach so súvisiacim obsahom, ktoré súhlasili so zobrazovaním reklám, a zvyčajne sa neplatí za klik, ale namiesto toho sa zvyčajne účtuje na základe ceny za tisíc zobrazení (CPM).
Sociálne siete, ako napríklad Facebook, Instagram, LinkedIn, Reddit, Pinterest, TikTok a Twitter, tiež prijali platbu za kliknutie ako jeden zo svojich reklamných modelov. Suma, ktorú inzerenti platia, závisí od vydavateľa a zvyčajne sa riadi dvoma hlavnými faktormi: kvalitou reklamy a maximálnou ponukou, ktorú je inzerent ochotný zaplatiť za kliknutie, meranou v porovnaní s ponukami jeho konkurentov. Vo všeobecnosti platí, že čím vyššia je kvalita reklamy, tým nižšia je cena za kliknutie a naopak.
Nevýhody.
Môže sa stať, že zákazník zaplatí aj za kliky tzv. „preklikávačov“. Kvôli ich eliminovaniu sa používajú algoritmy na odhalenie podozrivých kliknutí. Tzv. „vyklikávanie“ podľa rôznych údajov dosahuje v priemere od 0,1 % do 10 % všetkých kliknutí, v závislosti od systému. Prevádzkovatelia PPC majú tento fenomén ošetrený algoritmami, aby sa zabránilo zneužitiu PPC kreditu.

</doc>
<doc id="81103" url="https://sk.wikipedia.org/wiki?curid=81103" title="Harrison Ford">
Harrison Ford

Harrison Ford (* 13. júl 1942, Chicago) je americký filmový herec. Jeho najznámejšími rolami sú uštipačný vesmírny pilot Han Solo vo filmovej sérii "Hviezdne vojny", a vtipný ale neústupný archeológ a zároveň akčný hrdina Indiana Jones z filmu "Dobyvatelia stratenej archy" a jeho pokračovaní.
Podľa údajov vyčíslených v januári 2006 činil celkový hrubý príjem z predaja Fordových filmov približne 3,05 miliardy dolárov v USA a 5,65 miliardy vo svete. To znamená druhé miesto medzi najlepšie zarábajúcimi hercami na svete, hneď za Tomom Hanksom.
Životopis.
Narodil sa v Chicagu v americkom štáte Illinois bývalej rozhlasovej herečke Dorothy Nidelmanovej (narodenej 17. októbra 1917 v New Jersey ako "Dora Nidelmanová") a reklamnému manažérovi a bývalému hercovi Christopherovi Fordovi (vlastným menom "John William Ford" – 20. november 1906 – 10. február 1999 New York). Prarodičia z matkinej strany Harry Nidelman a Anna Lifschutzová boli americkí židovskí emigranti z bieloruského Minska, ktorí sa zoznámili v Brooklyne a potom sa presťahovali do New Jersey. Rodičia z otcovej strany boli katolíci. John Fitzgerald Ford (americký Ír a estrádny umelec) a Florence Veronica Niehausová (americká Nemka). Fordovi rodičia boli ľavicového zamerania a neboli členmi žiadnej cirkvi. Keď sa Ford v neskoršom veku pýtal, k akej viere patrí, so smiechom odpovedali, že je „demokrat“. Pokiaľ Ford hovoril o tomto rodičovskom odkaze, uvádzal, že sa cíti byť „Írom ako človek a Židom ako herec“.
V roku 1960 Ford ukončil Maine East High School v Park Ridge v Illinois, kde, ako hovorí, si ho vybrali miestni trápiči, dievčatá si ho nevšímali a tiež bol považovaný za nádejného chlapca. Nastúpil na univerzitu Ripon College vo Wisconsine, ktorú bral predovšetkým ako prostriedok na zoznámenie so ženami, a kde si ako vedľajší predmet zvolil drámu. Do konca prvého roku bol členom folkovej skupiny menom The Brothers Gross, kde hral na "gutbucket" (kontrabas, ktorý ako ozvučné teleso používa kovový džber). Bol tiež členom študentského spolku Sigma Nu. Tri dni pred ukončením štúdia ho vyhodili po tom, čo prepadol z hlavného predmetu – filozofie. Tiež sa obrátil na svojho obľúbeného profesora Dr. Tyrea (o ktorom sa zmieňuje vo filme "Indiana Jones a posledná krížová výprava") so žiadosťou o odporúčanie, aby sa mohol vyhnúť odvodu do vietnamskej vojny, ale ten ho nebol ochotný napísať. Vzhľadom na tieto udalosti Ford prerušil styky s Ripponskou školou. Neskôr, keď sa stal slávnym, sa táto malá škola opakovane snažila kontakt opäť nadviazať a využiť jeho popularitu, ale herec pomoc odmietol.
Forda začalo priťahovať herectvo pomerne neskoro. V roku 1964 sa presťahoval do Los Angeles v Kalifornii, kde podpísal zmluvu s filmovou spoločnosťou Columbia Pictures. Za 150 dolárov týždenne hral v rámci programu pre nové talenty malé roly v troch filmoch. V titulkoch westernu "A Time for Killing" z roku 1967 bol za svoju malú rolu uvedený ako „Harrison J. Ford“, s pridaným „J“, hoci nemal druhé meno, aby sa tak odlíšil od iného herca Harrisona Forda, ktorý hral v nemých filmoch a zomrel v roku 1957.
Hneď na to prešiel do spoločnosti Universal Studios a dostával malé televízne roly. Kvôli nedostatočným hereckým ponukám a preto, že musel podporovať svoju vtedajšiu manželku a dvoch malých synov, sa stal profesionálnym tesárom – samoukom, pričom bol i pódiovým technikom populárnej rockovej skupiny The Doors. Vďaka tesárčine sa stal nezávislým, roly si vyberal a prvé významnejšie získal v roku 1973 v nízkorozpočtovom filme vtedy neznámeho George Lucasa "Americké graffiti (American Graffiti)" s piatimi nomináciami na Oscara.
Počas tesárskej práce tiež náhodou prišiel k jednej zo svojich najslávnejších rolí. V roku 1975 režisér George Lucas najal Forda, aby mu doma zostavil niekoľko skríň a pritom ho nechal čítať texty, ktoré mali slúžiť pre výber hercov do prvého dielu "Hviezdych vojen". Steven Spielberg, ktorý bol pri tom, bol údajne prvým, kto si všimol, že sa Ford dobre hodí na rolu Hana Sola.
Ford sa stal hviezdou práve ako Han Solo v prvom z troch filmov Hviezdnych vojen. Chcel, aby jeho postava v treťom filme zomrela a poukazoval na to, že to dodá filmu na dramatickosti. George Lucas s ním však nesúhlasil. Ďalšou veľkou rolou bol Indiana Jones v Dobyvateľoch stratenej archy a ďalších pokračovaniach. Nasledoval Jack Ryan vo filme " Vysoká hra patriotov (Patriot Games)" a "Jasné nebezpečenstvo (Clear and Present Danger)" Toma Clancyho". "Medzi ďalšie známe Fordove filmy patria "Blade Runner", "Svedok (Witness)", "Utečenec (The Fugitive)" a remake filmu "Sabrina". Hoci väčšinou hral vodcov alebo hrdinov v mnohých akčných filmoch, možno ho vidieť i ako neverného manžela s hrozným tajomstvom v duchárskom filme Pod povrchom ("What Lies Beneath")".
Mnohé zo svojich hlavných úloh dostal zhodou zvláštnych okolností. Hana Sola vďaka čítaniu textov určených pre iných hercov, Indiana Jonesa, pretože herec Tom Selleck nemohol hrať a Jacka Ryana čiastočne pre neprimerané honorárové požiadavky Aleca Baldwina (Baldwin predtým hral v "Hone na ponorku" ("The Hunt for Red October")). Hoci niektoré z jeho najuznávanejších prác spadajú do žánru science fiction, čo sa týka "Hviezdych vojen" a klasického kultového filmu "Blade Runner", neskôr povedal, že patrili k jeho najmenej obľúbeným a k tomuto žánru sa nechce vracať.
Guinnessova kniha rekordov z roku 2001 uvádza Forda ako najbohatšieho žijúceho herca. Jeho vykázaná odmena za film "K-19: Stroj na smrť" ("K-19: The Widowmaker") z roku 2002 presiahla 25 miliónov dolárov. Dvadsať sedem filmov, v ktorých hral hlavné úlohy, mu vynieslo hrubý príjem nad 3,3 miliardy dolárov.
Napriek tomu, že je jedným z finančne najúspešnejších hercov svojej generácie, dostalo sa mu len jedinej nominácie na cenu Americkej filmovej akadémie Oscar v kategórii najlepší herec za film "Svedok (Witness, 1985)". V roku 1999 obdržal cenu za celoživotné dielo od Amerického filmového inštitútu a 2. júna 2003 tiež svoju hviezdu pred kinom Dolby Theatre na ulici 6801 Hollywood Blvd.
Fordova popularita sa v posledných rokoch trochu znížila. Filmy "K-19" a "Hollywood Homicide" boli finančne neúspešné, v roku 2004 odmietol hlavnú rolu v politickom thrilleri "Syriana", ktorú miesto neho stvárnil George Clooney, dostal za ňu Oscara a Ford neskôr uznal, že robil chybu. V roku 2007 natočil štvrtý film zo série Indiana Jones (Indiana Jones a kráľovstvo kryštáľovej lebky), ktorý bol do kín uvedený v roku 2008.
Osobný život.
Ford bol ženatý dvakrát. V roku 1964 sa oženil s Mary Marquardtovou, s ktorou sa v roku 1979 rozviedol. Z tohto manželstva sa narodili dvaja synovia, Benjamin (*1967) a Willard (*1969). 14. marca 1983 sa znovu oženil s Melissou Mathisonovou, scenáristkou filmov "Čierny žrebec" ("The Black Stallion"), "Kundun - život dalajlámu" ("Kundun") a "E.T. - Mimozemšťan" ("E.T. The Extra-Terrestrial"). S ňou má dve deti: syna Malcolma, narodeného 10. marca 1987 a dcéru Georgiu, narodenú 30. júna 1990. Mathisonová požiadala o rozvod 23. augusta 2001, v januári 2004 boli rozvedení a tento rozvod sa stal jedným z najdrahších v hollywoodskej histórii. Od roku 2002 je Fordovou partnerkou herečka Calista Flockhart, známa ako predstaviteľka hlavnej roly zo seriálu Ally McBealová.
Ford venuje čas a peniaze tiež ochrane prírody. Vlastní 800-akrový (3,2 km²) ranč v Jackson Hole vo Wyomingu, z ktorého približne polovicu venoval prírodnej rezervácii. Je v správnej rade neziskovej organizácie Conservation International, ktorá sa venuje zachovaniu zemskej biodiverzity.
Jeho záľubou je lietanie. Pilotuje lietadlo i helikoptéru, s ktorou v niekoľkých prípadoch podľa miestnych úradov osobne poskytol pomoc a v jednom prípade zachránil život turistovi postihnutému dehydratáciou. S helikoptérou 23. októbra 1999 tiež havaroval počas tréningového pristávacieho manévru a prevrátil ju. Jemu ani leteckému inštruktorovi sa nič nestalo. V súčasnosti je predsedom programu "Young Eagle" Asociácie experimentálneho lietania (Experimental Aircraft Association (EAA)). Túto funkciu prevzal po známom vojenskom pilotovi Charlesovi Yeagerovi.
Hudobníkovi Jimmymu Buffetovi pomáhal nahrávať práskanie biča (čo sa naučil počas natáčania "Dobyvateľov stratenej archy") a tieto zvuky boli použité v skladbe "Desperation Samba (Halloween in Tijuana)".
Patrí k tým hollywoodskym hercom, ktorí úzkostlivo strážia svoje súkromie. Okrem propagačnej akcie k filmom sa v médiách objavuje len veľmi zriedkavo a dáva prednosť pobytu vo svojom dome vo Wyomingu. Za najsilnejšieho protivníka, ktorí narušuje jeho súkromie, považuje internet.
Hoci nemá rád verejné prejavy, objavil sa raz pred podvýborom senátu USA pre podporu tibetského ľudu. Jeho zámerom bolo zabrániť Číne, aby získala doložku najvyšších výhod kvôli jej okupácii Tibetu. Výsledkom bolo, že mu Čínska ľudová republika do Tibetu zakázala vstup.
Aj keď obvykle nekomentuje politické udalosti, v roku 2003 v rozhovore pre španielske noviny odsúdil Vojnu v Iraku. Kritizoval šírenie strelných zbraní v USA, čo vyvolalo určitú kontroverziu vzhľadom na to, že vo väčšine filmov tieto zbrane sám používa. Prejavil tiež svoj nesúhlas s odvolaním kalifornského guvernéra Graya Davisa a varoval pred jeho nahradením republikánskym kandidátom, hercom Arnoldom Schwarzeneggerom, pričom prehlasoval, že to bude pre tento štát znamenať katastrofu.

</doc>
<doc id="81104" url="https://sk.wikipedia.org/wiki?curid=81104" title="Ppc">
Ppc



</doc>
<doc id="81106" url="https://sk.wikipedia.org/wiki?curid=81106" title="Masaya (sopka)">
Masaya (sopka)

Masaya je názov veľkého bazaltový vulkanického komplexu (6 × 11 km), ležiaceho asi 20 km južne od Managuy v Nikarague. Komplex pozostáva z kaldery a viacerých kráterov a leží na masívnom pyroklastickom vulkáne "Las Sierras", aktívnom v pleistocéne.
Severozápadný koniec kaldery je plný ústí sopečných komínov, nachádza sa tu aj v súčasnosti aktívny kráter "Santiago". V čase konquisty vulkán často eruptoval, dokonca sa v kráteri nachádzalo aj jazero permanentne roztavenej lávy. Oblasť kaldery je vyhlásená za národný park (prvý a najväčší v Nikarague).

</doc>
<doc id="81107" url="https://sk.wikipedia.org/wiki?curid=81107" title="Zoznam mesačných morí">
Zoznam mesačných morí

Toto je zoznam mesačných morí (lat. sing. "mare")
Zoznam zahŕňa aj oceán ("oceanus") a útvary známe ako jazerá (lat. sing. "lacus"), močiare (lat. sing. "palus") a zálivy (lat. sing. "sinus").
Moria a oceán.
Na odvrátenej strane Mesiaca bola jedna oblasť spočiatku zle identifikovaná ako more a dostala názov "Mare Desiderii". V súčasnosti sa názov nepoužíva.
Jazerá.
Mesačné jazerá sú menšie čadičové roviny rovnakého pôvodu ako moria.
Zálivy a močiare.
Niektoré zdroje uvádzajú tiež "Palus Nebularum" (poloha 38,0° S, 1,0° V), IAU ho oficiálne neustanovila.

</doc>
<doc id="81108" url="https://sk.wikipedia.org/wiki?curid=81108" title="Bezdomovec">
Bezdomovec

Bezdomovec môže byť:

</doc>
<doc id="81109" url="https://sk.wikipedia.org/wiki?curid=81109" title="Mauna Kea">
Mauna Kea

Mauna Kea (po havajsky doslova "Biely vrch") je v súčasnosti neaktívny štítový vulkán na Havajských ostrovoch. Dosahuje výšku Je to najvyšší vrch Havajských ostrovov, hoci má len o viac ako susedná Mauna Loa. Je to najväčšia hora na Zemi, pretože jej základňa je pod hladinou mora, takže celková výška presahuje . Vďaka svojej výške je vrchol pokrytý v zime snehom, čo umožňuje sezónne lyžovanie.
Keďže je dobre prístupná (na vrchol vedie cesta), vrchol sa nachádza nad inverznou vrstvou (má vyše 300 bezoblačných nocí v roku) a nachádza sa v blízkosti rovníka (dobrá viditeľnosť južnej aj severnej oblohy), je to dobrá lokalita pre umiestnenie astronomických a atmosférických observatórií.
Je tvorená bazaltami. Vek sopky je asi milión rokov (pleistocén). Mauna Kea je považovaná za vyhasnutú sopku, posledná erupcia sa udiala asi pred 4600 rokmi. Vznik sopky súvisel s vývojom horúcej škvrny (havajská horúca škvrna), ktorá sa stále posúva a umožnila v severnom Tichom oceáne vznik celému reťazcu Havajských ostrovov.

</doc>
<doc id="81110" url="https://sk.wikipedia.org/wiki?curid=81110" title="Cerberus">
Cerberus

Cerberus môže byť:

</doc>
<doc id="81111" url="https://sk.wikipedia.org/wiki?curid=81111" title="Sixtínska kaplnka">
Sixtínska kaplnka

Sixtínska kaplnka (iné názvy: Sixtova kaplnka, Kaplnka Sixtova; , ) je sakrálna stavba, ktorú ako súčasť Apoštolského paláca vo Vatikáne dal postaviť pápež Sixtus IV. v rokoch 1473 – 1484; pôvodne pápežova súkromná kaplnka vznikla podľa plánov Giovanniho de Dolciho a Baccia Pontelliho.
Sixtínska kaplnka patrí k najznámejším a turistami najviac vyhľadávaným miestam v Ríme a tvorí súčasť prehliadkovej expozície Vatikánskych múzeí. Od roku 1984 je spolu s ostatnými architektonickými pamiatkami Vatikánu zapísaná v Zozname svetového kultúrneho dedičstva UNESCO.
Architektúra stavby.
Z architektonického hľadiska je Sixtínska kaplnka pomerne jednoduchou stavbou. Tvorí ju rozľahlý sálový priestor (vnútorné rozmery 40,9 x , výška ) s plytkou valenou klenbou s lunetami, členený mramorovou prepážkou dekorovanou girlandami, úponkami a puttami, ktorú so speváckym chórom na pravej strane vytvorili renesanční sochári Mino da Fiesole, Giovanni Dalmata a Andrea Bregno.
Fresková výmaľba.
Sixtínska kaplnka je preslávená predovšetkým freskovou výzdobou stien a stropu dielami najvýznamnejších talianskych renesančných umelcov.
Na obidvoch bočných stenách je po šesť veľkých freskových obrazov s výjavmi zo života Ježiša Krista (na pravej strane) a Mojžiša (na ľavej strane), maľovaných v r. 1481 – 1482 toskánskymi a umbrijskými maliarmi (Pinturicchiom, Sandrom Botticellim, Cosimom Rosellim a ďalšími).
Práce na nástenných maľbách trvali od júla 1481 do mája 1482, teda pomerne krátku dobu: sotva jedenásť mesiacov. Maliari povolaní do Ríma najprv vytvorili vzorky fresiek, ktoré boli z umeleckého ale aj z liturgického hľadiska podrobené odbornému preskúmaniu pápežom ustanovenou komisiou. Po kladnom ohodnotení predlôh umelci dostali v októbri 1481 objednávku na vytvorenie celej série príbehov. Obrazový program kaplnky obsahoval cyklus scén zo Starého a z Nového zákona o živote Mojžiša a Krista. Príbehy začínali pri oltárnej stene – tu namaľované fresky však o polstoročie ustúpili Michelangelovmu "Poslednému súdu " – pokračovali pozdĺž dlhých stien kaplnky a končili pri vstupnej stene. Nad týmito obrazmi bola namaľovaná galéria pápežských portrétov a spodnú časť stien zaplnili vyobrazené drapérie. Jednotlivé scény z oboch cyklov obsahujú vzájomné typologické odkazy. Scény vychádzajúce zo Starého i Nového zákona sú chápané ako jeden celok, tvoria myšlienkovú jednotu; Mojžiš predstavuje Kristovho predchodcu.
Severná stena.
Severná stena (pri pohľade smerom k oltáru pravá stena) je vertikálne rozdelená na štyri samostatné pásy fresiek (odspodu):
Južná stena.
Južná stena (pri pohľade smerom k oltáru ľavá stena) je vertikálne rozdelená na štyri samostatné pásy (odspodu):
Vstupná stena.
Podobne ako obe bočné steny je vertikálne rozdelená na štyri samostatné pásy fresiek (odspodu):
Strop.
Maliarsku výzdobu Sixtínskej kaplnky dovŕšil Michelangelo Buonarroti, keď z poverenia pápeža Júliusa II. sa pustil do výmaľby stropu (predtým tam bola zobrazená hviezdna obloha) s pomocníkmi povolanými z Florencie. Túto časť však zničil a pokračoval sám. Nevýraznú klenbu rozčlenil architektonickými motívmi na rôzne veľké polia, stredné naplnil výjavmi zo stvorenia sveta (o Adamovi a o Noemovi), pri rohoch menších obrazov umiestnil postavy nahých mladíkov, medzi lunety päť sibýl a sedem prorokov, v rohových častiach predobrazy spasenia ľudstva a nad oknami Ježišových predkov. Obsahovo tak nadviazal na obrazy bočných stien, maliarsky rozvíjajúc svoje sochárske zámery. Strop dokončil v roku 1512.
Medzi Michelangelom a pápežom Júliusom II. prebiehali neustále spory. Michelangelo narážal na neuveriteľnú náladovosť pápeža, na jeho nezvyčajné lakomstvo, na opätovné pokusy obrať umelca o jeho zaslúžený honorár o i námietky pápeža proti umelcovým predstavám o výmaľbe Sixtínskej kaplnky. Pápež chcel vidieť na klenbe kaplnky dvanásť apoštolov, no Michelangelove predstavy boli úplne iné. Umelec si napokon svoje predstavy presadil a rozhodol sa pre maľby vychádzajúce z knihy Genezis: Stvorenie sveta. Boh Otec tvoriaci svet a prvých ľudí, vznášajúci sa nad vodami až po potopu, pri ktorej sa zachránil iba koráb Noeho, akoby sa príbeh stvorenia zjavoval na oblohe, akoby ignoroval architektúru s jej klenbami a povalami – a nikde ani náznak či najmenší poukaz na matku Cirkev. Naopak, Michelangelo sa vyhol každej narážke, ešte aj tam, kde sa táto súvislosť priam vnucovala, pri vypĺňaní dvanástich oblúkov nad oknami kaplnky sa nerozhodol pre stvárnenie dvanástich apoštolov – namaľoval päť sibýl a sedem prorokov.
Strop kaplnky je vizuálne priečne rozdelený na deväť sekcií (okrem toho dve krajné sekcie tvoriace prechod medzi stropnou a nástennou výmaľbou), v ktorých sa striedajú biblické výjavy. Celkovo strop obsahuje osemdesiatdva malieb jedinečne skombinovaných do harmonicky a kompozične uceleného celku (opis pozri obrázok vyššie Schéma stropných fresiek). Z toho je: 
Oltárna stena.
Umeleckým a ideovým vyvrcholením interiérovej výmaľby kaplnky je Michelangelova freska "Posledný súd" na čelnej (západnej) stene. Podľa hodnotenia odborníkov sa freska radí k jedným z najveľkolepejších diel v dejinách maliarstva.
Prípravné práce začal Michelangelo na príkaz pápeža Klementa VII. v roku 1534; samotnú prácu previedol v rokoch 1536 – 1541 za pápeža Pavla III.
Po odhalení "Posledného súdu" v roku 1541 sa proti dielu zdvihli početné hlasy. Maliar a teoretik umenia Lodovico Dolce v roku 1557 napísal: "„Kto by sa odvážil tvrdiť, že v chráme svätého Petra, hlavy apoštolov, v Ríme, kde sa zhromažďuje celý svet, a v kaplnke samotného pápeža, je slobodné, aby človek videl zobrazené také množstvo nahých tiel, ktoré nemravne vystavujú svoje predky i zadky“".
Keď Tridentský koncil v roku 1563 odsúdil zobrazovanie nahoty v náboženskom umení, boli na príkaz pápeža Pia IV. v roku 1565 Daniele da Volterrom pohlavné orgány postáv zakryté rúškami.
Sixtínska kaplnka dnes.
Kaplnka v súčasnosti okrem toho, že tvorí súčasť prehliadkovej trasy návštevníkov Vatikánskych múzeí je živým sakrálnym priestorom. Jej najdôležitejšie využitie nastáva po skone niektorého z pápežov. Od roku 1870 je totiž pravidelným miestom konania tzv. konkláve, t. j. voľby nového pontifika.
Zaujímavosť.
Viacero pápežov po Júliusovi II. si po zhliadnutí Michelangelovej stropnej maľby "Stvorenie Adama" kládlo otázku, prečo umelec práve stvorenému Adamovi, ktorému Boh Otec v letku podá svoj životodarný ukazovák, namaľoval pupok, keď mu predsa nikdy nemusel odrezať pupočnú šnúru: "„Vtedy Hospodin Boh stvárnil človeka z prachu zeme a vdýchol mu do nozdier dych života, a človek sa stal živou dušou“" (Gen: 2,7). Viackrát sa vyskytli snahy pupok odstrániť.

</doc>
<doc id="81114" url="https://sk.wikipedia.org/wiki?curid=81114" title="Merapi">
Merapi

Merapi (indon. "Gunung Merapi" - "Hora ohňa") je aktívny stratovulkán, nachádzajúci sa v centrálnej časti ostrova Jáva, patriaceho Indonézii. Je to jedna z najaktívnejších sopiek jednak samotného ostrova, ako aj celej krajiny, od roku 1548 bolo zaznamenaných približne 60 erupcií. Napriek tomu, že sopka upozorňuje na svoju aktivitu dymom z krátera prakticky celý rok, niektoré erupcie si vyžiadali aj obete na životoch. V jej blízkosti sa totiž nachádza viacero miest, obývané sú dokonca aj jej úpätia. Posledná z katastrof sa odohrala v roku 1994, keď kolaps lávového dómu uvoľnil pyroklastické prúdy, ktoré prešli vzdialenosť niekoľko kilometrov a vyžiadali si 43 ľudských životov. V minulosti, v roku 1006 bola veľká erupcia príčinou úpadku kráľovstva Mataram a následnej expanzie islamu do oblasti. Ďalšia katastrofická erupcia sa odohrala v roku 1930, keď sa počet obetí rátal na 1 300.
Geologický vývoj.
Merapi je jedna z najmladších sopiek Jávy. Jej aktivita, ako aj aktivita ostatných sopiek Jávy je zapríčinená poklesom austrálskej platne pod sundskú. Stratigrafické záznamy odhadujú, že erupcie v oblasti Merapi započali pred 400 000 rokmi a až do roku 10 000 pred Kr. to boli prevažne efuzívne výlevy bazaltových láv. Neskôr sa začala meniť chemická charakteristika eruptovanej magmy, až po dnešné explozívne erupcie andezitov, s častým vznikom dómov (ich kolapsy spôsobujú vznik nebezpečných pyroklastických prúdov). Sekundárnym nebezpečenstvom sú laháry, ktoré vznikajú presunom uložených pyroklastík dažďovou vodou.
Monitorovanie.
Sopka je monitorovaná od roku 1924, najstaršie stanice sa nachádzajú na severozápadnom a južnom svahu ("Badaban" a "Plawangan") a v sedle medzi Merapi a Merbabu ("Selo"). Najskôr to bolo len zaznamenávanie seizmickej aktivity, v súčasnosti sú merané aj zmeny zakrivenia povrchu a magnetické anomálie. Viaceré stanice boli zničené počas erupcie v roku 1930, momentálne monitoruje aktivitu Merapi 8 staníc.

</doc>
<doc id="81117" url="https://sk.wikipedia.org/wiki?curid=81117" title="Detský domov">
Detský domov

Detský domov je domov na výchovu detí bez rodičov. Poznáme ich už zo stredoveku. Deti majú šance byť adoptované a dostať sa do tradičných rodín. Deti z detských domovov sú často diskrimované. Detské domovy sú financované štátom, sčasti sponzormi. 

</doc>
<doc id="81120" url="https://sk.wikipedia.org/wiki?curid=81120" title="Prechod Venuše">
Prechod Venuše

Prechod Venuše popred Slnko nastáva vtedy, keď planéta Venuša prechádza priamo medzi Slnkom a Zemou a prekrýva malú časť slnečného kotúča. Počas prechodu môžeme vidieť zo Zeme Venušu ako malý čierny kotúč pohybujúci sa cez disk Slnka. Trvanie takéhoto prechodu sa zvyčajne meria v hodinách (prechody v rokoch 2004 i 2012 trvali okolo šesť hodín). Prechod je podobný zatmeniu Slnka, avšak, hoci priemer Venuše je skoro 4-krát väčší ako Mesiaca, Venuša vyzerá oveľa menšia, pretože je oveľa ďalej od Zeme. V dobách pred zrodom modernej astronómie pomáhali pozorovania prechodu Venuše vedcom zmerať vzdialenosť medzi Slnkom a Zemou použitím metódy zvanej paralaxa.
Prechody Venuše sú najzriedkavejším zo všetkých predvídateľných astronomických fenoménov a súčasne sa vyskytujú vo vzoroch, ktoré sa opakujú každých 243 rokov, s dvojicou prechodov oddelených od seba osem rokov. Medzi týmito dvojicami je rozdiel 121,5 a 105,5 roka. Pred rokom 2004 bola posledná dvojica prechodov Venuše v decembri 1874 a v decembri 1882. Prvý z dvojice prechodov Venuše na začiatku 21. storočia nastal 8. júna 2004, ďalší sa odohral 6. júna 2012. Najbližší prechod Venuše bude až v decembri 2117 a nasledujúci v decembri 2125.
Vzor sa opakuje každých 243 rokov, pretože 243 hviezdnych obežných dôb Zeme (365,25636 dňa, čo sa trochu líši od tropického roku) je 88757,3 dňa, a 395 hviezdnych obežných dôb Venuše (224,701 dňa) je tiež 88756,9 dňa. Takže po tomto čase sa Venuša a Zem vracajú do takmer toho istého bodu na svojich obežných dráhach. Táto doba je totožná so 152 synodickými obežnými dobami Venuše.
Vzor 105,5; 8; 121,5 a 8 nie je jediný možný v 243-ročnom cykle. Pred rokom 1518 bol vzor prechodu 8; 113,5 a 121,5 rokov, a pred rokom 546 prechody vždy nastávali so 121,5-ročným rozdielom. Súčasný vzor potrvá až do roku 2846, kedy bude nahradený vzorom 105,5, 129,5 a 8 rokov. Takže 243-ročný cyklus je celkom stabilný, ale počet prechodov a ich načasovanie v cykle sa bude časom meniť.
Najbezpečnejší spôsob, ako pozorovať udalosť je premietnuť obraz Slnka na obrazovku, tak ako ho vidíme cez teleskop. Udalosť môžeme tiež pozorovať voľným okom použitím špeciálnych ochranných okuliarov. Na pozorovanie prechodu je vhodné zváračské sklo číslo 14 alebo tmavšie. Pozorovanie Slnka bez filtrov môže spôsobiť dočasnú alebo trvalú stratu zraku, pretože môže poškodiť alebo dokonca zničiť sietnicové bunky.
Význam.
Prechody Venuše v minulosti ukázali, že planéta má atmosféru, pretože jej disk je pri okrajoch rozostrený tým, ako sa v atmosfére láme svetlo. Ukázali tiež, že planéta nemá nijaký mesiac, ktorý by sa prejavil ako menšie teleso vstupujúce pred slnečný disk buď pred alebo za samotnou planétou. 
Minulé a budúce prechody.
Prechody sa môžu v súčasnosti konať iba v júni a v decembri (pozri tabuľku). Tieto dátumy sa pomaly oneskorujú; pred rokom 1631 boli v máji a v novembri. Prechody sa zvyčajne konali v dvojiciach takmer v rovnakom dni aj mesiaci s osemročným rozdielom. Pretože dĺžka ôsmich pozemských rokov je takmer rovnaká ako dĺžka trinástich rokov na Venuši, každých 8 rokov sú planéty približne v rovnakej relatívnej pozícii. Odhad zvyčajne stačí na určenie dvojíc prechodov, ale nestačí na určenie trojice. Posledný prechod, ktorý nebol časťou dvojice, nastal v roku 1153. Ďalší bude v roku 3089, aj keď ďalšie dva takmer nastanú v rokoch 2846 a 2854; v roku 2854 Venuša pri pohľade z rovníka tesne minie Slnko, hoci čiastočný prechod bude viditeľný z niektorých častí južnej pologule. 
Pozorovanie prechodov Venuše.
Pri pozorovaní prechodu Venuše (alebo Merkúra) by sme mali byť obozretní, rovnako ako pri čiastočných fázach zatmenia Slnka, pretože priamy pohľad na žiarivý kotúč Slnka (fotosféru) nechránenými očami môže rýchlo spôsobiť vážne a často trvalé poškodenie oka.

</doc>
<doc id="81123" url="https://sk.wikipedia.org/wiki?curid=81123" title="Slávičie údolie (ulica)">
Slávičie údolie (ulica)

Slávičie údolie je ulicou na západnej strane kopca Machnáč v Bratislave. Administratívne patrí pod Staré Mesto. Nachádzajú sa tu najmä luxusné rezidencie. Nadväzuje na lokality Palisády a Slavín, kde sú umiestnené veľvyslanectvá a zastupiteľské úrady. Býva tu veľa diplomatov a zamestnancov zahraničných firiem. 
Mimo tejto lokality a ulice Slávičie údolie sa nachádza Cintorín Slávičie údolie, ktorý však svojou polohou patrí do Mlynskej doliny a tým i do katastra Bratislava IV, Karlova Ves.

</doc>
<doc id="81125" url="https://sk.wikipedia.org/wiki?curid=81125" title="Čiernohorská republika">
Čiernohorská republika

Čiernohorská republika alebo (jazykovo menej vhodne) Republika Čierna Hora (po srbsky "Republika Crna Gora") môže byť:

</doc>
<doc id="81127" url="https://sk.wikipedia.org/wiki?curid=81127" title="Majstrovstvá sveta vo futbale 2006 – Skupina G">
Majstrovstvá sveta vo futbale 2006 – Skupina G

Zápasy Skupiny G Majstrovstiev sveta vo futbale 2006 sa dohrali 23. júna. Do osemfinále postúpili obidve európske mužstvá. Francúzsku sa až v treťom zápase podarilo vyhrať. Bolo to prvé víťazstvo Francúzska na záverečnom turnaji od finále Majstrovstiev sveta 1998. 
Philip Sharp (Anglicko)
Glenn Turner (Anglicko)
Nikolaj Golubev (Rusko)
Jevgenij Volnin (Rusko)
 Jose Ramirez (Mexiko)
 Hector Vergara (Kanada)
Amelio Andino (Paraguaj)
Manuel Bernal (Paraguaj)
Walter Rial (Uruguaj)
Pablo Fandino (Uruguaj)
Dario Garcia (Argentína)
Rodolfo Otero (Argentína)

</doc>
<doc id="81134" url="https://sk.wikipedia.org/wiki?curid=81134" title="Luk">
Luk

Luk je strelná zbraň. Skladá sa z pružného lučišťa, najčastejšie dreveného, a nepružnej tetivy. Strieľajú sa z neho šípy, najčastejšie drevené, ktoré môžu mať na jednom konci operenie, kvôli vylepšeniu letových vlastností a na druhom kovový hrot.
Streľba z luku sa nazýva lukostreľba.
História.
Pravek.
Vynález luku a šípu spadá podľa vedeckých odhadov do staršej kamennej doby, takže vek luku a šípu je asi 50 000 rokov.
Podľa knihy "Prvý Američan", ktorá sa zaoberá vývojom ľudstva na americkom kontinente, ktorého počiatok sa datuje asi 15 tisíc rokov pred naším letopočtom, došlo v Severnej Amerike k objavu luku a šípu až v 1. tisícročí pred našim letopočtom. Je teda zaujímavé, že prví „Američania“, ktorí prišli cez „suchú“ Beringovu úžinu z Ázie, si so sebou spolu s inými zbraňami nepriniesli aj luk a šíp, ktoré na „starom kontinente“ už existovali 35 tisíc rokov pred ich migráciou. Názory na to, kedy bol luk objavený sa rôznia a to v rádoch desiatok tisíc rokov (5010 tísíc rokov). Existujú tiež vedecké úvahy, že prechod cez Beringovu úžinu bol možný či najľahší už 4020 tis. rokov pred Kr.
Isté ale je, že luk a šíp sprevádzajú ľudstvo na celej jeho doterajšej púti. Vo význame pre zachovanie a vývoj ľudského rodu je objav luku a šípu zaradený na tretie miesto za objav reči a ohňa. Človek objavil luk pravdepodobne tak, že si všimol silu ohnutého a náhle narovnaného stromčeka. Usúdil, že spojenie dvoch koncov dreva napnutím spájajúcimi vláknami, na ktoré vhodne priloží malý oštep, mu dovolí vymrštiť ho väčšou rýchlosťou a presnosťou po zveri a tak mu zaistí prevahu nad ostatnými živočíchmi. (Toto je iba úvaha, je tiež možné, že najskôr bola pomôcka na zapálenie ohňa trením v tvare luku z ktorej bolo náhodne vymrštené drievko. Luku tiež mohol predchádzať rybársky prút, keď došlo k náhodnému alebo myslenému zakliesnieniu háčika o dolný koniec prútu a tým k vytvoreniu typického tvaru luku. Tiež je otázkou, či bol skôr vynájdený luk alebo primitívny sláčik. Tiež môžeme usúdiť, že prvý výstrel z luku bol pravdepodobne náhodný. Bolo by zaujímavé zistiť ako vtedajší ľudia naozaj luk vynašli, to sa ale nikdy nedozvieme. Bolo to pravdepodobne v dvoch etapách, v prvej bol z nejakých dôvodov vyrobený luk a potom bolo (možno) náhodne zistené, že sa s ním dá niečo vymrštiť – vystreliť). Hlavný význam luku pre prehistorických aj neskorších lovcov bol v možnosti prekonať únikovú vzdialenosť plachých zvierat a tie nebezpečné účinne napadať z určitého odstupu. Šíp nemusel zviera usmrtiť, stačilo aby bolo možné ranenú korisť dostihnúť a ubiť.
Širšie použitie a zdokonalenie luku prišlo o 10 tisíc rokov neskôr ľudmi, ktorí prišli pravdepodobne z Ázie. V tejto dobe sa medzi inými zbraňami objavujú aj pazúrikové hroty šípov. Vynález týchto hrotov asi už nebol vynálezom v pravom slova zmysle, ale iba zmenšením hrotov na oštepy, ktorých výroba bola zvládnutá skôr.
Pravekí umelci, ktorých maľby sú dodnes uchované v rôznych jaskyniach v Škandinávii, Španielsku a Francúzsku, potvrdzujú skutočnosť, že to tak bolo. Hlinková maľba v jaskyni Cueva de los Caballos pri Albocarer v Španielsku, nazvaná „Lov jeleňov“, veľmi dobre znázorňuje spôsob lovu zveri a vyspelosť streľby z luku v tej dobe. Luky dosahovali dĺžky okolo dvoch metrov a časom dosiahla ich výroba vzhľadom na miestne podmienky určitú dokonalosť. Šípy boli dlhé asi 1 meter a špička bola iba zrezaná. V staršej kamennej dobe už človek bežne vybavoval šípy kamennými hrotmi.
Pretože šípy vyrobené iba zrezaním hrotu neboli nikdy nájdené, čo je spôsobené obmedzenou trvanlivosťou dreva, a teda zachovali sa iba hroty šípov, je nutné považovať túto úvahu za špekuláciu. Pravdepodobne je pravda, že dĺžka šípov bola veľká, pretože prvé luky boli skôr vrhačmi oštepov ako ďalekonosnou zbraňou. To bolo predmetom ďalšieho vývoja. Vtedajší lovci nepotrebovali nijak veľký dostrel a mimoriadnu presnosť zásahu tiež nie. Svoju korisť vo väčšom počte obstúpili, kým nebola zahnaná do nejakej prírodnej pasce a potom ju zasypali kameňmi, oštepmi alebo šípmi. Je ale paradoxom, že čím boli zbrane dokonalejšie, tým viac zvierat prežilo, pretože jednou z najúčinnejších metód lovu bolo zahnanie celého stáda, niekedy aj pomocou ohňa, na okraj skalného útesu, pod ktorým všetky zvieratá našli smrť, či zahynuli na následky zranení. Ako potrava pre lovcov bola využitá iba malá časť takto ulovených zvierat. Tento spôsob lovu mohol podľa vedcov viesť až k vyhubeniu niektorých druhov zvierat.
Starovek.
V bronzovej dobe a neskôr v železnej dobe už luky a šípy predstavovali skutočné majstrovské diela. Bol to nástroj, ktorý bol pre človeka rozhodujúci pri obstarávaní potravy ako aj vo vojne. Písomné doklady o používaní luku v staroveku nachádzame najviac v Malej Ázii. Je to bývalá Asýria (Asýrska ríša bola na vrchole v rokoch 858810 pred Kr. – Rím bol v tej dobe na počiatku svojho vývoja, a bola rozvrátená v roku 606 pred Kr. Médmi a Babylončanmi), Babylonská ríša, Fenícia a aj Egypt, kde vo vykopávkach v pyramídach z rôznych dôb, postavených rôznymi vládcami, nachádzame obrazovým aj klinovým písmom do stien vytesané záznamy o používaní luku. Písomným dokladom o používaní luku je aj biblický Starý zákon, v ktorom môžeme na mnohých miestach nájsť citáty o luku, streľbe z neho a o šípoch a toulcoch, takže aj táto schránka na šípy patrila k dávnemu vybaveniu lukostrelcov. Pre niektoré staroegyptské národy sa stal luk posvätným symbolom kráľovskej moci, stal sa sviatosťou a bol aj zasvätený božstvu. Faraón Amenhotep II. mal povesť najlepšieho lukostrelca všetkých čias a strieľal šípy skrze hrubé medené terče z rýchlo idúceho voza. Najvyšší boh Asýrčanov, pán Slnka a Zeme, bol zobrazovaný ako bojovník stojaci uprostred rozžiareného Slnka s lukom v ľavej ruke. Asýrsky kráľ Ažurbanipal (668 – 630/35 pred Kr.) bol veľkým lovcom zveri, ktorú lovil zo svojho voza. Bohyňa Ištar bola znázorňovaná s lukom pripraveným k streľbe s dvoma šípmi pri tetive. Vzadu na ramene mala zavesený tulec. Túto bohyňu uctievali aj Babylončania. Asýrski a babylonskí lukostrelci strieľali v plnej jazde z dvojkolesových bojových vozov. Šípy ukladali po dvadsiatich kusoch do toulcov, zavesených popruhom na ramene. Šípy kráľov a vojvodov boli bohato zdobené.
Gréci a spočiatku aj Rimania streľbou z luku skôr trpeli a lukostrelcov si do svojich vojsk najímali. Lukostrelecké oddiely boli však neskôr súčasťou rímskych légií. Gréci spravili z lukostreľby národný šport a lukostreľba bola jednou z hlavných udalostí olympijských hier, usporadúvaných každé štyri roky k pocte boha Dia. Okrídlený boh Cupido (Eros) či rímsky Amor sa podľa gréckych bájí a povestí snaží raniť svojim šípom tých, ktorí dosiaľ nepoznali lásku a stal sa ich symbolom. Tiež grécka bohyňa lovu Artemis(rímska Diana) je znázorňovaná s lukom v ruke. Orla, ktorý každý deň prilietal trápiť Prometea pripútaného k skale zabil šíp hrdinu Herakla. Hrdina trójskej vojny Achilles bol zabitý zásahom šípu do jediného zraniteľného miesta na tele – päty. Ďalší hrdina, kráľ Odyseus, musel obhajovať svoju kráľovskú a manželskú pozíciu na ostrove Ithaka s lukom v ruke.
O dôležitosti luku a šípu v histórii ľudstva nemožno pochybovať a je asi smutnou pravdou, že touto zbraňou bolo v priebehu vekov zabitých viac ľudí, než všetkými modernými zbraňami dohromady. Ale musíme chápať, že na rozdiel od dneška, keď sa často na lukostreľbu pozerá ako na čosi exotické, archaické a okrajové, pritom bola v dávnych dobách niečím úplne samozrejmým. Dôvod bol prostý: iná tak účinná strelná zbraň jednoducho v tom čase neexistovala.
Skýti, ktorí si podmanili celé národy sa stali aj ich učiteľmi v lukostreľbe. Zaraďovali zdatných mužov týchto národov do svojich vojsk, kde ich vyučili k dokonalej streľbe z luku. Tak podmanené národy ovládli luk a streľbu z neho a často ho potom použili proti svojim podmaniteľom. Skýti používali luk z dreva, zvieracích trakoch a kostí. Tvar luku sa veľmi podobal tradičným lukom, dodnes používaných v dnešnom Mongolsku, Tibete a Kórei.
Stredovek.
Vynikajúcu zručnosť vo výrobe a používaní luku dosiahli Turci. Križiaci na svojich vtedajších výpravách veľmi trpeli tureckou (vtedy saracénskou) zručnosťou v streľbe lukom. 
Podobne ako americkí Indiáni, obiehali Turci svojich nepriateľov na koňoch a strieľali na nich z krátkych lukov. Tieto krátke turecké luky boli zlepované z viacerých druhov driev a vyznačovali sa dôkladnou výzdobou. Je zaujímavé, že susedné národy Turkov – africké kmene – napriek tomu, že mali po stáročia kontakt s Rimanmi, Grékmi a Turkami, neprebrali nič z ich pokroku v lukostreľbe a dodnes používajú luky a šípy, podobajúce sa omnoho starším lukom. Luky afrických lukostrelcov sú dodnes vyrábané z ohnutých stromčekov alebo vetiev, často bez zárezov na tetivu, ktorá sa zhotovuje z kože, sušených čriev alebo povrázkov a pripevňuje sa iba priviazaním. Hroty šípov sú často napustené jedom a tak zabíjajú zver alebo nepriateľov. Je možné, že práve účinné šípové jedy spôsobili, že zdokonaľovanie a technický vývoj luku neboli považované za dôležité. Stačilo najmenšie zranenie a zvyšok práce vykonal jed…
Aj severoamerickí Indiáni boli veľmi dobrí lukostrelci a výrobcovia lukov. Dĺžka lukov severoamerických Indiánov bola až dva metre. Lučištia boli zhotovované z tisového alebo hicoriového dreva, niekedy aj z cédru. Na kratšie vzdialenosti boli veľmi presné, nemali však veľký dostrel. Je ale zaujímavé, že moderná americká lukostreľba nevznikla na tomto základe, ale bola viac-menej importovaná v roku 1828 z Anglicka do Philadelphie. Určitú dobu obľuba lukostreľby ako športu rástla, ale neskôr náhle ustala.
V roku 1911 liečil americký lekár Saxton Pope chorého indiána z kmeňu Yani, od ktorého sa neskôr naučil strieľať z luku a loviť nim. Jeho kniha „Lov lukom a šípom“ a filmy, ktoré boli o love lukom natočené, vzbudili opäť záujem americkej verejnosti o lukostreľbu. Je pravda, že veľká časť amerických lukostrelcov sa venuje lovu zvierat aj dnes.
Luk indiánov z orinockých pralesov je veľmi dlhý – meria asi 2 metre a takisto dlhé sú aj jeho šípy s otráveným hrotom. Ako je uvedené v poznámke vyššie, luky a šípy sa v Severnej Amerike objavili až v 1. tisícročí pred Kr. Ich predchodcom tam bol jednoduchý vrhač oštepov či kopijí, tzv. atlatl. Tým sa vymršťovali kratšie oštepy a kopije s väčšou účinnosťou, ako keby sa vrhali bežným spôsobom. Na atlatli, ktorý nemá s lukom po technickej stránke nič spoločné, je ale zaujímavé, že vrhacia sila nepôsobí v ťažisku, ale na konci vrhanej kopije alebo oštepu. Tak isto sa deje aj pri luku, resp. šípe. Tento či podobný nástroj na vrhanie oštepov je možné vidieť dodnes pod názvom „vumera“ u primitívnych austrálskych domorodcoch.
V starom Japonsku zhotovovali luky z bambusových stromkov. Vyhotovenie týchto tradičných japonských lukov je zaujímavé. Sú dlhé až a hornú časť majú výrazne dlhšiu než dolnú, t. j. asi 2/3 : 1/3. Šípy sú veľmi dlhé a ich dĺžka sa meria od zvislej osi tela po dĺžke natiahnutej paže v osi ramien, asi cez dĺžku prstov. Strieľa sa výhradne inštinktívne. Streľba je tiež ponímaná ako duchovná záležitosť. U ázijských národov sa udržala tradičná lukostreľba až dodnes. Vynikajúcimi lukostrelcami boli Mongoli a Číňania. Dnes je v Mongolsku, Kórei a Tibete lukostreľba národným športom. Luky ázijských národov sú 165 dlhé, majú konce ťažko vysilené a zahnuté. Zloženie listov ramien lukov je pozoruhodné. Sú zložené z troch materiálov a tvarované. V strede listu je bambusová doštička, v predu listu sú napnuté vysušené zvieracie šľachy a na zadnej strane je doštička z kosti. Luk býva potiahnutý hadiou kožou. Tesne nad ohybom špičiek luku sú umiestnené kostené kobylky na zachytenie a udržanie tetivy v strede luku. Luk býva zdobený pestrofarebnými ornamentmi. Sila luku sa pohybuje od 12 do . Šípy sú dlhé okolo jedného metra a vážia 100 až 120 gramov. Operené sú celú jednu tretinu dĺžky orlím perím. Väčšina ázijských národov napína tetivu pomocou palca, na rozdiel od väčšiny ostatných národov, ktoré ju napínajú pomocou troch prstov, čo sa využíva i v modernej lukostreľbe. Toto napínanie tetivy pochopiteľne ovplyvňuje aj pridržiavanie šípu pri luku. Preto tradiční lukostrelci ázijských národov prikladajú šíp na pravú stranu luku, čiže na palec. Mieriace znamienka sa nepoužívajú, strieľa sa výhrade odhadom letu šípu.
V stredoveku až do 16. storočia rozkvitalo v Európe lukostrelectvo vo veľkej miere. Vynikajúcimi výrobcami lukov boli Sasi. Briti podľahli v rozhodujúcich bitkách Sasom práve kvôli výbornej streľbe ich lukostrelcov. Luky Sasov boli nevalného vzhľadu, zhotovené z brestu, ale veľmi silné a priebojné na kratšie vzdialenosti. Uvádza sa, že meno „Škót“ vzniklo od staroanglického „sciot“, čo znamenalo lukostrelec. Anglické luky boli značne dlhé a pôvod je priznávaný bojovným Normanom a Vikingom, ktorí streľbou z lukov pod vedením svojho vojvodcu Viliama Dobyvateľa vyhrali viacero bitiek.
Legendárnym lukustrelcom stredoveku sa stal anglický zbojník Robin Hood, ktorý bol obdivovaný i svojimi nepriateľmi. Jeho domovom bol Sherwoodský les a prežil v ňom kráľa Henricha II., Richarda Levie Srdce, Jána Bezzemka a Henricha III. V Kirklerskom opátstve je doteraz hrob, na ktorom je pravé meno tohto zbojníka – Robert, gróf z Huntingtonu. Podľa legendy pred svojou smrťou vystrelil z okna posledný šíp s prianím, aby bol pochovaný tam, kam tento šíp dopadne. Anglický spisovateľ Walter Scott opisuje Robinovu zručnosť v románe Ivanhoe. Existujú však vedecké úvahy, že Robin Hood vôbec neexistoval, alebo že išlo o niekoľko osôb.
Angličania používali luk viac než ostatné národy a ich lukostrelci rozhodli aj niekoľko veľkých bitiek (Bitka pri Kreščaku). Lukostrelci vtedy plnili úlohu akejsi „lukostreleckej prípravy“, t. j. mali za cieľ čo najviac rozvrátiť šíky nepriateľa. Salvám šípov, padajúcich z výšky so značnou prieraznosťou a často aj za ochranné štíty, odolal málokto. Túto funkciu v modernejších dobách prevzalo delostrelectvo.
V Anglicku bola tiež vydaná prvá známa kniha opisujúca spôsob výcviku v streľbe z luku. Bola vytlačená za vlády Henricha VIII. Autor Roger Ashamov bol odmenený ročnou penziou 10 libier. V tejto dobe bolo podľa rozkazu panovníka povinnosťou každého občana cvičiť sa v streľbe lukom. Ešte v rokoch, keď väčšina európskych krajín používala napr. pri námorných bitkách, pri bojoch na kratšiu vzdialenosť pištole, bojovali anglickí námorníci lukmi a šípmi.
Cechy výrobcov lukov boli v stredoveku veľmi početné a ich členovia boli pre svoju zručnosť v zhotovovaní lukov a šípov vo všetkých krajinách váženými občanmi.

</doc>
<doc id="81136" url="https://sk.wikipedia.org/wiki?curid=81136" title="Bitka pri Kadeši">
Bitka pri Kadeši

Bitka pri Kadeši alebo bitka pri Kádeši sa odohrala medzi starovekým Egyptom a Chetitskou ríšou vládcu Muvatalliša pri rieke Orontes v oblasti súčasnej Sýrie. Datuje sa do roku 1274 pred Kr., počas vlády Ramesseho II. (1279 – 1213 pred Kr.). Bola to pravdepodobne najväčšia bitka bojových vozov v histórii ľudstva: bojovalo ich tu približne 5 000, plus 9 000 členov pechoty.
Pozadie.
Počas vlády 18. a 19. dynastie boli Egypťania postupne vytlačovaní z povodia rieky Orontes ("horný retnu") do oblasti v okolí rieky Jordán ("džadi"). Počas vlády Amenhotepa I. začala ríša Mitanni expanziu do Sýrie. Práve na úkor tejto ríše egyptské územie zasahovalo počas vlády Thutmoseho I. až k rieke Eufrat, pravdepodobne niekde do oblasti mesta Mari v severnej Sýrii.
Na začiatku tohto obdobia boli Chetiti stále len voľným zoskupením kupeckých štátov. Kadeš bol pravdepodobne silnejší nepriateľ, uplatňujúci svoj vplyv ďaleko na juhu až v oblasti mesta Megiddo. Amenhotep II., syn a regent Thutmoseho III., proti Kadešu bojoval pred aj po otcovej smrti (v roku 1425 pred Kr.).
Mnoho vojenských výprav Egypta v období 1400 – 1300 pred Kr. do tejto oblasti svedčí o permanentných nepokojoch a celkovej destabilizácii regiónu djadi.
Okrem výnimky počas panovania Thutmoseho IV. a Amenhotepa III., Egypt naďalej strácal svoj vplyv v severovýchodnej Sýrii na úkor ríše Mitanni a v oblasti pohoria Hermon na úkor Kadeša.
Amarnské listy (el-amarnská korešpondencia) rozprávajú príbeh o úpadku egyptského vplyvu v tomto regióne za vlády Amenofisa IV. ("Achnatona"). Po Amenofisovi IV. pokračoval v ťažení Haremheb a po ňom Ramesse I., prvý faraón 19. dynastie. Jeho syn, Seti I., bol takisto vynikajúci vojenský veliteľ a pokúsil sa o návrat Egypta do čias slávy a moci starých faraónov. Nápisy v Karnaku opisujú detaily jeho výprav do Sýrie a Palestíny. Vzal so sebou 20 000 mužov a znovu obsadil opustené egyptské pevnosti a opevnené mestá. Uzavrel mier s Chetitmi, získal kontrolu nad okolitým pobrežím Stredozemného mora a pokračoval v boji s banditmi v Palestíne. Druhá výprava ho zaviedla do Kadeša, kde víťazstvo jeho a jeho syna a dediča Ramesseho II. (ktorý sa na výprave zúčastnil s ním) pripomína stéla.
Bitka.
Faraón Ramesse II. a chetitský kráľ sa stretli v Kadeši, v severnej Sýrii v horách, kde pramení rieka Orontes. Táto bitka sa odohrala v máji 1274 pred Kr., v piatom roku Ramzesovej vlády. Bola vyvrcholením jeho ťaženia na sever, do ktorého sa pustil pred rokom, a ktoré viedlo k obsadeniu Berúty a a Amurru. Priebeh bitky je – až na malé výnimky – známy len z pohľadu Egypťanov.
Ramesse II. dal zaznamenať mená spojencov Chetitov, ktorí proti nemu bojovali; boli medzi nimi aj nasledovné mená:
(Zdroj: "Barnett 1975", 359 – 62; Breasted 1906, 3:123ff.; Gardiner 1961, 262ff.). 
Bitka sa odohrala v čase a na mieste, ktoré reprezentovalo patovú situáciu medzi mocou Chetitov a mocou 19-tej dynastie Starovekého Egypta. Obidve ríše sa stretli na svojich najvzdialenejších hraniciach, v miestach, ktoré sú dnes Sýriou. Chetiti, usídlení v meste Karchemiš, boli nahnevaní zbehnutím Amoritov k Egyptu (kráľ Bentišina z Amurru poslal formálny list kráľovi Chetitov o svojom prestupe k Egyptu) a chceli ich dostať späť pod svoj vplyv; na druhej strane chceli Egypťania svojho nového vazala chrániť.
Údaje o sile jednotlivých armád sa rozchádzajú; okrem čisel uvedených vyššie v tabuľke sa udávajú i podstatne vyššie počty: 47 500 mužov na strane Muvatalliho proti 41-tisícovej armáde Ramzesa II. 
Egyptská armáda spočiatku postupovala pozdĺž pobrežia Palestíny. Po vstupe do južnej Sýrie Ramzes svoju armádu rozdelil, pravdepodobne aby zabezpečil prístav Sumur. Následne plánoval znovu spojiť svoje vojsko v Kadeši. Medzitým sa hlavná časť egyptskej armády obrátila do vnútrozemia a postupovala k mestu. Pozostávala zo štyroch „divízii“, pomenovaných podľa jedného z bohov Egypta; Amón, Ré, Ptah a Set. Na breh rieky Orontes dorazili z východu, v mieste brodu Šabtuna, približne 8 miľ južne od mesta Kadeš. Tu urobil Ramzes chybu a podcenil význam dôkladného prieskumu širokej oblasti pred pochodujúcou armádou. Nemajúc ani tušenia o tom, že kráľ Chetitov Muvatalli, ktorý zhromaždil i vojakov viacerých svojich spojencov, rozostavil svoju armádu za kopcom v severovýchodnej časti Kadeša. Ramzes sa domnieval, že jeho protivník je v Aleppe a pravdu sa dozvedel až od dvoch zajatých nepriateľských prieskumníkov – bohužiaľ preňho až potom, čo s „divíziou“ Amón prebrodil rieku s cieľom sa urýchlene utáboriť severozápadne od mesta. Okamžite vyslal poslov, aby urýchlil príchod „divízii“ Ptah a Set svojej armády, ktoré boli stále ešte ďaleko na opačnej strane rieky.
Skôr ako sa mu ich však podarilo privolať, zaútočilo na divíziu Ré, ktorá sa práve brodila cez rieku a bola na útok úplne nepripravená, 2500 Muvatalliových bojových vozov. Naplno sa uplatnila jeho inovácia v spôsobe boja, kedy namiesto dvoch, mali jeho vozy troch vojakov, ktorí vzájomne dokonale spolupracovali. Vojaci sa rozpŕchli a bojové vozy Chetitov sa rozvinuli pozdĺž rieky. Tu narazili na faraónov tábor a „divíziu“ Amón. Tá bola takisto rýchlo rozprášená a ponechala faraóna s malou jednotkou obrancov napospas nepriateľovi. Egypťania ustúpili a Ramzes sám len tesne unikol zajatiu, najmä vďaka zásahu vojenského kontingentu Amoritov, ktorý mu nečakane dorazil na pomoc. 
Amoriti zaútočili na nekryté krídlo Chetitov. Muvatalli na to reagoval zapojením ďalšej tisícky bojových vozov. Egypťania sa však preskupili a po niekoľkých útokoch vytlačili nepriateľa až k brehom rieky. Chetitské bojové vozy sa v tomto okamihu stiahli späť za rieku Orontes, aby sa pripojili k pechote a vozy Egypťanov ich neboli schopné cez rieku prenasledovať. Ku koncu dňa ale dorazila konečne aj „divízia“ Ptah, ktorá posilnila ich rady.
Nasledujúci deň sa konali už len menšie potýčky. Muvatalli nemal záujem na rozsiahlom útoku a následnom územnom ťažení, šlo mu len o posilnenie svojich južných hraníc a potrestanie amoritského kráľa. Požiadal preto o prímerie a Ramzes rýchlo súhlasil.
Dozvuky.
Aj keď neskôr obe strany označovali bitku za svoje víťazstvo, Ramesseho vojaci utrpeli veľké straty a Ramesse tak nebol schopný obsadiť žiadne nové územie. Na druhej strane chetitský kráľ pokračoval úspešne vo svojom ťažení na juh až k Apa (Ape). Kadeš zostal v jeho rukách a Amurru bolo znovu obsadené Chetitmi. Následná strata prestíže viedla k viacerým revoltám v rámci egyptského impéria a Ramesse nemohol pokračovať v boji proti Chetitom až do roku 1269 pred Kr.
Vojenské konflikty ukončila mierová zmluva v roku 1258 pred Kr., v 21. roku vlády Ramesseho II., s novým kráľom Chetitskej ríše Chattušilim III.
Zmluvný zväzok bol vyrytý na striebornú tabuľku; zachovali sa jej hlinené kópie. Zväčšenina tejto tabuľky visí na stene sídla OSN ako pocta jednej z najstarších mierových zmlúv. Egyptská verzia sa zachovala na papyruse.

</doc>
<doc id="81141" url="https://sk.wikipedia.org/wiki?curid=81141" title="Mikuláš Jordán">
Mikuláš Jordán

Mikuláš Jordán (* 7. jún 1892, Prešov – † 16. apríl 1977, Prešov ) bol slovenský maliar.
Život.
Základy výtvarného vzdelania získal u významného plenéristu Pála Szineyho v Jarovniciach a prehĺbil si ich na Akadémii výtvarných umení v Budapešti. V rokoch 1937-1938 pobudol v dielni Múzea krásnych umení v Budapešti, kde študoval reštaurátorstvo a konzervátorstvo. Tvorivý záber Mikuláša Jordána je značne široký - rozprestiera sa od portrétu, žánru, cez zátišie, viacfigurálne kompozície ku krajinomaľbe. Vo veľkej miere sa venoval i kapistike, reštaurovaniu a organizovaniu výtvarného života v Prešove. Po návrate do Prešova Jordána vizuálne i citovo zaujala šarišská krajina. Počas svojho dlhého a plodného života vytvoril celý rad krajín. Krajinomaľba je aj Jordánovým príspevkom do vývoja slovenského maliarstva 20. storočia. Bohatá maliarska, reštaurátorská a organizátorská činnosť sa uzavrela krátko pred dovŕšením 85. narodenín - 16. apríla 1977. Za umeleckú a reštaurátorskú tvorbu dostal v roku 1973 ako prvý Cenu mesta Prešova. Pochovaný je na cintoríne v Prešove.
Externé odkazy.
[[Kategória:Slovenskí maliari]]
[[Kategória:Osobnosti z Prešova]]

</doc>
<doc id="81142" url="https://sk.wikipedia.org/wiki?curid=81142" title="Oblak">
Oblak

Oblak (neodborne: mrak, neodborne najmä pre veľký oblak: mračno) je viditeľná sústava malých častíc vody alebo ľadu (prípadne iných látok) v atmosfére Zeme alebo iných kozmických telies. Oblaky v zemskej atmosfére vznikajú vtedy, keď sa vlhkosť vo vzduchu kondenzuje na kvapky alebo ľadové kryštáliky. Hranica, za ktorou sa plynná fáza vody mení na kvapalnú, sa nazýva rosný bod. Výška, v ktorej sa tento dej odohráva, býva rôzna. Závisí od stability vzduchu a množstva prítomnej vlhkosti. Typická oblaková kvapka alebo ľadový kryštálik má v priemere približne . Studené oblaky tvoriace sa vo veľkých výškach obsahujú iba ľadové kryštáliky, nižšie teplejšie oblaky obsahujú iba vodné kvapky, a zmiešané oblaky oboje.
Často sa objavuje mylný názor, že oblaky sú zložené z vodnej pary. Nie je to pravda, pretože samotná vodná para je neviditeľná bez ohľadu na výšku a hustotu. Oblaky predstavujú vodu v kvapalnom alebo pevnom skupenstve.
Oblaky sa odlišujú vzhľadom, výškou, v ktorej vznikajú, aj vlastnosťami. Tieto rozdiely sú základom medzinárodného systému ich klasifikácie. Táto klasifikácia je odvodená od klasifikácie, ktorú zaviedol v roku 1803 Luke Howard. Názov mrakov sa tvorí kombináciou štyroch latinských slov: cirrus (riasa alebo kučera), stratus (vrstva alebo sloha), nimbus (dážď) alebo cumulus (kopa). Spomínaná klasifikácia obsahuje 10 základných typov. Oblakmi môžu byť útvary z malých častíc, napríklad z výbuchu sopky, požiaru, kondenzačnej stopy po prelete lietadla či atómový hríb (nie však hydrometeory, ako napr. hmla či snežný vír). Svetová meteorologická organizácia tieto javy vo svojom International Cloud Atlas od roku 2017 definuje ako "špeciálne oblaky" .
Význam.
Najväčší význam oblakov spočíva v tom, že z nich padá dážď alebo sneh a voda z atmosféry sa ich prostredníctvom vracia opäť na zemský povrch. Sú preto dôležitou súčasťou kolobehu vody. Pokiaľ majú z nich vypadávajúce vodné kvapky dosiahnuť povrch, musia mať určitú minimálnu veľkosť, ktorá zaručí, že sa nevyparia (resp. nevysublimujú) pri prelete atmosférou. Dôležitá je tiež vzdialenosť, ktorú musia preletieť, čiže výška oblaku. Z vysokých a stredne vysokých oblakov zrážky na zem nedopadajú, pretože sa všetky vyparia ešte pred dopadom.
Vďaka svojej bielej farbe oblaky tiež výrazne odrážajú dopadajúce slnečné svetlo späť do kozmu a zvyšujú tak odrazivosť (albedo) planéty. Z tohto dôvodu je povrch Zeme ukrytý pod mrakmi menej zahrievaný. Odrazivosť jasného oblaku je až 0,7 – 0,9, čo znamená, že oblak odrazí 70 % až 90 % dopadajúceho svetla. Vyššiu odrazivosť dosahuje už len čerstvo napadaný sneh. Množstvo energie, ktorú oblaky odrazia naspäť do kozmu, je asi 20 % a ďalších 19 % absorbujú.
Z pozorovania oblakov je tiež možné odhadnúť vývoj počasia v nasledujúcich hodinách až dňoch. Oblaky veľa vypovedajú o procesoch, ktoré prebiehajú v atmosfére. Presnejší odhad počasia je však možné urobiť len spoločne so sledovaním ďalších meteorologických prvkov, ako je vlhkosť vzduchu, vietor, zmeny tlaku a pod.
Vznik.
Oblaky sa môžu skladať z častíc rôznej veľkosti a rôzneho pôvodu. Vznik a vývoj prírodných oblakov je úzko viazaný na termodynamické podmienky v okolitej atmosfére a vo vnútri oblaku. Keďže sa tieto podmienky s časom menia, oblak sa neustále vyvíja. 
Vznik oblaku je súčasťou kolobehu vody, počas ktorého sa z povrchu vodných plôch, pôdy a živých organizmov vyparuje voda. Maximálna koncentrácia vodnej pary v atmosfére je 4 %. Vtedy hovoríme o 100-percentnej vlhkosti vzduchu. Vzduch s obsahom vodnej pary začne stúpať, čo sa deje z najrôznejších príčin, väčšinou kvôli jeho vyššej teplote a preto menšej hustote v porovnaní s chladnejších hustejším vzduchom, ktorý klesá nadol a teplý vzduch vytláča nahor. Výstup vzduchu sa však môže uskutočniť aj pozdĺž frontálnej plochy či pozdĺž terénnych prekážok (pohoria). Keďže so stúpajúcou výškou sa tlak vzduchu znižuje, zahriaty vzduch sa rozpína a zároveň ochladzuje. Po poklese teploty vzduchu vodná para začne opäť prechádzať do kvapalného skupenstva, čiže kondenzovať. Ak je teplota nižšia ako 0°C, vodná para sa zmení (desublimuje) na drobné ľadové kryštáliky.
Oblasť, v ktorej teplota vzduchu poklesne pod kondenzačnú teplotu, sa nazýva "kondenzačná hladina". Výška kondenzačnej hladiny nie je stála a závisí od podmienok v atmosfére. Predstavu o aktuálnej výške kondenzačnej hladiny si môžeme urobiť, keď je obloha pokrytá väčšími oblakmi typu kumulus. Ich tmavá, ostro ohraničená základňa leží na kondenzačnej hladine.
Vertikálne pohyby vzduchu, ktoré vynášajú vzduch s vysokým obsahom vodnej pary do väčších výšok, sa nazývajú konvekcia. Rýchlosť výstupných prúdov dosahuje 5/s aj viac.
Pre vznik oblaku je však okrem vodnej pary nevyhnutná tiež prítomnosť kondenzačných jadier, maličkých častíc aerosólu s priemerom okolo 10−7 až 10−9 metra. Prirodzenými kondenzačnými jadrami sú napríklad častice vulkanického prachu, peľ, kryštáliky morskej soli, čiastočky pôdy. Na kondenzačnom jadre vodná para opäť skondenzuje do kvapalného skupenstva, alebo, pri teplotách pod 0°C, rovno desublimuje do pevného skupenstva. Kvapôčky rastú aj tým, že navzájom splývajú. Ak sa vodné či ľadové kvapôčky vyparia alebo sublimujú predtým, ako dosiahnu veľkosť zrážkových elementov, oblak sa udržuje v rovnováhe.
Kvapôčky tvoriace oblaky sú schopné narásť do rozmerov potrebných pre utvorenie oblaku aj bez kondenzačných jadier, agregáciou jednotlivých molekúl vody. Tento proces je však taký pomalý, že sa na vzniku oblakov podieľa len minimálne. Kondenzačné jadrá uľahčujú prechod vodnej pary do ďalších skupenstiev.
Vlastnosti.
Vnútorná štruktúra.
Veľkosť kvapôčok, z ktorých sú oblaky tvorené, je pri rôznych typoch oblakov rôzna. Najväčšie kvapôčky sú v dažďových mrakoch nimbostratus, kde dosahujú v hornej časti oblaku rozmery až 100 mikrometrov, Najmenšie kvapôčky boli nájdené v oblakoch kumulus a stratus, kde dosahovali rozmery okolo 9 mikrometrov.
To, či je oblak tvorený drobnými kvapôčkami alebo ľadovými kryštálikmi, nezávisí len od teploty okolitého prostredia. Existencia vodných kvapiek bola preukázaná dokonca aj v oblakoch s teplotami do −42 °C, len pod touto teplotnou hranicou sa vyskytujú oblaky tvorené výlučne ľadom. Vodné kvapky s teplotou pod 0°C sa nazývajú "prechladené". Prechladené kvapky hrajú dôležitú úlohu pri vzniku zrážok.
Farba.
Počas dňa majú oblaky (s výnimkou ich základní) obyčajne bielu farbu, čistá voda však býva bezfarebná. Kvôli svojím mikroskopickým rozmerom však oblaky veľmi dobre rozptyľujú slnečné svetlo a vďaka tomu ich pri plnom osvetlení vidíme ako biele. Oblaky, ktoré sú celé tmavé, väčšinou ležia v tieňoch iných oblakov. V noci vidíme oblaky len vtedy, ak svieti aspoň jedna štvrtina mesačného kotúča. V opačnom prípade ich prítomnosť prezradí len to, že zakrývajú hviezdy a ďalšie telesá a úkazy na oblohe.
Pri západe alebo východe slnka nastáva pohlcovanie iných vlnových dĺžok ako na poludnie, čo sa prejavuje nielen zmenou farby oblohy, ale aj oblakov. Na dobre vyvinutých, do výšky sa rozprestierajúcich oblakoch typu kumulus congestus alebo kumulonimbus možno večer pozorovať plynulé farebné prechody od zlatožltej až červenkastej v spodnej časti po žiarivo bielu v hornej časti. Je to spôsobené tým, že slnečné svetlo dopadajúce na vrcholky oblakov prechádza cez výrazne menej husté časti atmosféry ako svetlo dopadajúce na ich základne. Preto zoslabuje jeho farebný efekt polarizácie svetla.
Dúhové sfarbenie majú tzv. perleťové oblaky.
Hmotnosť.
Hmotnosť oblaku závisí od jeho rozmerov, typu, veľkosti a hustoty vodných častíc, ktoré ho tvoria. Jednotlivé oddelené oblaky typu kumulus mediocris napríklad obsahujú asi 1 gram vody na m3. Oblak kumulus mediocris so základňou s plochou a maximálnou výškou 500 metrov by vážil viac ako 250 ton. Oblak kumulonimbus s rovnako veľkou základňou, ako v predchádzajúcom prípade a s výškou váži pri hustote 4 g vody na m3 až 31 400 ton.
Klasifikácia oblakov.
Historický vývoj.
Prvé rozlišovanie oblakov podľa tvarov a farieb je známe už z 3. tisícročia pred Kr. v Mezopotámii kvôli určovaniu počasia. V novoveku ako prvý poukázal na nutnosť triedenia oblakov francúzsky prírodovedec Jean Baptiste Lamarck. V meteorologickej ročenke z roku 1802 publikoval svoju klasifikáciu oblakov, ktorá sa však neujala. O rok neskôr nezávisle od Lamarcka zverejnil svoju schému oblakov amatérsky meteorológ Luke Howard. Howard navrhol latinské názvoslovie a tri hlavné oblačné druhy (Cirrus, Cumulus, Stratus), medzitvary však presadil až francúzsky meteorológ E. Renou v roku 1855. Howard zaviedol aj označenie Nimbus, ale v inej súvislosti, než v akej ho poznáme dnes. Howardova klasifikácia sa orientovala výlučne na viditeľné znaky oblakov, akými sú výška, rozsah a tvar. Tieto znaky však nevypovedali nič o príčine vzniku oblakov, a preto sa vyskytlo niekoľko pokusov o vytvorenie takej klasifikácie, ktorá by tento nedostatok nemala. Moderná sústava oblakov vyšla až v roku 1896 a na jej vzniku sa podieľali Švéd H. M. Hildebrandsson a Angličan R. Abercromby. Ich zásluhou došlo k medzinárodnej dohode a k vydaniu prvého atlasu verných zobrazení tvarov oblakov.
Súčasné triedenie.
Oblaky možno triediť podľa rôznych kritérií.
Podľa výšky možno oblaky zaradiť medzi vysoké (5 nad povrchom zeme), stredné (2) a nízke (0). Búrkový oblak kumulonimbus, nie je zaradený do žiadnej výškovej kategórie, pretože sa rozprestiera súčasne vo všetkých výškach. Najväčšia výška, v ktorej sa ešte oblaky bežne nachádzajú, je a aj to len v rovníkových oblastiach. Minimálna výška nie je nijako vymedzená, pretože oblak môže doslova "ležať na zemi". Vtedy sa nazýva hmla.
Menej používaná je klasifikácia podľa mikroštruktúry oblaku a genetická klasifikácia oblakov – klasifikácia podľa ich vzniku vývoja. Oblaky možno označovať aj pomocou ich materského oblaku, tzn. oblaku, z ktorého vznikli. Označujú sa názvom patričného druhu s prívlastkom z názvu druhu materského oblaku + prípona.
Najčastejšie je používané triedenie oblakov podľa ich tvaru (morfológie). Táto klasifikácia je založená na Medzinárodnom atlase oblakov, ktorý neustále aktualizuje a znovu vydáva Svetová meteorologická organizácia (WMO). Posledné vydanie pochádza z roku 1987. Existuje 10 morfologických druhov oblakov a to
Druhy sa ďalej rozdeľujú na tvary a odrody pomocou špecifických termínov, ktoré sa vzťahujú na ich tvar alebo charakter. Celkovo sa rozlišuje 10 druhov oblakov, 14 tvarov, 9 odrôd, 6 zvláštností, 3 sprievodné oblaky a 7 materských oblakov. Každý druh oblaku môže mať v jednej chvíli iba jeden tvar a môže pochádzať iba z jedného materského oblaku. Zároveň sa môžu v jednej chvíli kombinovať viaceré odrody, zvláštnosti a sprievodné oblaky.
Nasledujúca tabuľka ukazuje morfologickú a výškovú klasifikáciu oblakov. Hrubo sú vytlačené písmená, z ktorých je tvorená skratka druhu, tvaru alebo odrody.
Oblačnosť.
Časť oblohy pokrytá oblakmi sa nazýva oblačnosť. Oblačnosť sa môže udávať v osminách alebo desatinách a vyjadruje, aký zlomok oblohy je približne oblakmi prekrytý. Celkom jasná obloha má oblačnosť nula. Pokiaľ je nebo úplne zatiahnuté mrakmi, oblačnosť je (podľa použitej stupnice) osem alebo desať. Meteorológovia jednotlivé medzistupne pomenúvajú takto:
Pokiaľ je obloha rovnomerne posiata vyššími, navzájom oddelenými oblakmi (kumulus), môže byť oblačnosť skreslená: v blízkosti zenitu pozorovateľa sa bude zdať redšia, pretože pozorovateľ uvidí viac modrej oblohy ako v blízkosti horizontu. Tento jav sa nazýva „efekt siluety“ a je spôsobený tým, že pri kolmom pohľade oblohu zakrýva len základňa oblaku, ale pri bočnom pohľade sa k nej pridávajú aj jeho steny.
Zvláštnosti.
Základné druhy oblakov môžu za určitých podmienok nadobudnúť nezvyčajné formy. Týmto formám sa hovorí zvláštnosti. Búrkový mrak napríklad môže rozšíriť svoj vrchol do tvaru kovadliny. Takémuto oblaku sa hovorí "incus". Základňa oblakov viacerých typov zase môže nadobudnúť formu "mamma" – vtedy z oblaku visia zaoblené výbežky. Pokiaľ pod základňu oblaku smerujú zrážkové pruhy nedosahujúce povrch, oblak sa nazýva "virga". Ak zrážkové pruhy dosahujú až na zemský povrch – "praecipitatio". Ďalšie možné zvláštnosti sú "arcus" (hustý horizontálny oblak valcovitého tvaru), tuba (oblačný stĺp či lievik), "pileus" (ľadový oblak v podobe "čiapky" nad kumulami), "velum" (rozsiahly oblak podobný plachte nad kopovitými oblakmi) a "pannus" (roztrhané časti, fragmenty oblaku). Veľa oblakov má zvláštnosti druhovo špecifické, alebo sa ich zvláštnosti vyskytujú so špecifickými sprievodnými oblakmi. Napríklad zvláštnosť "praecipitati"o je viazaná na spodnú stranu oblaku nimbostratus.
Nezvyčajné oblaky.
Mimo základných druhov oblakov existujú ďalšie útvary zložené z častíc rozptýlených vo vzduchu, ktoré tiež možno nazvať oblaky. Pôsobením silného vetra sa vytvárajú oblačné steny alebo piesočné steny, ktoré sa tiež zaraďujú k oblakom. Pri pobreží studených morí sa vzácne vytvárajú tzv. rotorové oblaky, dlhé oblaky valcovitého tvaru, ktoré môžu klesnúť až na povrch zeme. Vtedy sa z nich stanú rotorové stenové oblaky.
Pri prekonaní rýchlosti zvuku sa okolo lietadla utvorí Prandt-Glauertov oblak, ktorý vznikne zmenou objemu vzduchu s vysokým obsahom vodných pár. Umelé oblaky v podobe bielych pruhov sa tvoria aj za dráhou lietadiel letiacich vo výške 7 až . Vznikajú zamrznutím vodnej pary v spalinách lietadla, ale hlavne už prítomnej vodnej pary v okolitom vzduchu, ktoré k desublimácii „naštartujú“ pary z výfukov lietadla. Teplota vo výškach vzniku pruhov sa pohybuje okolo −60°C. Najprv majú vzhľad žiarivo bielych čiar, postupne sa však rozpadajú. Jednotlivé kryštáliky, ktoré ich tvoria, sa od seba vzďaľujú a sublimujú. Niekedy však môžu vydržať aj niekoľko hodín a postupne sa rozširovať a niektoré sa dokonca stanú nerozoznateľnými od prírodných oblakov. Podľa štúdie urobenej v septembri roku 2001 majú časté prelety lietadiel a s tým súvisiace kondenzačné pásy dokonca vplyv na lokálnu klímu a nepriaznivo ovplyvňujú aj astronomické pozorovania.
Veľmi zvláštne tvarované sú vzácne Kelvinove-Helmholtzove oblaky, ktoré majú vzhľad ostro vykrojených jemných vĺn s prelievajúcimi sa vrcholmi. Vznikajú už na existujúcom oblaku v dôsledku rýchlo sa pohybujúceho vzduchu, ktorý vanie nad ním. Mechanizmus ich vzniku sa nazýva Kelvinova–Helmholtzova nestabilita.
Drvivá väčšina oblakov sa vytvára v najspodnejšej vrstve atmosféry, v troposfére, ale vzácne sa vyskytujú aj stratosferické a mezosferické oblaky. Medzi ne patria perleťové oblaky a nočné svietiace mračná. Perleťové oblaky sa vzhľadom podobajú cirrom, ale líšia sa od nich výraznou irizáciou v podobe perlete. Cirrom sa podobajú aj nočné svietiace oblaky, na rozdiel od pravých cirrov sa však nachádzajú oveľa vyššie, v mezosfére (75 nad zemou). Ich pôvod doteraz nie je úplne známy. Svietia vďaka tomu, že odrážajú slnečné svetlo a to aj v čase, keď je už slnko príliš nízko pod obzorom na to, aby osvetľovalo nižšie položené troposférické oblaky.
Približne od polovice 90-tych rokov 20. storočia sa vyskytli opakované pozorovania zvláštneho oblaku, ktorý je len ťažko možné zaradiť medzi známe druhy. Je možné, že Svetová meteorologická organizácia doplní Medzinárodný atlas oblakov o nový druh, ktorý dostal pomenovanie asperatus. Jeho latinský názov znamená hrubý, búrlivý, zvlnený, čo zodpovedá jeho nezvyčajnému vzhľadu. Pozorovatelia ho často prirovnávajú k pohľadu na zvlnenú vodnú hladinu zospodu.
Orografické oblaky.
Oblaky, na ktorých vznik mali výrazný vplyv terénne prekážky, sa nazývajú orografické. Možno ich zaradiť do niektorého z 10 druhov oblakov. Známy orografický oblak je "altokumulus lenticularis", ktorý sa tvorí za hrebeňmi pohorí. Je to biely oblak v tvare šošovky, ktorý niekedy pripomína lietajúci tanier. Typický spôsob jeho vzniku je vlnové prúdenie. Na prednom okraji sú oblaky väčšinou ostro ohraničené, na zadnej strane rozstrapkané a tenké. Hoci oblak pôsobí stacionárne, nemení tvar ani polohu, v skutočnosti v ňom prebiehajú dynamické procesy. Na náveternej strane do oblaku vstupuje kondenzujúca para a na záveternej strane sa vyparuje. Oblak naznačuje silné prúdenie vzduchu v troposfére.
Na osamelom horskom vrchole sa tvorí pri silnom vetre tzv. vlajkový oblak, oblačný golier alebo „čiapka“ zahaľujúca jeho vrchol.
S teplým padavým vetrom fénom (föhnom) súvisí vznik rozsiahlej vlnovej oblačnosti, ktorá zahŕňa už spomenutý "altokumulus lenticularis", ale aj rotorové oblaky (na záveternej strane) a fénové steny (náveterná strana). Z fénových stien vypadávajú zrážky.
Lokálne veterné systémy spôsobujú vznik charakteristických oblakov aj na pobrežiach morí. Pri bríze, morskom vetre, môže nad pevninou vznikať pozdĺž pobrežia hradba oblakov.
Súvislosti s počasím.
Oblaky vypovedajú o procesoch, ktoré práve prebiehajú v atmosfére. V závislosti od vlhkosti a prúdenia vzduchu vznikajú charakteristické druhy oblakov. Jasná obloha, na ktorej sa netvoria kopovité oblaky a kondenzačné pruhy za lietadlom rýchlo miznú, naznačujú ustálené jasné počasie.
Búrky sú viazané výlučne na oblak kumulonimbus, najhrubší zo všetkých oblakov. Kumulonimby sa vyvíjajú z kumulov, preto ich prítomnosť (okrem "kumulus humilis") na oblohe naznačuje zhoršenie počasia v blízkej budúcnosti, ktoré však nemusí byť len búrkového charakteru.
Cirry sú oblaky, ktoré v závislosti od typu dokážu symbolizovať pekné, ale aj zhoršené počasie. Cirrokumulus v podobe malých „baránkov“ býva predzvesťou búrok. Nízka zapojená oblačnosť ("stratokumulus", "stratus") je vo väčšine prípadov predzvesťou vytrvalého dažďa. Vo všeobecnosti možno povedať, že jemné, riedke, nezahusťujúce sa oblaky vysokej hladiny predznamenajú pretrvávajúce pekné počasie, ale postupne sa zväčšujúce a hustnúce vysoké oblaky naznačujú jeho zhoršenie.
Vysoko položené, ale zriedkavejšie aj nízke oblaky, niekedy spôsobujú zvláštne optické javy, ktoré sa súhrnne nazývajú halové javy. Na kryštálikoch oblakov dochádza k lomu a odrazu slnečného alebo mesačného svetla. V blízkosti týchto svetelných zdrojov sa dajú pozorovať rôzne sfarbené kruhy, oblúky a škvrny. Najčastejším halovým javom je halo, svetelný kruh okolo Slnka alebo Mesiaca s priemerom 22°.
Oblačnosť na iných telesách.
Oblaky môže mať každé teleso slnečnej sústavy, ktoré má dostatočne hustú atmosféru na to, aby v nej došlo ku kondenzácii častíc. Pritom to nie sú vždy častice vody – s výnimkou Marsu tvorí vodná para len malú prímes v oblakoch iných planét. Extraterestrické oblaky sú zložené najmä z iných zlúčenín, napríklad z kryštalického amoniaku a hydrosulfidu amoniaku (Jupiter, Saturn), a metánu (Urán, Neptún), alebo z kyseliny sírovej (Venuša).
Planéty.
Hoci výskum kozmickými sondami odhalil, že aj Merkúr má atmosféru, je príliš riedka a oblaky sa v nej netvoria. Naopak, Venuša má oveľa hustejšiu atmosféru ako Zem a celú ju zahaľuje vrstva oblakov, kvôli ktorým povrch planéty nie je vôbec viditeľný. Táto vrstva sa nachádza vo výškach asi 50 a odráža až 60 % dopadajúceho slnečného žiarenia. Oblaky Venuše sú zložené z kvapôčok kyseliny sírovej, ktorých veľkosť v hlavnej vrstve dosahuje asi 2.
Atmosféra Marsu je tiež pomerne riedka, napriek tomu v nej možno pozorovať niekoľko druhov oblakov. Tie možno rozdeliť na oblaky z ľadových častíc, ktoré sú analogické pozemským oblakom (cirrom alebo kumulom), oblaky tvorené pravdepodobne kryštalickým oxidom uhličitým a na oblaky z prachu a piesku. V priebehu marťanskej jari a leta dochádza k vyparovaniu nad oblasťami polárnych čiapočiek, vzniku oblačnosti a jej presunu do rovníkových oblastí, kde mraky zamrznú a dopadnú na povrch v podobe ľadových kryštálikov.
Joviálne planéty majú mohutné atmosféry, ktoré nedovoľujú nahliadnuť do hlbších vrstiev planéty. Jupiter je známy svojou búrlivou a pestro sfarbenou oblačnosťou. Vrcholky najvyšších mrakov sú červené kvôli anorganickým polymérnym zlúčeninám fosforu, ktoré sa do nich dostávajú výstupnými prúdmi. Pod nimi sú biele vrstvy, nižšie sú hnedé a najnižšie pozorovateľné oblasti majú modré sfarbenie. Rozdielne sfarbenie mrakov spôsobuje okrem rôznych farebných prímesí aj meniaca sa teplota. Vrstva oblakov je podľa výpočtov asi hrubá a je usporiadaná do tmavých pruhov a svetlejších pásiem.
Viditeľné mraky Saturna sú tvorené hlavne kryštalickým amoniakom. Výraznými atmosférickými útvarmi sú svetlé škvrny podobné tlakovým nížam na Zemi, ale tiež sú omnoho väčšie. Utvárajú ich konvektívne prúdy v atmosfére Saturna. Rýchlo menia tvar a po čase miznú. 
Urán má mraky tvorené hlavne metánom, ktoré vytvárajú podobné, aj keď menej výrazné obrazce ako u Jupitera a Saturna. Na snímkach sondy Voyager 2, ktorá ho ako jediná skúmala zblízka, sa zistilo desať nevýrazných svetlých škvŕn, ktoré neskôr pozoroval aj Hubblov teleskop a boli interpretované ako mračná. Predpokladá sa, že v troposfére Uránu existujú zložité mračná z vody, hydrosulfidu amónneho, amoniaku, sulfánu či metánu.
Neptún je známy svojou búrlivou aktivitou v atmosfére. Unikátnym úkazom v Neptúnovej atmosfére je prítomnosť vysokých oblakov, ktoré vrhajú tiene na nepriehľadné vrstvy pod nimi. V atmosfére planéty boli pozorované aj mraky nápadne pripomínajúce pozemské cirry. Predpokladá sa, že by tieto mračná mohli byť skôr než z metánu zložené z kryštálikov vodného ľadu, ktorý tvorí 2,5 až 3 % atmosféry.
Mesiace.
Dostatočne hustú atmosféru na vznik oblakov má tiež Saturnov najväčší mesiac Titan. Jeho atmosféra obsahujúca najmä dusík, metán a iné uhľovodíky, je nepriehľadná a úplne zakrýva pohľad na jeho povrch. Sonda Cassini v nej objavila gigantický oblak nad severným pólom. Má priemer až a siaha po 60-tu rovnobežku. Je pravdepodobné, že práve z tohto oblaku pršia uhľovodíky hromadiace sa v povrchových jazerách, ktoré sonda Cassini tiež objavila. Oblak existuje už niekoľko rokov a vedci predpokladajú, že v priebehu ďalšieho vývinu sa bude presúvať do južných polárnych končín. Na základe pozorovaní sondy Cassini v rokoch 2004 – 2007 planétologovia prišli k záveru, že oblaky na Titane sa tvoria a pohybujú skoro rovnako ako oblaky na Zemi. V lete na južnej pologuli pozorovali množstvo oblakov, ktoré navzdory očakávaniam pretrvali aj do začiatku jesene. Počasie na Titane tak pripomína pozemské babie leto, aj keď mechanizmus jeho vzniku je úplne iný.
Oblaky sa tvoria aj v atmosfére najchladnejšieho preskúmaného telesa slnečnej sústavy, Neptúnovho mesiaca Tritonu. Zložené sú z kryštalického zmrznutého dusíka. Sonde Voyager 2 sa podarilo jeden oblak na okraji disku mesiaca vyfotografovať, keď okolo neho v roku 1989 prelietala.

</doc>
<doc id="81145" url="https://sk.wikipedia.org/wiki?curid=81145" title="Ján Krajňák">
Ján Krajňák

Mons. Mgr. Ján Krajňák (* 10. júl 1924, Sedlice – † 23. február 2005, Košice) bol titulárny kanonik, emeritný prodekan gréckokatolíckej cirkvi a čestný dekan Gréckokatolíckej bohosloveckej fakulty Univerzity P. J. Šafárika.
Študoval na Vysokej bohosloveckej škole v Prešove a Cyrilometodejskej bohosloveckej fakulte Palackého univezity v Olomouci. Absolutórium z teológie získal 7. júla 1949. Z ďalšieho štúdia na Filozofickej fakulte Slovenskej univerzity v Bratislave v odbore slovenčina-filozofia ho vylúčili z ideologicko-kádrových dôvodov. Bol zaistený v Karlových Varoch v roku 1952, v apríli 1954 odsúdený na päť a pol roka pre „zločin velezrady proti republike“.
Od roku 1964 až po dôchodok pracoval ako jazykový korektor v košických tlačiarňach. Tajne prijal vysviacku za gréckokatolíckeho kňaza 2. februára 1969 v Košice. V roku 1990 pripravoval obnovenie teologického štúdia v Prešove a stal sa prodekanom Gréckokatolíckej bohosloveckej fakulty Univerzity Pavla Jozefa Šafárika. Prednášal filozofické disciplíny, dejiny filozofie, kresťanskú sociálnu náuku a latinčinu. Pápež Ján Pavol II mu v roku 1992 udelil titul Monsignore. Ešte v roku 1998 pracoval ako riaditeľ biskupského úradu v Prešove. Je autorom samizdatovej básnickej zbierky s názvom "Áno a nie", ktorá vznikla pod jeho vtedajším väzenským číslom AO - 34568. Pochovaný je na cintoríne v Sedliciach.

</doc>
<doc id="81146" url="https://sk.wikipedia.org/wiki?curid=81146" title="Cirus">
Cirus

Cirus (po latinsky cirrus, Ci) alebo riasa je oblak s vysokou hladinou a je najčastejším oblakom tejto hladiny. Vzniká v oblastiach veľmi nízkych teplôt −40 °C až −50 °C. Pozostáva výlučne z ľadových kryštálikov veľkosti až do . Keď sú kryštáliky dosť veľké na to, aby mohli padať, niekedy prúdia nadol a dostanú sa do vetra fúkajúceho z rozličných smerov. Tým sa oblak roztiahne do dlhých chvostov (cirrus uncinus). Môže mať vzhľad kučier, závojov, či vlákien. Za denného svetla je biely a tenký, neprináša zrážky. Môžeme cezeň vidieť Slnko aj Mesiac. 
Tieto oblaky bývajú predzvesťou silnejšieho prízemného vetra. Tvoria sa aj po búrke ako zvyšok vrcholu oblaku kumulonimbus. Sú pozostatkom po nákovovom vrchole búrkového oblaku, ktorý od zvyšku mraku oddelil silný vietor vo veľkých výškach. Cirus však najčastejšie vzniká stúpaním stabilného vzduchu pozdĺž atmosférického frontu. Ako vzduch stúpa, s kondenzovaním čoraz väčšieho množstva vlhkosti vznikajú rozličné typy oblakov. Cirus vzniká až nakoniec a predstavuje posledné zvyšky vodných pár. Vzduch nad ním je mimoriadne suchý. Hoci cirus vzniká ako posledný, je prvým oblakom ohlasujúcim približovanie frontu, zvlášť, ak postupne hustne. Dlhotrvajúce tenké a riedke ciry však naopak naznačujú pretrvávanie pekného počasia.
Cirus vzniká aj pri rýchlych pohyboch vzduchových hmôt nad vysokými pohoriami. Zaujímavosťou tohto oblaku je to, že sa bežne vyskytuje aj v atmosférach iných planét, napríklad v atmosfére Marsa alebo Neptúna.
Cirom sa podobajú nočné svietiace oblaky, ktoré však v skutočnosti vznikajú v oveľa väčších výškach ako ciry.

</doc>
<doc id="81148" url="https://sk.wikipedia.org/wiki?curid=81148" title="Westend Tower">
Westend Tower

Westend Tower (pôvodne aj ako Westend) je zrekonštruovaná výšková budova v bratislavskej miestnej časti Patrónka a jedna z prvých najvyšších budov v Bratislave. Nachádza sa na Lamačskej ceste v blízkosti areálu Slovenskej akadémie vied.
Projekt v rokoch 1960 – 1962 vypracovali autori V. Ferančík, F. Ohrablo a R. Fresser. Výškou presiahla na tú dobu najvyššiu budovu na Slovensku Manderlák. Budova spolu s ďalšou bola dokončená v roku 1969. V tejto mal sídlo Lignoprojekt, vo vedľajšej Výskumné výpočtové stredisko OSN. Po dokončení boli prvými výškovými budovami s obvodovými stenami závesnej konštrukcie na Slovensku. Nosnú konštrukciu tvorí železobetónový stĺpový skelet.
Pôvodne mala 13 nadzemných podlaží. Budova prešla v roku 2001 prestavbou a nadstavbou spolu s garážami, konštrukcie boli vybúrané na nosný skelet, obvodový plášť bol kompletne demontovaný a vymenený. Po novom má budova 17 nadzemných podlaží a výšku 65 metrov. Autormi prestavby sú Ľubomír Závodný a Juraj Sumbal.

</doc>
<doc id="81150" url="https://sk.wikipedia.org/wiki?curid=81150" title="Dom odborov Istropolis">
Dom odborov Istropolis

Dom odborov Istropolis (staršie Dom Revolučného odborového hnutia, Dom odborov a techniky) bolo v rokoch 1967/1981 - 2022 kongresovo-kultúrne centrum na Trnavskom mýte v Bratislave. Autormi projektu boli Ferdinand Konček, Iľja Skoček a Ľubomír Titl. Dnes je už zbúraný no na tomto mieste sa buduje nový Istropolis. 
História.
Pre výstavbu Domu odborov Istropolis bol Berchtoldov palác (postavený 1832, zbúraný 1981) v zadnej časti areálu zbúraný. 
V roku 1956 bola vypísaná celoštátna anonymná súťaž na Dom odborov a techniky v Bratislave. Presvedčivo ju vyhrali architekti Konček, Skoček a Titl. Táto stavba od svojho vzniku prechádzala rôznymi zmenami ako na papieri tak aj v teréne. To vysvetľuje časové rozpätie 25 rokov vznikania.
Stavba leží pri dôležitej križovatke hlavných mestských tried Trnavskej, Vajnorskej a Šancovej ulice, na ktorú smerom do centra mesta naväzuje Krížna a Karadžičova ulica. Každý projekt vychádza zo štúdie. Tu proces hľadania trval až do roku 1965, kedy sa schválil územný plán. 
Prvotná štúdia pozostávala zo 16-podlažnej administratívnej budovy SOR, ktorá počítala na poslednom podlaží s recepčnou sieňou, s príslušenstvom, s terasou a vyhliadkou na mesto. V interiéri funguje úplná variabilita, v oboch traktoch je podmienená hladkými stropmi a stenami bez výstupkov a kúrením bez radiátorov – Crittall.
Trojpodlažný átriový Dom techniky a Výskumný ústav bezpečnosti práce s laboratóriami polozapustenými do terénu s technickou knižnicou pre verejnosť a kongresovou sálou pre 900 osôb s vybavením najmodernejšej techniky, boli spojené s budovou SOV nízkou spojovacou hmotou. Boli tu situované vstupné priestory, výstavné priestory s možnosťou prepojenia s exteriérom, menšie sálové priestory a stravné zariadenia. 
Pozoruhodná je konštrukcia kongresovej sály pre 900 osôb. Celé prestrešenie je ukotvené do základu v dvoch bodoch a podopierané po svojom obvode. Obdobne je riešený pavilón ,Z“ na Brnianskom výstavisku. Celý komplex je vsadený do zelene rozloženej na rozsiahlom priestranstve. Objekt počítal s podzemnými garážami. 
Celková štúdia svojou kompozíciou zaberá najmenšiu plochu. Poskytuje pohľad na reliéf Malých Karpát a hlavne sa otvára do predpriestoru centra mesta tvoreného ulicami Šancová, Krížna a Legionárska. Mal to byť akýsi parkový priestor, ktorý mal sprevádzať, pripravovať na majestátnu architektúru Domu odborov. V samotnej realizácii bola táto myšlienka zatienená I. Matušíkovou Tržnicou. Tento jav je jeden zo zmien, pri ktorých boli architekti nútení zmeniť koncept. Postupnými premenami a odstraňovaním nedostatkov sa približujeme k dielu, ktoré stojí až dodnes. 
Komplex Domu ROH sa budoval po etapách. V roku 1967 bola postavená 16 podlažná organizačná budova. V roku 1971 Dom techniky a v roku 1974 Dom detí a mládeže. O rok neskôr aj klubová časť. 
So zmenami v politickom dianí, prišla zmena aj na už rozostavanú budovu ROH. V roku 1976 dostali architekti náročnú úlohu „zväčšiť sálové priestory, akcentovať ich zjazdovú a kongresovú náplň“. Zväčšenie priestorov vyplynulo z podmienky strany KSS. Bola tu potreba využívania veľkých multifunkčných priestorov pre kultúrno-spoločenské a zjazdové akcie na vysokej úrovni, čo Bratislave doteraz chýbalo. 
Hlavná sála (známa aj ako Veľká sála Istropolisu) je schopná pohltiť 1280 návštevníkov a je vybavená najmodernejšou technikou tej doby. V polovici 90. rokov do nej nainštalovali zvukový systém Dolby Stereo a DTS. Pre vynikajúce akustické podmienky dostala certifikát THX. Istropolis disponuje ešte s troma menšími sálami, nie menej hodnotne spracovanými. 
Po rôznych etapách premien a množstva vyriešených problémov za pochodu je stavba dokončená roku 1981. Majestátnosť objektu je posilnená obkladom z kubánskeho mramoru (dar Fidela Castra).
Slovo autorov: „ "Pri riešení stavby Domu revolučného odborového hnutia sme stáli pred ťažkou úlohou, vytvoriť pre tento objekt primerané kultúrne prostredie, o akom sa na bývalom Centrálnom trhovisku a jeho okolí nedalo hovoriť." 
"Naším cieľom bolo postaviť taký dom odborov, ktorý by takto vytvorenému priestoru dominoval." "Preto sme aj v pôvodných riešeniach celého priestoru uvolňovali trojuholník križovatky na Centrálnom trhovisku až po ulice Steinerovu ( Krížna ) a Vuka Karadžiča." "Tým sme sa usilovali vytvoriť parkový priestor, aký v tejto časti mesta chýba a navyše by podporil význam Domu ROH." 
"Náš zámer sformovať nový mestský priestor sa odzrkadlil vo všetkých predchádzajúcich fázach riešenia až do umiestnenia tržnice v tomto trojuholníku. " "Pôvodná urbanisticko-architektonická koncepcia orientovala celý súbor čelom k mestu jeho najdôležitejšou funkčnou náplňou a výtvarným dotvorením hlavného spoločenského traktu a veľkej sály. "
"Dôsledné sledovanie tejto myšlienky v nových podmienkach ( 1976 ) by však bolo znamenalo orientovať dominantné časti objektu ROH do zázemia tržnice." "Tieto premeny na území v čase nárokov na zmenu programu nás prinútili hľadať nové riešenia v nových podmienkach.
"Vo výslednom riešení sme uprednostnili vlastný priestor pred budovou, komponovaný v priamej väzbe na ňu a orientovaný do Vajnorskej ulice." "Kládli sme dôraz na silnú a pevnú hmotu, ktorá svojou výškou vylúči negatívne vplyvy okolia ( panelové domy na Škultétyho 
ulici, továrenské objekty pri železničnej trati ) a silou architektonických prostriedkov ovládne novoformovaný priestor." 
"Pri tom sme sledovali myšlienku vytvoriť z komplexu sálových, spoločenských a pridružených priestorov architektonický kompaktný celok." " Tejto koncepcii zodpovedajú funkčné, organizačné, priestorové i architektonicko-výtvarné väzby, ktoré sme tu uplatnili."
"Navyše sme si uvedomili potrebu dosiahnuť architektonický výraz, ktorý by zodpovedal významu objektu a evokoval slávnostné pocity návštevníkov." " Tieto ciele sme mali na zreteli pri koncipovaní osnovy vnútorných priestorov, ich materiálového vybavenia, výtvarnej koncepcie a miery použitia architektonicko-výtvarných prostriedkov. " 
"Docieliť tento zámer bolo o to ťažšie, že časť komplexu bola už vybudovaná ( organizačná budova, Dom techniky ČSVTS, Dom detí a kluby ), vyžadovalo sa náročné technické vybavenie, projektovú dokumentáciu bolo potrebné spracovať v čo najkratšom čase." 
"Sme radi, že vďaka kolegiálnym vzťahom všetkých zainteresovaných organizácií a spolupracovníkov sa stavba napriek minimálnym časovým možnostiam včas odovzdala našej spoločnosti."“
Súčasnosť.
Budovu na jeseň roku 2017 odkúpila spoločnosť First SPV, za ktorou stoja developeri YIT a Immocap. Obe spoločnosti avizovali, že počítajú s vytvorením multifunkčného priestoru, ktorý bude aj naďalej plniť kultúrno-spoločenskú funkciu. V súvislosti s budúcnosťou budovy sa spomínalo aj jej búranie, to však odmieta mestská časť Bratislava - Nové Mesto. 
V januári 2022 vydala mestská časť Bratislava - Nové Mesto právoplatné rozhodnutie o odstránení existujúceho objektu, tzv. búracie povolenie.
V druhej polovici januára 2022 sa začali búracie práce odstraňovaním vonkajšieho mramorového obkladu. Dokončenie novej stavby je naplánované na 2025 1.fáza a 2026 2.fáza

</doc>
<doc id="81152" url="https://sk.wikipedia.org/wiki?curid=81152" title="Hotel Kyjev">
Hotel Kyjev

Hotel Kyjev je hotel v bratislavskom Starom Meste. Nachádza sa na Rajskej ulici pri Kamennom námestí, v bezprostrednej blízkosti obchodného domu Tesco. Dostavaný bol v roku 1973, otvorený v nasledujúcom roku.
Bývalý Hotel Kyjev sa v začiatku svojho fungovania zaradil medzi najvyhľadávanejšie ubytovacie zariadenia v Bratislave, pretože v hlavnom meste neexistovala seriózna konkurencia.
Hotel sa nachádza vo výškovej budove s výškou 65 metrov, ktorá patrí medzi najvyššie v Starom Meste.
Po revolúcii hotelu chýbali peniaze na to, aby sa udržal v konkurenčnom boji s ostatnými ubytovacími zariadeniami na trhu a postupne chátral. Nutné peniaze na skvalitnenie ubytovania neprichádzali ani od väčšinového akcionára Švajčiara Antala Racka, ktorý vlastnil 93-tisíc akcií za spolu 282 miliónov slovenských korún (9 360 685,12 eur).  
Hotel zmenil majiteľa naposledy v roku 2004, kedy ho do správy dostala spoločnosť SK Centre Bratislava, za ktorou stál britský developer LORDSHIP. 
Začiatkom roka 2007 sa plánovala asanácia budovy hotela a na rovnakom pozemku bola naplánovaná nová výstavba, s ktorou počíta projekt Centre Plaza. Asanácia vykonaná nebola, hotel aj koncom roka 2007 slúžil svojmu účelu.
LORDSHIP priestor bývalého Hotela prevádzkoval do 31.10.2011.
Súčasný stav.
Hotel momentálne neslúži svojmu pôvodnému  účelu. Jeho prevádzkovanie bolo neudržateľné a vyžaduje si nemalé investície. S minimom investícii sa obnovil niekdajší Luna bar v podzemí hotela. 
Investor, britský developer LORDSHIP, sa už viackrát v minulosti snažil zmeniť výzor nie len hotela Kyjev, ale aj Kamenného námestia spolu s vlastníkom obchodného domu, Tesco. Naposledy ohlásil obnovenie aktivít pri snahe zrekonštruovať bývalý Hotel Kyjev v decembri 2017. 
Prieskum o podobe Kamenného námestia a jeho okolia.
Podľa prieskumu spoločnosti GfK Slovakia je so súčasnou podobou Kamenného námestia a bývalého hotela nespokojných takmer 70 percent obyvateľov Starého Mesta a 65 percent obyvateľov iných častí Bratislavy. 
Prieskum sa uskutočnil v marci 2012 na vzorke 1000 obyvateľov Bratislavy, z čoho 500 respondentov boli obyvatelia Starého Mesta a 500 obyvatelia ostatných častí Bratislavy. Väčšina obyvateľov Starého mesta (95 percent) a obyvateľov ostatných častí Bratislavy (96 percent) očakáva, že magistrát hlavného mesta a miestny úrad mestskej časti Staré Mesto bude viac aktívny a bude iniciovať snahu o revitalizáciu celého územia tzv. Kamenného námestia.
V najhoršom stave je Kamenné námestie, ktoré podľa respondentov potrebuje súrne investície na revitalizáciu. Tejto lokalite v historickej časti mesta podľa Bratislavčanov a širokej verejnosti najviac chýba zeleň a miesta na zastavenie a oddych. Ďalej im prekážajú špinavé budovy a komunikácie v zlom technickom stave a veľa bezdomovcov.
Snahy o vyhlásenie za národnú kultúrnu pamiatku.
Od zverejnenia plánov britského investora na revitalizáciu hotela a okolitého priestoru sa objavovali hlasy časti verejnosti, ktoré sú proti zásahom do nefunkčného hotela. S nimi sú spojené snahy o vyhlásenie komplexu za národnú kultúrnu pamiatku. S tým však nesúhlasí nie len investor, nespokojná verejnosť ale ani pamiatkári. „Pamiatkový úrad nespochybňuje význam, ktorý komplex obchodného domu a hotela v kontexte modernej povojnovej architektúry predstavuje, zároveň však zastáva názor, že pre jeho vyhlásenie za národnú kultúrnu pamiatku v súčasnosti nie sú naplnené základné kritériá,“ konštatoval v roku 2013 Peter Škulavík, ktorý bol v tej dobe vedúci Odboru štátneho informačného systému Pamiatkového úradu SR. 

</doc>
<doc id="81153" url="https://sk.wikipedia.org/wiki?curid=81153" title="Slovný druh">
Slovný druh

Slovný druh je trieda slov vymedzená kritériami syntaktickými, tvaroslovnými a sémantickými, t. j. súbor slov majúcich rovnaké využitie v stavbe vety, rovnaké gramatické kategórie a rovnaký všeobecný význam.
Slovné druhy sa podľa toho, či je možné ich skloňovať alebo časovať, delia na ohybné a neohybné. Okrem toho sa delia na plnovýznamové a neplnovýznamové.
V slovenčine existuje desať slovných druhov:
Prvých 5 slovných druhov je ohybných, posledných 5 je neohybných.
Prvých 6 slovných druhov je plnovýznamových a posledné štyri sú neplnovýznamové.

</doc>
<doc id="81154" url="https://sk.wikipedia.org/wiki?curid=81154" title="Mosadz">
Mosadz

Mosadz je zliatina medi so zinkom a prípadne ďalšími prvkami s menším podielom.
Rozdelenie mosadzí.
Mosadze sa podľa účelu rozdeľujú na tvárnené a zlievarenské.
Podľa počtu zložiek sa mosadze delia na dve skupiny:
Dvojzložkové mosadze.
Najvyšší využívaný podiel zinku v mosadziach na tvárnenie je 42 %, pretože pri jeho väčšom podiele kryštalizujú v sústave Cu-Zn krehké fázy. Ak je obsah zinku do 39 %, kryštalizuje iba jedna fáza (α), pri obsahu 39 až 46 % kryštalizujú dve fázy (α + β). Maximum pevnosti mosadze je pri 46 % zinku, maximum ťažnosti pri 30 % zinku.
Viaczložkové mosadze.
Prísadou ďalších prvkov sa zlepšujú mechanické a technologické vlastnosti, alebo odolnosť proti korózii.
Prísady hliníka, kremíka a cínu zvyšujú pevnostné vlastnosti (legovanie a zjemnenie zrna) a odolnosť proti korózii (ochranná vrstva oxidov). Ak sú mosadze určené na tvárnenie, majú podiel zložiek obmedzený maximálne na 3 % Al, 3 % Si a 1 % Sn.
Prísady mangánu a niklu spevňujú mosadz a zvyšujú odolnosť proti korózii. Mangán býva zastúpený maximálne do 3 %, pretože zhoršuje tvárnosť, naopak nikel až do 20 %, pretože tvárnosť zlepšuje. Niklové mosadze sa dajú leštiť a sú vhodné na pokovovanie, preto sa používali na výrobu príborov a ozdobných predmetov.
Mosadzné spájky patria medzi tvrdé spájky, sú určené pre mechanicky namáhané spoje. Vhodné sú pre spájanie kovov s teplotou tavenia nad 1000 °C. Hustota mosadze 8 700 kg/m3.
Výrobky z mosadzí.
V nasledujúcej tabuľke sú uvedené príklady výrobkov z mosadzí. V prvom stĺpci je označenie mosadze: číslo za značkou "Ms" znamená podiel medi, ostatné čísla a značky podiel príslušného chemického prvku.

</doc>
<doc id="81159" url="https://sk.wikipedia.org/wiki?curid=81159" title="Kobalt">
Kobalt

Kobalt ("Cobalt") je chemický prvok v Periodickej tabuľke prvkov, ktorý má značku Co a protónové číslo 27. Kobalt je feromagnetický, tvrdší a pevnejší ako oceľ a veľmi húževnatý. Chemickými vlastnosťami sa podobá železu a niklu.
Objavil ho v roku 1735 chemik Georg Brandt. Patrí medzi prechodné prvky, ktoré majú valenčné elektróny v d-sfére. V zlúčeninách sa vyskytuje najmä s mocnosťou Co+2 a Co+3, vzácne sa môžeme stretnúť aj s Co+1 a Co+4.
V silných minerálnych kyselinách je kobalt rozpustný za vzniku plynného vodíka. Je pomerne stály voči atmosférickej korózii a pôsobeniu vody.
Výskyt a výroba.
Oproti príbuznému niklu je zastúpenie kobaltu na Zemi aj vo vesmíre výrazne nižšie. V zemskej kôre je priemerný obsah kobaltu okolo 25 mg/kg. V morskej vode sa jeho koncentrácia pohybuje na úrovni 0,27 mikrogramu v jednom litri. Predpokladá sa, že vo vesmíre pripadá na jeden atóm kobaltu približne 15 miliónov atómov vodíka.
V prírode nie sú známe náleziská rúd s prevažujúcim množstvom kobaltu. Ten vždy iba sprevádza niklové rudy a nájdeme ho aj ako sprievodný prvok v sulfidických rudách medi alebo olova. Tvrdí sa, že meno kobalt má základ v nemeckom pomenovaní škriatkov "Koboltov", ktorí boli skôr zlomyseľní a kazili baníkom prácu. Prítomnosť kobaltu totiž zhoršovala kvalitu a spracovateľnosť vyťažených niklových rúd a kobaltové prímesi aj viac ohrozovali ich zdravie.
Najväčšie zásoby rúd s významným podielom kobaltu sú v Rusku, Číne, Austrálii, Demokratickej republike Kongo a Zambii.
Spôsob výroby kobaltu z uvedených rúd závisí na chemickom zložení danej horniny a zvyčajne býva pomerne komplikovaný.
Využitie, zlúčeniny.
Cena kobaltu je vďaka jeho pomerne nízkemu výskytu aj zložitosti výroby dosť vysoká a v niektorých obdobiach dosahuje burzová cena kobaltu úroveň striebra. Preto sa najmä v metalurgii využíva iba v prípadoch, keď sa nedá nahradiť niektorým lacnejším kovom a do zliatin je legovaný iba v relatívne nízkom množstve.
Zliatiny.
V oceliarskom priemysle kobalt slúži ako zložka špeciálnych nástrojových ocelí, ktoré musia vykazovať vynikajúce mechanické vlastnosti – tvrdosť, pevnosť a odolnosť. Z ocelí tohto typu sa vyrábajú nástroje a prípravky na obrábanie kovov (rýchlorezná oceľ), ale aj napr. turbíny plynových generátorov a leteckých motorov, vrtné hlavice pre geologický prieskum.
Na výrobu veľmi silných permanentných magnetov sa používa typ zliatin s obchodným názvom Alnico, ktoré sa skladajú zo železa, kobaltu, niklu, hliníka a medi.
Pre pacientov, ktorí si nemôžu dovoliť uhradiť bežné dentálne zliatiny z drahých kovov sa ako lacný variant používa niekoľko typov zliatin na báze kobaltu, molybdénu, volfrámu a niklu. Tento materiál veľmi dobre odoláva koróznym vplyvom, ale ťažko sa spracováva pre veľmi vysokú tvrdosť a vysoký bod tavenia.
Galvanické pokovovanie.
Odolnosť kovového kobaltu proti vplyvom prostredia (atmosférická oxidácia, pôsobenie vody) znamená, že elektrolytickým vylučovaním kobaltového povlaku na povrchu menej ušľachtilého kovu ho ochránime proti korózii.
Farbenie skla a keramiky.
Kobaltnaté a kobaltité soli sú farebné, zvyčajne modré alebo červené. Pridaním solí kobaltu do skloviny alebo keramickej hmoty sa dosiahne, že výsledný výrobok je po vytavení a vypálení trvalo zafarbený.
Pri keramických materiáloch alebo porceláne sa však skôr používa tzv., glazovanie, keď je primárne vypálený kus pokrytý vrstvou tekutej glazúry, ktorá ako farbiace pigmenty obsahuje väčšinou soli rôznych ťažkých kovov. Opätovným vypálením predmetu v peci sa glazúra stabilizuje vo forme rôznych oxidov, kremičitanov a ďalších solí, ktoré trvalo zafarbia jej povrch. Pretože farba glazovacej zmesi pred vypálením je vždy iná ako po konečnom tepelnom spracovaní, je finálny vzhľad výrobku vždy otázkou skúsenosti a remeselníckej zručnosti keramika.
Zdroj rádioaktívneho žiarenia.
Ožiarením stabilného izotopu kobaltu 59Co energetickými neutrónmi (napr. v jadrovom reaktore) vzniká nestabilný 60Co. Tento rádioizotop sa rozpadá s polčasom približne 5 rokov pričom uvoľňuje silné gama žiarenie. Kobalt sa tiež z tohto dôvodu niekedy používa ako vrchný plášť atómovej bomby (takzvaná kobaltová bomba), po výbuchu dochádza k vyššie zmienenej transmutácii a zamoreniu oblasti rádioizotopom 60Co.
Pretože 60Co možno pomerne ľahko pripraviť a manipulácia s ním nie je zložitá, využíva sa v medicíne ako zdroj gama-lúčov na ožarovanie rakovinových nádorov. Prístroj na ožarovanie sa nazýva kobaltové delo a jeho podstatou je silná olovená ochranná schránka valcovitého tvaru, ktorá prepúšťa potrebné gama-žiarenie iba v úzkom lúči určeným smerom.
Izotop 60Co sa využíva aj v defektoskopii na vyhľadávanie vnútorných skrytých chýb materiálov. Uvoľneným žiarením sú prežarované kovové súčasti dôležitých aparatúr – zariadení pre jadrový priemysel, chemické reaktory pre vysoké tlaky, časti kozmických rakiet a pod. Citlivý detektor sníma množstvo gama lúčov, ktoré prejdú materiálom a výskyt chyby (trhliny, chybného zvaru) sa prejaví zmenou intenzity meraného žiarenia.
Ožarovanie gama-lúčmi slúži aj na likvidáciu húb, plesní a drevokazného hmyzu v historicky cenných drevených predmetoch, ktoré nie je možné ošetriť klasickými chemickými prípravkami kvôli zachovaniu ich vzhľadu.
Biologický význam.
Stopové množstvo kobaltu je dôležité pre veľké množstvo živých organizmov vrátane človeka. Koncentrácia niekoľkých desatín miligramu kobaltu na kilogram pôdy preukázateľne zlepšuje zdravotný stav pasúceho sa dobytka. Kobalt je tiež súčasťou jedného z dôležitých členov vitamínov skupiny B, vitamínu B12.

</doc>
<doc id="81162" url="https://sk.wikipedia.org/wiki?curid=81162" title="Skandium">
Skandium

Skandium ("scandium") je chemický prvok v Periodickej tabuľke prvkov, ktorý má značku Sc a protónové číslo 21. Skandium je silne elektropozívny, strieborne biely, mäkký kov. Oxidačný stav skandia je vo väčšine zlúčenín +3. Priemyslové uplatnenie skandia je pomerne malé, hlavné využitie nachádza pri výrobe svetelných zdrojov.
História objavu.
Skandium patrí medzi prvky, ktorých existenciu predpovedal ruský chemik a tvorca periodickej tabuľky prvkov Dmitrij Ivanovič Mendelejev. V roku 1869 publikoval článok o predkladaných vlastnostiach dovtedy neobjaveného prvku, ktorý naznal "ekabor".
Objav skandia učinil švédsky chemik Lars Fredrick Nilson v roku 1879 pomocou spektrálnej analýzy, keď v spektre zmesi prvkov vzácnych zemín z minerálov euxtenitu a gadolinitu objavil dovtedy neznáme spektrálne línie. Rozkladom týchto minerálov a chemickým delením vzniknutej zmesi sa mu podarilo získať 2 g vysoko čistého oxidu skanditého Sc2O3.
Čisté kovové elementárne skandium bolo pripravené až v roku 1937 elektrolýzou taveniny zmesi draslíka, lítia a chloridu skanditého ScCl3 pri teplote 700800 °C na volfrámovej elektróde.
Základne fyzikálno-chemické vlastnosti.
Skandium je strieborne biely, mäkký a výrazne ľahký kovový prvok, podobný svojimi vlastnosťami hliníku, titánu a lantanoidom.
Chemicky je pomerne stály, na vzduchu sa pomaly pokrýva vrstvičkou nažltlého oxidu, ktorý ho chráni pred ďalšou koróziou. Je odolný voči pôsobeniu vlhkosti a vody, rovnako odoláva aj pôsobeniu oxidačných kyselín.
Výskyt v prírode.
Skandium sa vyskytuje v prírode v relatívne veľkom množstve. Jeho priemerný obsah v zemskej kôre sa pohybuje v rozmedzí 522 mg Sc/kg. V morskej vode je jeho obsah pomerne nízky, približne 0,000 04 mg/l. Vo vesmíre pripadá jeden atóm skandia na približne na 1 miliardu atómov vodíka.
Hoci neexistujú žiadne veľké ložiská rúd s vysokým obsahom skandia, značné množstvo sa získava pri spracovaní uránových rúd. Existuje len jeden nerast obsahujúci väčšie množstvo skandia – "tortveitit" Sc2Si2O7, ktorého najväčšie náleziská sa nachádzajú v Nórsku.
Výroba a použitie.
Vzhľadom na to, že skandium nemá žiadny veľký technický význam, vyrába sa iba v malom množstve. Z väčšej časti sa získava z odpadu pri spracovaní uránových rúd, ďalším zdrojom je "tortveitit", ktorý obsahuje 3540% oxidu skanditého.
Skandium sa používa pri výrobe vysoko intenzívnych zdrojov svetla, rádioaktívny izotop 46Sc sa používa pri rafinácii ropy. Najväčšie využitie nachádza v zliatinách s hliníkom, ktoré sa používajú v leteckom priemysle a pri výrobe športového vybavenia (bicykle, bejzbalové pálky, ...). Používa sa tiež ako konštrukčný kov v kozmonautike.
Izotopy.
Prírodné skandium obsahuje len jeden stabilný izotop 45Sc. Ďalej je známych dohromady 13 rádioizotopov, z ktorých najstabilnejším je 46Sc (polčas rozpadu je 83,79 dní). 47Sc má polčas rozpadu 3.3492 dní a 48Sc len 43,67 hodín. Ostatné izotopy majú polčas rozpadu kratší ako 4 hodiny a väčšina z nich dokonca menej ako 2 minúty. Tento prvok má tiež päť metastavov, z ktorých najpodstatnejší je 44mSc (polčas rozpadu 58,6 hod.).
Atómová hmotnosť izotopov skandia sa pohybuje od 39,978 amu (40Sc) do 53,963 amu (54Sc).

</doc>
<doc id="81163" url="https://sk.wikipedia.org/wiki?curid=81163" title="Titán (chemický prvok)">
Titán (chemický prvok)

Titán (lat. "titanium") je chemický prvok v Periodickej tabuľke prvkov, ktorý má značku Ti a protónové číslo 22. Je to ľahký, pevný, lesklý prechodný kov oceľového vzhľadu, odolný voči korózii (aj v morskej vode, v kyselinách, resp. v prítomnosti chlóru). V prírode sa titán vyskytuje len v podobe zlúčenín, najrozšírenejšími minerálmi sú rutil a ilmenit.
Titán sa používa ako zložka pevných a ľahkých zliatin (so železom, hliníkom, vanádom, molybdénom a mnohými ďalšími prvkami), ktoré majú široké uplatnenie v mnohých odvetviach priemyslu (v kozmonautike, vojenstve, letectve, strojárenstve, chemickom priemysle, v medicíne atď.). Oxid titaničitý sa používa ako biely pigment (pod názvom titánová beloba), taktiež aj ako zložka zubných pást a ako fotokatalyzátor.
História.
Titán ako nový prvok prvýkrát identifikoval amatérsky geológ William Gregor (povolaním pastor a neskôr vikár farnosti Creed v Cornwalle) v roku 1791, ktorý si všimol, že čierny piesok z náplavov v susednej obci Manaccan je priťahovaný magnetom. Tento piesok bol minerál ilmenit a jeho analýzou Gregor zistil, že je tvorený dvoma oxidmi - železa a nového, dovtedy neidentifikovaného prvku (oxid titaničitý). Svoj objav oznámil Kráľovskej geologickej spoločnosti Cornwallu (Royal Geological Society of Cornwall) a taktiež ho publikoval aj v nemeckom vedeckom časopise Creel's Annalen.
Približne v rovnakom čase uhorský mineralóg Franz-Joseph Müller von Reichenstein pripravil rovnakú zlúčeninu, no nedokázal ju identifikovať. Oxid titaničitý znovuobjavil v roku 1795 nemecký chemik Martin Heinrich Klaproth v rutile z Uhorska (presnejšie z lokality pri Revúcej na území dnešného Slovenska), ktorý aj dokázal že je to oxid nového prvku a tento prvok pomenoval po obroch z gréckej mytológie Titanoch. Keď sa dozvedel o skoršom objave Gregora, potvrdil, že v čiernych pieskoch z Manaccanu sa tiež nachádza rovnaký prvok.
Samotná výroba čistého titánu sa však podarila až v roku 1910 Matthewovi Hunterovi, ktorý pripravil kov o čistote 99,9% redukciou chloridu titaničitého sodíkom pri teplote 700 až 800 °C. Titán totiž za zvýšenej teploty reaguje s uhlíkom, tak klasické spôsoby redukcie rúd koksom zlyhávali. Redukcia sodíkom však bola veľmi nákladná a množstvo týmto procesom vyprodukovaného titánu stačilo akurát na laboratórne pokusy. Až v roku 1932 luxemburský metalurg William Kroll nahradil sodík vápnikom a o deväť rokov horčíkom a titán sa začal produkovať priemyselne. Krollov proces sa používa na výrobu titánu aj v súčasnosti, napriek tomu, že existujú aj lacnejšie spôsoby prípravy.
Vlastnosti.
Fyzikálne vlastnosti.
Titán je lesklý kov bielej až šedej farby. Teplota topenia je 1 668 °C, teplota varu 3 287 °C. Kryštalizuje v hexagonálnej sústave, nad teplotou 885 °C však prechádza na kubickú sústavu. Ďalšia významná vlastnosť titánu je, že je to prvok s vynikajúcim pomerom pevnosti a hmotnosti. Titán v komerčnej čistote má rovnakú pevnosť v ťahu ako oceľ strednej pevnosti, je však o 43 % ľahší a napriek tomu, že je o 60 % ťažší než hliník, je pevnejší ako hliníkové zliatiny (aj keď presné čísla závisia od konkrétneho zloženia zliatin a spracovania).
Titán má nízku hustotou, pomerne vysokú ťažnosť (obzvlášť v bezkyslíkatom prostredí) a je ťažko opracovateľný. Je paramagnetický a má veľmi vysoký elektrický a tepelný odpor.
Chemické vlastnosti.
Najdôležitejšou vlastnosťou titánu je jeho odolnosť voči korózii, ako aj nerozpustnosť vo väčšine roztokov zriedených kyselín, hoci v koncentrovaných kyselinách sa rozpúšťa. S hodnotou E° −0,42 V by mal vytláčať vodík z vody, no táto reakcia prakticky neprebieha. Na povrchu sa totiž vytvára pasivačná vrstva oxidu titaničitého, ktorá zabraňuje ďalšej korózii.
Pri zvýšenej teplote na vzduchu sa na titáne vytvára pasivačná a ochranná oxidová vrstva zabraňujúca korózii, ale pri izbovej teplote odoláva korózii. Ak sa vo vzduchu zahreje na teplotu 610 °C alebo vyššiu, horí za vzniku oxidu titaničitého; a je jedným z mála prvkov, ktoré horia aj v čistej dusíkovej atmosfére (horí pri 800 °C). Titán odoláva zriedenej kyseline sírovej aj kyseline chlorovodíkovej, ako aj plynnému chlóru a väčšine organických kyselín. 
Pokusy ukázali, že prírodný titán sa mení na rádioaktívny, keď je ostreľovaný deuterónmi, pričom vyžaruje najmä pozitróny a tvrdé gama žiarenie. Rozžeravený do červena sa zlučuje s kyslíkom a pri teplote 550 °C sa zlučuje aj s chlórom. Reaguje aj s inými halogénmi a absorbuje vodík.
Izotopy.
Existujú dve alotropické formy titánu a päť prirodzene sa vyskytujúcich izotopov. 46Ti až po 50Ti. 48Ti je izotop s najväčším prirodzeným výskytom až (73.8%).
Výskyt a výroba.
Titán je siedmym najrozšírenejším kovom v zemskej kôre, jeho obsah sa odhaduje na 5,76,3 g/kg. V morskej vode je vďaka svojej chemickej stálosti prítomný len v koncentrácii 0,001 mg/l. Vo vesmíre pripadá na jeden atóm titánu 1 milión atómov vodíka.
V malom množstve je titán obsiahnutý vo väčšine minerálov a medzi jeho najvýznamnejšie rudy patrí "ilmenit" - (FeTiO3 oxid železnato-titaničitý) a "rutil" (TiO2 - oxid titaničitý). Významné zásoby týchto minerálov sa nachádzajú v Austrálii, Severnej Amerike, Škandinávii a Malajzii. Významne je titán zastúpený i na mesačnom povrchu – horniny, ktoré získala misia Apollo 17 obsahujú približne 12% TiO2.
Napriek svojmu vysokému zastúpeniu v zemskej kôre bol čistý kovový titán dlho veľmi vzácnym a drahým materiálom. Dôvodom je skutočnosť, že bežné hutnícke metódy, ktoré sa využívajú na výrobu iných kovov sú v prípade titánu neúčinné vďaka ochote titánu reagovať za zvýšenej teploty s kyslíkom, vodíkom, uhlíkom a dusíkom. 
V súčasnosti sa pri priemyslovej výrobe titánu používa predovšetkým tzv. "Krollov proces". Pritom sa najprv pyrolýzou "ilmenitu" alebo "rutilu" s uhlíkom a chlórom získava chlorid titaničitý TiCl4. Po prečistení sa jeho pary redukujú horčíkom v inertnej argónovej atmosfére pri teplote okolo 800 °C.
 TiCl4 + 2 Mg → Ti + 2 MgCl2
Titán vzniknutý touto reakciou je tuhá, pórovitá látka, ktorá sa po odstránení chloridu horečnatého a nezreagovaného horčíku ďalej čistí.
Pre zaujímavosť je možné uviesť, že v 50. a 60. rokoch minulého storočia bola výroba kovového titánu sústredená prakticky len v Sovietskom zväze. Postup výroby bol prísne utajovaný a titán bol v prebiehajúcej Studenej vojne považovaný za jednu zo základných strategických surovín. Až neskôr bol výrobný postup špionážne odhalený a postúpený do západnej Európy a USA.
Použitie.
Praktické využitie elementárneho titánu vyplýva predovšetkým z jeho mimoriadnej chemickej odolnosti a malej hustoty. Je treba vziať do úvahy, že výroba titánu je v súčasnosti relatívne finančne náročná a prevádzkové nasadenie titánových komponentov je účelné len v prípadoch, keď nie je možné použiť lacnejšiu alternatívu na báze zliatin hliníka a horčíka – duralov.
Od počiatku priemyslovej výroby kovového titánu spočívalo ťažisko jeho využitia v kozmických technológiách a špeciálnych aplikáciách leteckého priemyslu. Titán a jeho zliatiny sú preto základným materiálom pri výrobe skeletov alebo povrchových ochranných štítov kozmických objektov (družíc, vesmírnych sond a vesmírnych staníc). V leteckom priemysle nachádzajú využitie pri výrobe významne namáhaných súčastí lietadiel, teda predovšetkým pri konštrukcii vojenských stíhacích lietadiel a dnes i pri konštrukcii komerčných dopravných lietadiel.
V chemickom priemysle je titán stále populárnejším materiálom na výrobu alebo jednoduché vystlanie chemických reaktorov, ktoré pracujú v extrémnych podmienkach a vyžadujú vysokú odolnosť voči korózii.
Titán je stále častejšie používaný v zariadeniach, ktoré dlhodobo pracujú v styku s morskou vodou. Môžu to byť súčasti lodí alebo ponoriek (lodné skrutky), ale i komponenty priemyslových celkov, slúžiacich na odsoľovanie (desalináciu) morskej vody.
V bežnom každodennom živote sa s titánom môžeme stretnúť napr. ako s materiálom na výrobu luxusných náramkových hodiniek alebo častí šperkov.
Zlúčeniny.
V zlúčeninách sa titán vyskytuje v mocenstve Ti+3 a Ti+4, z ktorých len zlúčeniny štvormocného titánu sú neobmedzene stále.
 TiCl4 + 2 H2O → TiO2 + 4 HCl
 Vznikajúci TiO2 vytvára intenzívny biely dym, ktorý nie je prakticky toxický. Uvedený jav nachádza využitie v pyrotechnike pri výrobe zadýmovacích granátov, pri vytváraní umelej hmly (napr. pri natáčaní filmov) alebo pri leteckých show.
Výskyt v prírode.
Prvok sa vyskytuje v početných mineráloch s hlavnou zložkou rutil (oxid titaničitý) a ilmenit, ktoré sú široko rozptýlené po celej zemi. Existujú dve alotropické formy titánu a päť prirodzene sa vyskytujúcich izotopov. 46Ti až po 50Ti. 48Ti je izotop s najväčším prirodzeným výskytom až (73.8%). Najvýznačnejšou vlastnosťou titánu je jeho pevnosť, titán je pevný približne ako oceľ, ale má 60% hmotnosť. Vlastnosti titánu sú chemicky a fyzikálne podobné zirkóniu.
Biologický význam.
Vďaka svojej vysokej chemickej stálosti sa titán v okolitom prostredí nevyskytuje v takej forme, ktorá by mohla byť metabolizovaná živými organizmami. Nie je preto známe žiadne zapojenie titánu do enzymatických reakcií alebo jeho iné biologické uplatnenie, preto je „biokompatibilný“ - v organizme nevyvoláva žiadnu obrannú reakciu.
Naopak vysoká odolnosť titánu sa využíva pri výrobe niektorých chirurgických nástrojov, implantátov (dentálne/zubné, cranio-maxilo-faciálne/lebečno-čeľustno-tvárové) a protéz (napr. ortopedické/využívané pri rekonštrukciách pohybového ústrojenstva - najčastejšie kĺbov). V súčasnosti sú módne piercingové ozdoby pokryté titánom vzhľadom na ich zdravotnú bezchybnosť a žiadaný vzhľad.

</doc>
<doc id="81164" url="https://sk.wikipedia.org/wiki?curid=81164" title="Kryptón">
Kryptón

Kryptón (z Gréčtiny: "κρυπτός" "kryptos" "skrytý" alebo "tajomstvo") ("krypton") je chemický prvok v Periodickej tabuľke prvkov, ktorý má značku Kr a protónové číslo 36. Je to vzácny plyn bez farby, chuti alebo zápachu, ktorý sa nachádza v atmosfére v stopových množstvách. Je získavaný frakčnou destiláciu skvapalneného vzduchu a často používaný spolu s ďalšími vzácnymi plynmi v žiarivkách.

</doc>
<doc id="81165" url="https://sk.wikipedia.org/wiki?curid=81165" title="Polystyrén">
Polystyrén

Polystyrén (skr. PS) je polymér, ktorý vzniká polymerizáciou styrénu (vinylbenzénu). Je veľmi rozšírený, pre svoje tepelnoizolačné a ochranné vlastnosti sa používa ako tepelná izolácia a obalový materiál. Patrí do skupiny polyolefínov.
Rozoznávame dva základné druhy polystyrénu — štandardný termoplastický polystyrén (ťažký) a penový polystyrén (ľahký).
Polystyrén sa predáva pod viacerými názvami: "Luran, Lustron, Styropor, Styrodur, Styroflex" a "Sagex".
História.
Polystyrén bol prvýkrát pripravený náhodou v roku 1839 nemeckým lekárnikom Eduardom Simonom. Pri destilácii styraxu (živica ambrovníka východného — "Liquidambar orientalis") získal olejovitú kvapalinu, ktorú pomenoval styrol. O niekoľko dní neskôr si Simon všimol, že olej stuhol. Predpokladal, že išlo o oxidáciu styrolu vzdušným kyslíkom, a tak tuhú látku pomenoval styroloxid. V roku 1845 však anglický chemik John Blyth a nemecký chemik August Wilhelm von Hofmann zistili, že rovnaká premena styrolu prebehne aj bez prítomnosti kyslíka a produkt pomenovali metastyrol. Neskoršia analýza preukázala, že metastyrol a styroloxid sú identické zlúčeniny. V roku 1866 Marcelin Berthelot správne určil, že metastyrol vznikol zo styrolu polymerizáciou.
Neskôr bolo zistené, že len samotným zahriatím styrolu nastáva reťazová reakcia, ktorej produktom je makromolekulová látka. Tento fakt viedol ku dnešnému pomenovaniu zlúčeniny — polystyrén. Nemecká spoločnosť IG Farben začala s výrobou polystyrénu okolo roku 1931.
Vlastnosti.
Polystyrén je priehľadný tvrdý a zároveň veľmi krehký plast.Nie je odolný voči benzínu, ketónom (napríklad acetón) a aldehydom (polystyrén je všeobecne málo odolný voči organickým rozpúšťadlám). Okrem toho je pomerne citlivý na UV žiarenie. Hustota štandardného polystyrénu sa pohybuje v rozmedzí 1,04 až 1,09 g/cm³. Pri penovom, kde väčšinu objemu tvorí vzduch, je to len 0,02 až 0,06 g/cm³.
Štandardný polystyrén je tvrdý, citlivý na náraz a jeho vlastnosti sa časom a poveternostnými vplyvmi rýchlo zhoršujú (krehne, vytvára mnoho trhlín). Odolnosť voči teplote je tiež veľmi nízka — použiteľný je do 70 °C, pre rýchle starnutie sa však používa len do teploty 55 °C. Topenie kryštálov nastáva už pri teplote 90 °C, sklovitý prechod pri 95 °C.
Polystyrén horí žltým, veľmi dymivým plameňom sprevádzaným sladkým zápachom po benzéne. Produkty horenia sú pri vdychovaní zdraviu škodlivé.
Penový polystyrén má v porovnaní s klasickým polystyrénom ešte nižšiu mechanickú pevnosť a elasticitu. Je biely, nepriehľadný a vyznačuje sa veľmi nízkou tepelnou vodivosťou a hustotou.
Fyziologické účinky.
Polystyrén je zdravotne neškodný (pri normálnych teplotách), a preto našiel využitie ako obalový materiál na potraviny (penový aj štandardný polystrén).
Chemická odolnosť.
Chemická odolnosť polystyrénu je závislá od teploty. Všeobecne možno povedať, že je menej odolný voči organickým zlúčeninám. V nasledujúcej tabuľke je uvedená odolnosť polystyrénu voči niektorým druhom látok pri teplote cca 20 °C:
Druhy — výroba a spracovanie.
Polystyrén sa vyrába polymerizáciou monoméru — styrénu (etenylbenzénu). Samotný polymerizačný proces sa vyznačuje viacerými charakteristickými vlastnosťami. Reakciou vzniká polymérny uhlíkový reťazec, v ktorom je na každom druhom atóme uhlíka naviazaný fenyl C6H5–.
Ak sú všetky fenylové skupiny umiestnené na jednej strane reťazca, ide o tvz. "izotaktický" polystyrén (nevyrába sa). V prípade, že sú fenylové skupiny rozmiestnené nepravidelne na oboch stranách reťazca, ide o tvz. "ataktický" polystyrén. Táto nepravidelnosť rozmiestnenia zabraňuje kryštalizácii. "Syndiotaktický" polystyrén, ktorý vzniká pri použití metalocénového katalyzátora, je charakteristický vysokým stupňom kryštalizácie (teplota topenia až 270 °C).
Penový polystyrén.
Podľa spôsobu výroby a vlastností polystyrénu sa rozlišuje:
Použitie.
V elektrotechnike sa polystyrén používa pre svoje dobré elektroizolačné vlastnosti. Okrem izolácie káblov sa používa aj na výrobu elektrických vypínačov, cievok a pod. Polystyrén sa vo veľkej miere používa v stavebníctve ako tepelná izolácia, na stavbu modelov a kulís. Penový polystyrén sa používa ako obalový materiál na potraviny a rôzne krehké tovary. Polystyrén tvorí tiež základ bojovej látky Napalm-B.
V stavebníctve sa drobený polystyrén využíva ako prímes do ľahkého betónu, alebo lisovaný na účelové dosky ako stavebná izolácia
. Používa sa tiež ako náplň do sedacích vakov, buď ako drvený polystyrén, ktorý sa vyrába zo stavebného odpadu drvením alebo rezaním alebo ako granulované guličky, ktoré sú ako výplň sedacieho vaku vhodnejšie.

</doc>
<doc id="81166" url="https://sk.wikipedia.org/wiki?curid=81166" title="Germánium">
Germánium

Germánium ("germanium") je chemický prvok v periodickej tabuľke prvkov, ktorý má značku Ge a protónové číslo 32.

</doc>
<doc id="81167" url="https://sk.wikipedia.org/wiki?curid=81167" title="Homeopatia">
Homeopatia

Homeopatia je systém alternatívnej medicíny založenej na použití 0 % koncentrácií liečiv, ktoré v masívnych dávkach údajne majú vyvolávať efekt podobný tomu, aký má liečená choroba. Výraz je odvodený od dvoch gréckych slov: "homeo" (podobný) a "pathos" (trpiaci). Za otca homeopatie je považovaný nemecký lekár 19. storočia Samuel Hahnemann (17551843), ktorý bol vraj inšpirovaný poznatkom, že podobné lieči podobné – podľa príkladu liečby malárie kôrou chinínovníka. Kôra obsahuje chinín, ktorý pomáha pri liečbe malárie, ale zároveň spôsobuje horúčku (jeden zo symptómov malárie). Obhajcovia homeopatie sú presvedčení, že zmesi obsahujúce jedinú molekulu účinnej látky na milión molekúl rozpúšťadla dokážu stimulovať „liečiaci mechanizmus tela“. Stupeň zriedenia je často taký vysoký, že množstvo účinnej látky je pod limitom detekcie, v prípravku sa teda s najväčšou pravdepodobnosťou nevyskytuje ani jedna molekula účinnej látky.
Neúčinnosť homeopatie bola vedecky preukázaná. Homeopatické prípravky v testoch nepreukázali vyššiu efektivitu ako placebo a homeopatia je považovaná za pseudovedu.
Homeopatia je známa v Európe, najmä medzi kráľovskou anglickou rodinou. Je tiež obľúbená v Indii, kde existuje viac ako 100 škôl homeopatie.
Základy homeopatie.
Aj keď v rámci homeopatie možno rozlíšiť niekoľko smerov, zhodujú sa v akceptácii niekoľkých nasledujúcich princípov.
Princíp prvý: Similia similibus curantur.
Prvý a základný princíp homeopatie sa nazýva similia similibus curantur, alebo podobné sa lieči podobným. Podané homeopatikum pôsobí, pretože u zdravého človeka vyvoláva také symptómy, akými trpí chorý.
Tento princíp odvodil Hahnemann potom, čo počas viacerých dní užíval kôru z chinínovníka páperistého, ktorá obsahuje chinín. Hahnemann uviedol, že prejavené symptómy (pocit zimy na rukách a na nohách, únava, ospalosť, zrýchlenie tepu) boli rovnaké ako symptómy tzv. striedavej horúčky, teda malárie. Z tejto skúsenosti Hahnemann usúdil, že chinín používaný proti malárii pôsobí preto, lebo u zdravého človeka vyvoláva také symptómy (alebo aspoň podobné symptómy), aké sa prejavujú u človeka postihnutého maláriou.
Princíp druhý: Infinitezimálne množstvá lieku; potencie.
Druhým princípom je použiť čo najmenšiu dávku homeopatika. V homeopatii sa však používa špeciálny spôsob riedenia roztokov nazývaný potencovanie.
Konečným produktom výrobného procesu sú kvapky, alebo tabletky, či globule rôznych veľkostí. Sú vyrobené z mliečneho cukru a napustené príslušnou potenciou. Homeopatikum je distribuované v malých sklenených fľaštičkách z hnedého skla, čím sa obmedzuje prenikanie svetla (je potrebné nevystavovať homeopatiká priamemu svetlu). Údajnú liečivú schopnosť potencií tiež narúša silné magnetické pole a veľké teplo. Pri správnom skladovaní má homeopatikum údajne takmer neobmedzenú životnosť
Tento princíp homeopatie je veľmi ľahko napadnuteľný. Množstvo aktívnych častíc v jednom móle látky nám udáva Avogadrova konštanta NA. Jej číselná hodnota je NA = 6, 022. 1023 / mol. Ak východisková látka, ktorú homeopaticky riedime v pomere 1:100, obsahuje jeden mól látky, tak množstvo aktívnych častíc po zriedení bude blízke hodnote N = 6, 022. 1021, čo je o dva rády menšie číslo. V homeopatii sa však využívajú aj C 200 alebo dokonca až C 10 000 potencie, z čoho vyplýva, že v takejto potencii sa už nemôže nachádzať žiadna častica z pôvodne riedenej látky, ktorá by mohla mať biologický efekt. Tvrdí sa, že čím je vyšší stupeň riedenia, tým hlbšie homeopatický preparát pôsobí (slovo hlbšie treba chápať ako prechod od telesnej sféry k psychickej).
Na výrobu preparátov sa v homeopatii používa šesť typov „látok“:
Princíp tretí: Totalita symptómov.
Podľa §18 Hahnemanovho Organonu racionálnej liečby, len totalita vedie k správnemu výberu lieku. Tretím princípom je tzv. totalita symptómov. Predpisované homeopatikum je homeopatom vybrané nielen na základe rôznych telesných symptómov, ale aj psychických charakteristík pacienta, ktoré homeopat získava rozhovorom s pacientom
Proving.
Podľa §108 Organonu, na to, aby sme zistili účinky liekov, musíme uskutočniť provingy a podľa §107 je provingy potrebné vykonávať na zdravých ľuďoch, pretože len u nich sa účinky skúmaných liekov nemiešajú so symptómami choroby, ktorými trpia chorí.
Homeopat teda vyberá homeopatikum na základe poznania jeho účinkov u zdravého človeka. Súbor týchto účinkov sa nazýva obraz lieku. Proving je postup, pri ktorom sa látka uvedená do stavu homeopatickej potencie podáva zdravým ľuďom nevediacim, akú látku užívajú. Ich úlohou potom je zapisovať si všetky výchylky od normálu v telesnej a psychickej oblasti a čas, v ktorom sa objavili. Výchylky, ktoré sa vyskytli u väčšiny osôb, tvoria obraz lieku. O tom, ako viesť provingy zanechal Hahnemann svoje odporúčania v paragrafoch 121 – 142.
S definíciou provingu podľa Čehovského však nesúhlasí to, čo tvrdí Campbell. V počiatkoch formovania systému homeopatickej liečby, boli obrazy liekov získavané z nepotencovaných látok (napokon princíp similia similimus curantur bol Hahnemanom odvodený z užitia nepotencovaného chinínu). Campbell ďalej udáva, že nevieme jednoznačne ako Hahnemann uskutočňoval proving. Môžeme si však o tom urobiť predstavu z toho, čo napísal vo svojich spisoch a zo správ, ktoré zanechali probanti. Podávané boli tinktúry alebo triturované látky v dávkach, ktoré vyvolávali určité účinky (triturácia je postup, ktorým sa pripravujú nerozpustné látky, napríklad kovy: trením v trecej miske s laktózou v pomere 1:10 alebo 1:100. Po šiestej triturácii sú látky tak jemne rozdrvené, že vo vode vytvárajú koloidné roztoky. Potom sa pokračuje štandardným potencovaním, ktoré sme opísali v kapitole 2.1.3 Princípy homeopatie, v časti o potenciách.). Ich vyhodnotením a spísaním vznikla Materia medica pura. 
V počiatkoch homeopatie teda Hahnemann používal také dávky liekov ako konvenčná medicína. Až neskôr ich začal riediť (riediť, nie potencovať!), aby sa vyhol nežiaducim účinkom liekov. Myšlienka dynamizácie alebo potenciácie prišla až okolo roku 1825 (Prvá Materia medica pura vyšla v roku 1811, to znamená, že podľa Campbella potom obsahuje obrazy liekov získaných nepotencovaním liekov!) a ako udáva Campbell, hlavným dôvodom pre tento krok bol dôvod spirituálny (potentizáciou sa z látok uvoľňuje duchovná substancia, ktorá potom pôsobí na nehmotné riadiace centrum človeka – myšlienka svojou podstatou vitalistická).
Nie každá látka uvedená do stavu homeopatickej potencie vykázala provingom u zdravých ľudí nejaké výchylky. Dokonca sú pochybnosti o tom, či účinky zaznamenané probandmi sú dôsledkom skutočných vlastností homeopatík alebo dôsledkom autosugescie. Naproti tomu Hayfield (1995, s. 12) píše, že „od Hahnemannových originálnych 100 overovaní bolo doteraz vedecky otestovaných asi 2000 látok.“
Materia medica.
Obrazy homeopatík sú sústredené do kníh, všeobecne nazývaných Matérie mediky. Majú rôznych autorov a v súčasnosti sú ich desiatky. Autorom vôbec prvej homeopatickej Matérie mediky je Hahnemann (1811). K ďalším autorom patria J.T. Kent, H.C. Allen, A. Pulford, Wiliam a Oscar Boericke, Adolph von Lippe a ďalší. Materia medika je pre homeopata nevyhnutnou pomôckou k určeniu homeopatika, ktoré má byť pacientovi podané.
Bezpečnosť homeopatie.
FDA (U.S. Food and drug administration) patriaca pod Ministerstvo Spojených štátov amerických pre zdravie a ľudské služby (U.S. department of health and human services) registruje niekoľko správ, v ktorých sa spájajú ochorenia s použitím homeopatík. Po prešetrení skonštatovala, že homeopatiká pravdepodobne neboli príčinou ochorení kvôli vysokému riedeniu.
Aj keď niektorí pacienti podávajú správy o zhoršení symptómov po užití homeopatického lieku, homeopati vravia, že telo dočasne stimuluje symptómy, čím sa snaží nastoliť zdravie. Kvapalné homeopatiká obsahujú alkohol, ktorého pomerné množstvo je v lieku viac ako u konvenčných liekov. Žiadne nepriaznivé reakcie na takúto hladinu neboli do roku 1996, podľa zdroja z toho istého roku, zaznamenané (Stehlin, 1996). Aj keď klasická homeopatia vôbec neodporúča kombinovať homeopatickú liečbu s alopatickou, nie je známa interferencia homeopatík s konvenčnými liekmi.
Experimentálne štúdie potvrdzujúce neúčinnosť potencií.
Imunologický model.
Podstatou tohoto modelu je skúmanie reakcie buniek imunitného systému na určité látky.
Biele krvinky (leukocyty) delíme podľa prítomnosti alebo neprítomnosti granúl v cytoplazme na dve skupiny: granulocyty a agranulocyty. Bazofily patria ku granulocytom. V krvi človeka sú veľmi vzácne – z celkového počtu bielych krviniek tvoria 0,3 – 1 %. V ich cytoplazme sa nachádzajúce granuly obsahujú histamín a iné látky, ktoré keď sú v procese tzv. degranulácie uvoľnené do mimobunkového priestoru, vyvolajú alergickú reakciu. Degranulácia je jav, pri ktorom granuly nachádzajúce sa vnútri bunky putujú k jej cytopazmatickej membráne, s ktorou fúzujú, čím sa do extracelulárneho priestoru vylieva obsah granúl; v podstate ide o tzv. tok alebo kolobeh membrán – v tomto prípade o granulokrinnú sekréciu. Degranulácia bazofilov môže byť vyvolaná viacerými podnetmi. Napríklad bazofily ľudí alergických na peľ degranulujú in vitro v kontakte s peľovým extraktom. Toto sa však nedeje s bazofilmi ľudí, ktorí nie sú alergickí na peľ.
Existujú však také podnety alebo stimuly, kedy bazofily degranulujú vždy. Stane sa tak napríklad pri ich kontakte s anti – IgE sérom. Anti – IgE sérum môžeme získať, keď koze naočkujeme IgE sérum získané od človeka. Či k degranulácii skutočne došlo, môžeme dokázať tromi spôsobmi:
Degranulácia bazofilov môže byť inhibovaná (zoslabená), ak degranulujúce bazofily vystavíme in vitro pôsobeniu histamínu v určitých koncentráciách. Ide o negatívnu biologickú spätnú reakciu.
Degranulácia bazofilov spôsobená zriedeným antiIgE sérom.
V roku 1988 bola v časopise Nature zverejnená štúdia s názvom “Degranulácia ľudských bazofilov spustená veľmi zriedeným antisérom voči IgE“. Krátko po svojom uverejnení spustila v médiách obrovský rozruch. 
Štúdia tvrdí, že keď sú ľudské bazofily vystavené anti-IgE antigénom, začnú uvoľňovať histamín z vnútrobunkových granúl. Toto môže byť demonštrované pri riedeniach anti-IgE od 1:102 po 1:10120. V týchto medziach degranulovalo 40 až 60% bazofilov a to aj napriek neprítomnosti akejkoľvek molekuly anti-IgE v najvyšších riedeniach. Aby sa degranulácia mohla prejaviť, riedenie muselo byť sprevádzané silným trasením, z čoho autori usúdili, že prenos biologickej informácie môže byť daný do súvisu s molekulárnym usporiadaním vody.
Táto štúdia teda potvrdzovala účinnosť homeopaticky zriedených látok (potencií). 
Časopis Nature súhlasil s jej uverejnením pod niekoľkými podmienkami: výsledky museli byť potvrdené inými laboratóriami (potvrdené údajne boli; laboratóriami v Taliansku, Izraeli a Kanade) a musel byť daný súhlas pre vstup vyšetrovacieho tímu časopisu Nature do laboratória Dr. J. Benviste vo Francúzsku, ktorý je hlavnou osobou stojacou za touto štúdiou. Správa tímu, ktorý bol tvorený redaktorom Nature, sirom J. Maddoxom (fyzik), ďalej chemikom a odhaľovačom podvodov, W. Stewartom a eskamotérom menom J. Randi, bola zverejnená hneď v ďalšom čísle Nature pod názvom "High-dilution experiments a delusion".
Správa tímu z časopisu Nature uvádza okrem iných aj nasledovné závery:
Dr. Benveniste reagoval na tieto závery článkom v tom istom čísle Nature. Namietal napríklad, že zásahmi tímu Nature nebolo dodržané pôvodné prevedenie experimentu, že nikto z tímu Nature nebol imunológom, ďalej že hodnotenie Nature je založené na použití dvoch vzoriek krvi, pričom experiment sa odohrával v otrasných fyzických a psychických podmienkach a tiež, že päť rokov výskumu nemôže byť zmarených dvomi dňami, v ktorých experimenty neposkytli pozitívne výsledky.
Výsledky štúdie Davenas et al. (1988) sa pokúsili replikovať niektoré nezávislé laboratóriá. Napríklad štúdia autorov Ovelgonne at al. (1992) konštatuje, že sa im nepodarilo potvrdiť výsledky štúdie Davenas et al. (1988), ktoré preto potrebujú objasnenie (nebol totiž dokázaný podvod zo strany autorov Davenas et al. (1988)).
Iná štúdia bola uverejnená v časopise Nature. Autori došli k záveru, že nenašli dôkaz pre degranuláciu bazofilov, ktorá by mala byť spôsobená zriedeným anti-IgE sérom. Zo strany dr. Benveniste však bolo poukázané na to, že táto štúdia zanedbala verné okopírovanie pôvodnej metodiky. Vecchi po analýze tejto štúdie píše, že jej výsledok sa dá interpretovať aj tak, že s 99,73% pravdepodobnosťou je rozdiel medzi biologickým efektom potencií a biologickým efektom kontrolnej vzorky. Teda opak nulovej hypotézy, podľa ktorej nie je rozdiel medzi potencovanými roztokom a placebom.
Pozitívne reprodukcie záverov štúdie Davenas et al. (1988) uvádza Dr. Benveniste v hore zmienenom článku "Reproduction or re-re-re-re-reproduction?"
Inhibícia degranulácie bazofilov spôsobená zriedeným histamínom.
V štúdii Belon et al. (2004) sa skúmal vplyv potencie histamínu na inhibíciu degranulácie bazofilov. Záver, že potencie histamínu (10 – 30 až 10 – 38 M) inhibovali degranuláciu bazofilov, potvrdili tri zo štyroch na tejto štúdii zúčastnených laboratórií. Autorom inej nezávislej štúdie sa nepodarilo potvrdiť závery štúdie Belon et al. (2004), čo vysvetlili tým, že príčinou môžu byť malé zmeny v ich experimentálnom prevedení.
Toxikologický model.
Toxikologický model skúma vplyv jedu na tkanivá alebo pletivá. Možno ho aplikovať napríklad na rastliny, živočíchy alebo bunkové kultúry.
Tento model bol využitý vo výskumnej činnosti autorov Betti et al. (2004) z Univerzity Bologna; konkrétne na semenách pšenice. V práci sa skúmal rast zŕn pšenice. Na experiment sa použilo 360 zŕn, ktoré boli rozdelené do troch skupín. Prvá skupina (C – anglicky control) bola kontrolná. Obsahovala 60 zŕn, ktoré boli poliate destilovanou vodou. Druhá skupina (P+0 – poisoned) s počtom 150 zŕn bola otrávená 0,1% roztokom oxidu arzenitého a vystavená jeho pôsobeniu po dobu 30 minút. Táto koncentrácia a čas sa ukázali byť takým stresom, ktorý ešte nebol smrteľný. Po uplynutí 30 minút boli semená 60 minút vyplachované vodou. Potom bolo každé semeno obalené kúskom hliny a vložené do špeciálne upravenej obálky po jednom a poliate 3,2 ml vody (v obálke sa nachádzala menšia celofánová obálka, ktorá udržiavala vlhké prostredie, vďaka čomu stačilo zrná poliať len raz). S treťou skupinou zŕn (P+T – poisoned and treated) bolo učinené to isté čo s druhou, len s tým rozdielom, že keď boli nakoniec vložené do obálok, neboli poliate obyčajnou vodou, ale 3,2 ml homeopatickej potencie D 45 oxidu arzenitého.
V siedmy deň od začiatku experimentu boli namerané hodnoty, z ktorých vyplýva, že podstatné rozdiely v raste jednotlivých častí klíčiacej rastlinky medzi druhou a treťou skupinou boli len v dĺžke stonky. Skupina otrávená oxidom arzenitým a poliata homeopatickou potenciou tej istej látky, ktorá otravu spôsobila (P+T), mala pri p&lt;0,001 o 24% dlhšiu stonku ako skupina, ktorá bola otrávená a poliata len obyčajnou vodou (P+0). Z toho vyplýva, že aj keď homeopatická potencia D 45 oxidu arzenitého neobsahovala takmer určite žiadnu molekulu oxidu arzenitého, predsa ju podľa tejto experimentálnej štúdie nemožno považovať za obyčajnú vodu.
K iným záverom dospeli autori štúdie Binder et al. (2005). D 45 Arsenicum album malo v porovnaní s výsledkami pôvodnej štúdie opačný, teda inhibičný efekt na rast výhonku.
Klinické štúdie.
V roku 1997 bola v britských lekárskych novinách Lancet zverejnená súhrnná štúdia, podľa ktorej, výsledky metaanalýzy sa nezlučujú s tvrdením, že klinické výsledky homeopatie sú zapríčinené placebom. Podľa nulovej hypotézy: „Všetky klinické efekty homeopatie sú zapríčinené placebom“ by mal byť nulový rozdiel v konečnom výsledku súhrnnej štúdie medzi skupinami, ktoré užívali homeopatikum a skupinami, ktoré užívali placebo. Tento rozdiel však nulový nebol. Výsledok kombinácie 89 čiastkových štúdií vychádza v prospech homeopatie. K dôležitému zisteniu však tiež patrí, že ak sa z 89 štúdií vybrali tie kvalitnejšie (kvalitu štúdie vyjadruje napríklad veľkosť vzorky, t. j. koľko probandov sa zúčastnilo štúdie), homeopatia strácala výraznú dominanciu nad placebom. Na záver autori tejto štúdie konštatujú, že dôkazy, ktoré by hovorili o jasnej účinnosti homeopatie pre každý klinický stav, sú nedostatočné.
V auguste roku 2005 bola v tých istých britských lekárskych novinách zverejnená metaanalýza s názvom "Sú klinické efekty homeopatie placebo efekty? Porovnávacia štúdia placebo kontrolovaných pokusov homeopatie a alopatie". Jej záverom je tvrdenie, podľa ktorého klinické efekty homeopatie sú placebo efektom. K tomuto článku bol pripojený aj anonymný redakčný úvodník s titulom "Koniec homeopatie", v ktorom stálo, že lekári by mali poučiť svojich pacientov, aby nebrali homeopatické prípravky.
Zo strany zástancov homeopatie je uvádzané, že štúdia bola vypracovaná aj na takých homeopatických štúdiách, v ktorých sa skúmal vplyv homeopatík na chirurgické a anesteziologické stavy, kde homeopatia nehrá žiadnu rolu. Nie je známy pôvod 8 homeopatických vybraných štúdií, čo vnáša do celej súhrnnej štúdie netransparentnosť. Autori metaanalýzy (Shang, 2005) údajne neuviedli, ktoré jednotlivé klinické štúdie podrobili analýze.
Kvalita experimentálnych homeopatických štúdií je význačným problémom, ktorý bráni konečnému konštatovaniu, či je alebo nie je homeopatia úspešná. Jonas et al. (2001) po zhodnotení klinických experimentov v oblasti homeopatie, ktoré boli uskutočnené v rokoch 1945 – 1995 a publikované v anglickom jazyku, tvrdia, že klinický homeopatický výskum je vo fáze detstva. Jednotlivé klinické štúdie charakterizuje vo väčšine prípadov nízky počet probandov, slabá meracia technika a žiadne replikácie.
Obchod s homeopatickými liekmi.
Homeopatia je priemysel s odhadovanou hodnotou 5 až 6 miliárd dolárov (2020). Viaceré súkromné osoby, vedci a lekári (napr. Donald Driscol, advokát zo Severnej Kalifornie a onkológ Dr. Wallace Sampson) vedú súdne spory s výrobcami a distribútormi homeopatických liekov tvrdiac, že homeopatické produkty sú vnucované v rozpore so zákonom o ochrane spotrebiteľa, poukazujú na neférové obchodné praktiky a zavádzajúcu reklamu.
Skeptické názory.
„"Pokiaľ sa zákony chémie nezbláznili, je väčšina homeopatických liekov príliš zriedená na to, aby mohla mať nejaký fyziologický účinok..."“ Consumer Reports (január 1987)
„"Ak by FDA vyžadovala, aby homeopatické lieky dokázali svoj účinok, aby mohli zostať na trhu, tak by homeopatia v USA vyhynula."“ Dr. Stephen Barrett
„"Ako homeopati vysvetlia tú domnelú potenciu nekonečne malej dávky, dokonca aj vtedy, keď sa zriedením odstránili všetky molekuly lieku? Začnú hovoriť o záhadných vibráciách, rezonanciách, silových poliach alebo radiácii, ktoré sú všetky vede neznáme."“ Martin Gardner

</doc>
<doc id="81168" url="https://sk.wikipedia.org/wiki?curid=81168" title="Arzén">
Arzén

Arzén ("arsenicum") je chemický prvok v Periodickej tabuľke prvkov, ktorý má značku As a protónové číslo 33. Je to pevný polokov. 

</doc>
<doc id="81169" url="https://sk.wikipedia.org/wiki?curid=81169" title="Selén">
Selén

Selén (lat. "selenium") je chemický prvok v periodickej tabuľke prvkov, ktorý má značku Se a protónové číslo 34.
Ľudské telo.
Selén je nutrične významný prvok. Je súčasťou dvoch tuctov selenoproteínov, ktoré majú významnú úlohu pri rozmnožovaní, v metabolizme hormónov štítnej žľazy, syntéze DNA a ochrane pred oxidačným poškodením a infekciou. Najväčším zdrojom selénu sú para orechy, ryby, hovädzie a iné. Je súčasťou aminokyseliny selenocysteínu a niekedy sa vyskytuje v podobe selenometionínu.

</doc>
<doc id="81171" url="https://sk.wikipedia.org/wiki?curid=81171" title="Krasňany (časť Bratislavy)">
Krasňany (časť Bratislavy)



</doc>
<doc id="81174" url="https://sk.wikipedia.org/wiki?curid=81174" title="Východné">
Východné

Východné (do roku 1946 ako osada známa pod názvom "Rendez") je miestnou časťou bratislavskej mestskej časti Rača. Východné sa nachádza medzi Račou a Vajnorami, južná časť územia železnice zasahuje až po Žabí majer. Východné má cca 4 800 obyvateľov bývajúcich v častiach Šajby, Starý Rendez, Sklabinská, Šúrska, Paseky. Východné je geograficky obkolesené železničným koľajiskom, vo vnútri územia disponuje vzácnymi historickými budovami z konca 19. storočia – Veľká a Malá vodná veža, Personálna kuchyňa, Trúbkareň, Kasárne. Nachádza sa tu múzejno-dokumentačné centrum ŽSR, ktoré tu chce zriadiť Národný železničný park, ktorý by sa stal celoročnou expozíciou parných rušňov, železničnej techniky, historických budov. Staré depo a Nové depo slúžilo a slúži ako opravárenský železničný park. Na sídlisku Sklabinská sa nachádza Akadémia Policajného zboru SR a poskytuje štúdium vysokoškolského typu a zároveň slúži ako školiace stredisko.
Dejiny.
Osada postupne vznikala na prelome 19. a 20. storočia, kedy sa vybudoval významný bratislavský železničný uzol a následné prekladisko
Prvá písomná zmienka pochádza z roku 1889. Najprv sa tu stavali len železničné objekty, no po viedenskej arbitráži nastal rozmach rezidentného bývania (veľa emigrantov z južného Slovenska). Z Rendezu sa počas vojny stala obec železničiarskych rodín. Ako dôležitý dopravný uzol dostala pracovný názov Východná stanica, no obyvatelia ju stále volali Rendez (z maďarského slova "rendező", čo znamená prekladisko). 
Dobovo boli používané aj tzv. pracovné názvy Východná stanica, Východné nádražie, Východné. V 80. a 90. rokoch 20. storočia sa na plánoch Bratislavy objavoval aj názov Medzi koľajami, ktorý sa však neujal.
Počas druhej svetovej vojny bola obec často bombardovaná (v tom čase jeden z najdôležitejších dopravných uzlov na Slovensku) spojeneckým letectvom. Krátko po vojne bola zlúčená s obcou Rača, ktorá bola v priebehu ďalšieho roka (1946) začlenená do Bratislavy, ako mestská časť neskoršieho III. obvodu (dnes okres Bratislava III). Približne v 80. rokoch na Východnom prebehla výstavba niekoľko desiatok panelových domov. Značne sa tak zvýšil počet jeho obyvateľov. 
Východné dostalo charakter miestnej časti. Hoci Východné nemá vlastnú samosprávu, potreby jej obyvateľov môžu presadzovať poslanci zvolení do miestneho zastupiteľstve Bratislava-Rača v rámci samostatného volebného obvodu – Východné. Súčasný názov "Východné" presadili miestni poslanci na začiatku 90-tych rokov.
Súčasnosť.
Východné dnes trpí viacerými problémami ako sú slabšia občianska vybavenosť, infraštruktúra a nedostatočná napojenosť na sieť MHD a nebezpečný voľný prechod zveri. Miestna časť sa voči tomu snaží bojovať, vďaka čomu sa situácia postupne mení k lepšiemu. V súčasnosti je v oblasti celodenne otvorená pošta, škôlka, potraviny, lekáreň a ďalšie obchodné prevádzky a reštaurácie. Na Sklabinskej ulici a na ulici Na Pasekách sú veľké zrenovované detské ihriská a zrekonštruované kultúrne stredisko Impulz, ktoré je k dispozícii občanom na najrôznejšie stretnutia a podujatia. Na území Východného sa nachádza železničná stanica Bratislava Východ, kde sa niekoľkokrát ročne konajú podujatia Železničného múzea pre rodiny s deťmi s množstvom sprievodných akcií, z najznámejších spomenieme už tradičnú jazdu parným vláčikom do Petržalky a späť. Na základe zmeny územného plánu Bratislavy je naplánovaná výstavba, ktorá zvýši počet bytov a rodinných domov v lokalite - projekty Východná alej a Na pasekách .
Lokalitu obsluhujú 2 denné autobusové linky MHD: z Vajnorskej železničnej stanice do Rače a zo Studenej a Zlatých pieskov do Rače, prestup na električky do centra je možný v zastávke Detvianska alebo Zlaté Piesky. Pre žiakov ZŠ Jána Ámosa Komenského premáva aj . Nočnú dopravu zabezpečuje linka zo Zlatých pieskov (prestup na linku ) a Rače, Hečkovej (prestup na linku ). Na zastávkach Sklabinská a Východné sú umiestnené automaty na nákup cestovných lístkov.
Zaujímavosti.
Na Východnom sa nachádza viacero zaujímavostí, ktoré sú nasledovné:
Fontána pri Internáte Akadémia Policajného Zboru, Sklabinská 8414/1, 835 17 Bratislava-Rača podľa návrhu akad. sochára. Jozefa Barinku bola postavená v r. 1983, , fontána v roku 2016 na základe podnetu Občianského Združenia priatelia Rače prešla rekonštrukciou.
Park rodiny Wenzlových pri Kultúrnom Stredisku Impulz
Park Luboša Janegu s detským pieskoviskom na Dopravnej ulici medzi bytovými domami č. 23 - 25 a č. 31 - 35, GPS Súradnice: 48°11'58"N, 17°9'59"E

</doc>
<doc id="81190" url="https://sk.wikipedia.org/wiki?curid=81190" title="MTX Tatra V8">
MTX Tatra V8

MTX Tatra V8 je dvojmiestny športový automobil s motorom nad zadnou nápravou postavený na báze mechanických skupín automobilu Tatra 613 a 3 kusy boli vyrobené v prevádzke firmy Metalex.
Automobil bol zamýšlaný pre športovo založených motoristov, prípadne aj pre perspektívne nasadenie na pretekárskych tratiach (svojimi parametrami mal zodpovedať vtedajšej triede športových prototypov skupiny C).
Prvé vozidlo bolo predstavené verejnosti koncom roku 1991 počas autosalónu v Prahe. Predtým však prototyp absolvoval jazdné skúšky na polygóne závodu Tatra v Kopřivnici, ako aj jazdy na letisku v Mošnove a na cestnom okruhu v Moste.
Autorom návrhu dynamicky pôsobiacej športovej karosérie bol známy český dizajnér Václav Král. Základom karosérie bol priestorový rám zvarený z oceľových rúrok kruhového prierezu a kombinovaný s rúrkami a nitovanými profilmi z ľahkých zliatin, na ktorom boli upevnené veľkoplošné povrchové panely zo sklolaminátu s vlepenými sklami. Dvere sa otvárali smerom hore vpred. Použité svetlomety z BMW v prednej časti boli výklopné. Predný a zadný diel karosérie bolo možné samostatne odobrať. Vzhľadom na pevné bočné sklá, malo auto problematické vetranie interiéru. 
Do vozidla sa montoval upravený vzduchom chladený motor z Tatry 613 so zvýšeným výkonom a označením T623, v karburátorovom prevedení, perspektívne so vstrekovaním paliva Bosch K-Jetronic.
V roku 1997 sa vozidlo MTX Tatra V8 úspešne zúčastnilo pokusu o vytvorenie nového českého rýchlostného rekordu. Vozidlo riadené automobilovým pretekárom Ing. Petrom Boldom dosiahlo na dni rekordov 8. mája na predpísanom meranom úseku 1/8 míle rýchlosť 210,895 km/h.
Celkovo boli z pôvodne plánovanej stokusovej série vyrobené iba 3ks tohto zaujímavého automobilu a štvrtý voz bol ako stavebnica dodaný záujemcovi do zahraničia. Všetky tri automobily sa nachádzajú v Česku.

</doc>
<doc id="81192" url="https://sk.wikipedia.org/wiki?curid=81192" title="Wulfila">
Wulfila

Wulfila (meno je zdrobneninou gótskeho slova wulf (vlk))(* asi 311 na dolnom Dunaji – † 383 Carihrad) bol biskup východorímskej cirkvi, misionár u germánskych Gótov. 
Úspešne šíril východnú podobu kresťanského vyznania (tzv. arianizmus) medzi západnými Gótmi.
Z gréckych, latinských a runových znakov vytvoril písmo a preložil do gótčiny bibliu. Časť prekladu sa zachovala v skvostnom rukopise zo 6. storočia v takzvanom Codex argenteus. Vznikol v Taliansku, v rudolfínskej dobe ho prechovávali v Prahe, dnes je uložený v Uppsale. Je hlavným zdrojom znalostí o najstaršom štádiu germánskych jazykov. 
Po prvý raz bol vydaný v rokoch 1843-1846, vedecké vydanie zabezpečil Wilhelm Streitberg, Die gotische Bibel (5. vyd. 1965).

</doc>
<doc id="81203" url="https://sk.wikipedia.org/wiki?curid=81203" title="Linuxová distribúcia">
Linuxová distribúcia

Linuxová distribúcia alebo distribúcia Linuxu, prípadne iba "distribúcia", je označenie operačného systému zloženého z linuxového jadra a sady slobodného alebo aj komerčného softvéru. Obyčajne obsahuje sadu nástrojov GNU, X server, kompletné desktopové prostredie (napríklad KDE, Gnome alebo XFCE), kancelársky balík, (napr. OpenOffice.org alebo LibreOffice), internetový prehliadač (napr. Mozilla Firefox), komunikačné a iné nástroje. Dnes je súčasťou skoro vždy tiež preklad do niekoľkých jazykov.
Linuxové distribúcie boli spočiatku zložené iba zo slobodného softvéru, časom sa však objavili aj komerčné distribúcie, poskytujúce lepšiu podporu používateľom. Prevažná väčšina súčasných distribúcií je však aj naďalej slobodná. Odvodzovanie umožňuje licencia GNU GPL, podľa ktorej je možné použiť zdrojové balíčky rôznych distribúcií, upravovať ich a upravené verzie šíriť pri dodržaní podmienok.
Vznik nových distribúcií je najčastejšie odvodením od už existujúcej distribúcie. Častým vzorom pre nové distribúcie je napríklad Red Hat a od neho odvodené CentOS alebo Fedora.
Linuxové distrúcie sú prispôsobované svojou veľkosťou často na 1 CD alebo 1 DVD, väčšie projekty majú svoje ISO obrazy vytvárané pre viac rôznych počítačových architektúr a dajú sa stiahnuť alebo objednať z internetu. Pri sťahovaní linuxových distribúcií sa často používa BitTorrent.

</doc>
<doc id="81204" url="https://sk.wikipedia.org/wiki?curid=81204" title="Distribúcia Linuxu">
Distribúcia Linuxu



</doc>
<doc id="81205" url="https://sk.wikipedia.org/wiki?curid=81205" title="Zoznam distribúcií Linuxu">
Zoznam distribúcií Linuxu

Toto je zoznam najznámejších a najrozšírenejších distribúcií operačného systému Linux, prípadne iných unixových operačných systémov.

</doc>
<doc id="81206" url="https://sk.wikipedia.org/wiki?curid=81206" title="Zoznam linuxových distribúcií">
Zoznam linuxových distribúcií



</doc>
<doc id="81208" url="https://sk.wikipedia.org/wiki?curid=81208" title="Čierna Hora (Nálepkovo)">
Čierna Hora (Nálepkovo)

Čierna Hora (označovaná aj ako Čierna Hora-kúpele) je malá osada, súčasť obce Nálepkovo.
Polohopis.
Čierna Hora sa nachádza 3 km západne od Nálepkova. Nachádza sa vo Volovských vrchoch, v podcelku Knola, v bočnej dolinke Železného potoka, na Čiernohorskom potoku, v nadmorskej výške . Osada leží 1 km od cesty II/549 medzi Nálepkovom a Hnilčíkom. Z osady vedie neznačkovaný turistický chodník na Pálenicu (1 114,8 m), kde sa napája na žlto-značkovaný turistický chodník z Hnilčíka do sedla Grajnár.
Dejiny.
V roku 1847 tu vznikli malé klimatické kúpele so zameraním na liečbu chorôb dýchacích ciest a nervových ochorení. Boli zaraďované do skupiny klimatických a slatinných kúpeľov s prvým vodoliečebným ústavom na Slovensku. Kúpele boli v prevádzke aj počas 1. ČSR. Bola tu detská ozdravovňa a mládežnícky tábor. Dnes budovy chátrajú.

</doc>
<doc id="81210" url="https://sk.wikipedia.org/wiki?curid=81210" title="Byšta-kúpele">
Byšta-kúpele

Byšta-kúpele je miestna časť obce Byšta, v najjužnejšom výbežku Slanských vrchov. Osada sa rozkladá pri krátkom pravostrannom prítoku potoka Byšta (prítok riečky Roňava), 1 km juhovýchodne od obce.
V súčasnosti je strediskom letnej rekreácie. Je tu vybudované kúpalisko s plaveckým a detským bazénom. Neďaleko kúpaliska je na potoku Byšta vybudovaný rybník (plocha 4 ha) s možnosťou člnkovania, vodných športov a rybolovu.
Taktiež tu vznikli malé kúpele miestneho významu, ktoré sa viažu na vývery slano-zásaditých minerálnych prameňov využívaných na vaňové kúpele s liečbou chorôb žalúdočných, reumatických, cievnych a ischiasu.
Ubytovacie a stravovacie služby poskytujú dve ubytovne a verejné táborisko. Osadou prechádza červeno-značkovaný turistický chodník od jazera Izra do neďalekých obcí Kazimír a Michaľany a ďalej až do Tokajskej vinohradníckej oblast.
Súčasnosť.
Kúpele sú v súčasnosti nefunkčné, zatvorené a chátrajú. Jednotlivé objekty je možné nájsť na rôznych realitných portáloch.

</doc>
<doc id="81212" url="https://sk.wikipedia.org/wiki?curid=81212" title="Jakov Pavlov">
Jakov Pavlov



</doc>
<doc id="81215" url="https://sk.wikipedia.org/wiki?curid=81215" title="Ľubovnianske kúpele">
Ľubovnianske kúpele

Ľubovnianske kúpele sú rekreačno-kúpeľnou osadou v Spišsko-šarišskom medzihorí, v podcelku Hromovec, v údolí potoka Ľubovnianka. Je miestnou časťou obce Nová Ľubovňa, 10 km juhovýchodne od nej (vzdušná vzdialenosť len 3,5 km).
V polovici 19. storočia tu vznikli pri štyroch železito-zemitých minerálnych prameňoch kúpele na liečbu chorôb zažívacieho traktu. Počas 2. svetovej vojny kúpele zanikli. Kúpeľné budovy sú v súčasnosti využité na rekreačné účely.
V osade je tiež lesopark s dendrologicky pozoruhodnými drevinami a voľne prístupné minerálne pramene. Minerálna voda sa plní do fliaš a predáva pod názvom Ľubovnianka. Za osadou je lyžiarsky areál s tromi lyžiarskymi vlekmi. 
Je tu zriadený náučný chodník so šiestimi zastávkami, vedúci časťou historického lesoparku. Na paneloch informuje o histórii kúpeľov, okolitej flóre a faune a o cenných drevinách (jediné štyri exempláre borovice pyrenejskej na Slovensku, pričom jedna z nich má až 11 kmeňov). V umelom jazierku sa vyskytuje mlok karpatský.
Samotné kúpele sú akoby ukryté v lone okolitých, nie veľmi vysokých kopcov. Za nimi sú položené malebné obce, z ktorých každá skrýva pre návštevníka niečo zaujímavé. Osada leží 2 km od hlavnej cesty I/68 Stará Ľubovňa - Prešov a je východiskom do obce Nová Ľubovňa (žltá turistická značka) a ďalej do Nižných Ružbách.

</doc>
<doc id="81216" url="https://sk.wikipedia.org/wiki?curid=81216" title="Údolie mládeže">
Údolie mládeže

Údolie mládeže je krátka dolina v Levočskej vrchovine (podcelok Levočských vrchov), odvodnená bočným prítokom rieky Poprad.
Leží južne od obce Hniezdne. V okolí sírneho minerálneho prameňa tu vznikli malé kúpele, ktoré zanikli už v roku 1928.
Údolím prechádza žlto-značkovaná turistická trasa od železničnej zastávky Forbasy na vrch Kotník (882, 6 m) a ďalej tiež do Ľubovnianskych kúpeľov (napojenie na červenú značku).

</doc>
<doc id="81226" url="https://sk.wikipedia.org/wiki?curid=81226" title="Jadro operačného systému">
Jadro operačného systému



</doc>
<doc id="81229" url="https://sk.wikipedia.org/wiki?curid=81229" title="Nissan Terrano">
Nissan Terrano

Nissan Terrano je terénny model auta (SUV) od automobilky Nissan.
Auto bolo relatívne spoľahlivé, ale dosť trpelo koróziou. Pohon je part-time, čo znamená, že predný náhon si zapína sám vodič a keďže auto nemá medzinápravový diferenciál, môže sa zapínať len na nespevnených povrchoch. Samozrejmosťou je redukcia, prípadne samozverný diferenciál na zadnej náprave, ktorý mal suplovať absenciu uzávierky. 5 dv modely mali 5 alebo 7 miest. Keďže sa podvozok osvedčil, neskôr automobilka na ňom postavila modely Pathfinder a Pick-up (King-cab).

</doc>
<doc id="81241" url="https://sk.wikipedia.org/wiki?curid=81241" title="Novarupta">
Novarupta

Novarupta je sopka ležiaca na polostrove Aljaška v oblasti Katmai, asi 460 km juhozápadne od Anchorage. Novarupta je najnižšou sopkou v danej oblasti, vznikla roku 1912 pri najsilnejšom sopečnom výbuchu 20. storočia. 
Erupcia v roku 1912.
Erupcia začala 6. júna 1912 a za 60 hodín vyprodukovala obrovskú masu sopečného popola a ryolitového prachu (objem 15 km3). Na konci vytvorila kalderu s rozmermi 3 × 4 km a menší, 65 m vysoký a 400 m široký lávový dóm. Pyroklastický prúd vytvoril Údolie desaťtísícov dymov. V oblasti Novarupty vznikla asi 2 km široká, nevýrazná plytká depresia. Okolie vulkánu je súčasťou Národného parku a rezervácie Katmai.

</doc>
<doc id="81242" url="https://sk.wikipedia.org/wiki?curid=81242" title="Opensource">
Opensource



</doc>
<doc id="81243" url="https://sk.wikipedia.org/wiki?curid=81243" title="Kataster">
Kataster

Kataster môže byť:

</doc>
<doc id="81246" url="https://sk.wikipedia.org/wiki?curid=81246" title="Slovinský toliar">
Slovinský toliar

Slovinský toliar bol do 31. decembra 2006 menovou jednotkou Slovinska. Delil sa na 100 stotiniek. 
Na každej z mincí bolo vyobrazené živočíšstvo na Slovinsku, konkr.: 
Mince: 10, 20, 50 stotiniek, 1, 2, 5, 10, 20, 50 toliarov
Bankovky: 10, 20, 50, 100, 200, 500, 1 000, 5 000, 10 000 toliarov

</doc>
<doc id="81247" url="https://sk.wikipedia.org/wiki?curid=81247" title="Sústava súradníc">
Sústava súradníc

Sústava súradníc (systém súradníc) alebo súradnicová sústava (súradnicový systém) je vzájomne jednoznačné zobrazenie medzi množinou bodov n-rozmerného priestoru a usporiadanou n-ticou skalárov (veličín či čísiel; spravidla reálnych čísiel). Tieto skaláre (pri ktorých záleží na poradí v ktorom sú uvádzané) sa nazývajú súradnice alebo koordináty. 
Alternatívne sa (u niektorých typov sústav súradníc) ako sústava súradníc (systém súradníc, súradnicová sústava, súradnicový systém) zvykne nazývať súhrn nejakého základného vzťažného "objektu" (napr. začiatku karteziánskej sústavy súradníc) a n vektorov prislúchajúcich k vyššie uvedeným n súradniciam; tento súhrn sa správnejšie nazýva súradnicový repér.
Základné delenia.
Delenie 1:
Delenie 2:

</doc>
<doc id="81248" url="https://sk.wikipedia.org/wiki?curid=81248" title="Slovinský tolar">
Slovinský tolar



</doc>
<doc id="81249" url="https://sk.wikipedia.org/wiki?curid=81249" title="Vlajka Slovinska">
Vlajka Slovinska

Vlajka Slovinska má tri rovnaké horizontálne pruhy - biely (hore), modrý a červený so slovinským znakom (štít s obrazom Triglavu, najvýšieho vrchu Slovinska, v bielej farbe v kontraste s modrým pozadím uprostred. V spodnej časti sú dve vlnité modré čiary znázorňujúce jazerá a rieky a v hornej časti sú tri šesťcípe hviezdy zdobiace prevrátený trojuholník, ktoré sú prebraté z brnenia šľachtického rodu Cejlskkovcov zo 14. a začiatku 15. storočia); znak je umiestnený v ľavej hornej časti zástavy a čiastočne prekrýva biely a modrý horizontálny pruh.
Predtým Slovinská socialistická republika v rámci Juhoslávie prijala podobne ako ostatné republiky národnú trikolóru doplnenú "juhoslovanskou" hviezdou z federálnej vlajky. V roku 1991 bola hviezda odstránená a vlajka bola doplnená znakom v hornom rohu.
Vlajka Slovinska bola oficiálne zavedená 27. júna 1991.

</doc>
<doc id="81250" url="https://sk.wikipedia.org/wiki?curid=81250" title="Štátny znak Slovinska">
Štátny znak Slovinska

Štátny znak Slovinska vytvoril slovinský sochár Marko Pogačnik v roku 1991. Na modrý štít namaľoval striebornú kresbu najvyššej slovinskej hory Triglav a dvojitým zvlnením modrým prúžkom v spodnej časti znázornil more a rieku. Nad najvyšší vrchol hory umiestnil tri zlaté šesťcípe hviezdy, ktoré pochádzajú zo starého znaku Cejlskovcov.
Celý znak, ktorý je značne neheraldický, je červeno olemovaný. Znak tvorí súčasť štátnej vlajky Slovinska, na ktorej je umiestnený v ľavom hornom rohu.

</doc>
<doc id="81252" url="https://sk.wikipedia.org/wiki?curid=81252" title="Kormorán nelietavý">
Kormorán nelietavý

Kormorán nelietavý ("Phalacrocorax harrisi", predtým "Nannopterum harrisi") je vták z čeľade kormoránovité.
Má malé krídla s priemernou veľkosťou krídla tučniaka. Schopnosť lietať stratil ako dôsledok neprítomnosti suchozemských predátorov na Galapágoch (nemusel lietať). Kormorán nelietavý produkuje v nadchvostovej žľaze iba málo tuku. Jeho operenie, pripomínajúce viac srsť ako perie, udržiava bublinky vzduchu, ktoré zabraňujú premočeniu telesného pokryvu. Silný a dlhý zobák je účinnou pomôckou pri love rýb a hlavonožcov v blízkosti morského dna. Kormorán nelietavý hniezdi v malých kolóniách. O mláďatá sa stará samec, pričom ich kŕmi niekoľko mesiacov. Samica si medzitým nájde nového partnera.

</doc>
<doc id="81254" url="https://sk.wikipedia.org/wiki?curid=81254" title="1274 pred Kr.">
1274 pred Kr.



</doc>
<doc id="81255" url="https://sk.wikipedia.org/wiki?curid=81255" title="Kursk">
Kursk

Kursk je mesto v Rusku, centrum Kurskej oblasti. V roku 1998 malo 445 500 obyvateľov. Známe je od roku 1032 ako pevnosť Kyjevskej Rusi. Nachádza sa na sútoku riečky Kur s riekou Tuskar.
Názov mesta.
Názov mesta sa odvodzuje buď od mena riečky Kur, na ktorej leží, alebo od ruského pomenovania jarabica (po rusky "kuropatka").
História.
V 14. storočí mesto ovládali Litovci. Od roku 1508 je súčasťou Ruska. Kursk je významným železničným uzlom. Nachádzajú sa v ňom podniky strojárenského, elektrotechnického, chemického, farmaceutického a potravinárského priemyslu.Bola tu aj najväčšia tanková bitka v histórii ľudstva. 
V meste sú 4 vysoké školy, 2 divadlá, obrazová galéria a dve múzeá. Jedno z nich sa venuje miestnej histórii, druhé je vojensko historické múzeum Kurskej bitky. Medzi architektonické pamiatky patria kostol Svätej trojice a paláce rodu Romodanovských.
Na počesť mesta Kursk, okolo ktorého sa cez druhú svetovú vojnu odohrávala rozsiahla pozemná bitka, bola pomenovaná aj ponorka Ruského námorníctva K-141 Kursk, ktorá sa potopila 12. augusta 2000. Mnoho členov jej posádky tvorili branci z Kurskej oblasti. 27. apríla 2007 bol Kursk vyhlásený za mesto vojenskej slávy.
Prírodné pomery.
Poloha.
Mesto leží v západnej časti Ruskej federácie, asi 120 až 150 km od hranice s Ukrajinou. Južne od mesta tečie rieka Seim, do ktorej sa vlieva Kur a Tuskar. Seim je najväčším prítokom Desny. 35 km západne od mesta leží mesto Kurčatov s atómovou elektrárňou. V kurskej oblasti sa nachádza aj významná kurská magnetická anomália.
Podnebie.
Kursk sa nachádza v oblasti s miernym kontinentálnym podnebím. Z geobotanického hľadiska leží mesto v oblasti lesostepi. Zimy sú stredne chladné, s občasnými otepleniami. Silné mrazy nebývajú časté. V lete býva nestabilné počasie striedajúceho sa horúceho a chladnejšieho počasia, s častými búrkami.

</doc>
<doc id="81256" url="https://sk.wikipedia.org/wiki?curid=81256" title="Muvatalliš">
Muvatalliš

Muvatalliš (II.) alebo Muvatalli (II.) bol kráľ Chetitskej ríše (1295–1272 pred Kr.). Najstarší preživší syn Muršiliša II. je známy najmä ako vládca Chetitov, ktorý bojoval proti Ramzesovi II. v Bitke pri Kadeši (1274 pred Kr.). Po tom, ako sa stal kráľom, presťahoval hlavné mesto ríše do Tarhuntassy.

</doc>
<doc id="81258" url="https://sk.wikipedia.org/wiki?curid=81258" title="Zoznam trestov na Majstrovstvách sveta vo futbale 2006">
Zoznam trestov na Majstrovstvách sveta vo futbale 2006

Tresty na Majstrovstvách sveta vo futbale 2006 sa riadia podľa nasledujúcich pravidiel:
Červené karty.
Hráč, ktorý dostane červenú kartu je okamžite vylúčený zo zápasu a automaticky suspendovaný v ďalšom zápase. Iba vo vzácnych prípadoch (pri chybe rozhodcu) FIFA dovoľuje odvolanie sa proti červenej karte. Ak hráč dostane červenú kartu počas posledného stretnutia svojho mužstva, suspendácia sa prenáša na ďalší medzinárodný turnaj. Napríklad ak je hráč európskeho mužstva vylúčený v osemfinále, v ktorom jeho mužstvo prehrá, bude chýbať v prvom zápase svojho mužstva v kvalifikácii na Euro 2008.
Žlté karty.
Ak hráč dostane jednu žltú kartu v dvoch zápasoch v skupine alebo vo vyraďovacích bojoch, bude mužstvu chýbať v nasledujúcom zápase. Jedna žltá karta sa neprenáša z bojov v skupinách do vyraďovacích bojov. Ak však hráč dostane druhú žltú kartu v poslednom zápase v skupine, bude mužstvu chýbať v osemfinálovom zápase. Trest za dve žlté karty v dvoch zápasoch sa neprenáša do ďalších medzinárodných turnajov.
Dodatočné potrestanie.
Za vážnejšie previnenia môže disciplinárna komisia FIFA udeliť dodatočné tresty. Disciplinárna komisia môže potrestať aj zákroky, ktoré ušli pozornosti rozhodcu počas zápasu a udeliť administratívnu červenú kartu a suspendáciu. Keďže neexistuje odvolanie sa proti červenej karte udelenej priamo v zápase, ani komisia nemôže dodatočne zmeniť tresty udelené v zápase. Napríklad ak je hráč potrestaný za nedovolený zákrok žltou kartou, disciplinárna komisia nemôže dodatočne zmeniť kartu na červenú, ale ak zákrok hráča ostane nepotrestaný, môže disciplinárna komisia po zhliadnutí videa dodatočne udeliť hráčovi červenú kartu.
 v zátvorke sú uvedené zápasy, v ktorých hráči nemôžu kvôli trestu nastúpiť

</doc>
<doc id="81261" url="https://sk.wikipedia.org/wiki?curid=81261" title="Majstrovstvá sveta vo futbale 2006 – Skupina H">
Majstrovstvá sveta vo futbale 2006 – Skupina H

Zápasy Skupiny H Majstrovstiev sveta vo futbale 2006 sa dohrali 23. júna. Do osemfinnále postúpili obe európske mužstva Šanielsko a Ukrajina, aj keď ich prvý zápas skončil rozdielom triedy 4-0 v prospech Španielska. Ukrajina si dvoma následnými víťazstvami zabezpečila postup z druhého miesta.
 Francesco Buragina (Švajčiarsko)
 Matthias Arnet (Švajčiarsko)
Nathan Gibson (Austrália) 
Ben Wilson (Austrália)
Philip Sharp (Anglicko)
Glenn Turner (Anglicko)
Aristeu Tavares (Brazília)
Ednilson Corona (Brazília)
Celestin Ntagungira (Rwanda)
Aboudou Aderodjou (Benin)
Amelio Andino (Paraguaj)
Manuel Bernal (Paraguaj)

</doc>
<doc id="81265" url="https://sk.wikipedia.org/wiki?curid=81265" title="Ramesse II.">
Ramesse II.

Ramesse II., nazývaný Veľký (iné mená pozri nižšie; dátumy pozri nižšie), bol tretí faraón 19. dynastie. Často je považovaný za najväčšieho a najmocnejšieho z vládcov starovekého Egypta, zároveň však má povesť vystatovačného a márnomyseľného muža, takže jeho správy o vlastných činoch sú v mnohom prehnané a dokonca vymyslené (prípadom môže byť bitka pri Kadeši, ktorá bola všeličím iným než Ramesseho jednoznačným víťazstvom).
Datovanie.
Ako roky vlády sa v literatúre uvádzajú roky (všetky pred Kr.): 
Ramesse sa podľa väčšinového názoru narodil okolo roku 1303 pred Kr. Presný deň jeho narodenia nie je známy, aj keď sa traduje, že to bol 22. február. Tento dátum nie je považovaný za hodnoverný, hoci ho uvádzajú ako deň Ramesseho narodenia mnohé oficiálne zdroje v Egypte. Vo veku 14 rokov ho jeho otec, Sethi I., ustanovil za princa-regenta. Predpokladá sa, že na trón nastúpil krátko po dosiahnutí 20 roku a vládol Egyptu od roku 1279 do roku 1213 pred Kr., celkovo 66 rokov a 2 mesiace podľa Manethóna. Podľa jedného prameňa sa dožil 99 rokov, ale je pravdepodobnejšie, že zomrel v svojom 90. alebo 91. roku. Starovekí grécki autori, ako napríklad Herodotos, pripisovali jeho úspechy polomýtickému kráľovi Sesotrisovi a podľa tradície započatej Eusébiom z Cézarei mal byť aj faraónom z Exodu. Ak by sa Ramesse stal faraónom roku 1279 pred Kr., ako sa dnes domnieva väčšina egyptológov, stalo by sa tak presne 31. mája 1279 pred Kr., podľa nám známeho dátumu jeho nástupu na trón, III šemu, 27. deň. V tomto prípade by oslavoval počas svojej vlády nevídaný počet 14 výročných osláv Sed, viac než ktorýkoľvek iný faraón v egyptskej histórii.
Život.
Ramesse II bol druhým dieťaťom Sethiho I. a jeho kráľovnej Tuje. Jeho jediný známy súrodenec bola princezná Tija, hoci v prípade Henutmire, jednej z jeho Veľkých kráľovských manželiek, nie je jasné, či to bola Ramesseho mladšia sestra alebo dcéra.
Nájznámejšia z Ramesseových manželiek bola Nefertari. Počas jeho dlhej vlády sa honosili titulom Veľká kráľovská manželka (často naraz): Nefertari a Isetnofret, ktoré si vzal skoro po nástupe na trón; Bintanath, Meritamen a Nebettawi, jeho vlastné dcéry, ktoré nahradili svoje matky Nefertari a Isetnofret, keď tie zomreli alebo zostarli; Henutmire, chetitská princezná Maathorneferure a ďalšia chetitská princezná, ktorej meno sa nezachovalo.
Spisovateľ Terence Gray roku 1923 vyhlásil, že Ramesse II. mal až 20 synov a 20 dcér, ale odborníci dnes predpokladajú, že počet jeho potomkov mohol presiahnuť stovku. V roku 2004 Dodson a Hilton podotkli, že záznamy na pamätníkoch “podľa všetkého naznačujú, že Ramesse II. mal okolo 110 detí, 4850 synov a 4053 dcér.” Medzi jeho deti patrili Bintanat a Meritamen (princezné a manželky svojho otca), Setnachte, Amun-her-chepešef, kráľov prvorodený syn, Merenptah (ktorý nakoniec nastúpil na jeho trón ako Ramesseho 13. syn) a princ Chaemweset. Ramesseho druhorodený syn, Ramesse B – niekedy nazývaný aj Ramesse Junior –, bol korunným princom od 25. do 50. roku vlády svojho otca, po smrti Amen-her-chepešefa.
V druhom roku svojej vlády Ramesse II. vybojoval rozhodnú bitku so šardanskými pirátmi, ktorí rozsievali skazu na egyptskom pobreží Stredozemného mora a útočili na obchodné lode smerujúce do Egypta. Ramesse rozostavil vojakov a lode na strategických miestach pozdĺž pobrežia a trpezlivo dovolil pirátom útočiť na ich korisť predtým, než ich prekvapil v námornej bitke a všetkých jedným úderom dopadol. Ramesse čoskoro nato začlenil týchto skúsených žoldnierov do svojej armády, v ktorej zohrali kľúčovú úlohu v bitke pri Kádeši. Ako kráľ viedol Ramesse II. niekoľko výprav na sever, do krajov východne od Stredozemného mora (na územie dnešných moderných štátov Izrael, Libanon a Sýria).
Pred bitkou pri Kádeši sa Ramesse venoval výstavbe chrámov, monumentov a miest.
Dal vybudovať mesto Pe-Ramesse v nílskej delte ako svoje nové hlavné mesto
a základňu pre vojnu s Chetitmi. Mesto bolo vystavané na zvyškoch staršieho mesta
Avaris, sídla hyksóskych vládcov Egypta. Na tomto mieste sa tiež nachádzal chrám
boha Sutecha (Setha). Tu sa vraj Ramesse obracal na Sutecha, Rea, Hora, Amona
a svojho otca Sethiho.
Múmia.
Ramesse II. bol pochovaný v Údolí kráľov na západnom brehu Téb, v hrobke KV7, ale jeho múmia bola neskôr presťahovaná do spoločného hrobu v Deir el-Bahri, kde bola nájdená roku 1881. Roku 1885 bola umiestnená v Egyptskom múzeu v Káhire, kde zostáva do dnešného dňa. Na faraónovej múmii rozoznať zahnutý nos a silnú čeľusť a je pri výške 1.7 metrov nadpriemerne vysoká na starovekého Egypťana.
Roku 1974 si egyptológovia z múzea v Káhire všimli, že stav múmie sa rapídne zhoršuje. Rozhodli sa poslať Ramesseho letecky do Paríža na preskúmanie. Ramesseovi bol vydaný egyptský pas, v ktorom bolo ako zamestnanie uvedené „kráľ (zosnulý).“ Podľa dokumentárneho filmu kanálu Discovery bola múmia prijatá na parížskom letisku so všetkými vojenskými poctami, aké prislúchajú návšteve cudzieho panovníka.
V Paríži bola ako príčina poškodenia Ramesseho múmie stanovené napadnutie plesňou, proti ktorému sa podnikli opatrenia. Počas liečby vyšetrenia odhalili zranenia z bojov a staré zlomeniny, rovnako ako faraónovu artritídu a ochorenie obehového systému. V posledných desaťročiach života bol Ramesse II. v podstate zmrzačený artritídou a pohyboval sa zhrbený. Nedávny výskum vylúčil ako príčinu faraónovej artritídy tzv. spondyloartritídu. Bola objavená pomerne rozsiahla diera vo faraónovej dolnej čeľusti, pričom „absces na jeho zuboch bol dostatočne vážny na to, aby spôsobil smrteľnú infekciu, hoci to nemožno tvrdiť s istotou.“ Mikroskopický pohľad na korienky Ramessových vlasov ukázal, že kráľ bol pôvodne ryšavý. Po tom, ako sa múmia vrátila do Egypta, navštívil ju bývalý egyptský prezident Anwar Sadat s manželkou.
Výsledky výskumu boli doplnené L. Baloutom, C. Roubetom a C. Desroches-Noblecourtom a boli nazvané “La Momie de Ramsès II: Contribution Scientifique à l’Egyptologie (1985).” Balout a Roubet dospeli k záveru, že “antropologické bádanie a mikroskopická analýza” faraónových vlasov ukázali, že Ramesse II. bol “muž so svetlou pokožkou príbuzný s prehistorickými a starovekými obyvateľmi Stredomoria, zjednodušene povedané, patril k berberským obyvateľom Afriky.”

</doc>
<doc id="81267" url="https://sk.wikipedia.org/wiki?curid=81267" title="Digitálna pevnosť">
Digitálna pevnosť

Digitálna pevnosť (angl. "Digital Fortress") je názov dobrodružného románu amerického autora Dana Browna z roku 1998. V slovenčine kniha vyšla roku 2005.
Obsah.
V americkom Národnom bezpečnostnom úrade, pôsobí v rámci boja proti zločinu najvýkonnejší počítač na svete "TRANSLTR", ktorého úlohou je dešifrovať elektronickú poštu zločincov a podozrivých osôb. S touto predstavou nastúpi do úradu aj jeden z najlepších japonských expertov Ensein Tankado. Časom však zistí, že "TRANSLTR" dešifruje aj poštu nevinných ľudí. Vymyslí algoritmus, ktorým sa pokúsi nielen zneškodniť "TRANSLTR", ale preniknúť aj do informačných trezorov NBÚ. Hrozí prezradenie všetkých tajných informácii týkajúcich sa americkej vlády, tajných služieb, vývoja najnovších zbraní a priemyselných technológii…
Vedenie úradu na čele s veliteľom Strathmorom, hlavnou kryptologičkou Susan Fletcherovou a jej snúbencom Davidom Beckerom sa pustia zachraňovať informácie nedoziernej hodnoty. "(prevzaté z úvodu knihy)"

</doc>
<doc id="81270" url="https://sk.wikipedia.org/wiki?curid=81270" title="Digital Fortress">
Digital Fortress



</doc>
<doc id="81271" url="https://sk.wikipedia.org/wiki?curid=81271" title="Nacista">
Nacista



</doc>
<doc id="81274" url="https://sk.wikipedia.org/wiki?curid=81274" title="Matej Hrebenda">
Matej Hrebenda

Matej Hrebenda (* 10. marec 1796, Rimavská Píla† 16. marec 1880, Hačava) bol slovenský národný buditeľ a ľudový spisovateľ.
Hrebenda ako kníhkupec rozširoval slovenské a české knihy.
Životopis.
Matej Hrebenda sa narodil v Rimavskej Píle, kde bol jeho otec Samuel notárom, ale väčšinu života prežil v susednej dedine Hačava (teraz časť mesta Hnúšťa). Jeho matka Alžbeta na jar 1806 zomrela a Matej sa stal polosirotou. Jeho otec mal mnoho chýb, no medzi najvýznamnejšiu patrí to, že nevydržal v žiadnom povolaní. Preto nemohol robiť to, čo robili iní rodičia: vychovávať deti, svojich troch synov.
Matej nemohol chodiť do školy a preto sa vzdelával sám. Otec sa v roku 1809 oženil znova a odišiel z Liptova. Stal sa učiteľom v Gemerskej stolici a Matej sa u neho zdržiaval ako mendík.
Od narodenia mal zrakovú chybu a jeho zrak sa postupne zhoršoval. Aj napriek tomu, že veľmi rád čítal, v deviatich rokoch už nemohol čítať pri svetle, v pätnástich ani vo dne. Keďže nevidel, chodil od domu k domu a prosil ľudí, aby mu čítali. Kým našiel ľudí, ktorí by mu boli ochotní čítať, neraz prešiel aj 4 či 5 dedín.
Začal sa zaoberať poéziou a už v 14 rokoch ho zlákali verše. Svoje prvé napísal v roku 1814. Otec ich opísal na polhárku a podal každému dobrodincovi.
V roku 1825 sa oženil so Zuzanou Gabajovou, dcérou krokavských pastierov. Žil s ňou 6 a pol roka. V tomto čase začal zhromažďovať knihy a z Krokavy sa vrátil do Hačavy. Rok po svadbe mu prišiel na svet syn, Šimon Matej a neskôr sa mu narodila dcéra Juliana. Jeho žena zomrela v roku 1831 na choleru a tak ostal vdovcom. O pol poldruha roka sa oženil s Annou Choljavou. Obaja boli postihnutí a žobráci; Matej bol slepý a Anna chromá na nohy. Boli však šťastní, spokojní. Až do roku 1834 bývali na „hospodách“ a neskôr si postavili chalúpku.
Zomrel v roku 1880 v Hačave.
Tvorba a celoživotný odkaz.
Zapísal sa najmä ako rozširovateľ slovenských a českých kníh. Knihy rozširoval po celom Slovensku. Prechodil však aj Prahu, Viedeň, Pešť, či Dolnú zem. Vydavatelia mu predávali knihy a on ich spájal nielen s predajom, ale aj nimi poúčal ľudí, šíril kultúru a osvetu. Bol to ešte aj veľmi veľký národný buditeľ. Mnohí ľudia pokladali čítanie kníh za nepotrebnú vec. Podľa obyčajných ľudí čítanie kníh bolo určené jedine vzdelancom. Hrebenda ako aj iní proti tomu bojovali najlepšie, ako len vedeli. Na cestách zachraňoval knihy pred pálením, vyhodením či roztrhaním. Zachránil mnoho kníh, a tým sa pričinil o vybudovanie knižníc.
Okrem kníh zbieral aj ľudové piesne či rozprávky. Podobne ako to robili Ján Kollár či Pavol Dobšinský. Všetky tieto dokumenty zapisoval Hrebendov pomocník. Sprevádzal ho od roku 1842.
Nazhromaždil 58 kníh. Tie mu však zhoreli v krokavskom ohni, no začal zas a znova. V rimavskom kroji, na chrbte batôžtek kníh a palica. Chodil nielen po rodnom kraji, ale aj po rôznych stoliciach. Nebol len na slovenskom území. Bol aj na dolnozemských osadách.
Priatelil sa so všetkými dobrými ľuďmi. Aj oni s ním. Ak poprosil o knihu, ľudia mu ju bezpochyby dali. V temných končinách roznášal svetlo. Ako to už býva, dobrí ľudia majú ťažký život. Matej ho bezpochyby mal. Tým, že bol taký utrpený životom, miloval lásku, radosť a vedel byť aj šťastný. Tešil sa z hocijakej maličkosti, z každej darovanej knihy. Nezaujímal sa o slávu. V ľuďoch hľadal priateľstvo, ochotu a šťastie.
Často hovorieval: "„Nemám nič, nežiadam nič.“" Pri svojej slepote videl oveľa viac ako mnohí cez veľké okuliare. Knihy videl srdcom, nie očami.
Literárna tvorba.
Literárnej tvorbe sa venoval už od svojich 14 rokov. Vtedy sa zaoberal veršami. Neskôr začal písať rôzne príležitostné či gratulačné verše. Jeho literárne prvotiny boli prijaté celkom priaznivo. Vo svojom čase jeho poézia plnila spoločenské poslanie. Dodnes sú uložené jeho rukopisy v Matici slovenskej. Sú tam uložené aj jeho literárne prvotiny, básne, piesne, listy, vinše i testament. Celý testament napísal vo svojom Vlastnom životopise. Ten je prameň pre poznanie kultúrnych a spoločenských pomerov v 19. storočí.
Poézia.
"Magazín aneb Sbírka veršů Matejě Hrebendy Hačavaského" (rukopis Knížečka veršovních vinšů, Zborník slovenských národných piesní, prísloví, porekadiel, hádok, her, obyčají a povier)
Ocenenie.
V roku 1980 (sté výročie jeho smrti) ho vyhlásili za jubilanta UNESCO.
Hrebendova kapsa.
Od roku 1999 sa v rámci dňa mesta Hnúšťa koná literárna súťaž v poézii a próze. Jej názov je Hrebendova kapsa.

</doc>
<doc id="81275" url="https://sk.wikipedia.org/wiki?curid=81275" title="Viktor Kubal">
Viktor Kubal

Viktor Kubal (* 20. marec 1923, Svätý Jur – † 24. apríl 1997, Bratislava) bol slovenský výtvarník, karikaturista, scenárista a filmový režisér. Považuje sa za zakladateľa slovenského animovaného filmu.
Svojou tvorbou sa zaradil medzi významných predstaviteľov animovaného filmu od polovice 60. rokov 20. storočia. Viktor Kubal sa podieľal na vytvorení prvého slovenského animovaného filmu – Studňa lásky (1943) v rámci Ústavu pre tvorbu učebných pomôcok Školfilm. Film inšpirovaný legendou o Trenčianskom hrade je jedným z mnohých, pri ktorých sa Kubal inšpiroval slovenskými legendami, tradíciami alebo folklórom.
Jeho štýl je charakteristický skratkovitou kresbou, humorom a premyslenou dramatizáciou príbehov. Pri väčšine filmov bol nielen autorom výtvarných a animovaných návrhov, ale aj autorom námetu, scenáristom, režisérom, kameramanom či strihačom. Viaceré animované filmy získali početné zahraničné ocenenia. O vytvorenie kresleného filmu sa pokúšal už ako dvadsaťročný ("Tank ide cez prekážky", "Štart lietadla"), neskôr absolvoval celoročný denný kurz kinetickej fotografie a kinematografie na Škole umeleckých remesiel v Bratislave. Počas 50. a 60. rokov prispel k výtvarnému profilovaniu satirického časopisu "Roháč". V roku 1965 pracoval v štúdiu animovaného filmu v Bratislave, kde neskôr vytváral niekoľkominútové monotematické filmy, napríklad "Biely a čierny" (1965), "Zem" (1966). Vytváral animované seriály o Dite, o Petrovi, o Janovi, o Jankovi Hraškovi či o Deduškovi, ako aj animované celovečerné filmy – "Zbojník Jurko" (1976) a "Krvavá pani" (1980). Rozsiahla je jeho televízna tvorba, do ktorej patria napríklad cykly rozprávkových večerníčkov "Puf a Muf" (1971 – 73) a "Panák z križovatky" (1980 – 81). Bol známy ako ľudový rozprávač s charakteristickým láskavým typom humoru. Herecky sa uplatnil vo filme "Dávajte si pozor!".
Ako režisér vytvoril takmer 400 krátkometrážnych a viacero celovečerných animovaných filmov. Napísal viacero kníh pre deti a mládež.
Zomrel 24. apríla 1997 vo veku 74 rokov po dlhotrvajúcej chorobe v Bratislave. Pochovaný je v Bratislave na Martinskom cintoríne. V roku 2006 bola na Kremnických gagoch sprístupnená plastika Kubalovho nosa v uličke slávnych nosov, o ktorú sa zaslúžil svojou tvorbou. V marci 2023 Slovenská pošta vydala poštovú známku s jeho podobizňou.

</doc>
<doc id="81280" url="https://sk.wikipedia.org/wiki?curid=81280" title="Ukrajinské národné futbalové mužstvo">
Ukrajinské národné futbalové mužstvo

Ukrajinské národné futbalové mužstvo reprezentuje Ukrajinu na medzinárodných futbalových akciách, ako sú Majstrovstvá sveta alebo Európy.
Ukrajina sa predstavila na Majstrovstvách sveta 2006 kde sa dostali do štvrťfinále. Na Majstrovstvách Európy sa predstavili trikrát. V roku 2012 hostili šampionát spolu s Poľskom no na turnaji skončili v skupine. Ich najlepší výsledok je štvrťfinále na EURE 2020.

</doc>
<doc id="81282" url="https://sk.wikipedia.org/wiki?curid=81282" title="Štefan IV. (Uhorsko)">
Štefan IV. (Uhorsko)

 
Štefan IV. (* asi 1133 – † 11. apríl 1165, Zemun) bol uhorský 
(proti)kráľ, ktorý bol korunovaný 27. januára 1163 a zosadený 19. júna toho istého roku. Bol synom uhorského kráľa Bela II. a Heleny, dcéry srbského veľžupana Uroša I.
Mladosť.
V roku 1141 nastúpil na uhorský trón Štefanov najstarší brat Gejza II. Ten vymenoval za nástupcu svojho syna Štefana a svojich bratov Ladislava a Štefana odškodnil vojvodskými údelmi.
Uhorskí veľmoži, ktorí neboli spokojní s Gejzovou vládou, začali organizovať na čele so Štefanom sprisahanie. To však zlyhalo a Štefan bol v lete 1157 vyhnaný z Uhorska..
Exil.
Štefan najskôr hľadal útočisko vo Svätej ríši rímskej, ale nedostalo sa mu podpory od cisára Fridricha I., ktorý bol zaneprázdnený prípravou výpravy do Talianska. Krátko nato sa presťahoval do Byzantskej ríše, kde sa oženil s neterou cisára Manuela I. Komnena Máriou a prestúpil do východnej pravoslávnej cirkvi. Štefanov brat Ladislav ho nasledoval a tiež prišiel na byzantský dvor.
Gejza II. zomrel 31. mája 1162. V priebehu niekoľkých dní bol za kráľa jeho korunovaný ostrihomským arcibiskupom Lukášom 15-ročný syn Štefan III.. Cisár Manuel I. pôvodne plánoval pomôcť pri uchopení trónu Štefanovi IV., no uhorskí páni boli ochotní prijať za kráľa proti synovi zosnulého Gejzu II., Štefanovi III., len Ladislava, nakoľko Štefan IV. bol Manuelov zať a obávali sa prílišného byzantského vplyvu.
Vláda.
Ladislav bol korunovaný len 6 týždňov po korunovácii Štefana III., ktorý utrpel porážku v bitke pri Kápuvári a stiahol sa na Bratislavský hrad. Podľa Uhorskej kroniky Ladislav určil ako svojho nástupcu Štefana IV. a udelil mu vládu nad tretinou kráľovstva v znovuobnovenom Nitrianskom a Biharskom kniežatstve.
Ladislav ale 14. januára 1163 nečakane zomrel, údajne bol otrávený. Záujem na jeho smrti mohli mať byzantský cisár Manuel (nakoľko Ladislav nepreukazoval svojmu patrónovi dostatočnú podriadenosť), či brat Štefan IV.
Kaločský arcibiskup Miko koncom januára korunoval Štefana IV. za uhorského kráľa, no ostrihomský arcibiskup Lukáš vyhlásil korunováciu za nezákonnú a Štefana IV. vyobcoval z cirkvi. Exkomunikovaný kráľ si síce nedovolil uväzniť arcibiskupa Lukáša ako to urobil jeho mladší brat a predchodca Ladislav II., obmedzil však predstaviteľom uhorského kléru možnosť slobodného pohybu a zakázal im priamo komunikovať s pápežskou kúriou. Súčasne zakázal vpustiť pápežských legátov do Uhorska.
Štefan IV. nebol v Uhorsku obľúbený a ani sa netajil tým, že za korunu vďačí byzantskému cisárovi. Izolácia od pápežskej kúrie navodzovala v kruhoch Svätej stolice dojem, že Uhorsko sa odtrhlo od Ríma a prešlo pod právomoc konštantínopolského patriarchu. Štefan IV. sa zároveň pokúsil zaviesť v Uhorsku byzantský mincový systém.
Štefan III. medzitým získal prísľubom ročného poplatku 5 000 hrivien striebra na svoju stranu rímsko-nemeckého cisára Fridricha I. Barbarossu a za jeho pomoci vojsko nemeckých a rakúskych žoldnierov spolu s posádkami západouhorských hradov porazil v bitke pri Stoličnom Belehrade 19. júna 1163 vojsko Štefana IV. Samotný Štefan IV. padol do zajatia, no bol prepustený výmenou za sľub, že navždy odíde z Uhorska. Súčasťou Belehradskej dohody z 1163 bolo aj vyslanie Bela, mladšieho brata kráľa Štefana III. do Byzancie, kde mu cisár Manuel ponúkol dcéru Máriu za manželku a následníctvo na byzantskom tróne, na druhej strane sa Chorvátsko a Dalmácia mali dostať pod byzantskú zvrchovanosť.
Napriek dohode sa v roku 1164 byzantský cisár Manuel opäť na čele vojska vydal do Uhorska podporiť Štefana IV. Štefan III. vpád za pomoci českého kráľa Vladislava I. odrazil.
Smrť.
Na jar roku 1165 bol Štefan veliteľom byzantskej posádky v pohraničnom Zemune. Štefan III. pevnosť obľahol a ponúkol obrancom pevnosti, medzi ktorými boli aj Uhri, slobodný odchod, ak pevnosť vydajú bez boja. Prívrženci Uhrov v posádke ponuku akceptovali a rozhodli sa zbaviť sa aj Štefana IV.
Štefanova mŕtvola bola zneuctená a vystavená pred bránou zemunskej pevnosti. Až neskôr bola pochovaná v kostole svätého Štefana prvomučeníka v Zemune a neskôr prevezená do Stoličného Belehradu.
Uhorské kroniky (Obrázková kronika, Dubnická kronika) informujú o Štefanovej vláde len stručne a udávajú chybný dátum jeho smrti.
Bratislavské anály k roku 1172 uvádzajú:
Rodina.
Štefan bol synom uhorského kráľa Bela II. a Heleny, dcéry srbského veľžupana Uroša I. Jeho manželka bola Mária, dcéra Izáka Komnéna, mladšieho brata cisára Manuela. Nemal potomkov.

</doc>
<doc id="81285" url="https://sk.wikipedia.org/wiki?curid=81285" title="Syr">
Syr

Syr je , ktorý obsahuje mliečnu bielkovinu, tuky a ostatné zložky mlieka.
Syr sa vyrába zrážaním mlieka syridlom alebo kyselinou mliečnou. Používa sa mlieko kravské, ovčie, kozie či mlieko iných cicavcov. 
Syr sa používa surový, varený, pečený, údený i vysmážaný, konzumuje sa samotný alebo s rôznymi prílohami. 
Spotreba.
Francúzsko, Island, Fínsko, Dánsko a Nemecko mali najvyššiu priemernú konzumáciu syrov v roku 2014, priemerne 25 kg na osobu. 
Druhy syra.
Medzi druhy syra patria napríklad brie, bryndza, balkánsky syr, čedar, eidam, ementál, parmezán, gouda, camembert, mozzarella, roquefort alebo balkánsky syr.
Balkánsky syr.
Balkánsky syr je druh mäkkého syra s typickou slanou chuťou a bielou farbou, ktorý sa využíva často pri výrobe zeleninových šalátov, ako je napr. šopský šalát. Je napodobeninou gréckeho syru feta a bulharskej sirene, ktoré sú vyrábané pôvodne z ovčieho, kozieho a kravského mlieka, ale súčasné typy balkánskeho syra predávané v strednej Európe sú vyrábané z kravského mlieka. Skladá sa zo 40 až 45 % tuku.

</doc>
<doc id="81286" url="https://sk.wikipedia.org/wiki?curid=81286" title="Zmrzlina">
Zmrzlina

Zmrzlina (iné názvy: staršie: sladoľad, mrazivo; zastarano: "mrazené", "mražené", "mrazennuo"; nespisovne: "zmrzka") od roku 2018 znamená zabalený mrazený krém .
V rokoch 2000 - 2018 mal pojem zmrzlina dva paralelné významy : 
Staršie definície a zahraničné definície.
V minulosti sa rozlišovalo medzi pojmami mrazený krém a zmrzlina a ako príklady všeobecných definícií zmrzliny možno uviesť napríklad:
Vzhľadom na časté importy z týchto krajín, stojí za zmienku, že v Nemecku a Rakúsku sa v súčasnosti slovenský pojem "mrazený krém" označuje ako "Speiseeis" či "Eis" (zmrzlina), kým výraz "Eiscreme" či "Eiskrem" (mrazený krém) je vyhradený približne len pre to, čo je na Slovensku v súčasnosti označované ako (pozri nižšie) smotanový mrazený krém či smotanová zmrzlina (teda podiel mliečnych tukov musí byť minimálne 8 či 10 %). Z toho vyplýva napríklad to, že výrobok obsahujúci rastlinné tuky, nesmie byť v Nemecku a Rakúsku označovaný ako mrazený krém. 
História.
Pred vynálezom chladničiek bola zmrzlina ručne vyrábaný luxus. Prísady sa vložili do miešadla, ktoré bolo umiestnené vnútri nádoby naplnenej ľadom a slanou vodou (soľ pomáha ľadu pohlcovať teplo, takže ochladí zmes pod bod mrazu). V 20. rokoch však komerčné mraziace boxy umožnili masovú výrobu, zrodil sa zmrzlinársky priemysel. 
Súčasnosť.
Predtým sa zmrzliny vyrábali v mliekarňach, dnes sa vyrábajú v zmrzlinarniach. Býval to mliečny výrobok z mlieka a smotany, v súčasnej dobe je kvalitná zmrzlina vzácnosťou. Výrobky, ktoré sa objavujú na pultoch pod označením „zmrzlina“ sú prevažne mrazené krémy, na ktorých výrobu sa používajú rastlinné tuky (výrobky z rastlinných olejov a tukov sú lacnejšie). Pre priemyslovo vyrábané zmrzliny sa používajú rôzne príchute, ktoré obsahujú napr. sušené mlieko, guárovu gumu, stabilizátory, aromatické látky prírodne identické a farbivá.
Zmrzlina a zdravie.
Klady.
Zmrzlina sa odporúča pri zápaloch hrdla a ústnej dutiny, pri nechutenstve a problémoch s prehĺtaním.
Mlieko v zmrzline je zdrojom vápniku a bielkovín.
Zápory.
Niektoré ingrediencie v zmrzline môžu vyvolávať alergiu.
Pri nedodržaní hygieny počas výrobného procesu môžu byť zdrojom nákazy koliformné baktérie. Ale právne predpisy prikazujú prísne hygienické podmienky, ktoré musia výrobcovia pri výrobe zmrzliny zabezpečiť. Využívajú uzatvorené výrobné linky, aby bola vylúčená možnosť styku surovín s ľuďmi.
Rozdelenie a označenie.
Z hľadiska súčasných slovenských predpisov sú zmrzliny, ako bolo už uvedené v úvode, to isté, ako balené mrazené krémy. Záleží iba na výrobcovi, ako svoje produkty označí. 
Konzistencia mrazených krémov a teda aj zmrzlín musí byť jemná, hladká, krémová, bez hrudiek a väčších kryštálikov ľadu a veľkých vzduchových bublín. Mrazený krém však môže obsahovať viditeľné časti pridaných ochucujúcich zložiek, ako sú orechy, ovocie a pod. 
Mrazené krémy (zmrzliny) sa v súčasnosti na Slovensku delia na:
Ak mrazený krém (zmzrlina) obsahuje ovocnú ochucujúcu zložku, možno ho označiť len názvom ovocia, z ktorého je vyrobený. Ak ide o kakaový mrazený krém (zmrzlinu), musí obsahovať najmenej 1,5 % kakaa. Ak ide o čokoládový mrazený krém (zmrzlinu), musí obsahovať najmenej 3 % čokolády.
Výroba "ruskej zmrzliny".
Pri výrobe týchto zmrzlinových pochúťok sa musí najprv vyrobiť zmrzlina. Hlavnou surovinou je čerstvá smotana. V továrni sa smotana skladuje v chladiacich nádržiach pri konštantnej teplote 4 °C. Z nádrže sa smotana napustí do vysoko otáčkového mixéru, ktorý ju zmieša s ďalšími prísadami. Hlavnými práškovými zložkami sú sušené nízkotučné mlieko a rastlinné stabilizátory a emulgátory. Stabilizátory zabránia zmrzline v kryštalizácii a emulgátory umožnia, aby sa počas procesu šľahania zmrzlina prevzdušnila. Ďalšími zložkami sú cukor a kukuričný sirup. Po 3 minútach miešania čerpací systém presunie zmes do veľkých pasterizačných nádrží, tu sa zmes zahreje a po dobu 30 minút si udržiava teplotu 72 °C - tým sa usmrtia všetky baktérie a aktivujú sa stabilizátory. Potom sa zmes homogenizuje - pri tomto procese sa rozbijú tukové častice (zmrzlina tým získa hladkosť). Zmes sa ochladí a pridá sa vanilkový koncentrát, ďalej sa chladí a šľahá. Šľahanie premieša zmes zo vzduchom a premení tekutinu v odľahčenú tuhú hmotu. Bez vzduchu by totiž namiesto zmrzliny vzniklo len zmrznuté mlieko. Zmrzlinové oplátky sú vyrobené z ingrediencií na čokoládové pečivo. Plniaci stroj umiestni dve oblátky okolo plniacej trubice uprostred. Hneď ako sú oplátky na mieste, stroj medzi ne vstrekne 80 mililitrov vanilkovej zmrzliny. Tryska ma taký tvar, že zmrzlina získa tvar obdĺžnikovej doštičky, ktorá presne zapadne medzi oblátky. Stroj takto vyrobí až 140 "sendvičov" za minútu. Tá potom putuje na zabalenie a pretože je náplň stále ľadová, nehrozí riziko roztavenia. Baliaci systém zasunie sendvič do obalu a potom preloží a uzavrie konce. Ďalší stroj sendviče počíta a ukladá ich do krabíc. Po zalepení idú krabice priamo do skladovacieho mraziaceho boxu, kde je teplota −30 °C.

</doc>
<doc id="81289" url="https://sk.wikipedia.org/wiki?curid=81289" title="Tove Janssonová">
Tove Janssonová

Tove Marika Janssonová (* 9. august 1914, Helsinki, Fínsko – † 27. jún 2001, Helsinki) bola fínska spisovateľka píšuca po švédsky, maliarka a ilustrátorka kníh pre deti, autorka populárnych príbehov o rodine trollov Muminovcoch.
Životopis.
Narodila sa v Helsinkách ako prvé dieťa detskej ilustrátorky Signe H. Janssonovej a sochára Viktora Janssona. Jej súrodenci boli taktiež umelci – jej brat Pier Olof bol fotografom a druhý brat Lars bol zas autorom komiksov. Detstvo prežila sčasti na letnom byte v Porvoo, vzdialenom asi 50 km od Helsínk. Toto mesto sa nachádzalo na ostrove vo Fínskom zálive a väčšinu svojho dospelého života prežila na ostrove Klovharu, neďaleko mesta Porvoo. Vďaka tomu sa more stalo pre ňu bohatým zdrojom inšpirácie a jej celoživotnou láskou. 
Tove študovala v Helsinkách (Graphic School of the Finnish Art Academy 1933 – 1937), Štokholme (Stockholm Art School 1930 – 1933) a Paríži, no hlavne veľa cestovala po Európe. Svoju kariéru začala ako maliarka. Štýl jej maľby sa časom menil (prešla od klasického impresionizmu až po abstraktnú modernu), a hoci sa preslávila najmä ako spisovateľka, maľovala celý svoj život. Od 30. rokov až do roku 1953 pracovala ako karikaturistka pre časopis "Garm". Počas 2. svetovej vojny venovala veľké úsilie a mnoho času politickej protifašistickej karikatúre. Tu sa zrodila aj prvá kresba Mumina – bol to akýsi charakteristický grafický prvok jej podpisu. Žila so svojou partnerkou, grafičkou Tuulikki Pietilä.
Tvorba.
Napriek tomu, že žila vo Fínsku, jej materinským jazykom bola švédčina, v ktorej aj písala svojej knihy. Jej prvá kniha o Muminovcoch s názvom "Potopa u Muminovcov" vyšla v roku 1945 a hneď zaznamenala výrazný úspech vo svete literatúry pre deti. Tieto knihy boli spracované aj ako kreslené seriály (v spolupráci s jej bratom Larsom Janssenom), v televíznej podobe, a taktiež ako opera. Prvý náčrtok Mumina vznikol už v jej mladosti a namaľovala ho ako svoju najškaredšiu predstavu (tento náčrtok sa nachádzal na ich WC). Pomenovanie tejto postavičky má na svedomí jej strýko zo Švédska, u ktorého bývala počas štúdií v Štokholme – ten sa snažil zastaviť jej krádeže jedla tým, že ju strašil: tvrdil jej, že v kuchynskej skrinke žije Mumin. 
Jej knižky o Muminovcoch vďačia za svoj vznik 2. svetovej vojne. Podľa autorkiných vyjadrení bola z vojny natoľko deprimovaná, že túžila vytvoriť niečo naivné a nevinné. Jej diela ju preslávili po celom svete a sú zaujímavé i tým, že si ich všetky aj ilustrovala.
Knihy o Muminovcoch boli preložené do 34 jazykov, vrátane thajčiny, waleštiny, japončiny, hebrejčiny a esperanta. Po "Kalevale" a knihách Mika Waltariho sa jej knihy stali najviac a najširšie prekladanými dielami vo fínskej literatúre.
Múzeum Muminovcov v Tampere zobrazuje väčšinu prác Tove Janssenovej o Muminovcoch. V Naantali sa tiež nachádza aj park tematicky zameraný na Muminovcov.
Príbehy trollov Muminovcov sa často prirovnávajú k Tolkienovmu Hobbitovi a k Carollovej "Alenke v ríši divov", pričom Tove Janssenová obe diela taktiež ilustrovala.
Ocenenia.
Za svoje diela získala viacero domácich i zahraničných ocenení: 

</doc>
<doc id="81294" url="https://sk.wikipedia.org/wiki?curid=81294" title="Ramzes II.">
Ramzes II.



</doc>
<doc id="81299" url="https://sk.wikipedia.org/wiki?curid=81299" title="Vydrica (vodný tok)">
Vydrica (vodný tok)

Vydrica (historicky , , ) je potok na juhozápadnom Slovensku. Má dĺžku a priemerný prietok /s v ústí. Plocha povodia Vydrice je . Pramení v Malých Karpatoch pri Bielom Kríži a vlieva sa do Dunaja v blízkosti mostu Lanfranconi ako jeho ľavostranný prítok. Je jedným z mála slovenských tokov priamo ústiacich do Dunaja.
História.
V historických prameňoch sa Vydrica pod názvom Wydrucha či Nogwyzdrice spomína už v roku 1280. Bratislavský richtár Jakub dostáva od kráľa Ladislava IV. roku 1288 donačnú listinu na územie medzi dvomi Vydricami. Už v roku 1374 sa v listinách spomína mlyn na Vydrici. Mapa z roku 1734 od Mateja Bela uvádza 5 mlynov a v regulačnom pláne z roku 1845 je zakreslených 9 mlynov. Ako zásobáreň vody slúžili štyri vodné nádrže, dnes sú využívané na športový rybolov a voľakedy aj člnkovanie na treťom rybníku, v zime na korčuľovanie.
Mlyny boli číslované od ústia Vydrice do Dunaja smerom proti toku Vydrice. Prvý mlyn bol priamo pri ústi Vydrice do Dunaja. Druhý až šiesty mlyn sa nachádzali medzi ústím Vydrice a Patrónkou. Týchto šesť mlynov je už zbúraných, akurát z piateho ostala časť základov. Na križovatke ulíc Pri Habánskom mlyne a Mlynská dolina (adresa Mlynská dolina 9) stojí dom, ktorého základy pamätajú pôvodnú obytnú mlynskú budovu piateho mlyna. Mlyn aj blízka ulica dostali podľa nájomníka, ktorého tunajší obyvatelia volali Habán, aj svoje neskoršie pomenovania.
Budovy mlynov V. až IX. stoja dodnes, aj keď boli rekonštruované. V budove mlyna VII. (pod Červeným mostom) sídli Pamiatkový úrad Slovenskej republiky, v budove mlyna VIII. je v súčasnosti hostinec Klepáč a budova mlyna IX. slúži po rekonštrukcii ako súkromné obydlie.
V povodí Vydrice sa nachádza veľké množstvo trampských lokalít. Začali vznikať už od roku 1928 medzi druhým kameňolomom a Železnou studničkou, prvou bola osada Waikiki. Medzi ďalšie trampské oddiely patria, alebo patrili Perero, Toronto či Zlatá líška.
Tok.
Vydrica pramení v Malých Karpatoch v blízkosti vrchola Biely Kríž. Vyviera z dvoch prameňov vo výške cca Najprv tečie juhozápadným smerom cez Bratislavský lesný park, sprava priberá kratší bezmenný prítok prameniaci pod Svätým vrchom a stáča sa na juh. Ďalej mení smer toku viac na západ, na dvojkilometrovom úseku vytvára štyri veľké oblúky, sprava priberá Uhlianku/Uhliarku, Suché jarky a Dlhú Siahu, zľava Jelšové jarky, Kotliarku a Krepčík a v blízkosti kameňolomu pod Hrubým vrchom () opäť tečie na juh. Veľkým oblúkom obteká z východu masív Hrubého Drieňovca () a napája dva väčšie rybníky, sprava priberá Drieňovú dráhu a Bystričku/Malú Vydricu, zľava Tmavé jarky a Pfützen Graben (Kalužné jarky) a preteká rekreačnou oblasťou Železná studnička. Opäť napája dva rybníky a ďalej tečie výhradne južným smerom cez Patrónku, Mlynskú dolinu, pri Habánskom mlyne priberá zľava potok Kĺzaň. V blízkosti mosta Lanfranconi ústi do Dunaja, a teda ako priamy prítok rieky ustiacej do mora je Vydrica vodný tok II. rádu.
Na toku Vydrice sa nachádzajú dve režimové stanice Štátnej hydrologickej siete SHMÚ (Vydrica – Červený most – 5135 (stanica založená v roku 1927) a Vydrica – Spariská – 5130 (stanica založená v roku 1925)).
Fauna a flóra.
Na toku Vydrice sú vyhlásené tri európsky chránené územia v sústave Natura 2000. Dve sa nachádzajú na strednom toku od Železnej studničky po tretí kameňolom (SKUEV 0388 Vydrica, SKUEV 1388 Vydrica). Tretie sa nachádza na hornom toku a zahŕňa aj Biely Kríž a pramene Vydrice (SKUEV 0104 Homoľské Karpaty).
Na toku Vydrice alebo v jej okolí žijú viaceré chránené druhy živočíchov. Z bezstavovcov to sú okrem iných roháč veľký, pásikavec, rak riavový, mora Schmidtova, kováčik fialový a mlynárik východný. Chránené obojživelníky zastupuje salamandra škvrnitá, skokan hnedý a ropucha bradavičnatá. Z chránených plazov tu stretneme slepúcha lámavého, jaštericu obyčajnú (druh európskeho významu) a vzácnu užovku stromovú (druh európskeho významu). Vydra riečna, ďalší chránený druh európskeho významu, sa vo Vydrici pohybuje tiež a riečka dostala podľa tohto zvieraťa aj svoje meno.
Na toku Vydrice bolo pozorovaných viac ako 40 druhov vtákov, medzi nimi bocian čierny, krutohlav hnedý, kačica divá či rybárik riečny. Spomedzi dravých vtákov sú to včelár lesný, jastrab krahulec, myšiak severský, sokol rároh a iní. Hojný je výskyt spevavého vtáctva vrátane druhov ako hýľ obyčajný, brhlík lesný, sýkorka bielolíca, sýkorka belasá, vrabec poľný, pinka obyčajná, oriešok hnedý a ďalších. Spomedzi sov sa tu vyskytuje jeden druh a to sova lesná.
Lesy hlavne na hornom toku Vydrice majú prevažne prirodzený charakter, ktorý bol však ovplyvnený lesohospodárstvom (hlavne ťažbou drevín). Vydricu obklopujú hlavne tri druhy lesov: bukové a jedľovo-bukové lesy (biotop európskeho významu), dubovo-hrabové lesy karpatské (biotop národného významu) a jaseňovo-jelšové podhorské lužné lesy (prioritný biotop európskeho významu). Vyskytujú sa tu však aj javor horský, javor mliečny, jaseň horský, čerešňa vtáčia, lipa malolistá. V malej časti územia bol vysadený smrek obyčajný ako nepôvodná plodina.
Spomedzi krovín a bylín sa pri toku Vydrice objavujú ostrica chlpatá, chlpaňa hájna, zubačka cibuľkonostná, papraď samčia, lieska obyčajná, záružlie močiarne, černice, zemolez obyčajný, baza čierna, kozia noha hostcová a iné.

</doc>
<doc id="81300" url="https://sk.wikipedia.org/wiki?curid=81300" title="Grajnár (sedlo)">
Grajnár (sedlo)

Grajnár () je sedlo medzi Malou Knolou a Javorom () vo Volovských vrchoch, v podcelku Knola.
Sedlom prechádza cestná spojnica Spišská Nová Ves - Rožňava, cesta II/533. Sedlo je tiež križovatkou turistických chodníkov, modro-značkovaný z Novoveskej Huty do osady Cechy, zeleno-značkovaný z Hnilčíka do Hnilca a žlto-značkovaný cez Pálenicu () tiež do obce Hnilčík. 
V sedle je nefunkčný motorest Javor, v okolí lyžiarske bežecké trate.

</doc>
<doc id="81301" url="https://sk.wikipedia.org/wiki?curid=81301" title="Štóske sedlo">
Štóske sedlo

Štóske sedlo () je sedlo v hrebeni Volovských vrchov, oddeľujúce geomorfologické podcelky Kojšovská hoľa na severe a Pipitka na juhu.
Sedlom prechádza spojnica Medzev – Smolník (cesta II/548) a zároveň oddeľuje historické regióny Spiš a Abov.
V sedle stojí pútnická kaplnka navštívenia Panny Márie z roku 1757, okolo nej prechádza červeno značkovaný turistický chodník z Osadníka () do osady Štós-kúpele, ako súčasť Cesty hrdinov SNP (E8). 

</doc>
<doc id="81302" url="https://sk.wikipedia.org/wiki?curid=81302" title="Úhornianske sedlo">
Úhornianske sedlo

Úhornianske sedlo () je výrazné trávnaté, z juhu postupne drevinami zarastajúce sedlo vo Volovských vrchoch medzi Panským vrchom () a Malou Pipitkou (). Je súčasťou predelu medzi podcelkami Zlatý stôl na severe a Pipitka na juhu.
Sedlom vedie cestná spojnica Rožňava - Smolník - Mníšek nad Hnilcom (cesta II/549). Zároveň spája región Spiša s regiónom Gemera. Nachádza sa v Košickom kraji, na hranici okresov Gelnica a Rožňava a zasahuje na katastrálne územie obcí Úhorná a Pača.
Názov sedla je podľa obce Úhorná ležiacej východne pod sedlom.
Úhornianske sedlo je križovatkou turistických trás: červeno-značkovanej Cesty hrdinov SNP (E8) z Pipitky () do sedla Krivé () a zeleno-značkovanej z Úhornej do Krásnohorského Podhradia.

</doc>
<doc id="81303" url="https://sk.wikipedia.org/wiki?curid=81303" title="Bitka pri Rozhanovciach">
Bitka pri Rozhanovciach

Bitka pri Rozhanovciach bolo vojenské stretnutie, ktoré sa odohralo v piatok 15. júna 1312 pri Rozhanovciach neďaleko Košíc medzi vojskom kráľa Karola I. Róberta z Anjou, posilneným o vojská spišských Sasov, bojovníkov Rádu johanitov (dnes Maltézsky rád) a vojsko Košíc, a vojskami Omodejovcov (synov nebohého palatína Omodeja), doplnenými o oddiely Matúša Čáka Trenčianskeho.
Úvod do situácie.
V roku 1301 vymrela v Uhorsku dynastia Arpádovcov. O uhorský trón začali bojovať neapolskí Anjouovci, Přemyslovci, neskôr Wittelsbachovci. V prvých rokoch bojov o uhorský trón (1301 – 1305) bol súperom Karola I. Róberta z Anjou Přemyslovec Václav III. (v Uhorsku Ladislav V.), syn českého kráľa Václava II. Po jeho odchode sa súperom Karola I. Róberta až do roku 1308 stal bavorský vojvoda Oto III., ale ani ten sa v Uhorsku nedokázal presadiť. Najväčšiu podporu nakoniec získal Karol I. Róbert. Krajina však bola po rokoch neustálych bojov ovládaná jednotlivými veľmožmi, ktorí striedavou podporou uchádzačov o trón sledovali svoje vlastné záujmy. Vznikli tak územia, na ktorých títo oligarchovia vládli takmer neobmedzene. Na území dnešného Slovenska boli takými oligarchami Matúš Čák Trenčiansky, ktorý ovládal západné a časť stredného Slovenska, Omodejovci vedení palatínom Omodejom Abom, ktorí ovládali severovýchod Uhorska. Medzi územím Matúša Čáka a Omodejovcov sa ešte nachádzalo panstvo krajinského sudcu Štefana Ákoša a Ratoldovcov (magister Demeter a jeho synovec magister Donč).
Karol I. Róbert, ktorý bol 27. novembra 1308 na peštianskom sneme zvolený za kráľa a 27. augusta 1310 bol v Stoličnom Belehrade korunovaný svätoštefanskou korunou za kráľa (predchádzajúce korunovácie v rokoch 1301 a 1309 neboli vykonané podľa uhorského zvykového práva), bol rozhodnutý proti veľmožom zasiahnuť. Už v roku 1310 sa dostal do konfliktu s Matúšom Čákom, ktorého zbavil funkcie palatína. Matúš však titul používal ďalej a v lete 1311 zaútočil na Budínsky hrad, sídlo panovníka, pričom vyplienil kráľovské a arcibiskupské majetky. Kráľ na jeseň odpovedal útokom na Matúšove územie, ale neuspel.
Predohra bitky.
V tom čase vrcholil spor medzi Omodejovcami a mestom Košice. Omodeja Abu, ktorý už v roku 1304 prešiel zo strany Václava-Ladislava na stranu Karola I. Róberta a získal pre neho práve mesto Košice, 5. septembra 1311 v jednej potýčke zabili košickí mešťania. Omodejovi synovia žiadali súd a pomoc od kráľa. Karol I. Róbert však bol rozhodnutý túto situáciu využiť vo svoj prospech. Dňa 3. októbra 1311 bol vynesený rozsudok, na základe ktorého sa Omodejovci mali vzdať nárokov na Košice, kráľovi museli vrátiť Abovskú a Zemplínsku stolicu, banské mesto Gelnica, Spišský hrad a ďalšie kráľovské hrady. Museli sa podriadiť kráľovi a bez jeho povolenia nesmeli stavať ďalšie hrady. Omodejovci rozsudok prijali len formálne. Nadviazali spojenectvo s Matúšom Čákom a chystali odplatu. V marci 1312 vyplienili okolie kráľovského mesta Blatný Potok. Kráľ sa vydal s vojskom proti Omodejovcom, ktorí sa stiahli na Šarišský hrad. Dňa 10. apríla 1312 ho začal obliehať, časť posádky sa po niekoľkých týždňoch vzdala, ale veliteľ hradu magister Demeter sa nevzdal. Koncom mája sa kráľ s vojskom stiahol zo Šariša na Spiš, lebo sa dozvedel o vojsku, ktoré vyslal na pomoc Omodejovcom Matúš Čák. Išlo o oddiel približne 1 700 obrnených žoldnierov, ktorý viedol Aba Pekný (nazývaný tiež Veľký). Kráľ zatiaľ na Spiši doplnil svoje vojsko o bojovníkov z radov spišských kopijníkov a spišských Sasov.
Bitka.
Začiatkom júna vojsko Omodejovcov, doplnené o oddiel Abu Veľkého, vyrazilo ku Košiciam, ktoré začali obliehať. Viedla ich k tomu pomsta za smrť otca, ako aj to, že Košice boli slabším súperom ako kráľovské vojsko. Karol I. Róbert sa preto urýchlene pohol pozdĺž horného toku Hornádu svojmu strategickému spojencovi na pomoc. Omodejovci prerušili obliehanie a postupovali proti kráľovi. V piatok 15. júna 1312 sa napokon stretli obidve vojská pri dedine Rozhanovce neďaleko Košíc. Kráľ zaujal nevýhodné postavenie v údolí Torysy, zatiaľ čo jeho protivníci sa rozvinuli na úpätí kopca. Magister Demeter, ktorý velil čelnému oddielu omodejovských vojsk, zaútočil na stred kráľovského vojska. Situácia kráľa bola kritická. Všetko nasvedčovalo tomu, že kráľ padne alebo padne do zajatia. Omodejovci začali posilňovať stred bojovej zostavy, čím však došlo k oslabeniu krídel. Vtedy proti ľavému krídlu Omodejovcov vyrazili rytieri rádu johanitov (v tom čase v Uhorsku čo sa týka výzbroje a disciplíny najlepší vojaci), ktorí toto krídlo zmietli a uľahčili stredu bojovej zostavy. Kráľovi navyše prišiel na pomoc aj oddiel Košičanov, ktorý napadol jedno z krídel. Onedlho padol magister Demeter aj Aba Pekný, čo spôsobilo útek oddielu Matúša Čáka. Protiútok Karola pod zástavou johanitov (kráľovský zástavník Gurke padol v prvej časti bitky) následne rozhodol o osude bitky. Do bitky zasiahli od juhu aj vojská Košičanov a spišských Sasov, čím bol dokonaný zmätok v radoch omodejovských vojsk, ktoré začalo ustupovať.
Výsledok a dôsledky.
V bitke, ktorej sa zúčastnilo asi 10 000 bojovníkov, utrpelo väčšie straty síce kráľovské vojsko, ale straty Omodejovcov boli citeľnejšie. Okrem veliteľov Demetera a Abu Pekného padli aj Omodejovi synovia Mikuláš a Dávid, ako aj množstvo omodejovských familiárov.
Išlo vraj o najväčšiu rytiersku bitku od čias mongolského vpádu do Uhorska v rokoch 1241 – 1242. Po bitke Karol I. Róbert z Anjou skonfiškoval rozsiahle majetky Omodejovcov a ich najvernejších stúpencov a časť z nich daroval svojim najvernejším stúpencom. Bitka ukončila dlhoročnú faktickú vládu Abovcov na východnom Slovensku a predznamenala aj koniec faktickej vlády Matúša Čáka Trenčianskeho na území, ktoré približne zodpovedá dnešnému západnému a strednému Slovensku.

</doc>
<doc id="81304" url="https://sk.wikipedia.org/wiki?curid=81304" title="Súľová">
Súľová

Súľová () je sedlo v západnej časti Volovských vrchov. Oddeľuje podcelky Knola na západe a Zlatý stôl na východe. Znižuje sa medzi vrchmi Peklisko () a Smrečinka ().
Sedlom prechádza cestná spojnica medzi Spišom a Gemerom, spája Spišskú Novú Ves a dolinu Hnilca s Rožňavou a zároveň aj s dolinou Slanej. Cesta II/533 utvára asi dvadsiatku ostrých serpentín, sťažujúcich jej zjazdnosť. Nachádza sa v Košickom kraji, na hranici okresov Spišská Nová Ves a Rožňava a zasahuje na katastrálne územie obce Hnilec a Vlachovo. 
Sedlom vedie červeno-značkovaná trasa Cesty hrdinov SNP (E8) medzi masívom Súľová a sedlom Dobšinský vrch (). 

</doc>
<doc id="81305" url="https://sk.wikipedia.org/wiki?curid=81305" title="Fyziológia rastlín">
Fyziológia rastlín

Fyziológia rastlín je vedný odbor v rámci Botaniky, ktorý študuje životné pochody rastlín. Snaží sa získať komplexný obraz látkovej premeny ("metabolizmu") rastlín, ktorý je dôležitý najmä z hľadiska premeny anorganických látok na organické látky v procese fotosyntézy. Študuje aj rast, vývin a reakcie rastlín na zmeny prostredia.
Dejiny fyziológie rastlín.
Prvé poznatky z fyziológie rastlín získala ľudská spoločnosť z pozorovania potrieb poľnohospodárskych plodín. Počas stáročí sa ľudia zdokonaľovali spôsoby ich pestovania, aby získali čo najväčšiu úrodu.
Prvý fyziologický experiment vykonal na začiatku 17. storočia belgický fyzik Jan van Helmont. Aby zistil z čoho žijú rastliny pestoval 200 kvetináčov s vrbou a polieval ich dažďovou vodou. Napriek tomu, že rastliny výrazne narástli, po odvážení zistil, že z pôdy v kvetináči takmer nič neubudlo (úbytok pôdy bol len okolo 57 gramov). Z toho usúdil, že rastliny rastú hlavne z vody. Tento prekvapujúci záver sa podarilo dať na pravú mieru až o storočie neskôr, keď Joseph Priesley, Jan Inenhous a Jean Senebier zistili, že rastliny prijímajú oxid uhličitý zo vzduchu a vylučujú kyslík. Na začiatku 19. storočia dokázal Július Sachs, že rastliny neprijímajú s pôdy iba vodu, ale aj celý rad ďalších látok ako napr. dusík, fosfor, draslík, síru a podobne. Tento poznatok sa stal základom pre pochopenie problematiky minerálnej výživy rastlín a začiatok používania umelých hnojív.
V 20, storočí začal obrovský rozvoj fyziológie rastlín, ktorý. Medzi najvýznamnejšie výsledky patrí objav rastlinných hormónov, ktoré regulujú rast a vývin rastlín. Do značných detailov sa objasnil metabolizmus (premena látok) rastlín. Mikroskopické techniky umožnili lokalizovať jednotlivé životné pochody v rámci tela rastliny a aj v rámci jednotlivých buniek.
Súčasný význam fyziológie rastlín.
Výsledky výskumu fyziológie rastlín nachádzajú svoje uplatnenie v poľnohospodárskych vedách, kde pomáhajú v šľachtení nových odrôd, ich ochrane proti chorobám a škodcom, ako aj vytváraniu geneticky modifikovaných organizmov. V spolupráci s taxonómiou a ekológiou, pomáha pochopiť životné potreby jednotlivých druhov rastlín a tak prispieva k ich ochrane.
Tradične (z historických dôvodov) sa do odboru fyziológie rastlín zahŕňa aj štúdium rôznych organizmov, ako napr. siníc alebo húb, aj keď tieto už v súčasnosti nie su považované za rastliny.
Vo svojom štúdiu využíva fyziológia rastlín najmä poznatky z morfológie rastlín, biochémie, analytickej chémie a najnovšie vo veľkej miere aj z molekulárnej biológie, ktorá pomáha pochopiť ako rastliny reagujú na vonkajšie podmety z prostredia a ako si regulujú svoje životné pochody. Uplatňuje sa taktiež napr. biofyzika, taxonómia, ekológia a podobne.

</doc>
<doc id="81307" url="https://sk.wikipedia.org/wiki?curid=81307" title="Besník">
Besník

Besník () je horské sedlo v Spišsko-gemerskom krase. Leží približne východne od Telgártu. Sedlom vedie významná cestná spojnica Horehronia s Gemerom a Spišom, cesta I/66. Zároveň spája dolinu Hrona s dolinou Hnilca.
Poloha.
Nachádza sa v geomorfologickom podcelku Slovenský raj, v lokalite, kde úzky pás Spišsko-gemerského krasu oddeľuje západne situované Horehronské podolie, južne ležiace Stolické vrchy a severozápadne vystupujúce Nízke Tatry. Oddeľuje západne situovaný masív Gregovej (), východne ležiaci Rakytovec () a juhovýchodne vrch Kozovec (). Prismo na západnom svahu pramení rieka Hron, východnú časť odvodňuje Spišský potok do rieky Hnilec. 
Sedlom prechádza významná spojnica Horehronia (Červená Skala) so Spišom (Poprad) – cesta I/66. Železničná trať Červená Skala – Margecany vedie Besnickým tunelom popod sedlo. Ide o najvyššie položený železničný tunel na Slovensku, keďže lom nivelety trate v strede tunela je súčasne najvyššie položeným miestom na tratiach normálneho rozchodu ŽSR.
Sedlo leží v Banskobystrickom kraji, v okrese Brezno a na katastrálnom území obce Telgárt. Sedlo i jeho okolie pokrývajú pasienky a horské lúky a poskytuje tak nerušený výhľad na okolie.

</doc>
<doc id="81308" url="https://sk.wikipedia.org/wiki?curid=81308" title="Vernárske sedlo">
Vernárske sedlo

Vernárske sedlo alebo aj Popová () je horské sedlo v Spišsko-gemerskom krase. Leží približne južne od Vernára. Sedlom vedie významná cestná spojnica Horehronia a Gemera so Spišom (cesta I/66). Zároveň spája dolinu Hnilca s dolinou Hornádu.
Poloha.
Nachádza sa v strednej časti pohoria, v geomorfologickom podcelku Slovenský raj. Oddeľuje západne situovanú Popovú () a východným smerom ležiacu Javorinu (). Severným smerom územie klesá do Vernárskej doliny, ktorou odteká voda Vernárskym potokom do Hornádu, južným smerom vedie údolie rieky Hnilec. Názov má podľa obce Vernár ležiacej severne a sedlo spája obec so železničnou stanicou pri osade Pusté Pole, ktorá je najodľahlejšou železničnou stanicou na Slovensku od rovnomennej obce (8 km).
Sedlo leží v Prešovskom kraji, v okrese Poprad a na katastrálnom území obce Vernár. Sedlo i jeho okolie pokrýva súvislý lesný porast. 

</doc>
<doc id="81310" url="https://sk.wikipedia.org/wiki?curid=81310" title="Veľký Šturec">
Veľký Šturec

Veľký Šturec () je nevýrazné sedlo v hlavnom hrebeni Veľkej Fatry, medzi Krížnou () a Zvolenom (), na východnom úpätí vrchu Šturec.
Poloha.
Nachádza sa v juhovýchodnej časti Veľkej Fatry, na hranici geomorfologických podcelkov Zvolen na východe a Hôľna Fatra na západe. Vedie ním hranica medzi Žilinským a Banskobystrickým krajom a zároveň okresmi Banská Bystrica a Ružomberok. V sedle sa stretávajú katastrálne územia obcí Liptovské Revúce, Motyčky a Staré Hory.
Doprava.
Sedlom vedie horská cesta, spájajúca Liptov s Pohroním. Zároveň spája Revúcku dolinu (povodie Váhu) so Starohorskou dolinou (povodie Hrona). Do začiatku 60. rokov 20. storočia bola hlavnou cestnou spojnicou Liptova s Pohroním. Cesta mala nespevnený povrch a v zimnom období bola náročná na údržbu a ťažko zjazdná. S masívnym rozvojom cestnej dopravy a nevhodným smerovým a výškovým vedením cesta prestala kapacitne vyhovovať. Dnes je doprava odklonená cez horský priechod Donovaly. Cesta prekonáva mnohými ostrými serpentínami značný výškový rozdiel a spája obec Liptovské Revúce s Motyčkami. Prejazd cestou nie je pre motorové vozidlá zakázaný, no je spojený so značným rizikom a vozovka je v zime neudržiavaná.
Turizmus.
Cez sedlo prechádza značkovaná turistická a cyklistická trasa, súčasť Cesty hrdinov SNP (E8) medzi Zvolenom a Krížnou. Je pomerne ľahko prístupné, práve vďaka komunikácii, ktorá ním prechádza.

</doc>
<doc id="81311" url="https://sk.wikipedia.org/wiki?curid=81311" title="Muvatalli">
Muvatalli



</doc>
<doc id="81315" url="https://sk.wikipedia.org/wiki?curid=81315" title="Amurru">
Amurru

Amurru môže byť:

</doc>
<doc id="81316" url="https://sk.wikipedia.org/wiki?curid=81316" title="Amurru (územie)">
Amurru (územie)

Amurru alebo Amurrum (po akkadsky "Amurru(m)", v egyptských nápisoch "Amar(a), Amor"; doslova „krajina Amoritov“) bolo historické územie v Levante.
Pôvodne to bolo (v egyptských nápisoch) zhruba územie východne od Fenície a severne od Palestíny, najmä dnešný (východný) Libanon. Neskôr územie ohraničené riekou Orontes na západe, Stredozemným morom na východe, Arwádom na severe a Tripolisom na juhu (Abdi-Aširta tu aj založil rovnomenné kráľovstvo); iné ohraničenie je územie na juh od Ugaritu a na sever od Byblosu. 
Neskôr (napríklad za vlády Nebukadnesara I.) sa do pojmu zahŕňala aj Fenícia a iné susedné oblasti, alebo to bolo jednoducho označenie pre celé územie na západ od Babylonie.

</doc>
<doc id="81318" url="https://sk.wikipedia.org/wiki?curid=81318" title="Amoriti">
Amoriti

Amoriti alebo Amorejci (po akkadsky "Amurru(m)", v egyptských textoch "Amar(a)", "Amor", po sumersky "Martu") boli západosemitské kmene, ktoré sa v textoch vyskytujú v troch kontextoch, ktorých súvis či nesúvis nie je dodnes objasnený:

</doc>
<doc id="81319" url="https://sk.wikipedia.org/wiki?curid=81319" title="Elam">
Elam

Elam (po akkadsky a v Starom zákone "Elam"; po elamsky "Chalamti") bolo územie a v rokoch asi 2700 pred Kr. až 539 pred Kr. štát v dnešnom západnom a juhozápadnom Iráne, čiže východne od južnej Mezopotámie. Existovala tu jedna z najstarších civilizácií známych podľa mena a najdlhšie existujúcich civilizácii. Centrom boli od 2. tisícročia Súsy.
Najneskôr v 3. tisícročí pred Kr. tu už sídlili Elamiti, hovoriaci izolovaným jazykom elamčina, ktorí najprv používali vlastné, tzv. protoelamské písmo, ale koncom 2. tisícročia pred Kr. prevzali klinové písmo. 
Známe vládnuce dynastie boli napríklad králi z Avanu (cca 2650 – 2200 pred Kr.), Erpatidovci (1850 – 1500 pred Kr.), Igechalkidovci (1330 – 1210 pred Kr.), Šutrukidovci (1200 – 1110 pred Kr.).
Najväčší rozmach štát Elam dosiahol v 22. až 21. storočí pred Kr., kedy si vládca Puzurinšušinak robil nároky na vládu v Mezopotámii, a keď kráľ Kudurnachundi po zvrhnutí sumerskej nadvlády okolo roku 1950 pred Kr. dobyl Ur a zbavil moci III. dynastiu z Uru. Druhý rozmach nastal v 13. až 12. storočí pred Kr.
V tzv. novoelamskom období II (cca 750 – 646 pred Kr.) došlo k početným vojnovým stretom s Asýrčanmi, Médmi a Peržanmi a ku konfliktom na kráľovskom dvore. Z porážky Asýrčanmi roku 646 pred Kr. sa štát ešte spamätal, ale v roku 539 pred Kr. sa stal satrapiou Staroperzskej ríše.

</doc>
<doc id="81321" url="https://sk.wikipedia.org/wiki?curid=81321" title="Nacionalizmus">
Nacionalizmus

Nacionalizmus môže byť:
Nacionalizmus ako politická ideológia.
Samotný pojem nacionalizmu je relatívne mladý a pravdepodobne ho prvýkrát použil v 18. storočí Johann Gottfried von Herder. Už od prvých historických zmienok môžeme sledovať nepretržitú snahu ľudí zoskupovať sa na rôznych úrovniach vývoja (rod, kmeň, národ) do spoločenstiev s rovnakými resp. príbuzným prvkami. Boli to predovšetkým spoločný jazyk, etnická príbuznosť, identický historický vývoj, tradícia, osobitný typ kultúry, kolektívne vedomie, či územie. Z toho vyplývalo aj politické a hospodárske pôsobenie národných spoločenstiev v určitom geografickom priestore. Nacionalizmus súčasne nemožno definovať iba z jedného dejinného príkladu – napr. vývoj západoeurópskych národov, v skutočnosti musíme sledovať osobitý vývoj nacionalizmu slovanských, germánskych resp. arabských národov a pod. Nacionalizmus sa objavuje v dejinách ľudstva v rôznych niekedy aj navzájom protirečivých formách (napr. konzervatívny, ľavicový). Jedna forma nacionalizmu ustúpi do úzadia a zrodí sa nová. V každom prípade nacionalizmus aj na začiatku 21. storočia patrí medzi hlavné ideológie dejinného pohybu. 
Západná Európa: Anglický národ sa objavil potom, ako anglosaský jazyk splynul s normansko-francúzskym a vznikol anglický jazyk. Na druhej strane, však pojem anglický národ nebol nikdy spájaný s vedomím spoločného jazyka a kultúry, ale príslušnosti k Anglickej korune. Podobne tomu bolo aj vo Francúzsku, kde tomu predchádzalo splynutie fransko-nemeckého a latinského jazyka do jazyka francúzskeho. V Európe ale aj inde vo svete malo na formovanie národnej identity vplyv aj náboženstvo (vzostup nacionálneho cítenia sa zhoduje, čo však nie je pravidlom, s nástupom reformácie, keď sa nadradenosť latinčiny v cirkevných obradoch narušila čoraz častejším nastupujúcim používaním miestnych jazykov). Jazyk ako určujúci znak národného povedomia je však iba jedným z celej rady definujúcich prvkov. Napr. dejiny írskeho národa, ktorý si aj napriek sedemstoročnej britskej nadvláde zachoval svoju existenciu a vybojoval v 20. storočí vlastný štát. Na druhej strane v dôsledku cudzej nadvlády len malá časť Írov v súčasnosti ovláda pôvodný írsky jazyk, ktorý má keltský pôvod.
Nacionalizmus vo svojej výbojnej podobe spôsobil množstvo vojnových konfliktov. V 20. storočí sa vyvinuli extrémne formy nacionalizmu ako nacizmus, fašizmus, frankizmus, a ďalšie, ktoré inšpirovali mnohé hnutia a politické smery vo svete. Na Slovensku to bola najmä Hlinková slovenská ľudová strana.

</doc>
<doc id="81322" url="https://sk.wikipedia.org/wiki?curid=81322" title="Amorejci">
Amorejci



</doc>
<doc id="81323" url="https://sk.wikipedia.org/wiki?curid=81323" title="Mihai Eminescu">
Mihai Eminescu

Mihai Eminescu (* 15. január 1850, Botoşani – † 15. jún 1889, Bukurešť) bol rumunský básnik, najvýznamnejší predstaviteľ tamojšieho romantizmu. Študoval filozofiu vo Viedni.

</doc>
<doc id="81324" url="https://sk.wikipedia.org/wiki?curid=81324" title="Minerálna výživa">
Minerálna výživa

Minerálna výživa rastlín je oblasť fyziológie rastlín, ktorá sa zaoberá nárokmi rastlín ako autotrofných organizmov na príjem anorganických látok z pôdy a atmosféry, ako aj asimiláciou (zabudovaním do organických zlúčenín).
Mechanizmus príjmu látok.
Jednotlivé látky rastlina prijíma selektívne, t. j. prijíma hlavne tie, ktoré pre svoj život najviac potrebuje. Okrem oxidu uhličitého, sú všetky ostatné látky prijímané z pôdy koreňmi, ktoré sú na to dobre prispôsobené. Mnohé korene žijú navyše v symbióze s vláknami húb, ktoré im pomáhajú v príjme minerálnych látok a za to dostávajú od rastliny energeticky bohaté látky (najmä cukry).
Na príjem (ale aj vylučovanie) látok má rastlina pasívne aj aktívne mechanizmy. Medzi pasívne patria kanály, ktoré umožňujú prechod látok v smere od ich vyššej koncentrácie k nižšej. Aktívny príjem zabezpečujú prenášače, ktoré využívajú energiu ATP. Vyžitie ATP môže byť buď priamo prenášačom (primárny transport), alebo nepriame (sekundárny transport). Nepriamy transport prebieha tak, že sa cez tvz. ATP pumpy vylučujú ióny H+ von z buniek a tak vytvárajú elektrický potenciál (napätie) na oboch stranách bunkových membrán. Toto napätie využívajú prenášače na transport látok tak, že dané látky transportujú spoločne s H+. Takto sa prijímajú napríklad dusičnany, fosforečnany, aminokyseliny a podobne.
Esenciálne a neesenciálne látky.
Prvky ktoré rastlina nevyhnutne potrebuje k životu nazývame esenciálne, ostatné sú neesenciálne. Zaujímavosťou je, že na rozdiel od živočíchov nie je sodík pre rastliny esenciálny. Esenciálnosť jednotlivých látok sa môže u rôznych druhov mierne líšiť. V prípade niektorých látok potrebných v stopových množstvách (mikroelementy) môže byť ich esenciálnosť sporná. Väčšina látok, ktoré rastliny potrebujú len v malom množstve, je pri vyššej koncentrácii v prostredí toxická.
Asimilácia anorganických látok.
Na asimiláciu látok v rastlinách sa využíva slnečná energia, ktorá v svetelnej fáze fotosyntézy vytvára dve energeticky bohaté zlúčeniny, ATP a feredoxín. Tieto dve zlúčeniny sa potom využívajú na zabudovanie uhlíka do organických zlúčenín (cukrov) v procese Calvinovho cyklu. V skutočnosti sa však energia ATP a feredoxínu nevyužíva len pre Calvinov cyklus, ale aj pre zabudovanie dusíka a síry (v širšom zmysle sú tieto procesy tiež súčasťou fotosyntézy).
Dusík sa zabudováva pomocou enzýmov GS (glutamín syntetáza) a GOGAT (glutamát syntáza, nazývaná tiež glutamín-oxoglutarát-aminotransferáza). Výsledkom sú aminokyseliny glutamín (Gln) a kyselina glutámová (Glu). Z nich sa potom vytvárajú všetky ostatné aminokyseliny, ktoré sú súčasťou všetkých bielkovín).
Síra sa zabudováva v pomerne komplikovanom procese, ktorý využíva energiu 
ATP aj feredoxínu. Kľúčový je enzým cysteín syntáza, ktorý zabuduje síry do aminokyseliny cysteín (Cys). Táto aminokyselina je zdrojom síry pre všetky ostatné zlúčeniny v rastlinách.

</doc>
<doc id="81326" url="https://sk.wikipedia.org/wiki?curid=81326" title="Tripolis (rozlišovacia stránka)">
Tripolis (rozlišovacia stránka)

Tripolis môže byť:

</doc>
<doc id="81329" url="https://sk.wikipedia.org/wiki?curid=81329" title="Brazílske národné futbalové mužstvo na Majstrovstvách sveta 2006">
Brazílske národné futbalové mužstvo na Majstrovstvách sveta 2006

Na Majstrovstvách sveta vo futbale 2006 sa zúčastnilo po osemnástykrát a Brazília ostala tak jedinou krajinou, ktorej mužstvo hralo na všetkých Majstrovstvách sveta.
Kvalifikácia.
Brazílska účasť v kvalifikácii bola vďaka zmene pravidiel prvou účasťou aktuálneho majstra sveta v kvalifikácii na záverečný turnaj. To malo aj priamy dopad na organizáciu záverečného turnaja: od Majstrovstiev sveta 1990 súpermi v prvom zápase finálového turnaja boli vždy obhajca prvenstva a mužstvo zo skupiny, ktoré bolo určené žrebovaním šampionátu. (na MS 1990, , víťaz MS 1986, hrala s ; na MS 1994, , víťaz MS 1990 s ; na MS 1998, Brazília so a na MS 2002 hralo so ). Od Majstrovstiev sveta 2006, keď obhajca stratil výhodu automatického postupu na finálový turnaj, možnosť otvoriť turnaj pripadla na hostiteľskú krajinu (na MS 2006 hralo otvárací zápas s ). Brazília, hoci obhajca prvenstva, hrala až na štvrtý deň s .
Národné mužstvo sa na záverečný turnaj kvalifikovalo ľahšie ako na predchádzajúce majstrovstvá; na MS 1994 sa Brazília kvalifikovala až v poslednom zápase proti , v ktorom by prehra znamenala vypadnutie; počas kvalifikácie na MS 2002 Brazília vystriedala až štyroch trénerov a istý čas bola v nepostupujúcej pozícii.
Kvalifikácia Majstrovstiev sveta 2006 mala rovnaký formát ako kvalifikácia predchádzajúceho šampionátu v rokoch 2000 a 2001: všetkých desať juhoamerických mužstiev hralo každý s každým dva zápasy, kde prvé štyri mužstvá automaticky postupovali na záverečný turnaj, kým piate hralo barážové stretnutie s víťazom oceánskej kvalifikácie, ktorým bolo mužstvo .
Brazília skončila na prvom mieste s týmito výsledkami:
Výsledná tabuľka:
Príprava na finálový turnaj.
Mesiac pred začiatkom finálového turnaja brazílske národné mužstvo pricestovalo do malého švajčiarskeho mesta Weggis a ubytovalo sa v hoteli Weggis Park. Dôvodom bola aklimatizácia na podnebie, podobné nemeckému a sústredenie sa na šampionát. Príprava začala 22. mája a skončila sa 4. júna.
Počas prípravy Brazília odohrala dva priateľské zápasy. Prvý 28. mája proti brazílskemu klubovému mužstvu do 20 rokov Fluminense, ktoré bolo na turnaji v Európe pricestovalo do Švajčiarska odohrať zápas s národným mužstvom. Tento zápas skončil 13:1 v prospech národného mužstva. Druhý zápas hrali proti švajčiarskemu klubu z kantónu Lucerne, ktorý vyhral druhú švajčiarsku ligu. Zápas sa odohral v Berne a Brazília vyhrala 8:0.
Počas sústredenia vo Švajčiarsku Brazílska futbalová konfederácia predala práva na pokrytie pobytu národného mužstva vo Švajčiarsku. Za cenu 1,2 milióna amerických dolárov mohla švajčiarska firma predávať lístky na tréningy (lístok stál 40 EUR a na každom tréningu bola približne 5000 divákov) —, udeľovať povolenia na pobyt v tréningovej zóne a blízkom okolí (~2000 EUR + 10% zisk) – a organizovať priateľské zápasy počas prípravy národného mužstva.
31. mája, iba 13 dní pred prvým zápasom na šampionáte, bol zo súpisky vyškrtnutý obranca Edmilson kvôli zraneniu kolena, ktoré utŕžil deň predtým na tréningu. Namiesto neho bol povolaný hráč klubu São Paulo Mineiro.
Po opustení Weggisu, 4. júna, mužstvo pricestovalo do nemeckého mesta Königstein im Taunus, ktoré preinvestovalo 500 000 eur počas prípravy na príchod brazílskeho mužstva. V meste mužstvo odohralo jeden prípravný zápas proti , ktorý skončil 4:0.
Žreb.
Už tradične bola hostiteľská krajina, ako prvá nasadená, vybratá do Skupiny A. Aby sa zabránilo možnému zápasu medzi Brazíliou a Nemeckom skôr ako vo finále, FIFA 6. decembra 2005 umiestnila aktuálneho šampióna do Skupiny F. Súpermi Brazílie v základnej skupine boli mužstvá , a .
História.
Brazílske národné mužstvo sa Majstrovstách sveta so svojimi súpermi zo základnej skupiny nikdy nestretlo. Nasleduje história vzájomných zápasov mimo svetového šampionátu podľa :
Zostava.
"Z = odohraných zápasov, G = počet strelených gólov, = žlté karty, = červené karty"
1 Mineiro nahradil Edmilsona, ktorý vypadol zo zostavy kvôli zranenému kolenu.
Zápasy.
"Všetky časy sú lokálne (UTC+2)"
Skupina F.
Brazília vs Chorvátsko.
Utorok, 13. jún 2006
21:00 – Olympijský štadión, Berlín Divákov: 72 000

</doc>
<doc id="81333" url="https://sk.wikipedia.org/wiki?curid=81333" title="Rastlinná anatómia">
Rastlinná anatómia

Rastlinná anatómia alebo anatómia rastlín alebo fytotómia je odbor botaniky zaoberajúci sa mikroskopickou stavbou rastlinných orgánov. Delí sa na pododbory histológia a cytológia. Porovnáva ich medzi jednotlivými druhmi, zaraďujú do rôznych kategórií a študujú aj ich funkciu a evolučné vzťahy.

</doc>
<doc id="81334" url="https://sk.wikipedia.org/wiki?curid=81334" title="Anatómia rastlín">
Anatómia rastlín



</doc>
<doc id="81336" url="https://sk.wikipedia.org/wiki?curid=81336" title="Ján Vrabec">
Ján Vrabec

Doc. MUDr. Ján Vrabec CSc. (* 1950 – † 15. jún 2006, Bratislava) bol známy slovenský sexuológ, predseda "Slovenskej sexuologickej spoločnosti." Pôsobil aj v bratislavskom "Inštitúte lekárskej sexuológie". Venoval sa sexuálnemu poradenstvu v médiach, obhajoval práva homosexuálov a zaoberal sa asistovanou reprodukciou.
Dňa 15. júna 2006 spáchal samovraždu legálne držanou zbraňou v suteréne svojho domu na Beckovskej ulici v Bratislave.

</doc>
<doc id="81340" url="https://sk.wikipedia.org/wiki?curid=81340" title="Georgij Konstantinovič Žukov">
Georgij Konstantinovič Žukov

Georgij Konstantinovič Žukov (; * 1. december 1896, Strelkovka – † 18. jún 1974, Moskva) bol sovietsky vojvodca ruského pôvodu, ktorý sa vyznamenal pri vedení viacerých operácií na východnom fronte počas druhej svetovej vojny. Ako náčelník sovietskeho generálneho štábu a zástupca vrchného veliteľa Červenej armády sa podieľal na vedení obrany Leningradu, bojov pri Moskve a Stalingrade. Pripravoval aj plány operácií v Kurskom oblúku a množstvo sovietskych ofenzív v rokoch 1944 a 1945. Maršal Sovietskeho zväzu (1943), viacnásobný Hrdina Sovietskeho zväzu (1939, 1944,1945, 1956) a minister obrany ZSSR (1955 - 1957).
Život.
Detstvo a mladosť.
Georgij Konstantinovič Žukov sa narodil v dedine Strelkovka v Kalužskej oblasti do rodiny roľníka. V 15-tich rokoch sa odišiel učiť do Moskvy za kožušníka. Tam ho v roku 1915 zastihla prvá svetová vojna.
Prvá svetová a občianska vojna.
Zúčastnil sa prvej svetovej vojny ako vojak jazdectva. Za odvahu bol dvakrát vyznamenaný Krížom svätého Juraja a povýšený na čatára. Po vypuknutí občianskej vojny v auguste 1918 vstúpil do Červenej armády. Pričom, len krátko predtým prekonal týfus. Počas občianskej vojny velil čate, a neskôr oddielu kavalérie v bojoch proti uralským kozákom pri Caricyne. Roku 1921 vstúpil do komunistickej strany. Bojoval tiež proti vojskám Denikina a Vrangeľa, zúčastnil sa likvidácie roľníckeho povstania v Tambovskej oblasti, kde bol ranený. Za svoje úspechy bol vyznamenaný Radom červenej zástavy.
Medzivojnové obdobie.
Jeho následná kariéra bola oslňujúca. Rýchlo stúpal na veliteľských priečkach, najprv velil pluku, od roku 1930 brigáde. Istú dobu slúžil v jazdeckej brigáde K. K. Rokossovského. Bol zástancom mobilného vedenia vojny, zodpovedným plánovačom a organizátorom. Od svojich podriadených očakával disciplínu a bol na nich prísny. Koncom 30. rokov sa vyhol stalinským čistkám vďaka svojmu nasadeniu na Ďalekom východe.
Druhá svetová vojna.
Na začiatku vojny bol jeden z najlepších veliteľov, ktorí Stalinovi ostali. V januári 1939 velil jednotkám a armádam v bojoch s japonským cisárstvom pri rieke Chalchin-Gol v Mongolsku. Tam 20. augusta 1939 velil útoku proti japonským vojskám, ktorý sám vypracoval. Veľmi úspešne operovali najmä tankové jednotky, s pomocou ktorých po oboch krídlach nepriateľských vojsk obkľúčil a do konca mesiaca zničil väčšinu nepriateľských vojsk. Podobnú taktiku využívali neskôr sovietske vojská aj v neskorších fázach bojov s nacistickým Nemeckom. 
Od roku 1940 velil jednotkám Kyjevského vojenského okruhu. Od januára do júla 1941 bol náčelníkom generálneho štábu, od augusta 1942 zástupcom vrchného veliteľa Červenej armády. Bol jeden z mála tých ktorí sa odvážili Stalinovi oponovať a vyjadrovať svoj nesúhlas priamo do očí. Tak napríklad pri obranných bojoch zachránil život gen. Ivanovi Konevovi, ktorého plánoval Stalin popraviť, kvôli porážkam na fronte. Počas vojny bol v mnohých štábnych funkciách jeho zástupcom V. D. Sokolovskij.
Počas nemecko-sovietskej vojny sa prejavil ako talentovaný veliteľ. Zohral významnú úlohu pri obrane Leningradu v roku 1941. Svojimi nekompromisnými rozkazmi a správnym zhodnotením situácie odvrátil porazeneckú náladu svojich predchodcov a stabilizoval front pri meste. I keď niektoré pramene uvádzajú, že jeho účasť na bitke nebola príliš dôležitá, pretože jeho predchodcovia krátko pred jeho príchodom nakoniec podnikli potrebné opatrenia. 
Ako náčelník generálneho štábu sa podieľal na odrazení útoku na Moskvu na prelome rokov 1941–1942. 27. augusta 1942 ho Stalin vymenoval za zástupcu vrchného veliteľa zodpovedného za obranu Stalingradu. Spolu s generálom Vasilievskym a ďalšími dôstojníkmi pripravoval protiútok pri Stalingrade, pri ktorom sovietske vojská obkľúčili a následne v Stalingradskom kotle zlikvidovali alebo zajali asi 330 000 nemeckých a rumunských vojakov. Operácia bola dovtedy najväčšou porážkou nemeckých vojsk v druhej svetovej vojne. Pravdepodobne zo Stalinovej svojvôle, však bol pred začiatkom protiútoku pri Stalingrade poverený velením operácie Mars, ktorú predtým sám pripravoval. Tá sa uskutočnila v oblasti Rževa, Syčevky a Viazmy západne od Moskvy a mala podobný rozsah ako sovietska protiofenzíva pri Stalingrade. V týchto bojoch, ktoré sa stali tiež známe ako „Rževský mlynček na mäso“, sovietske vojská utrpeli ťažké straty, pri čom nedosiahli prakticky žiadny úspech. Mnohí kritici ju pre to považujú za Žukovovu najväčšiu porážku. Podľa niektorých názorov však bola operácia iba jednou z tých, ktoré mali viazať nacistické sily nasadené na likvidáciu sovietskych jednotiek obkľučujúcich 6. armádu pri Stalingrade.
18. januára 1943 bol ako prvý zo sovietskych generálov v sovietsko-nemeckej vojne povýšený do hodnosti maršala Sovietskeho zväzu.
Po porade s Vasilievskym 10. apríla 1943 vypracoval smernicu o príprave obrany aj protiútoku v Kurskom oblúku. Tieto rozkazy, ktoré neskôr podpísal Stalin, dobre odhadli nemecké zámery. Na ich základe tak Červená armáda v Kurskej bitke ochromila poslednú nemeckú šancu na zvrat situácie na východnom fronte. Medzi jeho zásluhy patria aj čiastkové úspechy pri prelomení Leningradskej blokády uskutočnené od januára 1943 do januára 1944, kedy bola cesta k mestu konečne uvoľnená. Jeho podiel na ostatných operáciach vojny bol taktiež nesporný. Riadil boje na pravobrežnej Ukrajine a Bielorusku v rokoch 1943–1944. Vojská pod jeho velením vykonali Visliansko-oderskú operáciu a 17. januára 1945 definitívne oslobodili Varšavu, onedlho spolu s ostatnými frontami vojaci pod jeho vedením dobyli Berlín - hlavné mesto Tretej ríše. Na predmestí Karlshorst v mene najvyššieho veliteľa armády prijal, ako najvyšší prítomný predstaviteľ ZSSR, v neskorých nočných hodinách 8. mája 1945, bezpodmienečnú kapituláciu nemeckých ozbrojených síl.
Žukov bol skvelý stratég, no i tvrdý a nekompromisný veliteľ, ktorý vyžadoval od svojich podriadených maximum a neváhal posielať vojakov i dôstojníkov do trestných oddielov, ktoré boli nasadzované pri útokoch vždy na najnebezpečnejších miestach.
24. júna 1945 viedol spolu s maršalom Rokossovským slávnostnú prehliadku víťazných vojsk na Červenom námestí v Moskve.
Povojnové obdobie.
V období od júna 1945 do marca 1946 velil Skupine sovietskych okupačných vojsk v Nemecku. Od marca 1946 bol najvyšším veliteľom pozemných vojsk ZSSR a námestník ministra obrany. V tom istom roku upadol do nemilosti Stalina a bol pozbavený funkcie. Od júla 1946 velil vojskám Odeského, od roku 1948 Uralského vojenského okruhu.
Po Stalinovej smrti sa znovu dostal do popredia. Spolu s Chruščovom sa podieľal na odstránení šéfa NKVD Lavrentija Beriju. Od roku 1953 bol 1. námestníkom ministra obrany a od roku 1955 ministrom obrany ZSSR. Veľkou mierou sa zaslúžil o zavedenie jadrových zbraní do výzbroje sovietskej armády. Rozsiahlych cvičení v zamorených priestoroch, ktorým velil sa zúčastnilo asi 45 000 vojakov. Mnohí z nich v dôsledku silnej radiácie ochoreli alebo zomreli. Organizoval potlačenie Maďarského povstania v roku 1956.
V rokoch 1956–1957 bol kandidát a od roku 1957 člen Prezídia Ústredného výboru Komunistickej strany Sovietskeho zväzu. Bol prvým vysokým armádnym dôstojníkom, ktorý sa dostal na tieto miesta. Žukov v tomto období navrhoval znížiť politický vplyv na armádu. 26. októbra 1957 ho Nikita Chruščov odvolal zo všetkých funkcií a armády. V roku 1958 odišiel na dôchodok.
Dostal sa do nemilosti politických špičiek, jeho vojnová činnosť bola kritizovaná. Po odstránení Chruščova z vedenia strany v prvej polovici 60. rokov bol rehabilitovaný. V politike ani armáde sa už však neangažoval. Zomrel 18. júna 1974. Je pochovaný v Moskve pod Kremeľským múrom na Červenom námestí, napriek nevôli svojich príbuzných.
Pamäti.
Žukov sa na dôchodku začal venovať písaniu svojich pamätí, ktoré dokončil v roku 1968. Sovietske politické orgány a štátom kontrolované vydavateľstvá mu však pôsobili viacero obštrukcií pri ich vydávaní. Nezanedbateľným faktorom pri ich presadení do tlače bol aj záujem v zahraničí. Jeho pamäte pod názvom "Spomienky a úvahy" vyšli v nakladateľstve Novosti v roku 1969. Ich celkový náklad presiahol 60 miliónov výtlačkov. Pôvodný Žukovov rukopis bol však pri vydávaní podrobený cenzúre a bol tak skrátený asi o pätinu. Politickí pracovníci pritom tento text doplnili o niekoľko pasáží, ktoré Žukov nenapísal. Neskôr bolo toto 1. vydanie Žukovom mierne doplnené a zrevidované, tak vzniklo 2. vydanie. Po rozpade ZSSR bol pôvodný necenzurovaný rukopis (nie je však isté či naozaj celý) doplnený A. V. Anochinom a M. G. Žukovovou o informácie z revidovaného 2. vydania čím vzniklo ruské 12. vydanie.

</doc>
<doc id="81343" url="https://sk.wikipedia.org/wiki?curid=81343" title="Bod">
Bod

Bod môže byť:

</doc>
<doc id="81344" url="https://sk.wikipedia.org/wiki?curid=81344" title="Lev, šatník a čarodejnica">
Lev, šatník a čarodejnica

Lev, šatník a čarodejnica (orig. "The Lion, the Witch and the Wardrobe") je fantasy román od C. S. Lewisa, chronologicky druhá (no podľa poradia vydávaných kníh prvá) a najznámejšia kniha zo série Kroniky Narnie.
Obsah.
Štyri deti, Peter, Susan, Edmund a Lucy Pevensiovci sú evakuované z Londýna počas 2.svetovej vojny a usídlené u starého profesora vo veľkom vidieckom sídle.
Deti preskúmavajú okolie a Lucy, najmladšia z detí, vlezie náhodou do šatníka a zistí, že vedie k snehom pokrytej krajine. Tu stretáva fauna Tumnusa, ktorý jej povie, že táto krajina sa volá Narnia a riadi sa pravidlami bezcitnej Bielej Čarodejnice, ktorá dohliada na to aby bola v Narnii stále zima.
Lucy sa vracia späť cez šatník do reálneho sveta a snaží sa o svojom dobrodružstve v Narnii povedať svojím súrodencom. Oni jej však neveria. O pár týždňov zase vstúpi cez šatník do Narnie spolu s Edmundom. Lucy sa mu však stratí a on namiesto toho stretáva Čarodejnicu, ktorá ho zláka sladkosťami a sľúbi mu silu a moc. Presvedčí ho aby sa pokúsil priviesť ostatné deti na jej zámok.
Keď Čarodejnica odíde, príde Lucy a obaja sa potom vracajú späť cez šatník. Edmund pred ostatnými neprizná, že Narnia je skutočná. Nakoniec situácia počas jednej hry zavedie všetky štyri deti do úkrytu v šatníku, kde sa čoskoro ocitajú v Narnii. Zisťujú, že Tumnus bol zajatý. Deti ukrýva pár hovoriacich bobrov pomenovaných primerane k svojmu vzhľadu ako Pán Bobor a Pani Bobrová.
Bobry prečítajú staré proroctvo, ktoré tvrdí, že keď dvaja synovia Adama a dve dcéry Evy obsadia štyri tróny v hrade Cair Paravel, moc Čarodejnice sa stratí. Bobry povedia pravdu skutočnému kráľovi Narnie - vznešenému levovi Aslanovi - ktorý bol dlhé roky nezvestný, ale teraz je zase „v pohybe“. Edmund medzitým dosiahne zámok Čarodejnice. Ona ho vezme so sebou aby mohla chytiť aj ostatné deti. Avšak jej sila zlyhá a roztopí vlákno jej veľkých saní. Ostatné deti dôjdu k Aslanovi a kajúcny sa Edmund je zachránený krátko pred tým ako sa ho Čarodejnica chystá zabiť.
Výmenou za prímerie požaduje Čarodejnica aby sa Edmund vrátil k nej, pretože prastaré právo jej dáva vlastníctvo nad každým zradcom. Aslan vedomý toho práva ponúkne sám seba výmenou za Edmunda a Čarodejnica s tým súhlasí. Aslan sa stáva jej obeťou, avšak vracia sa späť živý, pretože prastará mágia tvrdí, že ak namiesto vinníka podstúpi obetu nevinný, kamenný stôl praskne a aj samotná smrť ustúpi. Počas záverečného boja je Čarodejnica porazená a zabitá.
Deti sa stávajú kráľmi a kráľovnami a trávia v Narnii veľa rokov. Keď sa už ako dospelí nechtiac vracajú do nášho sveta, zisťujú že sú znova tými malými deťmi, ktorými boli predtým ako vstúpili do Narnie.

</doc>
<doc id="81351" url="https://sk.wikipedia.org/wiki?curid=81351" title="The Lion, the Witch and the Wardrobe">
The Lion, the Witch and the Wardrobe



</doc>
<doc id="81367" url="https://sk.wikipedia.org/wiki?curid=81367" title="Zoznam fyzikálnych článkov/X">
Zoznam fyzikálnych článkov/X

Tento index bol automaticky vygenerovaný podľa tejto . Obsahuje 1 článok. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
xe.
Xenón

</doc>
<doc id="81368" url="https://sk.wikipedia.org/wiki?curid=81368" title="Neuroleptikum">
Neuroleptikum

Neuroleptiká (antipsychotiká) sú liečivá, psychofarmaká, používané predovšetkým v liečbe psychotických porúch. Podľa Vinaře sú to psychofarmaká s primárnym účinkom na psychickú integritu pacienta (antipsychotický účinok).
Všeobecná charakteristika neuroleptík.
Delíme ich na tzv. klasické neuroleptiká (antipsychotiká 1. generácie) a atypické neuroleptiká (antipsychotiká 2. generácie). Klasické neuroleptiká (typickí predstavitelia: chlórpromazín, haloperidol) sa vyznačujú tzv. neuroleptickým efektom – navodzujú tzv. "neuroleptický syndróm", pozorovateľný tak u ľudí, ako i u pokusných zvierat. U zvierat sa prejavuje potlačením spontánnych pohybov a komplexného chovania; vedomie, spinálne a nepodmienené reflexy zostávajú zachované. U ľudí sa akútne podanie neuroleptík prejavuje znížením iniciatívy a spontaneity, emočných reakcií a afektívneho náboja. Môžu vyvolať ospalosť a zníženie odpovedí na externé stimuly, ale základné kognitívne pochody zostávajú zachované; u psychotických pacientov sa znižuje agitácia, agresivita a impulzivita. Tieto účinky sa vysvetľujú útlmom tzv. prebúdzacej reakcie („arousal reaction“) blokádou vstupu stimulov do retikulárnej formácie. Vlastný účinok proti psychotickým symptómom (antipsychotický účinok) sa dostavuje až po niekoľkých dňoch či týždňoch podávania, čo sa vysvetľuje adaptačnými zmenami v CNS. Ďalším významným účinkom klasických neuroleptík je indukcia extrapyramidálnych motorických porúch (EPS; ide o nežiaduci, vedľajší účinok neuroleptík, podobné Parkinsonskému syndrómu) u pacientov a katalepsie u pokusných zvierat; indukcia katalepsie v pokusných modeloch sa považuje za prediktor incidencie EPS v terapii.
Atypické neuroleptiká (atypiká; typický predstaviteľ klozapín) navodzujú tiež neuroleptický syndróm a pri dlhodobejšom podávaní špecifické antipsychotické účinky, ale významne menej než klasické neuroleptiká navodzujú katalepsiu a EPS; mierne, resp. chýbajúce EPS sa považuje za jedno z hlavných kritérií atypickosti neuroleptík (ďalšie kritériá pozri kapitolu o atypikách).
Podrobné delenie a charakteristika neuroleptík.
Okrem základného delenia na klasické a atypické sa uplatňujú ďalšie delenia neuroleptík na rôzne skupiny podľa nasledujúcich kritérií:
Podľa chemických tried.
Toto delenie má zmysel a uplatňuje sa v oboch základných kategóriách neuroleptík.
Delenie klasických neuroleptík podľa chemických tried.
"(v zátvorke sú uvedené obchodné názvy preparátov; "kurzívou" sú označené preparáty, dostupné na Slovensku)"
Fenotiazíny.
1. Fenotiazíny s alifatickým postranným reťazcom
2. Fenotiazíny s piperidínovým postranným reťazcom
3. Fenotiazíny s piperazínovým postranným reťazcom
Tioxantény.
1. Tioxantény s alifatickým postranným reťazcom
2. Tioxantény s piperazínovým postranným reťazcom
Delenie atypických neuroleptík podľa chemických tried.
"(v zátvorke sú uvedené obchodné názvy preparátov; "kurzívou" sú označené preparáty, dostupné na Slovensku)"
Tricyklické atypiká (atypiká klozapínového typu).
1. Dibenzodiazepíny
2. Tienobenzodiazepíny
3. Dibenzotiazepíny
4. Dibenzotiepíny
Iné atypiká.
1. Benzamidy
2. Benzizoxazoly
3. Benzizotiazoly
4. Chinolinóny
Podľa klinických účinkov a neuroleptickej potencie.
Toto delenie neuroleptík má význam hlavne pre klinickú prax. V československej (a následne českej a slovenskej) psychiatrii je bežné delenie neuroleptík na sedatívne (bazálne), incizívne a atypické. V západnej (predovšetkým angloamerickej a nemeckej) psychiatrii je bežnejšie delenie neuroleptík podľa neuroleptickej potencie. Neuroleptická potencia je relatívna účinnosť neuroleptika, vztiahnutá na štandardnú látku (chlórpromazín) pomocou tzv. chlórpromazínového indexu/ekvivalentu (CPZi/CPZe). Táto číselná hodnota udáva index, ktorým sa násobí dávka skúmaného neuroleptika na dosiahnutie porovnateľných účinkov (antipsychotického a extrapyramídového) zodpovedajúcej dávky štandardného neuroleptika (CPZ). Táto veličina sa dá dobre aplikovať na klasické neuroleptiká a len obmedzene na atypiká (nižší výskyt EPS). Následne sa neuroleptiká delia na vysoko-, stredne- a nízkopotentné.
Delenie neuroleptík podľa dominujúcich klinických účinkov.
Toto delenie, ako už bolo uvedené, je bežné v českej a slovenskej psychiatrii a psychofarmakológii. Základné kategórie sú sedatívne (bazálne) NL (základný predstaviteľ: chlórpromazín), charakteristické mohutným tlmivým účinkom na psychomotoriku, bdelosť a relatívne menej vyjadreným antipsychotickým účinkom. Extrapyramídové motorické účinky bývajú v tejto kategórii taktiež menej vyjadrené, než u incizívnych NL.
Incizívne NL (základný predstaviteľ: haloperidol) majú v protiklade k sedatívnym menej vyjadrené účinky tlmivé, zato viac antipsychotické (niekedy sa uvádza aj rýchlejší nástup antipsychotických účinkov, to ale pri ekvivalentnom dávkovaní nie je jednoznačné). Taktiež majú obvykle intenzívnejšie nežiaduce EPS účinky.
Atypické NL (základný predstaviteľ: klozapín) mávajú rôzne vyjadrené tlmivé účinky (vysoko u klozapínu, rel. málo u ziprasidónu), väčšinou veľmi dobré antipsychotické účinky (účinkujú aj na tzv. negatívnu symptomatiku a na niektoré psychózy, rezistentné na klasické NL) a málo alebo vôbec vyjadrené vedľajšie EPS.
Delenie neuroleptík podľa neuroleptickej potencie (NLP).
Ako už bolo uvedené, toto delenie sa uplatňuje najmä v západnej psychiatrii. Základným pojmom je neuroleptická potencia, ktorá v chlórpromazínových ekvivalentoch/chlórpromazínovým indexom (CPZe/CPZi) vyjadruje účinnosť neuroleptika (antipsychotickú a extrapyramidálnu), vztiahnutú na chlórpromazín (štandard). Príklad: haloperidol má NLP udanú v CPZi=50; to znamená, že dávka 1 mg haloperidolu má porovnateľný antipsychotický a extrapyramídový účinok, ako 50 mg chlórpromazínu. Podľa NLP delíme neuroleptiká do troch základných kategórií:
Obvykle s rastúcou NLP neuroleptika klesá sedatívny účinok a rastie incidencia EPS; NLP sa zle aplikuje na atypiká, pretože u nich je obvykle väčší rozdiel medzi antipsychotickým a extrapyramídovým účinkom; niektorí autori (napr. Bandelow et al., 2004) však napriek tomu klasifikujú aj atypiká do predstavených troch kategórií. NLP je možné brať len orientačne a s rezervou, interindividuálne variácie sú veľké. Nasledujúci prehľad obsahuje NL v zostupnej potencii, upravené podľa zoznamu ich chemických skupín (bod 1).
Zoznam je zoradený zostupne. Uvedené CPZe sú odvodené z dostupnej literatúry. Atypiká sú uvedené v zátvorkách. Perorálne denné dávky a maximálne denné dávky (priemer) sú uvedené tam, kde sú k dispozícii.
Neuroleptikum –– CPZi -- perorálna denná dávka (priemer) -- maximálna p.o. denná dávka
Vysoko potentné neuroleptiká.
Benperidol -- 100 -- 1,5 - 20mg -- 40mg
Trifluperidol -- 75 -- 0,75 - 7,5mg -- 12,5mg
Haloperidol -- 50 -- 1,5 - 20mg -- 100mg
Brómperidol -- 50 -- 5 - 20mg -- 50mg
Pimozid -- 50 -- 1 - 4mg -- 16mg
Fluspirilén -- 50 -- 2 - 10mg/týždeň inj. -- 12mg/týždeň inj.
Flupentixol -- 35 - 50 -- 3 - 20mg -- 60mg
Droperidol/dehydrobenzperidol -- 40 -- 2,5 - 20mg -- 40mg
Flufenazín -- 35 - 40 -- 2,5 - 20mg -- 40mg
Trifluoperazín -- 25 -- 1 - 6mg -- 20mg
Perfenazín -- 10 - 15 -- 4 - 24mg -- 48-64mg
Stredne potentné neuroleptiká.
Prochlórperazín -- 5 - 6 -- 15 - 90mg -- 150mg
Zuklopentixol -- 5 -- 20 - 40mg -- 80mg
Periciazín -- 2 -- 10 - 200mg -- 200mg
Chlórpromazín -- 1 -- 25 - 400mg -- 800 - 1.000mg
Melperón -- 1 -- 25 - 300mg -- 600mg
Perazín -- 1 -- 75 - 600mg -- 800mg
Tioridazín -- 1 -- 25 - 300mg -- 600mg
Nízko potentné neuroleptiká.
Pipamperón/floropipamid1 -- 0,8 -- 40 - 360mg -- 360mg
Triflupromazín -- 0,8 -- 10 - 150mg -- 600mg
Chlórprotixén -- 0,8 -- 100 - 500mg -- 800mg
Levomepromazín -- 0,5 -- 25 - 300mg -- 600mg
Prometazín1 -- 0,5 -- 25 - 400mg -- 1.000mg
Promazín1 -- 0,5 -- 50 - 300mg -- 1.200mg
Sulpirid -- 0,2 -- 200 - 1.600mg -- 3.200mg
1 = prakticky bez antipsychotického účinku.
Podľa mechanizmu účinku/podľa receptorového profilu.
Toto delenie sa uplatňuje predovšetkým v rámci delenia atypík. Delíme ich na selektívnych D2/D3 antagonistov, sérotonín-dopamínových antagonistov, multireceptorových antagonistov a parciálnych dopamínových agonistov (dopamínoví dualisti).
Selektívni D2/D3 antagonisti.
(D2/3A) 
Spomedzi atypík sem patrí
niekedy sa sem radí i klasický benzamid
Vyznačujú sa selektivitou antagonistických účinkov na dopamínové subtypy receptorov D2 a D3, ako aj bifázickým účinkom, t. j. v nízkych dávkach (50 – 200 mg/die) blokádou presynaptických dopamínových autoreceptorov, čo vedie k zvýšenému uvoľňovaniu dopamínu z presynaptickej membrány a následne k psychomotorickej aktivácii pacienta (antidepresívny, antiautistický a dezinhibičný účinok). Vo vyšších dávkach (200 – 1 200 mg/die) navodzujú postsynaptickú D2 a D3 blokádu, čo sa prejavuje vlastným neuroleptickým účinkom. Bifázickosť účinku, receptorová selektivita na D2/D3 receptorové subtypy a topografická selektivita na mezolimbické a mezokortikálne dráhy (ale s ovplyvnením tuberoinfudibulárnych systémov – nežiaduce účinky) sa považuje u amisulpridu (v staršej literatúre i sulpiridu) za biologické kritériá atypickosti. Najčastejšie než. účinky sú hyperprolaktinémia, gastrointestinálne poruchy a EPS. Metabolický syndróm a nárast apetítu býva nižší, než u niektorých MARTA (pozri ďalej), ale môžu byť klinicky významné.
Multireceptoroví antagonisti.
Sú to atypiká (skratka: MARTA), vyznačujúce sa blokádou širokého spektra receptorov, pričom pre účinok rozhodujúce bývajú považované blokáda na receptorových subtypoch dopamínových D2- (resp. iných subtypov receptorovej skupiny D2 – t. j. D2, D3 a D4 receptorové subtypy) a sérotonínových 5HT2- receptorov. Priaznivý účinok u psychóz sa pripisuje i modulácii glutamergnej transmisie, agonistickému účinku na sérotonínových 5HT1A-receptoroch, blokáde σ-receptorov, na akútny nepokoj a nespavosť i blokáda histamínových H1-receptorov a centrálnych noradrenergných α-receptorov (kognitívne účinky?). Za vedľajšie účinky býva zodpovedná najmä blokáda H1-receptorov (ospalosť, zvýšenie chuti do jedla), α-receptorov (pokles krvného tlaku, ortostázy, kongescia nosnej sliznice), cholínergných M1-receptorov (suchosť slizníc, poruchy akomodácie, zvýšenie chuti do jedla, poruchy činnosti srdca, poruchy kognitívnych a mnestických funkcií), pankreatických 5HT2-receptorov (zníženie glukózovej tolerancie, zmeny inkrécie inzulínu), nadmerná, alebo topograficky nevhodná blokáda dopamínergných receptorov (EPS, hyperprolaktinémia). 
Chemicky sa táto trieda atypík prekrýva s tricyklickými atypikami (atypiká klozapínového typu), patria sem:
všetky tieto látky majú významné sedatívne účinky, klozapín a zotepín znižujú prah pre epileptiformné záchvaty, olanzapín, klozapín a v menšej miere i zotepín navodzujú výrazný metabolický syndróm (prírastok na hmotnosti a riziko diabetu), quetiapín výrazne menej. Niektoré z nich (predovšetkým klozapín) sú účinné i u tzv. refraktérnych psychóz (=kde zlyhali minimálne dve rôzne, dostatočne vysoko a dlho dávkované iné neuroleptiká). Tento „refraktérnosť-prielomový“ účinok sa zdá mať i olanzapín a quetiapín, u časti pacientov.
Zotepín pôsobí u časti pacientov zmeny na EKG, to spolu s epileptigénnym potenciálom látky bráni širšiemu nasadzovaniu; u klozapínu je riziko ťažkých, niekedy smrteľných porúch tvorby bielej krvnej zložky (agranulocytóza); tento fakt umožňuje nasadenie inak veľmi dobre antipsychotického klozapínu na pacientov bez porúch krvotvorby v anamnéze, s dobrým krvným obrazom pri pravidelných kontrolách (iniciálne 1x/týždeň, neskôr 1x/mesiac) a s doloženou neúčinnosťou iných neuroleptík.
U olanzapínu predstavuje najväčší problém už spomínaný metabolický syndróm s nejasnou etiológiou.
U quetiapínu je najväčším problémom (väčšinou tranzientná) sedácia a hypotenzie. Za biologické kritériá atypickosti MARTA sú považované:
1) kombinácie receptorových profilov, tzv. „D2-plus“ hypotéza; vysvetľuje atypickosť MARTA aditívnym efektom na iné neurotransmiterové systémy než len blokáda D2-receptorov. Najstaršia je hypotéza kombinácie D2 a M-blokád (u klozapínu, ale aj iných atypík); okrem toho sú významné D2 + D1-blokáda; D2 + D4-blokáda; D2 + 5HT2-blokáda; spĺňajú ich všetky MARTA, snáď s výnimkou quetiapínu (neblokuje M-ACh-receptory).
2) tzv. „loose binding“ blokáda D2-receptorov, pričom u nízkoafinitných receptorov (D2low), ktoré sú zastúpené predovšetkým v nigrostriatálnych štruktúrach, je molekula neuroleptika z receptoru ľahko vytesnená fyziologickým ligandom (dopamín); tým sa vysvetľuje nízky kataleptogénny potenciál a nízka incidencia EPS. Toto kritérium spĺňajú klozapín a quetiapín.
Sérotonín-dopamínoví antagonisti.
Sú atypiká (skratka SDA), vyznačujúce sa relatívne selektívnou blokádou D2- a 5HT2-receptorov, teda s užším receptorovým profilom než MARTA, ale širším, než D2/3A. 
Klinický význam majú 
Okrem týchto, klinicky využívaných látok sem patria ešte sertindol a iloperidón, ktorých vývoj však ustal v preklinickej resp. klinickej fáze a nie sú komerčne dostupné.
Charakteristické pre túto skupinu látok je vysoký pomer 5HT2- a D2-blokády (vyššia afinita k S2 nez k D2 receptorom); toto je považované za biologické kritérium atypickosti. Risperidón má okrem S2- a D2-blokády i značný α-lytický účinok, čo sa prejavuje ortostázami a hypotenziou, stredne vyjadrený H1-antagonizmus, čo sa prejavuje miernou sedáciou a nárastom apetítu. K cholínergným M-receptorom nemá prakticky žiadnu afinitu (chýbajúce anticholínergné vedľajšie účinky). Ziprasidón má okrem vysokého S2/D2-pomeru aj strednú afinitu k α-adrenoreceptorom a H1-receptorom, čo vysvetľuje miernu sedáciu a ortostatické fenomény. Okrem toho blokuje ziprasidón aj „reuptake“ (spätné vychytávanie) noradrenalínu (NA) a sérotonínu (S; 5-HT), podobne, ako väčšina antidepresív, čo môže byť spojené s účinnosťou na negatívnu a depresívnu symptomatiku psychóz.
Nežiaduce účinky: u risperidónu je to predovšetkým hyperprolaktinémia, nárast telesnej hmotnosti, obehové problémy, po prekročení pomerne úzkeho terapeutického okna (do 6 mg/die) i výskyt EPS symptomatiky. Ziprasidón pôsobí menší nárast prolaktinémie, má nízku incidenciu EPS (i keď vyššiu, než klozapín a quetiapín), ale u časti pacientov spôsobuje poruchy srdcovej činnosti (predĺženie QTc-intervalu na EKG), ktoré môžu viesť až k arytmiám; mal by sa preto podávať len s veľkou opatrnosťou pacientom s kardiologickou anamnézou (u pacientov s infarktom myokardu alebo ICHS v dekompenzácii je kontraindikovaný). Môže spôsobiť výkyvy krvného tlaku (pokles v dôsledku ortostázy, ale i nárast, pravdepodobne v dôsledku inhibície RU noradrenalínu).
Parciálni dopamínoví agonisti (dopamínoví dualisti).
Zatiaľ do tejto skupiny patrí len jedna látka. Má ojedinelý receptorový profil.
Ako z názvu vyplýva, má toto atypikum jedinečnú vlastnosť medzi neuroleptikami – D2-receptory neantagonizuje, ale má zmiešaný agonisticko-antagonistický efekt na tieto receptory. Tým sa vysvetľuje atypickosť tejto látky, lebo aj pri plnej (100%) okupácii D2-receptorov je časť z nich (~25 – 30%) aktivovaných, čo sa odráža v obmedzenej blokáde týchto receptorov a následne v malej incidencii EPS. Okrem D2-receptorov vykazuje vysokú afinitu i k D3-receptorom, 5-HT1 a 5-HT2-receptorom. Účinok na 5-HT1 (subtyp S1A)-receptoroch je parciálne agonistický, 5-HT2 (S2A)-receptory blokuje (antagonizuje), čo pravdepodobne prispieva k nižšej incidencii EPS. K α-adrenergným a H1-histamínergným receptorom má len nízku afinitu, afinita k M1-cholínergným receptorom je zanedbateľná. K nežiaducim účinkom patrí únava, nespavosť, akatízie, tremor, poruchy videnia, poruchy GIT (dyspepsie, obstipácia) a bolesti hlavy.

</doc>
<doc id="81369" url="https://sk.wikipedia.org/wiki?curid=81369" title="Zoznam hudobných článkov/DŽ">
Zoznam hudobných článkov/DŽ

Tento index bol automaticky vygenerovaný podľa tejto . Obsahuje 3 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
dža.
Džamala
dže.
Džez
džü.
Džümbüš

</doc>
<doc id="81371" url="https://sk.wikipedia.org/wiki?curid=81371" title="Reliktné žiarenie">
Reliktné žiarenie



</doc>
<doc id="81373" url="https://sk.wikipedia.org/wiki?curid=81373" title="Edward Teller">
Edward Teller

Edward Teller () (* 15. január 1908, Budapešť, Rakúsko-Uhorsko – † 9. september 2003, Stanford, Kalifornia, USA) bol americký fyzik maďarsko-židovského pôvodu. V USA je označovaný ako „otec vodíkovej bomby“.
Edward Teller bol jedným z najkontroverznejších vedcov 20. storočia a mal veľký politický vplyv. Presadzoval vývoj nových ničivejších zbraní, stal sa „architektom hviezdnych vojen“ (SDI). Tellerom sa nechal inšpirovať aj Stanley Kubrick vo svojom filme „Dr. Divnoláska alebo Ako som sa naučil nerobiť si starosti a mať rád bombu“.
Životopis.
Edward Teller sa narodil v Rakúsko-Uhorsku. Jeho otec, Miksa Teller, bol právnik, pochádzajúci z Nových Zámkov. Keď bol Edward malý, hovoril veľmi pomaly a jeho starý otec upozorňoval dokonca na to, že môže byť retardovaný. Teller zmaturoval v Maďarsku. Zaujímala ho najmä matematika, ale keďže otec mu kvôli lepšej možnosti zárobku odporučil štúdium chémie, zapísal sa Teller na Budapeštiansku technickú univerzitu. 2. januára roku 1926 Teller opustil Maďarsko kvôli Horthyho režimu a kvôli zákonu Numerus clausus.
V Karlsruhe najprv študoval matematiku a chémiu. Roku 1927 tu mal prednášku profesor Mark Hermann o kvantovej mechanike ako o základe chémie. Tellera zaujala daná problematika a tak začal študovať fyziku. Na jar roku 1928 sa už učil fyziku v Mníchove pod dohľadom Arnolda Sommerfelda. V tom istom roku prišiel Teller o časť nohy pri dopravnej nehode električky. Od tej doby mal namiesto chodidla protézu a kríval až do konca života. Na jeseň roku 1928 odchádza študovať do Lipska, kde bol jeho profesorom Werner Heisenberg. V roku 1930 tu získal doktorát z fyziky. V tom istom roku sa Teller spriatelil aj s ruskými fyzikmi Gergom Gamowom a s Levom Landauom, ktorí boli v tom čase v západnej Európe.
Teller sa neskôr zaoberal molekulárnou spektroskopiou. V tejto oblasti je jeho najznámejším objavom Jahn-Tellerov efekt (1937). Potom pracoval dva roky v Göttingene, kde sa stal asistentom neskoršieho nositeľa Nobelovej ceny, Jamesa Francka. Teller opustil Nemecko v roku 1933 a na krátku dobu odchádza do Anglicka a potom odchádza na rok do Kodane, kde pracoval pod vedením Nielsa Bohra. Roku 1933 sa oženil s „Mici“ (Mária Harkányi).
Neskôr Tellera pozýva do USA George Gamow. V roku 1938 tu spolu vypracovali teoretické základy termonukleárnych fúzií. Roku 1941 sa Teller stáva občanom USA.

</doc>
<doc id="81379" url="https://sk.wikipedia.org/wiki?curid=81379" title="Paul Erdős">
Paul Erdős

Paul Erdős (; * 26. marec 1913, Budapešť, Rakúsko-Uhorsko – † 20. september 1996, Varšava, Poľsko) bol maďarský matematik židovského pôvodu.
Bol jedným z najvýraznejších matematikov 20. storočia. Za svoj život publikoval viac ako 1 500 článkov v oblasti teórie čísiel, kombinatoriky, teórie grafov, teórie množín, konštruktívnej teórie funkcií, teórie pravdepodobnosti a aj v rôznych oblastiach klasickej matematickej analýzy.
Paul Erdős zomrel na infarkt v roku 1996 na konferencii vo Varšave.

</doc>
<doc id="81380" url="https://sk.wikipedia.org/wiki?curid=81380" title="1184 pred Kr.">
1184 pred Kr.



</doc>
<doc id="81381" url="https://sk.wikipedia.org/wiki?curid=81381" title="Žralok bielohrotý">
Žralok bielohrotý

Žralok bielohrotý alebo útesový žralok bieloplutvý ("Triaenodon obesus") je žralok z čeľade Carcharhinidae. Je to jediný príslušník rodu "Triaenodon".
Väčšina žralokov musí neprestajne plávať s otvorenými ústami, aby sa im okysličovali žiabre, žralok bielohrotý však dokáže aktívne prečerpávať vodu do žiabrovej dutiny, vďaka čomu môže odpočívať na morskom dne. Pri love koristi sa spolieha najmä na svoj sluch a čuch - často reaguje na zvuky motora a využíva príležitosť obrať rybárov o úlovok. Za úlovkom ide veľmi húževnato a môže rybárov pohrýzť. Inak však nie je agresívny. Štíhly žralok bielohrotý má biely konček chrbtovej plutvy a vrchného laloka chvostovej plutvy.
Mnohé príbrežné druhy - vrátane žraloka bielohrotého - sú v posledných rokoch vystavené nadmernému lovu, a tak sa ich početnosť výrazne znižuje. Žraloky sa často lovia len pre plutvy, „zvyšok“ sa zahadzuje.

</doc>
<doc id="81383" url="https://sk.wikipedia.org/wiki?curid=81383" title="Jednosmerný prúd">
Jednosmerný prúd

Jednosmerný prúd je elektrický prúd, ktorý má stále rovnaký smer prúdenia elektricky nabitých častíc (elektrónov alebo iónov) v elektricky vodivom materiáli (na rozdiel od striedavého prúdu).
Jednosmerný prúd vzniká napríklad pri spojení pólov galvanického článku ("batérie") pomocou vodiča.
Označenie smeru jednosmerného prúdu je dohodnuté ako smer pohybu kladne nabitých častíc (od kladného + k zápornému - pólu zdroja), hoci v kovoch (najbežnejších vodičoch) sa pohybujú záporne nabité elektróny.
Pohyb častíc je relatívne pomalý (rádu centimetrov za sekundu), ale elektrické pole sa šíri rýchlosťou svetla, preto vzniká dojem, že prúd sa objaví v celom vodiči naraz.
Veľkosť prúdu sa udáva v jednotkách ampér.
Označenie jednosmerného prúdu.
V schémach elektrických obvodov a na elektrických spotrebičoch sa jednosmerný prúd označuje: 
Keďže ide o jednosmerný prúd je jeho doprava na dlhšiu vzdialenosť ako 100 km prakticky nemožná, je to spôsobené ťažkou resp. náročnou transformáciou jednosmerného prúdu z dôvodu, že pri jednosmernom napätí a prúde sa nedá použiť transformátor, ale najprv sa musí pomocou striedačov previesť na striedavé, tak sa musí pomocou už spomínaného transformátora previesť na nižšie alebo vyššie napätie a zase sa usmerniť pomocou usmerňovačov. Na dopravu jednosmerného prúdu sú potrebné veľké prierezy vodičov dopravujúcich určitý výkon.

</doc>
<doc id="81384" url="https://sk.wikipedia.org/wiki?curid=81384" title="Safari (web browser)">
Safari (web browser)



</doc>
<doc id="81386" url="https://sk.wikipedia.org/wiki?curid=81386" title="Bitka pri vrchu Gilbóa">
Bitka pri vrchu Gilbóa

Bitka pri vrchu Gilbóa bol boj medzi Izraelitmi a Filištíncami, ktorý sa odohral v oblasti pohoria Gilbóa. Je opísaná v Biblii, v 1. knihe Samuelovej. 
Podľa biblického opisu pri nej zahynul izraelský kráľ Saul a jeho traja synovia: Jonatán, Abínádab a Malchíšúa:
"„Filištínci boli Saulovi a jeho synom v pätách. Filištínci zabili Saulových synov Jonatána, Abínádaba a Malchíšúu. Keď zúril ťažký boj okolo Saula, zastihli ho lukostrelci, ktorí ho ťažko zranili. Vtedy povedal Saul svojmu zbrojnošovi: Vytas svoj meč a prebodni ma ním, aby neprišli tí neobrezanci, neprebodli ma a neurobili si zo mňa posmech. Ale zbrojnoš nechcel, lebo sa veľmi bál. Saul pochytil meč a naľahol naň. Keď jeho zbrojnoš videl, že Saul zomrel, i on naľahol na svoj meč a zomrel s ním. Tak zomrel v ten deň Saul, jeho traja synovia a jeho zbrojnoš a spolu s ním všetci jeho mužovia.“" (1. kniha Samuelova, 31. kapitola, 1-6)

</doc>
<doc id="81387" url="https://sk.wikipedia.org/wiki?curid=81387" title="1100 pred Kr.">
1100 pred Kr.



</doc>
<doc id="81390" url="https://sk.wikipedia.org/wiki?curid=81390" title="Triaenodon">
Triaenodon



</doc>
<doc id="81391" url="https://sk.wikipedia.org/wiki?curid=81391" title="Triaenodon obesus">
Triaenodon obesus



</doc>
<doc id="81392" url="https://sk.wikipedia.org/wiki?curid=81392" title="Útesový žralok bieloplutvý">
Útesový žralok bieloplutvý



</doc>
<doc id="81393" url="https://sk.wikipedia.org/wiki?curid=81393" title="John Goodman">
John Goodman

John Stephen Goodman (* 20. jún 1952, St. Louis, Missouri, USA) je americký herec.
Životopis.
Študoval na Southwestern Missouri State University s futbalovým štipendiom. Pôvodne sa chcel stať futbalistom, ale po zranení kolena sa musel vzdať športovej kariéry. Zameral sa na dramatické štúdium a v roku 1975 ho absolvoval s Kathleen Turnerovou. 
Po ukončení štúdia sa presťahoval do New Yorku, začal hrať najskôr v menších divadlách a nakoniec, v roku 1979, sa prvýkrát dostal do širšieho povedomia na Broadwayi v hre "Loose Ends".
Prvé filmové úlohy prišli začiatkom osemdesiatych rokov. Hral v televíznych filmoch, aj v takzvanom „béčkovom“ horore "C.H.U.D." (1984).
V roku 1987 spolupracoval prvýkrát s bratmi Coenovcami na čiernej komédii "Raising Arizona", v ktorej stvárnil postavu trestanca Galea. Za vedľajšiu úlohu Charlieho Meadowsa v ďalšom Coenovskom filme s názvom "Barton Fink" z roku 1991 bol nominovaný na Zlatý Glóbus. 
Koncom 80. rokov začal hrať v deväť rokov trvajúcom televíznom seriáli "Roseanne", v ktorom stvárnil Dana Connera, manžela hlavnej predstaviteľky. Za túto úlohu bol sedemkrát nominovaný na cenu Emmy a dostal Zlatý Glóbus.
Bratia Coenovci ho obsadili do vedľajšej úlohy aj v chandlerovskom filme "Big Lebowski" z roku 1998, v ktorom stvárnil postavu poľského katolíka konvertovaného na žida Waltera Sobchaka, veterána Vietnamskej vojny. V roku 2000 si zahral predavača Biblií v ich ďalšej komédii "Braček, kde si?".

</doc>
<doc id="81394" url="https://sk.wikipedia.org/wiki?curid=81394" title="Filištínci">
Filištínci

"Slovo filištínec znamená aj prefíkanec."
Filištínci (zriedkavo: Pelištejci, Filištíni; starý hebr. singulár "P(e)liští", plurál "P(e)lištím"; po staroegyptsky: "P(e)leset/Pereset/Pulasati/Pursta/Palasat" ) boli národ anatólskeho alebo krétskeho pôvodu, ktorý v 12. storočí pred Kr. obsadil časť východného Kanaánu v blízkosti Stredozemného mora. Sú známi ako bojovníci a výrobcovia zbraní. Ich najznámejšími mestami boli: Gaza, Aškelon, Ašdód, Ekrón a Gat. Posledné písomné zmienky o tomto národe pochádzajú zo 4. stor. po Kr.
V dobe sudcov podnikajú časté vojenské výpady na územia susedných krajín, aj voči Izraelitom a majú veľkú úlohu pri páde Saulovej moci. Jedine za vlády izraelského kráľa Dávida sa podarilo Filištíncov poraziť a tak obmedziť ich moc.
Ich bohovia Dágón, Baalzebub a v dobe Makabejcov Atargatis (Aštarta) sú semitského pôvodu a dávajú tušiť, že Filištínci sa prispôsobovali pôvodnému kanaánskemu kultu tohto územia, hoci obriezku neprevzali. Odtiaľ pochádza výraz "neobrezaný Filištínec".
Domnelá historická súvislosť medzi Filištíncami a súčasnými Palestínčanmi je často zneužívaná na politické ciele. 

</doc>
<doc id="81397" url="https://sk.wikipedia.org/wiki?curid=81397" title="Filištínec">
Filištínec



</doc>
<doc id="81398" url="https://sk.wikipedia.org/wiki?curid=81398" title="Leavenworth">
Leavenworth

Leavenworth môže byť:

</doc>
<doc id="81400" url="https://sk.wikipedia.org/wiki?curid=81400" title="Francis Preserved Leavenworth">
Francis Preserved Leavenworth

Francis Preserved Leavenworth (* 3. september 1858, Mount Vernon, Indiana, USA – † 12. november 1928) bol americký astronóm.
O od roku 1887 bol profesorom astronómie na Haverford College, Swarthmore, Pensylvánia. Objavil 270 hmlovín a 9 dvojhviezd.

</doc>
<doc id="81403" url="https://sk.wikipedia.org/wiki?curid=81403" title="Saul">
Saul

Saul môže byť

</doc>
<doc id="81404" url="https://sk.wikipedia.org/wiki?curid=81404" title="Pavol z Tarsu">
Pavol z Tarsu



</doc>
<doc id="81405" url="https://sk.wikipedia.org/wiki?curid=81405" title="Dvojdyšníky">
Dvojdyšníky

Dvojdyšníky (iné názvy: dvojdyšné, dvojdyšné ryby; lat. "Dipnoi" alebo "Dipneusti") sú skupina (rad, podtrieda alebo podobne) násadcoplutvovcov.
Charakteristika.
Dvojdyšníky majú okrem žiaber aj jednoduché pľúca na dýchanie vzduchu. Môžu žiť v močiaroch s nepriaznivými kyslíkovými podmienkami a dokážu prežiť aj mimo vody. Africký bahník západoafrický ("Protopterus annectens") sa v období sucha zatvára do bahnistého kokónu na dne vyschnutého jazera a čaká, kým sa jazero opäť naplní.

</doc>
<doc id="81410" url="https://sk.wikipedia.org/wiki?curid=81410" title="Jiří Voskovec">
Jiří Voskovec

Jiří Voskovec, pôvodným menom Jiří Wachsmann (* 19. jún 1905, Sázava – † 1. júl 1981, Pearblossom, Kalifornia, USA) bol český herec, spisovateľ a textár.
Bol priateľom Jana Wericha a Jaroslava Ježka. Pracovali spolu v 20. a 30. rokoch minulého storočia v Oslobodenom divadle.
Životopis.
Študoval v Prahe a vo francúzskom Dijone. V roku 1927 spolu s Werichom prvý raz účinkovali s hrou "Vest pocket revue" v Osvobozeném divadle, ktoré reagovalo humorom na vtedajšie politické a sociálne problémy. Pretože ich vystúpenia boli protifašistické, museli v roku 1938 divadlo zatvoriť a v roku 1939 obaja emigrovali do USA. Do druhej polovice 40. rokov pracoval, písal a hral hlavne s Werichom.
Po vojne ešte niekoľkokrát navštívil Česko-Slovensko. Žil vo Francúzsku. Nakoniec sa vrátil do USA, kde ho po druhom príchode internovali na 11 mesiacov na ostrove Ellis Island pre podozrenie zo sympatií ku komunizmu. Musel sa vyrovnať s tým, ako boli interpretované jeho filmy z 30. rokov, o ktorých si niektorí mysleli, že propagujú komunizmus, napr. film "Hej rup!". V tom období bol Jan Werich riaditeľom pražského Divadla ABC. Po prvotných peripetiách sa vrátil do New Yorku a začal ako divadelný a filmový herec. Ako sám vravel ako „potulný kejklíř “ (v prek. eskamotér). 
V roku 1955 sa stal občanom USA. To už bol známy pod menom George Voskovec (jeho priezvisko bolo komolené na "Voskovek"). Žil v New Yorku, hral tu v mnohých predstaveniach i na Broadwayi. Stvárnil napr. rolu prvého herca v "Hamletovi", trikrát Alberta Einsteina. Hral v mnohých filmoch napr. vo filme "Dvanásť rozhnevaných mužov" hral jedného z porotcov. 
Na sklonku života účinkoval v TV seriáli "Nero Wolfe", vďaka ktorému sa mu podarilo zarobiť viac peňazí a presťahoval sa z New Yorku do Kalifornie, kde s manželkou Christine kúpili dom. Posledný rok prežil v Kalifornii. Absolvoval protirakovinovú liečbu. 
Zomrel 1. júla 1981 na infarkt.
Jeho a Werichovo meno nesie planétka 2418 Voskovec-Werich, ktorú v roku 1971 objavil český astronóm Luboš Kohoutek.
Rodina.
Cez jednu zo svojich pra-prastarých matiek z matkinej strany Františku Schaurothovú, rodenú Dačickú z Heslova bol priamym potomkom českého šľachtického rodu, ktorého najznámejším predstaviteľom bol Mikuláš Dačický z Heslova.
Z otcovej strany bol prasynovcom maliara Bedřicha Wachsmanna a bratrancom architekta Aloisa Wachsmanna. Jeho synovcom bol básnik a dramatik Prokop Voskovec. Jeho strýkmi boli maliar a profesor na UMPRUM Bedřich Wachsmann ml. (* 1871 – † 1944) a rakúsky maliar Julius Wachsmann (* 1866 – † 1936).
Z matkinej strany bol vnukom maliara Soběslava Pinkasa a synovcom politika Ladislava Pinkasa.
Zoznam piesňovej tvorby (výber).
(t: /) - doteraz nezistený autor hudby

</doc>
<doc id="81411" url="https://sk.wikipedia.org/wiki?curid=81411" title="Breg">
Breg

Rieka Breg je najdlhšia zdrojnica rieky Dunaj. Pramení vo výške vo Schwarzwalde neďaleko mestečka Furtwangen. Prameň rieky sa nazýva aj prameň Dunaja a je to chránený prírodný pamätník. Breg sa spája s riečkou Brigach neďaleko mesta Donaueschingen a vytvára tak rieku Dunaj.
Povodie Bregu má plochu a jej prameň leží asi od rozvodia Dunaj/Rýn (najväčšie európske rozvodie). Iba odtiaľ pramení rieka Elz, ktorá ústi do Rýna.
Pretože je Breg najdlhším prítokom Dunaja, považuje sa za geografický prameň Dunaja.

</doc>
<doc id="81413" url="https://sk.wikipedia.org/wiki?curid=81413" title="Ibn Síná Abu-Ali">
Ibn Síná Abu-Ali



</doc>
<doc id="81414" url="https://sk.wikipedia.org/wiki?curid=81414" title="Volgogradská ulica">
Volgogradská ulica

Volgogradská je ulica v Prešove. Nachádza sa na Sídlisku III.

</doc>
<doc id="81417" url="https://sk.wikipedia.org/wiki?curid=81417" title="Netscape Navigator">
Netscape Navigator

Netscape Navigator, tiež známy ako Netscape, bol webový prehliadač extrémne rozšírený v 90. rokoch 20. storočia. Svojho času bol najrozšírenejším prehliadačom na trhu, no do roku 2002 prakticky zmizol, do istej miery aj vďaka zahrnutiu prehliadača Internet Explorer do operačných systémov Windows od Microsoftu, a slabej inovácii koncom 90. rokov. V roku 1998 firma Netscape Communications Corporation uvoľnila zdrojové kódy pripravovanej verzie 5.0 a tak samotný vývoj začala zastrešovať organizácia Mozilla, ktorá sa rozhodla pre rozsiahle zmeny kódu prehliadača. Posledné verzie prehliadačov Netscape tak boli vydané na báze prehliadačov Mozilla Suite (Netscape v6.X a v7.x) a Mozilla Firefox (Netscape Browser 8.x, Netscape Navigator 9.0.0.x).
História.
Vznik a vzostup.
Marc Andreessen, zamestnanec NCSA a vedúci tímu, ktorý vytvoril NCSA Mosaic, založil v roku 1994 spolu s Jimom Clarkom (ktorý bol predtým zakladateľom Silicon Graphics) spoločnosť Mosaic Communications Corporation. Firma však bola nútená prestať používať názov Mosaic a bola premenovaná na Netscape Communications Corporation.
V priebehu roka 1994 bolo uvoľnených niekoľko betaverzií a pred koncom roka bola vydaná prvá stabilná verzia prehliadača Netscape 1.0. Prehliadač bolo možné stiahnuť z webu zdarma alebo zakúpiť na disketách a neskôr na CD.
S nástupom rozšírenia internetu pre bežných užívateľov od polovice 90. rokov rástla aj príťažlivosť Netscape. Jeho výhodou bolo, že bol zdarma pre nekomerčné použitie a tiež, na rozdiel od konkurenčných prehliadačov, bol schopný zobraziť stránku pred stiahnutím obrázkov a dynamicky ju upraviť po ich stiahnutí. To bol výrazný rozdiel oproti iným prehliadačom, pri ktorých užívateľ (neraz celé minúty pri pripojení prostredníctvom modemu) čakal pred prázdnym monitorom na stiahnutie celého obsahu stránky a následné vykreslenie.
Koncom 90. rokov Netscape prišiel s významnými inováciami ako boli tzv. koláčiky (cookies), JavaScript a rámce (frames). Tieto vylepšenia sa neskôr stali štandardami W3C, ale v tom čase boli vnímané ako kontroverzné.
Kontroverzia však nezabraňovala Netscape získať významný trhový podiel. Prehliadač bol rozšírený na množstve platforiem, napr. Windows (Windows 3.1, 95, 98, NT), Macintosh, Linux, OS/2, a mnohé verzie Unixu ako DEC, Sun Solaris, BSDI, IRIX, AIX a HP-UX. Zároveň bolo ovládanie v rôznych systémoch veľmi podobné a intuitívne a Netscape mal už v polovici 90. rokov viac ako 50-percentný podiel na trhu prehliadačov.
Pád.
Microsoft vnímal úspech Netscape ako hrozbu pre hegemóniu operačných systémov Windows. Netscape totiž experimentoval s prácou na rôznych druhoch súborov prostredníctvom okna prehliadača, nezávisle od operačného systému. Microsoft získal licenciu na zdrojové kódy prehliadača Mosaic prostredníctvom firmy Spyglass a vytvoril z nich Internet Explorer.
Nasledoval zápas medzi Internet Explorerom a Netscape, ktorý je dnes známy ako vojna prehliadačov. Verzie 1.0 a 2.0 Internet Explorera boli výrazne slabšie ako Netscape, verzia 3.0 z roku 1996 začala konkurenciu dobiehať a v roku 1997 s verziou IE 4.0 začal súboj vyhrávať Microsoft, čomu výrazne pomohlo, že IE sa stal súčasťou inštalácie systému Microsoft Windows 95 SR1 (pôvodná verzia neobsahovala prehliadač ani podporu TCP/IP protokolu). Po vydaní verzie IE 5.0 (1998), ktorá bola výrazne stabilnejšia ako predchádzajúca, sa trhový podiel Netscape začal výrazne zmenšovať. Microsoft bol za integrovanie webového prehliadača po dlhotrvajúcich súdnych sporoch a odvolanaich právoplatne odsúdený pre monopolné praktiky a nekalú súťaž ako v USA, tak aj Európske únii na zaplatenie pokút dosahujúcich takmer miliardu dolárov. Dominantné postavenie stratil Microsoft po niekoľkých rokoch ako následok vzostupu projektu Mozilla Firefox, ktorý bol odštartovaný práve firmou Netscape v roku 1998.

</doc>
<doc id="81418" url="https://sk.wikipedia.org/wiki?curid=81418" title="Ronaldinho">
Ronaldinho

Ronaldo de Assis Moreira (* 21. marec 1980, Porto Alegre, Brazília), známejší pod prezývkou Ronaldinho Gaúcho alebo skrátene Ronaldinho je bývalý brazílsky profesionálny futbalista a ambasádor španielskeho klubu FC Barcelona. Najčastejšie hrával ako ofenzívny záložník, ale hrával taktiež na pozícii útočníka alebo krídelníka. V Európe hrával za Paris Saint-Germain, FC Barcelonu a AC Miláno. Hral aj za Brazílsky národný tím.
Kariéra.
Ronaldinho začal svoju profesionálnu kariéru v brazílskom mužstve Grêmio, kde hral od roku 1998 do roku 2001. V júni 1999 debutoval v a hneď strelil gól. V roku 2001 Ronaldinho podpísal päťročný kontrakt s francúzskym Paris Saint-Germain, po ktorom nasledovali dlhé ťahanice medzi klubmi o odstupnom. Grêmio nakoniec dostalo 4,5 miliónov EUR.
V roku 2002 pomohol Ronaldinho Brazílii k zisku titulu majstrov sveta. Medzi jeho najznámejšie okamihy na záverečnom turnaji patrí 35 metrov dlhý lob, ktorým vo štvrťfinále prekonal brankára Davida Seamana.
V lete roku 2003 dal Ronaldinho najavo, že chce Paris Saint-Germain opustiť, pretože sa nekvalifikovalo do európskych pohárov. Tak začala medzi elitnými klubmi bitka o budúcu hviezdu, ktorú nakoniec ponukou 27 miliónov eur vyhrala FC Barcelona a vyfúkla Ronaldinha favorizovanému Manchestru United. Ronaldinho splnil očakávania a priviedlo Barcelonu k druhému miestu v La Lige v sezóne 2003-04. V ďalšej sezóne už Barcelona najvyššiu španielsku ligu vyhrala a úspešne bojovala aj v Lige majstrov. V decembri 2004 bol Ronaldinho asociáciou FIFA vyhlásený za najlepšieho futbalistu uplynulého roka. Ako kapitán priviedol brazílsku reprezentáciu k zisku Pohára konfederácie. Pelé ho zaradil medzi 125 najlepších žijúcich futbalistov sveta a za sezónu 2004-05 bol vyhlásený za najlepšieho útočníka Ligy majstrov. V decembri 2005 bol v ankete športových novinárov Zlatá ruka vyhlásený za najlepšieho európskeho futbalistu uplynulého roka. Okrem zisku ocenení pre najlepšieho hráča Európy spôsobilo rozruch natočené video, v ktorom veľmi presne a opakovane zasahuje bránkovú konštrukciu. V roku 2006 vyhral spolu s FC Barcelonou Ligu majstrov. V lete 2008 prestúpil do AC Miláno. V roku 2011 po neúspešnej sezóne 2010/2011 prestúpil do klubu brazíslkej ligy Flamengo. V decembri 2016 ponúkol svoje služby brazílskemu tímu Chapecoense AF, ktoré postihla letecká nehoda.

</doc>
<doc id="81421" url="https://sk.wikipedia.org/wiki?curid=81421" title="Ronaldinho Gaúcho">
Ronaldinho Gaúcho



</doc>
<doc id="81422" url="https://sk.wikipedia.org/wiki?curid=81422" title="Jan Železný (športovec)">
Jan Železný (športovec)

Jan Železný (* 16. jún 1966, Mladá Boleslav) je český atlét, oštepár. Je považovaný za najlepšieho oštepára všetkých čias. 
Je držiteľom troch zlatých (1992, 1996, 2000) a jednej striebornej medaily z Olympijských hier (1988), trojnásobný majster sveta (1993, 1995, 2001), niekoľkonásobný rekordman a držiteľ súčasného svetového rekordu v hode oštepom (98,48 metra). Oštepom bolo 83-krát v histórii hodené nad 90 metrov. Z týchto 83 hodov hodil 52 Jan Železný. Bol vyhlásený za Atléta sveta (2000), Atléta Európy (1996, 2000) a stal sa českým Športovcom roku (1993, 1995, 2000, 2001).

</doc>
<doc id="81423" url="https://sk.wikipedia.org/wiki?curid=81423" title="Kde domov můj">
Kde domov můj

Kde domov můj je česká štátna hymna. Používa sa od zániku Česko-Slovenska v roku 1992, už v roku 1990 však bola oficiálne vyhlásená aj za hymnu Česka v rámci Česko-Slovenska. Pred rozdelením tvorila zároveň prvú časť česko-slovenskej hymny, po ktorej nasledovala prvá sloha terajšej hymny slovenskej (Nad Tatrou sa blýska).
Pieseň pochádza z divadelnej hry Josefa Kajetána Tyla "Fidlovačka aneb žádný hněv a žádná rvačka", po prvýkrát uvedenej v roku 1834. Hudbu k nej zložil František Škroup. Rýchlo zľudovela a získala postavenie národnej piesne. Hymnu tvorí iba prvá sloha piesne; druhá je dnes takmer neznáma.
Pieseň prevzali aj niektoré ďalšie slovanské národy. Napríklad slovenskú verziu s názvom „Domov Slováka“, so štyrmi slohami, publikoval v roku 1862 Michal Chrástek v prvom diele zborníku Veniec národních piesní slovenských, a to hneď pod číslom 1. 
Významne si pieseň osvojili tiež Bulhari, ktorí ju považovali za svoju národnú pieseň. Z korešpondencie Boženy Němcovej vieme, že zrejme prvú bulharskú variantu piesne, zachovanou v pozostalosti Františka J. Jezbera s dátumom 14. februára 1861, zapísal Ivan Chadži Simeonov (zvaný Ivančo alebo Jončo), jeden z Bulharov, ktorí študovali v Prahe.
Slová piesne.
Ako hymna sa používa iba prvá sloha.

</doc>
<doc id="81424" url="https://sk.wikipedia.org/wiki?curid=81424" title="Česká hymna">
Česká hymna



</doc>
<doc id="81425" url="https://sk.wikipedia.org/wiki?curid=81425" title="Slovenská hymna">
Slovenská hymna



</doc>
<doc id="81426" url="https://sk.wikipedia.org/wiki?curid=81426" title="Lavočkin La-5">
Lavočkin La-5

Lavočkin La-5 () bolo sovietske stíhacie lietadlo masovo vyrábané a nasadené počas druhej svetovej vojny. Tento typ bol nasledovníkom vývojového radu lietadla LaGG-3 a bol jedným z najlepších sovietskych stíhacích strojov počas vojny.
Vývoj.
La-5 sa oproti svojmu predchodcovi LaGG-3 líšil dvojhviezdicovým motorom AŠ-82, ku ktorého inštalácii pristúpila konštrukčná kancelária kvôli nedostatku vodou chladených motorov Klimov M-105P. Predchodcom bol typ zavedený a označovaný ako LaG-5. Po rozdelení konštrukčného tímu Lavočkin – Gorbunov pokračoval Lavočkin v projekte s označením La-5. Neskôr nastala aj zmena typu krytu kabíny a kokpitu, čo malo za následok zlepšenie výhľadu dozadu, zníženie hmotnosti a zvýšenie doletu (od verzie La-5F). Taktiež delta-drevesina, ktorej výroba nebola príliš jednoduchá, bola nahradená obyčajným jedľovým drevom, čo zvýšilo hmotnosť stroja. Napriek tomu, že stroje mali porovnateľnú pohonnú jednotku s nemeckými Fw 190A, neboli schopné dosahovať rovnakú maximálnu rýchlosť, pretože podstatná časť ich draku bola vyrobená z dreva, ktoré bolo ťažšie ako duralová konštrukcia nemeckých strojov. V roku 1943 prišla inovovaná verzia La-5FN. Ktorá bola najrozšírenejšia. Od predošlej verzie sa líšila motorom AŠ-82FN, ktorý mal nový kompresor a priame vstrekovanie paliva do valcov. Ten mal výkon až 1 850 k. Mal taktiež odľahčený podvozok a zlepšenú tepelnú izoláciu kabíny.
Bojové nasadenie.
Stroje La-5FN boli po prvýkrát nasadené v bitke v Kurskom oblúku a slúžili až do konca vojny. Čoskoro si získali veľkú obľubu. Boli typickým frontovým strojom sovietskeho letectva. La-5FN bol v malých výškach, na ktoré bol dimenzovaný, rovnocenným súperom nemeckých Bf 109G ako aj Fw 190A. Zaostával za nimi však v mierne nižšej palebnej sile. La-5FN úspešne zasiahli aj do bojov SNP v rámci 1. česko-slovenského samostatného stíhacieho leteckého pluku a jeho piloti dosiahli deväť potvrdených a troch pravdepodobných zostrelov. Česko-slovenské letectvo používalo po vojne stíhače Lavočkin La-5FN pod označením S-95 a La-5UTI s motorom FN prezentačné na CS-95. Uvažovalo sa nad vlastnou produkciou v továrni Rudý (červený) Letov. Logickým pokračovaním stroja La-5FN bol Lavočkin La-7.
Bolo vyrobených 9 920 kusov La-5 a jeho podverzií.
Špecifikácie (Lavočkin La-5FN).
Popis konštrukcie.
Lavočkin La-5FN bol jednomiestny, jednomotorový samonosný dolnoplošník. Drevená kostra krídel a pevných chvostových plôch bola potiahnutá preglejkou, kovová kostra pohyblivých chvostových plôch i klapiek plátnom. Vnútorná konštrukcia krídel mala dva nosníky. Vnútorné palivové nádrže mali objem 464 litrov paliva. Trup tvorila preglejková pološkrupina, zadnú časť tvorilo 13 prepážok a 4 pozdĺžne nosníky, na ktoré bol pripevnený preglejkový poťah. Predná časť trupu mala oceľovú kostru, ktorá sa spájala s dvomi drevenými nosníkmi v oblasti centroplánu. Krycie plechy motora boli duralové. Hviezdicový motor AŠ-82 (neskôr vo verziách F a FN) poháňal kovovú trojlistú vrtuľu s nastaviteľným uhlom nábehu listov. Vrtuľa mala priemer . Podvozok bol zaťahovací. Motor sa štartoval stlačeným vzduchom z tlakovej fľaše, prípadne mechanickým náhonom zapadajúcim do nadstavca na vrtuľovom kuželi. Mechanické štartovanie sa používalo najmä v zimných podmienkach. Hlavné podvozkové nohy sa zaťahovali smerom k trupu, zadná podvozková noha sa zaťahovala do trupu. Čelné sklo pilotnej kabíny bolo kryté hrubým pancierovým sklom, zadná časť kabíny bola krytá hrubým sklom. Výzbroj tvorili dva pevné synchronizované kanóny ŠVAK kalibru , strieľajúce okruhom vrtule, pre každý bolo štandardne pripravených 200 nábojov. Mohol niesť aj 8 neriadených rakiet RS-82 (ich inštalácia však bola skôr výnimočná), bomby do hmotnosti , či prídavné nádrže s palivom.

</doc>
<doc id="81429" url="https://sk.wikipedia.org/wiki?curid=81429" title="Rejkovo">
Rejkovo

Rejkovo je rekreačná osada v Stolických vrchoch, pri Rejkovskom potoku, 2 km juhozápadne od Tisovca.
Osada bola až do 21. októbra 1944 súčasťou obrannej línie povstaleckej armády.
V súčasnosti je malým strediskom letnej aj zimnej rekreácie s viacerými chatami, zjazdovkou a lyžiarskym vlekom. Osadou prechádza modro-značkovaný turistický chodník z Tisovca do Klenovca.

</doc>
<doc id="81430" url="https://sk.wikipedia.org/wiki?curid=81430" title="Hačava (Hnúšťa)">
Hačava (Hnúšťa)

Hačava je mestská časť Hnúšte. 
Polohopis.
Nachádza sa v Muránskej brázde, na rozhraní Stolických vrchov a Revúckej pahorkatiny, na ľavom brehu Rimavy, v nadmorskej výške 335 m n. m.
Leží na ceste II/531, 5 km severne od mesta a pri železničnej trati Jesenské - Brezno (železničná zastávka). Z obce vychádza žlto-značkovaný turistický chodník na vrch Tŕstie.
V súčasnosti je Hačava strediskom ťažby a spracovania magnezitu (časť Skálie).
Dejiny.
Hačava je písomne doložená začiatkom 15. storočia. Narodil sa tu organizátor SNP Ondrej Klokoč, slovenský politik a novinár, pôsobil a zomrel tu národný buditeľ Matej Hrebenda. V obci stojí pomník Mateja Hrebendu.

</doc>
<doc id="81434" url="https://sk.wikipedia.org/wiki?curid=81434" title="Skálie (Hnúšťa)">
Skálie (Hnúšťa)

Skálie je priemyselná osada v údolí Rimavy, pri ceste I/72 a železničnej trati Brezno – Jesenské (železničná zastávka Hačava-Skálie). Je súčasťou Hačavy ako miestnej časti mesta Hnúšťa. Je tu lokalizovaný závod na spracovanie magnezitu (Slovenské magnezitové závody). Z environmentálneho hľadiska je okolitá krajina nenávratne znehodnotená imisiami z tohto závodu.

</doc>
<doc id="81436" url="https://sk.wikipedia.org/wiki?curid=81436" title="Concepción (sopka)">
Concepción (sopka)

Concepción je jedna z najaktívnejších sopiek v Nikarague. Symetrický stratovulkán leží na severozápadnom okraji ostrova Ometepe v jazere Nikaragua vedľa iného vulkánu - Maderas, s ktorým je spojený úzkou šijou. Je tvorený prevažne bazaltovými a dacitovými lávami.
Vulkán sa vytvoril na staršej kaldere a v priebehu niekoľkých erupcií v druhej polovici 20. storočia narástol až do súčasnej výšky. Jeho svahy sú posiate početnými lávovými dómami, troskovými kužeľmi a maarmi.

</doc>
<doc id="81437" url="https://sk.wikipedia.org/wiki?curid=81437" title="Mútnik (Hnúšťa)">
Mútnik (Hnúšťa)

Mútnik je priemyselnou osadou mesta Hnúšťa, 3 km severne od centra, v údolí Rimavy. Leží pri ceste I/72 a železničnej trati č. 174 (železničná zastávka). Firma Gemerská nerudná spoločnosť, a. s. tu ťaží magnezit a mastenec. Je tu baňa na ťažbu a závod na spracovanie magnezitu, mastenca a dolomitov a Banské múzeum Hnúšťa. 

</doc>
<doc id="81438" url="https://sk.wikipedia.org/wiki?curid=81438" title="Likier">
Likier

Likier (v minulosti "Likér, Likýr", ) je mestská časť mesta Hnúšťa.
Polohopis.
Leží v Rimavskom podolí, na pravom brehu Rimavy, na rozhraní Stolických vrchov a Revúckej vrchoviny, v nadmorskej výške . Od centra mesta je vzdialená asi 1,5 kilometra na juh.
Dejiny.
Ako samostatná obec sa prvýkrát spomína v roku 1438. V 19. storočí sa rozvíjal železiarsky priemysel, ktorý bol v neskoršom období utlmený a vybudoval sa chemický priemysel. Obec bola v roku 1960 zlúčená s Hnúšťou do jedného celku s názvom "Hnúšťa-Likier". V roku 1971, keď boli k mestu pričlenené ďalšie okolité obce, došlo aj k zmene názvu mesta "Hnúšťa".
Doprava.
Obec sa nachádza pri ceste I/72 a železničnej trati č. 173. Je tu železničná zastávka.

</doc>
<doc id="81439" url="https://sk.wikipedia.org/wiki?curid=81439" title="Pinatubo">
Pinatubo

Pinatubo je aktívna sopka, ležiaca na ostrove Luzon na Filipínach, asi 100 km severozápadne od Manily. Až do roku 1991 to bol relatívne neznámy komplex lávových dómov v pralese, ktorý nejavil známky aktivity už 500 rokov. Geologickým mapovaním sa zistilo, že v minulosti sopka viackrát explozívne eruptovala, ale bola považovaná za vyhasnutú. V jeho okolí žilo približne 30 000 ľudí a v okruhu 40 km asi pol milióna.
Erupcia v roku 1991.
16. júla 1990 postihlo centrálny Luzon veľké zemetrasenie (magnitúdo 7,8) s epicentrom asi100 km severovýchodne od Pinatuba, čo neskôr vulkanológovia označili ako možnú príčinu prebudenia sopky. Dva týždne po zemetrasení boli miestnymi obyvateľmi pozorované pary unikajúce z vrchola. 15. marca pocítili miestni obyvatelia rad malých zemetrasení, ktoré sa opakovali so zvýšenou intenzitou po dvoch týždňoch, čo už indikovalo hroziacu vulkanickú aktivitu.
2. apríla 1991 sa sopka prebudila. Freatická explózia vytvorila 1,5 km dlhú trhlinu. Počas ďalších dvoch týždňov seizmológovia detegovali stovky malých zemetrasení. V máji sa vulkanická aktivita zvýšila. Množstvo produkcie oxidu siričitého vzrástlo z 500 ton za deň na začiatku mája až na 5 000 ton za deň na konci, čo indikovalo vystupovanie magmy k povrchu. Po 28. máji sa množstvo produkcie SO2 znížilo.
7. júna sopka prvýkrát eruptovala - vyprodukovala 7,5 km vysoký stĺp popola a prachu. Filipínsky inštitút seizmológie a vulkanológie predpovedal možnosť erupcie katastrofických rozmerov a vládne orgány nariadili evakuáciu.
12. až 14. júna nastala jedna malá a tri obrovské erupcie. Sopka vyvrhla do vzduchu viac ako 10 mld. m3 materiálu, vrchol hory zmizol (výška sa znížila z 1 745 na 1 486 m) a vytvorila sa kaldera s priemerom 2,5 km (v súčasnosti zaliata vodou). Sopečný prach a popol zasiahol oblasť 125 000 km2 a bol identifikovaný až vo Vietname, Kambodži a Malajzii. Oxid siričitý v atmosfére vyprodukoval hmlu kys. sírovej, ktorá sa udržala niekoľko mesiacov a ovplyvnila priemerné teploty na Zemi (pokles o 0,5 °C).
Následky.
Erupcia bola jednou z najväčších v 20. storočí (radia sa k nej ešte erupcia sopky Novarupta v roku 1912 a Saint Helens v 1980). Samotná erupcia si vďaka včasnej evakuácii vyžiadala životy asi len 300 ľudí, ale stovky ďalších zomreli v zberných táboroch na choroby.
Dve vojenské základne patriace USA - námorná základňa Subic Bay a letecká základňa Clark boli zničené vrstvou prachu a popola (jednoducho neudržali masy sopečných produktov), rovnako ako obydlia približne 2 mil. ľudí. Celá poľnohospodárska produkcia v oblasti bola tiež zničená (150 km2 ryžových fariem, 800 000 uhynutých kusov dobytka). Náklady na rekonštrukciu sa vyšplhali do miliárd filipínskych pesos, čo ovplyvnilo ekonomiku krajiny (pokles HDP z 5 % pred erupciou na 3 % v roku 1991.
Pyroklastické prúdy a laháry zmenili krajinu na nepoznanie, celú oblasť odlesnili a zmenili aj toky riek. Po ukončení erupcie sa v kaldere vytvorilo jazero, v roku 1992 v ňom po menšej erupcii vyrástol ostrov vytvorený lávovým dómom. Na začiatku bolo jazierko malé, voda v ňom bola horúca (40 °C) a veľmi kyslá (pH 2), neskôr vplyvom dažďov kyslosť (pH 5,5), ako aj teplota poklesla (26 °C).

</doc>
<doc id="81440" url="https://sk.wikipedia.org/wiki?curid=81440" title="Brádno">
Brádno

Brádno je mestská časť mesta Hnúšťa, 8 km východne od centra mesta.
Polohopis.
Bývalá samostatná obec leží v Revúckej vrchovine, v údolí Striežovského potoka, v nadmorskej výške 361 m n. m. Brádno je malou vyľudňujúcou sa obcou, 1 km od hlavnej cesty II/526, pod sedlom Brezina.
Dejiny.
Obec bola založená na valaskom práve, písomne je doložená v roku 1413. V obci je zachovaná pôvodná drevená ľudová architektúra.

</doc>
<doc id="81441" url="https://sk.wikipedia.org/wiki?curid=81441" title="Polom (Hnúšťa)">
Polom (Hnúšťa)

Polom je mestská časť Hnúšte. 
Polohopis.
Je to malá osada na okraji Revúckej vrchoviny, v nadmorskej výške 694 m n. m. Pôvodne sa jednalo o samostatnú obec. Dedina vyhorela r. 1905. Bývalá banícka osada sa v súčasnosti vyľudňuje a domy sa premieňajú na rekreačné objekty. Na okolí sú dobré lyžiarske terény. Osada je prístupná po exponovanej ceste a leží 7 km severovýchodne od mesta.
Kultúra a zaujímavosti.
Turizmus.
Cez Polom prechádza červeno-značkovaný turistický chodník zo sedla Brezina na vrch Tŕstie (1 120,9 m).

</doc>
<doc id="81442" url="https://sk.wikipedia.org/wiki?curid=81442" title="Vrbovce nad Rimavou">
Vrbovce nad Rimavou

Vrbovce nad Rimavou je miestna časť obce Veľké Teriakovce, v okrese Rimavská Sobota.Región Malohont. Leží na pravom brehu Rimavy, v Rimavskej kotline, v nadmorskej výške 231 m n. m.
Bývalá samostatná obec sa spomína v roku 1404, vyvinula sa zo staršieho osídlenia. Patrila viacerým zemianskym rodinám.
Obec sa nachádza na ceste II/531, 2 km severne od Veľkých Teriakoviec a zároveň 2 km južne od susednej obce Hrachovo.

</doc>
<doc id="81443" url="https://sk.wikipedia.org/wiki?curid=81443" title="Mamajova mohyla">
Mamajova mohyla

Mamajova mohyla () je dominantná výšina západne od mesta Volgograd (tiež známeho ako Stalingrad) v južnom Rusku. Jej meno sa odvíja od Mamaja, chána tatárskej Zlatej hordy (miesto, kde je pochovaný nie je známe). V súčasnosti je Mamajova mohyla pamätníkom bitky o Stalingrad.
Dejiny.
V období pred začiatkom vojny bol kopec obľúbeným miestom výletov obyvateľov Stalingradu. Významným sa stal cez druhú svetovú vojnu. Mamajova mohyla, v topografických a vojenských mapách označovaná tiež ako kóta 102, mala v bojoch o mesto Stalingrad a jeho bezprostredné okolie značný vojenský význam ako pozorovateľňa s kruhovým výhľadom po celom okolí. Boje o ňu nastali po tom ako sa začalo bojovať o stred mesta. Pre obidve bojujúce strany bola natoľko dôležitá, že sa pokúšali ovládnuť jej vrchol za každú cenu, čo malo za následok obrovské straty na životoch.
Ako sa boje v meste v septembri 1942 stupňovali, vrchol Mamajovej mohyly, ako aj jej priľahlé okolie, najmä blízka železničná stanica zmenili svojho pána desiatkykrát. Medzi 16. septembrom a 18. septembrom na jej svahoch a okolí vykrvácala skoro celá 13. gardová strelecká divízia. Podobný osud stretol všetky bojové útvary, ktoré sa pokúšali túto holú, trávou porastenú výšinu obsadiť. Do konca septembra sa na jej svahoch povaľovali tisíce mŕtvych tiel vojakov skosených guľometnou, či delostreleckou paľbou a bombardovaním. 27. septembra 1942 dobyli vrchol kopca nemecké jednotky. Sovietska 284. strelecká divízia sa však udržala v zákopoch na východnom svahu. Udržala tak čelo najväčšieho sovietskeho predmostia v Stalingrade a už výraznejšie neustupovala. Nemecké vojská držali vrchol a dôležité svahy Mamajovej mohyly až do januára 1943.
Po skončení bojov, bola krvou nasiaknutá pôda skutočnou mohylou. Pôda bola plná šrapnelov a fragmentov bômb, granátov, mín i ľudských tiel. Jeden štvorcový meter obsahoval 500 až 1 250 drobných kovových častíc. Zem zostala čierna, dokonca aj cez zimu, keďže sneh kvôli silným explóziam vydržal iba krátko. Aj dnes je možné tak ako na iných bojiskách vojny nájsť veľa častí munície a ľudských kostí.
Pamätník.
Po vojne sa začal stavať na Mamajovej mohyle rozsiahly areál, ktorý sa stal najväčším pamätníkom bitky o Stalingrad. Autorom stavby, ktorú ukončili roku 1967 je Jevgenij Viktorovič Vučetič. Najdôležitejšie miesto v pamätníku zaberá socha „"Matka Vlasť"“, stojaca na vrchole kopca. Táto socha ženy držiacej v rukách meč stojí v póze, „akoby volala do boja“. Výška sochy je 85 metrov (je takmer dvakrát vyššia než Socha Slobody). Ide najväčšiu sochu ženy na svete a architektonický skvost, keďže na nevysokom podstavci voľne stojí a nie je k nemu nijak inak pripevnená. Súčasťou pamätníka je tiež masový hrob neidentifikovaných sovietskych vojakov a cintorín, kde je okrem vojakov, ktorí zahynuli v bojoch o mesto pochovaný aj Vasilij Ivanovič Čujkov, ako prvý maršal Sovietskeho zväzu, ktorý nebol pochovaný v Moskve.

</doc>
<doc id="81444" url="https://sk.wikipedia.org/wiki?curid=81444" title="Malé Teriakovce">
Malé Teriakovce

Malé Teriakovce je miestna časť obce Veľké Teriakovce v okrese Rimavská Sobota. 
Polohopis.
Ide o bývalú samostatnú obec. Leží v Rimavskej kotline, pod výbežkom Valickej pahorkatiny, na ľavom brehu rieky Rimava. Malé Teriakovce ležia 1 km východne od Veľkých Teriakoviec, za železničnou traťou č. 173 (železničná zastávka Veľké Teriakovce). Obcou vedie žlto značkovaný turistický chodník na Maginhrad a ďalej na Teplý Vrch.

</doc>
<doc id="81445" url="https://sk.wikipedia.org/wiki?curid=81445" title="Polom">
Polom

Polom môže byť:
na Slovensku:
v Česku:

</doc>
<doc id="81446" url="https://sk.wikipedia.org/wiki?curid=81446" title="Skálie">
Skálie

Skálie môže byť:

</doc>
<doc id="81447" url="https://sk.wikipedia.org/wiki?curid=81447" title="Psiare">
Psiare

Psiare sú miestnou časťou obce Hronský Beňadik. Ležia pri Slovenskej bráne, na pravom brehu Hrona, na styku Štiavnických vrchov.
Polohopis.
Obec sa nachádza 2 km južne od Hronského Beňadika, na ceste I/76 (10km južne od Novej Bani a 18km severne od Levíc) a pri železničnej trati Kozárovce - Zvolen.
Dejiny.
Psiare sú súčasťou takzvanej „Slovenskej brány“ ktorá bola vstupom k bohatým banským mestám ako Banská Bystrica, Kremnica, Banská Štiavnica. 
Na ľavom brehu Hrona sa na skalnej ostrohe vypína dominanta Psiar Krivín (315,9 m), ktorý je súčasťou pohoria Štiavnických vrchov. Je to hradisko z doby halštattskej a veľkomoravskej s viacnásobným obranným valovým systémom. V tomto období sa hradiská podobného typu v našom okolí dosť vyskytovali, lebo tu bola „Slovenská brána“ a mali za účel brániť vstup do banských miest. Ďalšie hradiská sa nachádzali pri Kozárovciach, Tlmačoch, Tekovskej Breznici a hlavná obranná pevnosť bola v Hronskom Beňadiku (dnešný kláštor).
Názov dediny sa vyvíjal rôzne vzhľadom na historicko-spoločenské udalosti. V roku 1773 sa obec nazývala "Pesér, Psär, Psary", 1786 "Peschér, Psáry", 1808 "Peszér, Psár, Psáry", 1863-1913 "Peszér", od roku 1920 "Psiare, Psáre", 1927-1948 "Psáry" a od roku 1948 až dodnes Psiare. 
Kultúra a zaujímavosti.
Turizmus.
Túto dedinu obmýva rieka Hron. Je to miesto, ktoré najmä v letnom čase navštevuje veľa turistov alebo ľudí čo sa rozhodli splavovať rieku Hron a tiež aj mnoho turistov zo zahraničia, ktorí navštevujú túto dedinu najmä kvôli oddychu. Výhodou je najmä vynikajúca poloha pri Hrone, ktorá je veľmi výborná na kempovanie a nádherné prírodné prostredie zaručuje neskutočnú príležitosť na oddych pri rieke Hron najmä v horúcich letných dňoch. Na ľavom brehu Hrona (na druhej strane) je verejné táborisko.
Občianska vybavenosť.
V obci sa môžete tiež občerstviť v miestnom pohostinstve "Alžbetka" pri kostole alebo nakúpiť v "Mäsiarskom dvore" rôzne mäsové výrobky či chlieb alebo víno. 
V dedine sa nachádza aj budova starej školy, ktorá sa dá po dohodne s kompetentnými ľuďmi v obci využiť ako miesto pre rôzne rodinné alebo súkromné akcie.
V obci sa nachádza novovybudovaný kostol vysvätený 22.5.1996 arcibiskupom Jánom Sokolom a tiež rôzne miesta kde sa dá rôzne využiť voľný čas. Medzi tieto miesta patria určite futbalové ihrisko, ktoré sa nachádza v hornej časti dediny.

</doc>
<doc id="81448" url="https://sk.wikipedia.org/wiki?curid=81448" title="Slovenská brána">
Slovenská brána

Slovenská brána je prielomový úsek doliny rieky Hron cez juhozápadné ukončenie Štiavnických vrchov na úseku medzi obcami Tekovská Breznica a Tlmače.
Rieka sa prerezáva zo Žiarskej kotliny do Podunajskej nížiny cez sopečné štruktúry (prevažne andezity) Pohronského Inovca na pravom brehu a Štiavnických vrchov na ľavom brehu. Rieka v Slovenskej bráne zároveň oddelila geomorfologický podcelok Kozmálovské vŕšky od zvyšku pohoria Štiavnické vrchy.
Hrebeňová hora (vrch na severe).
Na severe, za Tekovskou Breznicou, sa údolie Hrona v smere toku zužuje pri pravobrežnom vrchu Madačka (378 m n.m. ), ktoré je ešte v katastrálnom území obce Orovnica (nad Madačkou je známejšia Hrebeňová hora 580 m n.m.). Prechodu z juhu (od Zlatých Moraviec) do Pohronia bráni na pravobrahu aj najvyšší z tamojších vrchov Veľký Inovec (900,6 m n. m.). Rýchlostná cesta R1 obchádza Veľký Inovec a do údolia Hrona sa dostáva pred Madačkou, na severnom okraji Slovenskej brány. Staršou a jednoduchšou možnosťou je obísť vrchy cez Slovenskú bránu, teda z juhu po ceste I. triedy 76, ktorá spája Štúrovo a Hronský Beňadik popri Hrone.
V odlesnenej časti Slovenskej brány sa nachádzajú tri obce. Najznámejšia z nich je Hronský Beňadik, ktorý je blízko najužšieho miesta brány. Na pahorku 600 metrov južne od kláštora Hronský Beňadik je na Beňadickej skale (kamennom brale) bývalé hradisko, ktoré má dodnes jasné valové opevnenie na severozápadnej strane (viditeľné aj na lidare). Oproti hradisku je na opačnom (ľavom) brehu vysoké skalné bralo Krivín, týčiace sa do výšky 315,9 m n.m., čím sa vytvára najužší úsek dolného toku Hrona, ktorý je teraz široký iba cca 430m.
Kusá Hora (vrch na juhu).
Začiatok (alebo koniec) geomorfologického útvaru Slovenská brána, Rybník tvorí ľavobrežný skalný útvar Kusá Hora (), nachádzajúci sa v katastrálnom území obce Rybník a pravobrežný skalný útvar Skala (), nachádzajúci sa v katastrálnom území obce Kozárovce, pri mestečku Tlmače (časť Lipník). (Toto miesto je medzi Tlmačmi a Kozárovcami, tam kde železničná trať prechádza ponad Hron.) Kusá Hora je zjazvený kameňolomom na andezit, nazývaným lokálne „Galiba“. Z vrcholu sa otvára pohľad na rieku Hron, pretekajúcu zo Žiarskej kotliny na úrodnú Podunajskú nížinu. 
Legacy.
1895-1896 bola Slovenská brána zničená výbuchmi pri stavbe železnice a neskôr necitlivo rozšírená pri ťažbe kameňa. Ani petíciou za záchranu Slovenskej brány, organizovanou v roku 2008, sa v archeologickej lokalite nepodarilo zastaviť ťažbu andezitu. Popularizátor histórie Vladimír Dvořák uvádzal, že na tomto malom území, v 8. až 10. storočí, bolo 6 až 8. hradísk. Okrem hradiska na Beňadickej skale, Krivínu, Kusej Hory (pri Tlmačoch), spomína ešte južnejšie hradiská Festúkok (pri obci Lipník) a Grác (Pipíška) severne od Malých Kozmáloviec. 

</doc>
<doc id="81449" url="https://sk.wikipedia.org/wiki?curid=81449" title="Krásna">
Krásna

Krásna môže byť časť:

</doc>
<doc id="81453" url="https://sk.wikipedia.org/wiki?curid=81453" title="Solaris (operačný systém)">
Solaris (operačný systém)

Solaris je unixový operačný systém vyvíjaný spoločnosťou Sun Microsystems. Je to 
proprietárny systém, avšak mnoho jeho súčastí je open source.
Desktopové prostredia.
Prvým desktopovým prostredím Solarisu bol OpenWindows. Neskôr vo verzii 2.5 nasledoval CDE. V Solaris 10 sa používa Java Desktop System, ktorý je založený na Gnome.
Licencia.
Zdrojový kód Solarisu s niekoľkými výnimkami bol uvoľnený pod licenciou CDDL ako open source v projekte OpenSolaris. V súčasnosti sú binárne verzie systému, ako aj zdrojové kódy, voľne stiahnuteľné z domovskej stránky systému.
"Common Development and Distribution License" od spoločnosti Sun, ktorá bola schválená iniciatívou slobodného softvéru, bola zvolená ako licencia pre OpenSolaris. Táto licencia nie je však kompatibilná s populárnou GPL. Budúce verzie systému Solaris už budú odvodené z projektu OpenSolaris.

</doc>
<doc id="81454" url="https://sk.wikipedia.org/wiki?curid=81454" title="Solaris">
Solaris

Solaris môže byť:

</doc>
<doc id="81455" url="https://sk.wikipedia.org/wiki?curid=81455" title="OpenSolaris">
OpenSolaris

OpenSolaris je otvorený projekt založený spoločnosťou Sun Microsystems cielený na vytvorenie vývojárskej základne okolo technológie operačných systémov Solaris. Projekt je zameraný na vývojárov, systémových správcov a používateľov, ktorí majú záujem vyvíjať a zlepšovať operačné systémy. V komunite OpenSolaris je zaregistrovaných vyše 12 000 členov, z čoho vyše 11 000 členov nie sú zamestnanci spoločnosti Sun. 

</doc>
<doc id="81456" url="https://sk.wikipedia.org/wiki?curid=81456" title="Chorvátske národné futbalové mužstvo na Majstrovstvách sveta 2006">
Chorvátske národné futbalové mužstvo na Majstrovstvách sveta 2006

Vystúpenie na Majstrovstvách sveta vo futbale 2006 bolo celkovo tretím, keď sa mužstvo kvalifikovalo na záverečný turnaj. Po troch zápasoch v Skupine F skončilo v tejto skupine na treťom mieste a do osemfinále sa nedostalo.
Kvalifikácia.
Chorvátsko hralo v 8. skupine európskej kvalifikácie. Jeho súpermi boli , , , a . Chorvátsko v kvalifikácii ani raz neprehralo a skončilo s rovnakým počtom bodov ako Švédsko. Pretože obidva vzájomné zápasy týchto dvoch mužstiev vyhralo Chorvátsko, obsadilo nakoniec prvé miesto v skupine a postúpilo na finálový turnaj.
Výsledky mužstva v kvalifikačnej skupine:
Výsledná tabuľka:
Príprava na finálový turnaj.
Chorvátske národné mužstvo sa pred šampionátom ubytovalo v kúpeľnom meste Bad Brückenau v severnom Bavorsku. V príprave mužstvo zohralo niekoľko priateľských zápasov: 
Žreb.
Chorvátske mužstvo sa žrebovaním dostalo do Skupiny F. Jeho súpermi v základnej skupine boli mužstvá , a .
História.
Chorvátsko sa v histórii finálových turnajov majstrovstiev sveta stretlo iba s Japonskom. S ostatnými mužstvami zo skupiny sa stretlo iba v priateľských alebo prípravných zápasoch. Nasleduje história vzájomných zápasov:
Zostava.
"Z = odohraných zápasov, G = počet strelených gólov, = žlté karty, = červené karty"
Zápasy.
Chorvátsko na Majstrovstvách sveta 2006 odohralo tri zápasy v skupine, z ktorých dva remizovalo a jeden prehralo. So ziskom 2 bodov nepostúpilo do osemfinále a skončilo svoje účinkovanie na záverečnom turnaji.
Skupina F.
"Všetky časy sú lokálne (UTC+2)"
Jose Ramirez (Mexiko)
Hector Vergara (Kanada)
Peter Hermans (Belgicko)
Walter Vromans (Belgicko)
 Philip Sharp (Anglicko)
 Glen Turner (Anglicko)

</doc>
<doc id="81458" url="https://sk.wikipedia.org/wiki?curid=81458" title="Oracle (databázový systém)">
Oracle (databázový systém)

Oracle je systém riadenia bázy dát ("Oracle database management system" – DBMS), moderný multiplatformový databázový systém s veľmi pokročilými možnosťami spracovania dát, vysokým výkonom a jednoduchou škálovateľnosťou. Je vyvíjaný spoločnosťou Oracle Corporation.
Aktuálna verzia je Oracle Database 12c. Podporuje nielen štandardný relačný dopytovací jazyk SQL podľa normy SQL92, ale aj proprietárne firemné rozšírenie Oracle, napríklad na hierarchické dopyty, imperatívny programovací jazyk PL/SQL rozširujúci možnosti vlastného SQL. V tomto jazyku je možné tvoriť uložené procedúry, používateľské funkcie, programové balíky a spúšťať triggery. Podporuje i objektové databázy a databázy uložené v hierarchickom modeli dát, ako napríklad XML databázy a jazyk XSQL.
Fyzické a logické členenie.
Databázový systém Oracle obsahuje prinajmenšom jednu inštanciu aplikácie s možnosťou ukladania dát. Inštancia obsahuje súbor procesov operačného systému a pamäťových štruktúr, ktoré vzájomne spolupracujú s úložiskom dát. Typické procesy zahŕňajú PMON (monitorovanie procesov) a SMON (monitorovanie systému).
Používatelia Oracle databáz odkazujú na pamäťovú štruktúru servera ako SGA (System Global Area - globálna oblasť systému). SGA spravidla uschováva informácie ako buffery dát, SQL príkazy a užívateľské informácie. Okrem úložného miesta dát, databáza pozostáva aj z on-line redo logov (ktoré uchovávajú históriu transakcií). Procesy ich môžu archivovať do tzv. off-line redo logov, ktoré poskytujú akýsi základ (keď je to nutné) pre obnovu dát a pre rôzne formy reprodukcie dát.
Oracle RDBMS ukladá dáta logicky – vo forme tabuľkového priestoru a fyzicky – vo forme dátových súborov. Tabuľkový priestor môže obsahovať rôzne typy pamäťových segmentov, napríklad dátové segmenty, indexové segmenty, atď. Segmenty následne tvoria jeden alebo viac úsekov. Úsek zahŕňa skupiny súvisiacich dátových blokov. Dátové bloky tvoria základnú jednotku úložného priestoru dát. Na fyzickej úrovni, dátové súbory obsahujú jeden alebo viac dátových blokov.
Systémové tabuľky obsahujú dátový slovník a často indexy a clustery. (Dátový slovník obsahuje špeciálnu kolekciu tabuliek, ktoré obsahujú informácie o všetkých užívateľských objektoch v databáze). Od verzie 8i, Oracle RDBMS tiež podporuje „lokálne spravované“ tabuľky, ktoré môžu uchovávať informácie o spravovaní miesta v ich vlastných hlavičkách, radšej než v systémových tabuľkách. 
Oracle DBMS môžu uchovávať a spúšťať uložené procedúry a funkcie v rámci seba. PL/SQL (Vlastné procedurálne rozšírenie Oracle pre SQL), alebo objektovo-orientovaný jazyk Java môže poskytovať programovacie štruktúry pre ich písanie. 
Schémy.
Konvencie databáz Oracle sa odvolávajú na definované skupiny vlastníckych práv (všeobecne asociované s „užívateľským menom“) ako schémy.
Väčšina inštalácií Oracle databáz tradične prichádza s prednastavenou schémou, ktorá sa nazýva SCOTT. Po inštalácii sa nastavia vzorové tabuľky, užívateľ sa vie pripojiť k databáze s užívateľským menom „scott“ a heslom „tiger“. Meno scott schémy má pôvod v mene Bruce Scott – jedného z prvých zamestnancov v Oracle (potom Softvérových vývojových laboratóriách), ktorý mal kocúra s menom Tiger.
Iné prednastavené schémy zahŕňajú:
Funkcie v Oracle.
Na rozdiel od čisto definovaných možností databázy, databáza Oracle môže obsahovať polo autonómne softwarové 
pod systémy ktorá sú spoločnosťou Oracle niekedy označované ako akési funkcie, vo význame rozdielom od normálneho použitia tohto slova. Takýmito “funkciami” môžu byť napr.:
Data Pump príslušenstvo ktoré pomáha pri importovaní a exportovaní dát a metadád medzi databázami.
Samostatné nástroje.
Rôzne nástroje adresy špecifické prostredia alebo špecifické požiadavky trhu.
Vyvíjanie aplikácii často prebieha v Jave (Použitím Oracle JDeveloper) alebo prostredníctvom PL/SQL(Použitím napríklad Oracle Forms a Oracle Reports). Spoločnosť Oracle odštartovala zavádzanie prostredí, v ktorých je použitý sprievodca, aby umožnila ľudom, ktorí nie sú programátormi, vytvárať jednoduché aplikácie.
Oracle SQL Developer, voľne dostupný grafický nástroj na vývoj databáz, umožňuje vývojárom prehliadať objekty databázy, spúšťať SQL štruktúry a SQL skripty. Editovať a debugovať PL/SQL štruktúry.
Edície.
Na základe rôznych verzií Oracle database management software, firma Oracle členila ich produkty na zaklade edícií- kvôli marketingových a licenčných dôvodov. Teda firma Oracle ponúka:
Podporované platformy.
Pred vydaním Oracle9i, firma portovala jadro databázy na rôzne variácie platfôrm. Nedávno, firma Oracle sa upevnila na menší dosah systémových platform.
V októbri 2008, Oracle podporovala nasledúje operačné systémy a hardvérove platformy pre Oracle Database 10g
Používanie databázy Oracle.
Užívatelia databáz Oracle môžu pristupovať na online dokumentáciu, internetovú stránku technológií Oracle a na Usenet diskusnú skupinu počítačových databáz Oracle. Technické stránky poskytujú stiahnutie plne podporovaného softwéru. Zmluvní užívatelia Oracle, môžu využívať stránku Metalink (vyžaduje prihlásenie). Môžu sa tiež obracať na webovú stránku Oracle FAQ predtým než napíšu otázky na fóra, "mailing lists" užívateľov a podobne. Taktiež sa môžu prihlásiť na adresu asktom.oracle.com pre posielanie a získavanie odpovedí od Thomasa Kyte, viceprezidenta spoločnosti Oracle a autora mnohých kníh Oracle zahrňujúc "Expert One-On-One Oracle (ISBN 1-59059-525-4)".
Medzi začínajúcimi užívateľmi bola inštalácia Oracle RDBMS na systémy Linux pokladaná za ťažkú. Spoločnosť Oracle tak poskytla nové verzie pre mnohé populárne distribúcie Linuxu s úsilím minimalizovať inštalačné nároky, okrem stupňa technického pokroku požadovaného pre inštaláciu databázového servera.

</doc>
<doc id="81462" url="https://sk.wikipedia.org/wiki?curid=81462" title="Bitka pri Karkare">
Bitka pri Karkare

Bitka pri Karkare sa odohrala v roku 853 pred Kr. pri meste Karkar, medzi armádou Novoasýrskej ríše, vedenou kráľom Salmanasarom III. a spojenou armádou dvanástich aramejských sýrskych kráľov, vedenou Ben Hadadom II. z Damasku. Táto bitka je pozoruhodná tým, že sa na nej zúčastnil pravdepodobne najväčší počet vojakov v doterajších známych dejinách, a že sa pri jej popise spomínajú prvýkrát niektoré národy (napríklad Arabi). Je zaznamenaná na tzv. Stéle Salamanasara III. (po angl. aj Kurkh Monolith, Kurkh Stele).
Podľa tohoto opisu Salmanasar začal svoju vojenskú výpravu v meste Ninive. Prekročil so svojimi vojakmi bez boja rieku Tigris aj Eufrat, pričom sa mnohé mestá, okolo ktorých prechádzal, vzdali bez boja a podriadili jeho vláde (vrátane Aleppa).
Za týmto mestom narazil na prvý odpor: postavili sa mu vojaci kráľa mesta Hama z Iruleni (Irhuleni), ktorých porazil. Ako odvetu vydrancoval paláce i mestá Irulenského kráľovstva. Jeho ťaženie ďalej pokračovalo vyplienením Karkaru, no vzápätí narazil na spojené vojská v blízkosti rieky Orontes.
Salmanassarov zápis opisuje silu svojho protivníka Bena Hadada II. s pozoruhodnou presnosťou:
Salmanasar sa chvastá, že jeho vojaci zabili 14 000 nepriateľov, zajali nespočetné množstvo koní a bojových vozov, a opisuje škody, ktoré svojmu protivníkovi spôsobil s brutálnymi podrobnosťami. Záznamy kráľov z tohoto obdobia sa však nikdy nehlásia k vlastným porážkam, dokonca v niekoľkých prípadoch vyhlasujú za svoje víťazstvá, ktoré vybojovali ich predkovia alebo predchodcovia. Ak Salmanasar pri Karkare jasne zvíťazil, nezahájil okamžite ďalšie asýrske dobýjanie územia v Sýrii. Asýrske záznamy uvádzajú, že do tejto oblasti viedol v nasledujúcom desaťročí niekoľko ďalších vojenských výprav a napadol Ben Hadada II. šesťkrát. Salmanasarovi protivníci sa na svojich trónoch udržali aj po bitke pri Karkare: Ben Hadad II. bol kráľom Damasku minimálne do roku 841 pred Kr. a kráľ Izraela Ahab vládol svojej krajine do roku 850 pred Kr.
Príslušný text v Biblii je príkladom hlbokého literárneho sarkazmu. Práve v čase, kedy by ste čakali, že sa objaví pasáž o bitke pri Karkare, namiesto toho narazíte na okázalý opis bezvýznamného a nelichotivého incidentu s Nabotovými vinicami (1. kniha kráľov, kapitola 21). . 

</doc>
<doc id="81464" url="https://sk.wikipedia.org/wiki?curid=81464" title="Marion Bartoliová">
Marion Bartoliová

Marion Bartoliová (* 2. október 1984, Le Puy-en-Velay, Francúzsko) je francúzska tenistka. V súčasnosti žije vo švajčiarskej Ženeve. Meria 170 cm, váži 58 kg (2006). Jej najvyššie umiestnenie v rebríčku WTA bolo 9. miesto, ktoré dosiahla 22. októbra 2007. Dosiahla ho hneď po nečakanom prebojovaní sa do finále Wimbledonu.
Životopis.
Tenis hráva od svojich šiestich rokov, vďaka otcovi Walterovi. Má rada aj iné športy, napr. volejbal a basketbal. Medzi jej koníčky patrí i maľovanie, počúvanie hudby a návšteva kina. Z tenisových vzorov najväčšmi obdivuje Petea Samprasa a Moniku Selešovú.
Tenisová kariéra.
Vyhrala juniorský U.S. Open v roku 2001, ako aj juniorské turnaje "Australian Hardcourt Championships " a "Victorian Championships " v tom istom roku. V seniorskej kategórii zatiaľ na grandslamovom podujatí nezaznamenala významný úspech, avšak v januári 2006 vyhrala prvý WTA turnaj v novozélandskom Aucklande. Triumfovala aj na dvoch turnajoch vo štvorhre. Momentálne je francúzskou päťkou (jún 2006), po Amélie Mauresmovej, Mary Piercovej, Nathalie Dechyovej a Tatiane Golovinovej. Najcennejšie víťazstvá v kariére zaznamenala s Lindsay Daveportovou, Nadiou Petrovovou, Nathalie Dechyovou, Verou Zvonariovovou, Meghan Shaughnessyovou a Arantxou Sánchezovou Vicariovou.
Kariérne štatistiky a Grandslamové finále.
Prehľad výsledkov v dvojhre.
"Aktualizované po turnaji Wimbledon 2013."

</doc>
<doc id="81465" url="https://sk.wikipedia.org/wiki?curid=81465" title="Marion Bartoli">
Marion Bartoli



</doc>
<doc id="81475" url="https://sk.wikipedia.org/wiki?curid=81475" title="Friedrich Paulus">
Friedrich Paulus

Friedrich Paulus (* 23. september 1890, Breitenau – † 1. február 1957, Drážďany, Nemecko) bol nemecký poľný maršal v druhej svetovej vojne. Vyznamenal sa ako schopný štábny dôstojník a plánovač. Pôsobil ako veliteľ 6. armády, ktorá bola obkľúčená a zničená počas bitky o Stalingrad.
Život.
Detstvo a mladosť.
Narodil sa v Breitenau v Hessensku-Nassausku v rodine úradníka. Po tom čo ho neprijali do námornej kadetky študoval právo na univerzite v Magdeburgu. Štúdium však nikdy nedokončil a v roku 1910 absolvoval dôstojnícky kurz a vstúpil do armády ako poručík pechoty. V júli 1912 sa oženil s rumunskou šľachtičnou Elenu Rosetti-Solescu.
Vojnová kariéra.
Počas prvej svetovej vojny jeho 111. peší pluk (tiež označovaný ako 3. bádenský pluk) bojoval vo Vogézach a neskôr pri Arrase. Onedlho však ochorel a po návrate slúžil v horskom zbore (Alpenkorps) ako štábny dôstojník. Dostal sa tak do Macedónska, Francúzska a Srbska. Vojnu ukončil v hodnosti kapitána.
Po vojne zostal v Reichshwehre. Slúžil v 13. pechotnom pluku v Stuttgarte rovnako ako Erwin Rommel, neskôr od roku 1932 velil motorizovanému práporu. Podieľal sa na vývoji moderného pohyblivého boja. Roku 1935 pracoval v štábe veliteľstva tankových vojsk.
Druhú svetovú vojnu začal Paulus ako náčelník štábu 10. armády, ktorej velil Walter von Reichenau. Ako štábny dôstojník výborne doplňoval von Reichenaua, ktorý sa radšej pohyboval a velil z prvej línie. Paulusovo pracovné zaradenie bolo vypracovávanie vojnových plánov a štábna práca, keďže bol inak špičkový expert na vojnové hry. Je málo známe, že vypracoval a odsimuloval väčšinu nemeckých vojnových plánov. Od októbra 1939 pôsobil v rovnakej funkcii v štábe 6. armády (na ktorú bola premenovaná 10. armáda). Onedlho na to bol prevelený na generálny štáb (OKH), kde pôsobil ako zástupca jeho náčelníka v sekcii riadenia bojových operácií. Významnou mierou sa podieľal na rozpracovaní osnovy útoku do ZSSR. Pri tom urobil veľký dojem na náčelníka štábu Haldera. Myšlienku, že sa podieľa na rozpútaní vojny s krajinou, ktorá je momentálne nemeckým spojencom, považoval za bezvýznamnú, pretože si ako vojak musel plniť svoje povinnosti nehľadiac na politiku.
K veleniu 6. armády sa Paulus dostal v januári 1942 na priamu žiadosť maršala von Reichenaua, ktorý bol povýšený do hodnosti veliteľa Skupiny armád Juh. Paulus však predtým nikdy nevelil žiadnej väčšej bojovej jednotke ako bol prápor (aby mohol nemecký generál veliť armáde, musel predtým veliť armádnemu zboru a ešte predtým divízii atď.). Pri tomto boli obídení oveľa starší či skúsenejší dôstojníci, čo mnohí odôvodňujú Hitlerovou podporou. 6. armáda, ktorej velil, sa stala rozhodujúcou údernou silou nemeckej letnej ofenzívy na juhu ZSSR v lete 1942. Jeho vojská boli spoločne s časťou 4. tankovej armády zatiahnuté do brutálnych pouličných bojov v Stalingrade. Ale to, že sa im nepodarilo ovládnuť mesto, preťať Volgu a ovládnuť železničné trasy na jej východnom brehu, nemožno prisudzovať jeho neschopnosti, ale chybnej stratégii, ktorú presadzoval Adolf Hitler. Keď 19. novembra 1942 zaútočili sovietske jednotky na krídla jeho armády, bránené prevažne rumunskými divíziami, nemohol urobiť už takmer nič, okrem toho, že rýchlo zorganizoval obranu svojho tyla, čím zabránil prieniku sovietskych vojsk a likvidácii celej armády. 30. januára 1943 ho Hitler povýšil na poľného maršala, ani to však nezabránilo, aby medzi ostatnými dôstojníkmi svojho štábu nasledujúceho dňa vyšiel z pivníc stalingradského obchodného domu a vzdal sa do rúk Rokossovského vojsk.
Podľa niektorých názorov bol Paulus vynikajúci štábny dôstojník, ale nemal žiadne skúsenosti s vedením žiadnej jednotky, ako je armáda. Po porážke pri Stalingrade ho obvinili zo zbabelosti a nerozhodnosti, keď sa odmietol prebiť k postupujúcim Mansteinovým vojskám ako i pre to, že ako vysoký dôstojník nespáchal samovraždu ani nepadol v boji, ale radšej sa vzdal do sovietskych rúk. Čo sa týka možnosti úniku z obkľúčenia, ide o veľmi diskutabilnú tému, pretože v období, kedy bolo možné z obkľúčenia uniknúť s najmenšími stratami, mu to Hitler priamym rozkazom zakázal. Dôležité bolo i stanovisko náčelníka štábu 6. armády Arthura Schmidta, ktorý tvrdil, že jednotky nemajú dostatočné zásoby pohonných hmôt, aby sa mohli čo by len prebiť k Mansteinovemu predvoju, nehovoriac o úniku. V prípade, že by sa 6. armáde únik v druhej polovici decembra 1942 predsa len podaril, celkom iste by sa nezachovala ako bojaschopná sila a neviazala by nasledujúci mesiac a pol sovietske sily. 
Kritici Paulusa poukazujú i na to, že v sovietskom zajatí sa celé roky nevedel rozhodnúť, či prejsť na stranu Spojencov, alebo ostane verný nacistom. Paulus v zajatí spočiatku síce skutočne odolával vyše roka tlaku na pripojenie k Združeniu nemeckých dôstojníkov v ZSSR, ale po atentáte na Hitlera 20. júla 1944 sa predsa len pridal. Hitler sa Paulusovi pomstil tým, že držal vo väzbe jeho syna Ernsta a vyvíjal tlak na jeho ženu, aby sa zriekla manželovho mena.
Povojnové obdobie.
Svedčil vo viacerých prípadoch na Norimberskom tribunále. V sovietskom zajatí žil pod rovnakým tlakom ako väčšina ostatných zajatých generálov. Do vlasti sa vrátil po vyše 10 rokoch zajatia v roku 1953. Medzitým v roku 1949 zomrela v Nemecku jeho manželka. Jeho syn Ernst pôsobil ako tankový dôstojník a vojnu prežil, druhý syn Friedrich však padol na východnom fronte vo februári 1944. Paulus po návrate do Východného Nemecka pracoval ako policajný inšpektor. Zomrel postihnutý laterálnou sklerózou v Drážďanoch vo Východnom Nemecku v roku 1957.
Paulus a Nemecko.
V Nemecku patrí Paulus k najmenej obľúbeným postavám histórie, aj medzi staršou generáciou, ktorá obdivuje nemeckú vojnovú minulosť. Jednou z príčin bolo, že pravdivo vypovedal o iných nemeckých generáloch. To sa celkom priečilo gentlemanskému kódexu pruskej armády, kde dôstojníci držali pokope. Nahnevalo to aj Američanov a Britov, ktorí chceli niektorých nemeckých generálov zachrániť, ale museli ich po jeho výpovedi odsúdiť na tvrdé tresty.

</doc>
<doc id="81476" url="https://sk.wikipedia.org/wiki?curid=81476" title="Franz Schubert">
Franz Schubert

Franz Peter Schubert (* 31. január 1797, Viedeň, Rakúske arcivojvodstvo – † 19. november 1828, Viedeň) bol rakúsky hudobný skladateľ obdobia raného romantizmu. Jeho najväčší význam spočíva v piesňovej a komornej tvorbe. Mal mimoriadnu schopnosť vystihnúť lyrické a romantické nálady a veľký melodický talent; Franz Liszt o ňom hovoril ako o „najpoetickejšom zo všetkých hudobníkov“.
Životopis.
Mladosť.
Narodil sa v chudobnej učiteľskej rodine ako trináste dieťa zo šestnástich detí. Desať z jeho súrodencov však zomrelo ešte pred dovŕšením prvého roku života. Pôvod jeho otca, Franza Theodora Schuberta a matky Elisabeth, rodenej Vietzovej, siaha na územie Česka (na Moravu a do Sliezska): otec pochádzal z roľníckej rodiny z okolia Hanušovíc na Šumpersku, zatiaľ čo matka prišla do Viedne zo Zlatých Hôr neďaleko Jeseníka.
V roku 1808 sa mladý Franz pre svoj výborný hlas stal študentom cisárskeho konviktu a zároveň členom chlapčenského zboru dvornej kaplnky. V konvikte si prehĺbil svoje zatiaľ skôr len domácke hudobné vzdelanie aj lekciami u známeho skladateľa Salieriho. Okrem toho nadviazal niektoré zo svojich celoživotných priateľstiev so spolužiakmi, ktoré mu potom boli oporou po celý život. Svoju prvú kompozíciu, klavírnu fantáziu, tu zložil v apríli 1810 a školu ukončil v roku 1813 s čerstvo dopísanou symfóniou (D 82).
Schubert zanechal konvikt predčasne, pravdepodobne kvôli neúspechom v matematike a latinčine, aby sa vyhol vojenskej službe, nastúpil ako pomocný učiteľ u svojho otca. Túto službu vykonával s nechuťou a neveľkým úspechom, zato sa intenzívne venoval komponovaniu. Z jeho dvoch učiteľských rokov pochádza napríklad prvá dokončená opera "Des Teufels Lustschloss" (D 84) a prvá omša (F dur, D 105). V tom čase už niektoré kompozície sedemnásťročného mládenca dosahujú majstrovskú úroveň a objavuje sa na pódiách koncertných siení dodnes.
Dospelosť.
Bol mimoriadny spoločník a celý život mal veľa priateľov. Roku 1816 mu jeden z nich, bývalý spolužiak Franz von Schober, ponúkol ubytovanie v dome svojej rodiny, a od tej doby až do konca života bol Schubert väčšinu času hosťom rôznych priateľov. Aj keď sám bol celkom nemajetný, nebol vďaka ich pohostinnosti väčšinou nútený starať sa o obživu, a mohol sa intenzívne venovať skladateľskej činnosti.
Jedinou významnejšou výnimkou, kedy si Schubert našiel zamestnanie, bol rok 1818, kedy ho angažoval gróf Johann Esterházy ako učiteľa hudby na svojom panstve v obci Želiezovce na území dnešného Slovenska (vtedy sa obec volala Zselíz). Vieme, že sa tu zamiloval do svojej žiačky komtesy Caroliny, pravdepodobne rovnako beznádejne ako boli beznádejné aj jeho ostatné milostné túžby.
Aj keď bol Schubert mimoriadne talentovaný a usilovný skladateľ – zoznam jeho diel obsahuje takmer tisíc položiek – nedostalo sa mu počas života príliš veľkého umeleckého ohlasu. Príčin bol pravdepodobne celý rad, od jeho nepraktickej bohémskosti a neochoty samostatne koncertovať až po zdráhanie vydavateľov publikovať s neistým komerčným úspechom diela pomerne neznámeho mladého umelca.
Jeho vrcholné skladateľské obdobie môžeme datovať zhruba od roku 1820, kedy tvoril nedokončené veľkonočné oratórium "Lazar" (D 689) a klavírnu fantáziu "Pútnik" (D 760). Rokom 1821 tiež začala tradícia slávnych "schubertiád", hudobných večierkov okruhu Schubertových priateľov, na ktorých sa hrali a spievali skladateľove diela.
Onedlho však aj jeho život dostal tragický rozmer: Ľahkomyseľný Schubert sa pod vplyvom niektorých priateľov začal oddávať až príliš bohémskemu hýreniu a niekedy začiatkom roku 1823 sa nakazil syfilisom, v tom čase prakticky neliečiteľnou pohlavnou chorobou. Jeho zdravie sa potom s niekoľkými výkyvmi postupne zhoršovalo a pokračujúca choroba sa stále viac premietala do jeho života a tvorby.
Medzi ďalšie vrcholné diela môžeme počítať siedmu symfóniu b moll "Nedokončenú" (D 759), ktorú začal komponovať roku 1822, cyklus piesní "Krásna mlynárka" (D 795) z roku 1823 a "Zimná cesta" (D 911) z roku 1827, sláčikový kvartet č. 14 d moll (D 810) "Smrť a dievča" (vznikal v rokoch 1824–1826) alebo "Nemeckú omšu" As dur z roku 1826 (D 872).
Franz Schubert zomrel zoslabnutý chronickým ochorením v dome svojho brata Ferdinanda. Bezprostrednou príčinou smrti mohla byť tyfoidná horúčka alebo otrava ortuťou, ktorá sa vtedy podávala ako liek syfilitikom. Podľa jeho želania ho pochovali neďaleko hrobu jeho celoživotného vzoru Ludwiga van Beethovena na währingenskom cintoríne. Koncom 19. storočia boli potom hroby oboch hudobných géniov prenesené na viedenský Ústredný cintorín.
Dielo.
Franz Schubert za sebou zanechal rozsiahle dielo, z ktorého len pomerne malá časť bola vydaná počas jeho života tlačou s prideleným opusovým číslom. Prvé súhrnné vydanie celej Schubertovej hudobnej pozostalosti vydalo vydavateľstvo "Breitkopf und Härtel" až roku 1884. Pre katalogizáciu sa preto používa zoznam, ktorý vypracoval hudobný vedec Otto Erich Deutsch (1883–1967) a jeho prvú verziu uverejnil pod titulom "Franz Schubert – Thematic Catalogue of all his works in chronological order" roku 1951. Diela sa podľa Deutschovho zoznamu uvádzajú písmenom D a číslom v katalógu.
Piesne.
Piesňová tvorba sprevádzala Schuberta po celý plodný život a bola oblasťou, kde sa ako autor presadil najskôr a zapísal najhlbšie. Jeho piesne so sprievodom klavíra interpretovali amatérski hudobníci pre viedenské domáce spoločnosti aj veľké spevácke hviezdy. Celkom ich zložil asi 600. Medzi významné piesňové opusy patria okrem iného:
Komorná hudba.
Druhou kľúčovou oblasťou Schubertovho pôsobenia je komorná hudba, predovšetkým klavírne kompozície. Schubert zložil ozajstnú záplavu klavírnych diel, z ktorých mnohé boli len príležitostnými tanečnými skladbičkami, ale práve tu nájdeme aj niektoré z najhlbších a najpremyslenejších Schubertových kompozícií. V oblasti komornej tvorby stojí za vypočutie napríklad:
Iné kompozície.
V oblasti orchestrálnej a javiskovej tvorby bol Schubert ako vtedy neveľmi známy skladateľ vo veľkej nevýhode. Navyše mnohé z týchto diel boli prakticky už vo chvíli zrodu zabité podradnými libretami, na ktoré Schubert komponoval. Aj tu však nájdeme mimoriadne kompozície, ako sú napriklad:

</doc>
<doc id="81478" url="https://sk.wikipedia.org/wiki?curid=81478" title="Niger (rieka)">
Niger (rieka)

Niger je jednou z najväčších riek v Afrike, tiahnuca sa cez vo veľkom oblúku, ktorý sa rozširuje k severu z Guiney do Mali predtým ako sa vracia späť na juh a raziac si cestu Nigerom a Nigériou sa vlieva do Guinejského zálivu.
Rieka má relatívne čistú vodu, unáša totiž asi len desatinu sedimentov v porovnaní s Nílom. Rieka preteká štítovými oblasťami, ktoré neposkytujú toľko jemného materiálu, predovšetkým ílu a prachu. Niger sa každoročne rozvodňuje. Záplavy začínajú v septembri a končia v máji. Jeho povodie má rozlohu asi 1 milión km², jeho väčšiu časť tvoria savany.
Delta rieky.
Delta rieky Niger ústi do Guineiského zálivu, teda do Atlantického oceánu. Je jednou z najväčších delt, ktorej nadmorská časť zaberá a má šírku asi . Hrúbka nanesených sedimentov v delte dosahuje .. Jej najstaršie sedimenty majú spodnokriedový (albský) vek, ale samotný vývoj delty nastal až počas paleocénu a eocénu. Nadmorská časť delty bola pôvodne pokrytá dažďovými pralesmi. Od 19. storočia však bolo toto územie kultivované, rozvinulo sa tu pestovanie palmy olejovej. Oblasť je husto obývaná, hlavne v oblasti mesta Port Harcourt. V súčasnosti tu nadobúda rozmach ťažba ropy.

</doc>
<doc id="81479" url="https://sk.wikipedia.org/wiki?curid=81479" title="Dubnica">
Dubnica

Dubnica môže byť:

</doc>
<doc id="81480" url="https://sk.wikipedia.org/wiki?curid=81480" title="Asýria">
Asýria

Asýria alebo zastarano Asýrsko môže byť:
Dejiny oblasti.
Paleolit (do 10000 pred Kr.).
Najstaršie stopy osídlenia sú zo starého paleolitu (starej staršej kamennej doby), presnejšie z mladého acheuléenu (acheuléen: 1,5 mil. – 200000 pred Kr.), z nálezísk v pohorí Zagros v iracko-iránskej oblasti (náleziská Barda Balka a Kemanšah).
Bohatšie sú nálezy z rovnakej oblasti zo stredného paleolitu, presnejšie nelevalloisienského mousteriénu. Ide najmä o nálezy neandertálcov z rokov 50000 – 40000 pred Kr. v jaskyniach Šanídár, Hazer Merd a Tamtana. 
V mladom paleolite (40000 – 10000 pred Kr.) sa (opäť) v pohorí Zagros, ale aj v južnom Kaukaze, objavuje kultúra s čepeľovou industriou, pomenovaná baradostien podľa horského masívu, v ktorom leží Šanídár. Rozlišujeme dve fázy baradostienu: staršia (38000 – 30000 pred Kr.) a mladšia (30000 – 20000 pred Kr.). Baradostien bol ekvivalentom blízkovýchodnej kultúry émiréen. Nasledoval časový hiát (20000 – 11000 pred Kr.), možno spôsobený posledným zaľadnením v Zagrose, a potom (opäť) v pohorí Zagros, ale aj v širokom páse až k južnému Kaukazu, kultúra zarzien (11000 – 8000 pred Kr.). Išlo o kultúru s mikrolitickou čepeľovou industriou a možno pochádzala niekde z okolia Kaukazu. Táto kultúra je už často považovaná za mezolitickú.
Mezolit (10000 – 8000 pred Kr.).
Bohatšie archeologické nálezy sú až z mezolitu (strednej kamennej doby).
V mezolite v Mezopotámii vzniklo poľnohospodárstvo a ľudia si budovali prvé stále sídla, a to v severnej Mezopotámii (v dnešnom Kurdistane). Nálezy sú z jaskýň (Šanídár B1) aj otvorených sídlisk – v povodí Horného Zábu (Záví Čemi 10000 pred Kr.) a v oblasti dnešného Mosulu (napr. M'lafaat, Karím Šáhir 9000 – 8000 pred Kr.) – z ktorých bol prinajmenšom M'lafaat stálym sídlom. V spodnej vrstve v Záví Čemi bola objavená domestikovaná ovca (okolo 9000 pred Kr.). Obchod v týchto oblastiach smeroval ku zdrojom obsidiánu v okolí jazera Van a z krajín vzdialených asi na juh sa dovážal bitúmen používaný na upevňovanie kombinovaných nástrojov.
Neolit (8000 – 5000 pred Kr.).
V neolite (mladšej kamennej dobe) vznikla ako prvá tzv. Džarmská kultúra (približne 8. a 7. tisícročie, iné pramene: 6750 – 6500 pred Kr.) s hlavným náleziskom v meste Kal'at Džarmo (tiež: Džarmo) pri najsevernejšej časti rieky Dijalá v severovýchodnom Iraku. Ide o poslednú akeramickú kultúru. Niet tu diskontinuity medzi akeramickou a neskoršou keramickou fázou. Hlavným zdrojom obživy bolo poľnohospodárstvo, chovali sa koza a psy, lovili sa diviaky, ovce, tury, ryby a iné, zbierali sa slimáky, žalude a pistácie. Potraviny sa uschovávali v kamenných misách a vypálených priehlbniach v zemi. Domy pozostávali z viacerých malých miestností, boli z prútia a omietnuté hlinou, neskôr mali kamenné podmurovky a kozuby. Túto kultúru nakoniec prekryla Hassúnska kultúra, niektoré sídliská Džarmskej kultúry (napr. Tell Šemšára) zostali však akeramickými až do nástupu neskorej Hassúnskej príp. Sámarrskej kultúry (pozri ďalej).
Podobný vývoj sa odohral západnejšie, čiže na pláňach severného Iraku (Asýria). Akeramické kultúry sú doložené v Sindžáre a v okolí Tell Afaru a niet diskontinuity s neskoršími keramickými fázami. 
Významnou kultúrou na severe bola ummdabagíjská kultúra (podľa osady Umm Dabagíja) okolo roku (azda pred rokom) 6000 pred Kr. (iné pramene 6000 – 5500 pred Kr.), ktorú potom prekryla Hassúnska kultúra (pozri dole). V tejto kultúre sa poľnohospodárstvu opäť veľmi nevenovali (dovoz väčšiny obilia), ale lovili onagery a gazely, spracúvali kože a obchodovali s nimi. Druhou osadou tejto kultúry bolo Tell Sotto pri Tell Afare, ktoré medzi ummdabíjskou a neskoršou hassúnskou vrstvou obsahuje vrstvu neidentifikovanej kultúry.
Ďalej existovala v rokoch 6500 – 5500 pred Kr. (iné pramene 5800 – 5500/5000 – 4400 pred Kr.) v Asýrii Hassúnska kultúra/Chassunská kultúra (a v Sýrii súčasne kultúra Amuk). Významné sídliská Hassúnskej kultúry boli Tell Hassúna, Jarim Tepe, Kal'at Džarmo, Ninive a Umm Dagabíja. Nachádzala sa približne medzi riekami Chábur a Horný Záb. Išlo o prvú keramickú kultúru v Mezopotámii (úžitková keramika i jemná zdobená). Jej pôvod je nejasný, azda pôvodne pochádza z okolia Mardinu a Diyarberkiru. Táto kultúra prevzala zo severozápadného Iránu poľnohospodárstvo, pluh a trstené obydlia i drevené obydlia s hlinenými základmi. 
V rokoch 6000 – 5000 pred Kr. (iné pramene 5600 – 5000 /4400 – 3700 pred Kr.) existovala v Asýrii Sámarrská kultúra. Nachádzala sa približne na území Hassúnskej kultúry plus na území dolu až po Sámarrá. Významné náleziská sú Sámarrá, Tell as-Sauván, Čóga Mami a Tell Abada. Prvýkrát tu máme nálezy zavlažovacích kanálov (Čóga Mami pri Bagdade), ktoré umožnili, aby sídla (od roku 5000 pred Kr.) vznikali aj v južnejších častiach Mezopotámie, kde boli potrebné zavlažovacie a odvodňovacie techniky. Pôvod je nejasný, niektorí sa domnievajú, že pochádza z Iránu, každopádne nevznikla z Hassúnskej kultúry. Objavujú sa už stavby majúce tri miestnosti a charakteristická keramika. Sámarrské nádoby majú pozoruhodnú výtvarnú a technickú úroveň a rozmanité tvary. Náboženstvo bolo odlišné od náboženstva Halafskej kultúry. 
V rokoch 5500 – 4000 pred Kr. (iné pramene 5500 – 4500/4400 – 3700 pred Kr.) existovala v severnej Mezopotámii Halafská kultúra (Chaláfska kultúra). Tiahla sa v širokom páse od rieky Karche (Irán) ponad Bagdad až k Stredozemnému moru v Sýrii a dnešnom juhovýchodnom Turecku. Centrom bola severná Mezopotámia a severovýchodná Sýria. Významné náleziská sú Tell Halaf, Tell Hassúna, Tell Brak, Šagar Bazar, Jarim Kepe, Tell Arpačíja, Tepe Guara a Ninive. Jej pôvodcom je zrejme nejaký ľud, ktorý prišiel zo severu. Hlinené základy obydlí i (malých) svätýň boli už z drveného kameňa. Uctievali bohyňu-matku (podobnú neskoršej Ištar) a boha-byvola (pravdepodobne boha Mesiaca). Kultúra je známa najmä peknými nádobami s farebnou maľovanou výzdobou s geometrickými, rastlinnými aj figurálnymi motívmi. Bola to prvá kultúra v Mezopotámii, ktorá používala kovy (meď a olovo).
Predchádzajúce štyri kultúry sa čiastočne prekrývali (časovo i geograficky). Z vývojového hľadiska je však rozdiel v tom, že Sámarrská kultúra Hassúnsku kultúru vystriedala, kým Halafská kultúra zo Sámarrskej vznikala postupne a sčasti súbežne. Pre ďalší vývoj bola zrejme najdôležitejšia Sámarrská kultúra.
Chalkolit (5000 – 3500 pred Kr.).
V období chalkolitu (medenej doby) sa už častejšie objavujú aj ozdoby a prístroje z medi a zriedkavo aj z vzácnych kovov. Centrum vývoja sa definitívne presúva do Babylonie, t. j. južnej Mezopotámie. Tvoria sa základné rysy budúcej mezopotámskej civilizácie. Vznikajú zárodky budúcich miest a zložitejšie formy ekonomickej a spoločenskej organizácie. 
V rokoch 5000 – 3500 pred Kr. (iné pramene 4200 – 3300 pred Kr.) existovala Obejdská kultúra(=Ubajdská kultúra), zahŕňajúca kultúru Eridu-Hádždží Muhammad (pozri hore) a vlastnú (príp. vrcholnú) Obejdskú kultúru. Nachádzala sa spočiatku len v Babylonii, ale jej konečný rozsah bol približne na území Halafskej kultúry plus Babylonia, t. j. od Sýrie až po Perzský záliv (sčasti okrem Mezopotámie v užšom zmysle). 
Urucká kultúra a Ninive 5 (3500 – 3000 pred Kr.).
Obyvatelia (geografickej) Asýrie boli výsledkom zmiešania nostiteľov Halafskej a Sámarrskej kultúry so Semitmi, ktorí prišli v 4. tisícročí.. Samotné mesto Aššur bolo osídlené od prvej polovice 3. tisícročia pred Kr. (chalkolit).
V rokoch 3500 – 3200 pred Kr. (iné pramene 3300 – 3000 pred Kr.) prakticky v celej Mezopotámii existovala Urucká kultúra (=kultúra Uruk-Gaura), ktorá nadviazala na výsledky Obejdskej kultúry. Významné náleziská sú Uruk, Eridu, Ur, Nippur, Tepe Gaura, Habúba Kabíra a Džebel Arúda. Počiatočná fáza je slabo dokumentovaná. Sídla na severe sa často vyčleňujú ako paralelná Gaurská kultúra (podľa Tepe Gaura). V posledných rokoch siahala Urucká kultúra až do Sýrie. Vplyv mala aj v juhozápadnom Iráne (územie neskôr nazývané Elam). Keramiku uruckého typu (ktorá je spravidla jednofarebná – červená alebo sivá) nachádzame v južnej Babylonii a ďalej na severozápade. Gaurská kultúra sa zas vyznačuje zvláštnymi svätyňami a bohatým umením rezby pečatidiel (pečatidlá používali už neolitické kultúry). Steny chrámov zo sušených tehál zvonka zdobili mozaiky z farebných kolíkov z vypálenej hliny alebo z vápenca (Uruk); na iných miestach zas chrámové steny zdobili nástenné maľby s figurálnymi námetmi (Tell Ukajr).Po roku 3300 (iné pramene 3100) pred Kr. Urucká kultúra dosiahla svoj vrchol najmä v južnej Babylonii (vznik prvej tzv. vyspelej kultúry). 
Okolo roku 3000 pred Kr. bola severná Asýria centrom tzv. kultúry Ninive 5. 
Ranodynastické obdobie (3000 – 2340 pred Kr.).
V rokoch 3000 až 2340 pred Kr. (iné pramene 2750 až 2350 pred Kr.) nasledovalo v Mezopotámii tzv. Ranodynastické obdobie. Najvýznamnejšie náleziská sú Kiš, Ešnunna, Tutub, Ur, Uruk, Šuruppak, Tell Adžrab, Lagaš, Girsu, Umma, Abú Salábích a Nippur. Obdobie sa asi začalo vpádmi z Iránu, ktoré spôsobili viacero zmien. 
V tomto období sa v Mezopotámii formujú mestské štáty. Na ich čele stáli dedičné vladárske dynastie. Centrum tvorili mestské štáty v Babylonii, ale obdobie sa týka aj mestských štátov v susedných oblastiach, napr. v Sýrii (Ebla, Mari) a juhozápadnom Iráne (Súsy). V samotnej Mezopotámii existovalo asi 30 rôzne spolupracujúcich aj bojujúcich mestských štátov
Akkadské obdobie (2300 – (?) 2159 pred Kr.).
Okolo roku 2300 pred Kr. sa Aššur a (geografická) Asýria stali súčasťou akkadského štátu, lebo ich dobyl kedy Sargon I. (Šarru-kín I.), pôvodne kráľ Kiša, ktorý vytvoril obrovskú ríšu. 
Sargonov syn a nástupca Rimuš (2283 – 2275 pred Kr.) musel neustále potláčať vzbury v ríši, najmä v južnej Babylonii, pretože mestá chceli obnoviť svoju nezávislosť. Jeho nástupca a brat Maništušu (2274 – 2260 pred Kr.) mal rovnaké problémy. Významný vládca bol Narám-Sín (2259 – 2223 pred Kr.), ktorý opäť skonsolidoval kráľovskú moc v ríši a viedol aj boje v Iráne, Elame a Sýrii. Prvýkrát do určitej miery ovládol aj severnú Mezopotámiu, po prvýkrát sa uňho stretávame s kultom žijúceho panovníka (nechal sa uctievať ako boh). Narám-Sín podporoval umenie. 
Počnúc vládou Šar-kali-šarrího (2222 – 2198 pred Kr.) sa začína obdobie úpadku a písomných správ je veľký nedostatok. Viedli sa jednak vnútorné boje a jednak boje proti prenikajúcim Gutejcom a Lullubejcom z východu, semitským Amorejcom zo západu a Churritom zo severu (horný tok Chábúru a pod.). Od akkadského štátu sa postupne opäť poodtŕhali mestské štáty, ktoré začali medzi sebou bojovať. Akkadský štát definitívne zanikol roku 2159 pred Kr., kedy Gutejci pustošivým vpádom zničili Akkad.
2159 – 2070 pred Kr..
Po zániku Akkadskej ríše boli Asýrčania na južných štátoch opäť nezávislí, ale užokolo roku 2070 pred Kr. zas boli súčasťou štátu III. uruckej dynastie.
Obdobie III. urskej dynastie (Ur III) (cca 2070 – cca 2000 pred Kr).
Vládca III. dynastie z Uru menom Šulgi (2093 – 2046 pred Kr./k 2046 – 1998) ovládol celú Babyloniu plus Asýriu a Elam (čiže územie od Perzského zálivu po Ninive). Po zhruba 100 rokoch tak znova obnovil centrálne vedenie (aspoň) pre celú Babyloniu. Uskutočnil aj veľa rôznych reforiem na upevnenie centralizovanej moci. On (alebo jeho otec) dal spísať zbierku právnych predpisov, vykonal daňovú reformu (boli centrálne zhromaždištia odvedených naturálií, ktoré sa potom znova redistribuovali), reformu administratívneho aparátu, zaviedol jednotný kalendár pre celý štát, obnovil božský kult kráľa. Počnúc jeho vládou nadobudli sumerské literárne diela (hymny, žalospevy, mýtické básne, diskurzy a pod.) svoju klasickú podobu.
Šulgiho nástupcovia (Amar-Sín 2045 – 2037, Šu-Sín 2036 – 2028, Ibbi-Sín 2027 – 2003) už museli svoj štát brániť proti útokom zvonka. Zintenzívnili sa – už od akkadského obdobia prebiehajúce – útoky západosemitských Amorejcov (Amoriti) zo západu ako aj Elamitov (z Elamu) a Churritov. Šu-Sín proti Amorejcom dokonca v roku 2032 dal postaviť v severnej Babylonii dlhý múr. Dôsledkom týchto bojov sa postupne provinční miestordržitelia odtŕhali od urského štátu a vytvárali nezávislé mestské štáty (napríklad Isin a Larsa), takže Ibbi-Sín už ovládal len okolie Uru. Po dlhšej vojne Uru s Elamom nakoniec Elamiti roku 2003 (k1955) pred Kr. dobyli Ur a pripojili ho k svojmu štátu, čím sa skončila doba uruckej dynastie. O tomto vznikli známe literárne skladby Nárek nad skazou Uru a Nárek nad skazou Sumeru a Uru.
Štát tretej urskej dynastie bol vysoko centralizovaný. Bol rozdelený na provincie, ktoré sa asi kryli s bývalými mestskými štátmi. Na ich čele stál miestodržiteľ (ensi) a kráľovi podliehajúci vojenskí velitelia (šagina). Kráľ (štát, palác) hral rozhodujúcu úlohu v ekonomike – kontroloval prakticky výrobné faktory pôda a kapitál a na kráľovských pozemkoch a v palácových dielňach zamestnával veľmi veľa ľudí odmeňovaných v naturáliách prípadne prídelmi pôdy. Rovnako významné boli chrámy, ktoré však boli pod kontrolou kráľa (ich hospodárenie kontroloval miestny ensi, museli odvádzať prebytky kráľovi a pod.). Aj chrámy však kontrolovali a prenajímali časť pôdy a zamestnávali ľudí. V chrámoch alebo ich dielňach asi pracovali aj vojnoví zajatci a otroci, ktorých však bolo veľmi málo. Zamestnávali sa nie len dospelí, ale aj deti, ženy a starci. Tretím „sektorom“ boli súkromníci – pôda v súkromnom vlastníctve a súkromní obchodníci a remeselníci – ktorých podiel na hospodárstve sa dnes už dá len hádať.
Staroasýrske obdobie (2003 – 17. stor. /k 1935 – 16. stor.).
V tomto období existovalo v Mezopotámii najprv veľa mestských štátov, z ktorých sa postupne najdôležiteším stal Babylon, ktorý si ich za Chammu-rabiho podmanil. Boli to najmä Isin, Larsa, Aššur, Babylon, Ešnunna, Dér, Mari a (štát) Elam. Všetky sa snažili stať sa akýmisi nástupcami urského štátu. Dôležitým faktorom boli od tohto obdobia semitskí pôvodne kočovní Amorejci 
Okolo roku 2000 pred Kr. sa Aššur opäť stal nezávislým mestským štátom, ktorý zatiaľ ovládal len malé územie okolo mesta. 
Až od začiatku 2. tisícročia máme o Aššure a jeho štáte bližšie informácie. V 19. a 18. storočí (k 1860 – 1730 pred Kr.) sa v Malej Ázii – mimo asýrskeho štátu – rozvíjali početné asýrske obchodné kolónie s centrom v Kaneši. Asýrsky štát mal z nich veľké zisky. Obchodovalo sa s meďou, cínom a látkami. O prvých vládcoch samotného Asýrskeho štátu (vtedy s hlavným mestom Aššur) sa dozvedáme len z neskoršieho nespoľahlivého Asýrskeho kráľovského zoznamu. Prvým známym vládcom bol podľa neho zrejme okolo roku 1960 Puzur-Aššur I. Viac už vieme o amorejskej dynastii, ktorá sa zmocnila vlády v Aššuri roku 1815 pred Kr.(k1750). Zakladateľom tejto dynastie bol Šamší-Adad I. (1815 – 1782 pred Kr. / k 1750 – 1717). Tento postupne ovládol celú severnú Mezopotámiu vrátane dôležitého mestského štátu Mari. Novým hlavným mestom sa stal Šubat Enlil (asi dnešný Tell Lejlán). 
Po smrti Šamší-Adada bola ríša rozdelená medzi jeho synov Išme-Dagana (oficiálne kráľ), ktorý vládol z Ekallátumu (dnes neznáme mesto) a Jasmach-Adada, ktorý dostal Mari. Jasmach-Adad Mari stratil a Mari sa opäť stalo nezávislé pod vládou Zimri-Lima (1782 – 1759 pred Kr.). Aj Išme-Daganova moc sa obmedzila na centrálnu časť Asýrie. Niektoré dôležité asýrske mestá potom prechodne dobyl Chammu-rabi z Babylonu (pozri ďalej). Nasledujúce dejiny asýrskeho štátu asi do roku 1500 sú prakticky neznáme. Išme-Daganovi nástupcovia vládli zrejme z Aššuru, ich mená sú známe, ale inak už prakticky nič. Vieme však, že okolo roku 1700 (k1635) sa v Aššure dostal k moci Adasi, a tým aj nová dynastia.
Mitanni (17. stor. – 1350 pred Kr.).
Severnú Mezopotámiu (severnú Asýriu) a územie na východ od Tigridu sa už od 2. polovice 3. tisícročia pred Kr. obsadili Churriti, národ neznámeho pôvodu s pravlasťou pri Kaspickom mori. Utvorili tam drobné štátiky. Niekedy v 17. storočí nastala nová veľká vlna churritského prisťahovalstva do týchto oblastí a vtedy asi už existoval najdôležitejší z týchto štátikov –  churritský štát Mitanni, ktorého vznik sa nedá presne rekonštruovať (asi 17. storočie pred Kr.). 
Štát Mitanni sa pôvodne rozprestieral v severovýchodnej Sýrii (hlavné mesto Vaššukkanni), odkiaľ aj prichádzali Churriti už od 3. tisícročia. Odtiaľ sa sa stále rozširoval do okolitých území (na východ a na západ). 
Obyvateľmi štátu Mitanni boli Churriti, Semiti a menší podiel Indoiráncov (čiže Indoeurópanov). 
V 15. storočí už bol štát Mitanni významnou veľmocou – súperil s Egyptom, Chetitským štátom, Babyloniou a Elamom. Najväčší rozmach štát dosiahol za kráľa Sauštara (okolo 1430 pred Kr.), ktorý dobyl Asýriu (podliehala formou závislých vládcov) a iné územia, takže jeho ríša siahala od dnešného juhovýchodného Turecka až po pohorie Zagros. Mitanni však so susedmi nie len súperila, ale kráľovské rodiny mali aj priateľské styky (zmluvy o priateľstve, rodinné kontakty a pod.). 
V 14. stor. mitannský štát začal upadať. Okolo roku 1350 pred Kr. stratil Asýriu.
Južná Asýria (17. stor. – 1350).
V (južnej) Asýrii asi od roku 1700 stále vládla dynastia Adasiho a možno aj iní lokálni vládci. Všetci boli možno už od 17. storočia viac-menej závislí na Mitanni. Okolo roku 1430 pred Kr. definitívne podľahli štátu Mitanni.
Stredoasýrske obdobie (1350 – cca 1000).
"Hlavný článok:Stredoasýrska ríša"
Okolo roku 1350 pred Kr. kráľ Aššuru Aššur-uballit (1365 – 1330 pred Kr.) odtrhol Asýrsky štát (tzv. Stredoasýrska ríša 1350 – cca 1000) od štátu Mitanni, potom dobyl aj časti Mitanni v severovýchodnej Sýrii a zasahoval do babylonskej politiky. Dopisoval si s faraónom Achnatonom z Egypta. Svoju dcéru vydal za kassitskobabylonského kráľa, ale jeho vnuk, ktorý sa potom stal babylonským kráľom sa stal obeťou sprisahania. Aššur-uballit preto vojensky zasiahol a dosadil na babylonský trón kráľa Kurigalza II. (1332 – 1308 pred Kr.).
V 13. storočí králi ďalej rozširovali územie svojho štátu (pripojili Mezopotámiu v užšom zmysle a južné Arménsko). Významnými kráľmi boli Salmanasar I. (1274 – 1245 pred Kr.) a Tukultí-Ninurta I. (1244 – 1208 pred Kr.). Druhý z nich vybudoval novú kráľovskú rezidenciu Kár Tukultí-Ninurta ( severne od Aššuru; po smrti kráľa návrat k starej rezidencii), dvakrát úspešne (dočasne) dobyl Babylon a nakoniec bol zvrhnutý palácovým prevratom.
Po Tukultí-Ninurtovej smrti (1208) začal asýrsky štát upadať a strácať územia, čo súviselo aj s príchodom veľkého množstva neznámych, tzv. morských národov (ku ktorým patrili aj Filištínci) okolo roku 1200 do oblasti Malej Ázie, Sýrie, Palestíny a okolia. 12. storočie bolo vyplnené bojmi o trón a zasahovaním Babylonu do asýrskych záležitostí.
Aj Asýria bola ovplyvnená zhruba po roku 1100 začiatkom prenikania kočovných Aramejcov do týchto oblastí. Za vlády Tiglatpilesara I. (1115 – 1076 pred Kr.) však Asýria zaznamenala opäť rozkvet. Bojoval v južnom Arménsku, viedol časté výpravy proti Aramejcom, dobyl Mezopotámiu v užšom zmysle a po smrti Nabukadnesara I. aj dočasne dobyl niektoré významné babylonské mestá. 
Za Tiglatpilesarových nástupcov sa však územie asýrskeho štátu najmä v dôsledku aramejských útokov opäť zredukovalo na centrálnu oblasť okolo Aššuru, Ninive a Arbilu.
Novoasýrske obdobie (cca 1000 – 609 pred Kr.).
"Hlavný článok:Novoasýrska ríša" (=Asýrska veľríša)
V 9. stor. Asýrčania, pôvodne obmedzení len na územie centrálnej Asýrie, dobyli, pripojili si a postupne asyrizovali aramejské štáty pri Eufrate a v severnej Mezopotámii. Potom v 9. a 8. stor. dobyli aj Sýriu, Palestínu a kraje na severozápade, severe a východe, čím vznikla prvá veľká ríša v dejinách Predného východu. Najväčší rozsah dosiahla roku 671 pred Kr., kedy dobyla aj Egypt. Zvláštny bol vzťah k dobytej Babylonii, ktorej kultúru a vzdelanosť si Asýrčania vážili ako základ svojej kultúry. Významné babylonské mestá (Babylon, Borsippa, Sippar...) si preto mohli ponechať svoje pôvodné výsady, niektorí asýrski králi sa nachali v Babylone formálne korunovať za babylonského kráľa a podobne. Babyloňania svoje postavenie využívali a často sa proti asýrskej nadvláde búrili. Ich spojencami bol pritom štát Elam.
Dobyté územia sa rôznymi vzburami často snažili od Novoasýrskej ríše odtrhnúť. Zajatcov a búriace obyvateľstvo Asýrčania mali vo zvyku presídľovať (aj po státisícoch) – usídľovali ich v skupinách po celej ríši. Vzniklo tak multietnické osídlenie a ako lingua franca sa používala aramejčina (čo platilo ešte aj neskôr v časoch Perzskej ríše). Do 10. stor. pred Kr. sa dobyté územia najprv ponechali v rukách domácich dynastií a od 9. stor. pred Kr. sa už z nich spravidla stali asýrske provincie na čele s asýrskymi guvernérmi. Od konca 9. stor. sa už títo guvernéri stávali takmer nezávislými vládcami, ktorí dokonca často ohrozovali asýrsku centrálnu vládu, ale kráľovi menom Tiglatpilesar III. (745 – 727 pred Kr.) sa reformou správy podarilo právomoci guvernérov obmedziť (najmä ich častým striedaním). 
Najdôležitejšími mestami novoasýrskej ríše boli Aššur, Kalchu a Ninive.
Po skončení vlády významného panovníka Aššurbanipala (668 – 627/626 pred Kr.) vyčerpaná krajina začala upadať. Roku 626 pred Kr. sa od Novoasýrskej ríše odtrhol Babylon (vznik tzv. Novobabylonskej ríše) a v rokoch 614 – 609 pred Kr. spojené vojská Médskej ríše a Novobabylonskej ríše ríšu dobyli. Novoasýrska ríša zanikla a bola rozdelená medzi Médsku ríšu a Novobabylonskú ríšu.

</doc>
<doc id="81481" url="https://sk.wikipedia.org/wiki?curid=81481" title="Salmanasar III.">
Salmanasar III.

Salmanasar III. (po akkadsky "Šulmánu-ašaridu" III. - „boh Šulmánu je úžasný“) bol vládca Novoasýrskej ríše v období 859 - 824 pred Kr. a syn predchádzajúceho vládcu, Aššurnasirpala II..
Dobyl celé územie Sýrie okrem Damasku (pozri bitka pri Karkare), Palestíny, južnú Anatóliu, severozápadný a západný Irán (médske kmene, niektoré perzské štáty, dočasne krajinu Mannejcov), chaldejské štáty v Prímorí, dočasne dobyl nový štát Urartu. Dobyté územia zatiaľ ešte boli len poplatné územia, nie priamo asýrske provincie. V rokoch 827 – 824 pred Kr. čelil až do svojej smrti veľkému vnútroštátnemu povstaniu na čele s jedným z jeho synov. O vláde Salmanasara vieme veľa vďaka Čiernemu obelisku z Kalchu.

</doc>
<doc id="81483" url="https://sk.wikipedia.org/wiki?curid=81483" title="Dogoni">
Dogoni

Dogoni (úplné alebo čiastočné synonymá: Dogon, Dagom, Tombo, Hambde, Makbe, Kado) sú etnikum v južnom Mali a severnej Burkine zaoberajúce sa prevažne roľníctvom. Hovoria dogonskými jazykmi (donedávna považovanými za jeden jazyk).
Dogoni veria, že boli pôvodnými obyvateľmi údolia rieky Niger. Boli objektom pozorovania mnohých antropologických štúdií a ich umelecká práca je oceňovaná zberateľmi na celom svete. Počas tisícročí Dogoni obývali obydlia vytesané do útesu na dĺžke 200 kilometrov nazývané Bandiagara. Hoci väčšina z 200 000 Dogónov sa premiestnilo z ich ochranných útesových obydlí na rovinu trochu nižšie, staroveké dediny stále zdobia útesy. Najlepšou a najpopulárnejšou turistickou cestou do dogonských dedín je cesta pozdĺž útesu.
Náboženstvo.
Kľúčovými postavami v dogonskom náboženstve sú dvojčatá Nummo a Nommo (často stotožňovaní ako jeden), prapôvodní duchovia dogonských predkov, niekedy chápaní ako božstvá. Ide o hermafroditné vodné tvory, nazerané obdobne ako vodné božstvá (to-vodun) v západoafrickom vodune; môžu byť znázorňovaní s ľudským telom a rybím chvostom. Nommo má byť prvý živý tvor stvorený najvyšším bohom Ammou. Krátko po svojom stvorení sa Nommo rozmnožil do štyroch párov dvojčiat, pričom jeden pár sa vzoprel rádu založenému stvoriteľom. Pre obnovenie rádu boh Amma obetoval ďalšieho tvora, ktorého telo rozrezal a rozptýlil po celom stvorení – na každom mieste, kam dopadol fragment tela, mala byť postavená svätyňa. Kľúčový význam má v dogonskom náboženstve problematika dvojčiat: rozpráva sa, že prapôvodne sa tvorovia rodili ako dvojčatá a každý bol hermafroditný, na svet však prišiel šakal, ktorý sa narodil sám; tým sa porušilo stvorenie a začali sa rodiť jedinci s jedným pohlavím. Väčšina bádateľov sa zhoduje, že v dogonskom náboženstve existuje vedomie dávnej udalosti, ktorá onedlho po stvorení spôsobila narušenie harmónie, poruchu štruktúry stvorenia. Preto je šakal (podľa inej verzie líška piesočná) spájaný so smrťou a je mu zasvätený významný náboženský festival Sigi. Dualita má v dogonskom náboženstve centrálne postavenie, aj nebeské sily majú duálny charakter: najvyšší boh Amma má mužské i ženské charakteristiky. Narodenie dvojčiat je oslavované zvláštnym náboženským rituálom, pretože dvojčatá odkazujú k pôvodnej duálnej štruktúre stvorenia ak harmónii medzi pozemským a nebeským. Existuje mýtus o pôvode dogonského vedenia, alebo (podľa inej verzie) dokonca Dogonov samých, na hviezde Sirius (prípadne Sirus B či ďalšej neznámej hviezde v ich okolí). Tento kontroverzný mýtus verejnosti odovzdal etnograf Marcel Griaule. Väčšina bádateľov tento mýtus považuje za vymyslený Griaulom.

</doc>
<doc id="81484" url="https://sk.wikipedia.org/wiki?curid=81484" title="Timbuktu (mesto)">
Timbuktu (mesto)

Timbuktu (francúzsky Tombouctou, anglicky Timbuktu) je mesto v Mali s 54 453 obyvateľmi (2009).
Pred storočiami bolo Timbuktu spolu s Djenné dôležitým mestom na transsaharskej obchodnej ceste prinášajúce obrovské bohatstvo. Obchodníci v týchto mestách profitovali z transportu zlata, slonoviny a soli zo západnej Afriky. Od 16. storočia sa stali tieto mestá legendami v predstavách Európanov, predstavujúc všetko exotické bohatstvo Afriky.
Toto všetko sa zmenilo, keď Portugalčania objavili Guinejský záliv a nahradili prepravu po zastaraných transsaharských obchodných cestách námornou lodnou prepravou. Sláva Timbuktu a Djenné zbledla a upadli do úpadku, z ktorého sa už nikdy nedostali.
Dnes sú mekkami pre cestovateľov. Timbuktu je v porovnaní s Djenné viac obnovené. Ponechalo si niečo zo starovekej štruktúry a taktiež je stále vyhľadávanou destináciou. Djenné na druhej strane vyzerá ako zamrznuté v čase. Veľkolepý monument z hlinených tehál v impériu, ktoré sa rozpadlo pred päťsto rokmi.
Timbuktu bolo významnou križovatkou karavan, kde sa vymieňala soľ zo Sahary za zlato, slonovinu a otrokov zo Sahelu a južných oblastí od prelomu 1. a 2. tis. n. l., ale osady tu boli preukázateľne už v dobe železnej. Oddávna museli karavany dorazivé do Timbuktu platiť poplatok za vstup, respektíve pobyt v Timbukte. Tento zvyk sa dodnes uchoval, a tak bývajú po cestovateľovi obvykle vymáhané drobné peniaze. Rieka Niger fungovala ako dopravná tepna, po ktorej prúdil tovar z južných subsaharských oblastí. V Timbukte sa tovar zobchodoval a pokračoval po Nigeri na západ alebo s karavanami na sever. V 13. stor. mesto obývalo asi 10 000 ľudí a začal kultúrny rozvoj. Snáď už v 14. stor. boli v Timbukte vybudované tri veľké a významné mešity s madrasami, na ktoré bola neskôr viazaná výučba na slávnej Timbuktskej univerzite. Univerzita bola toho času voľným združením týchto madrás, ktoré vyučovali študentov na nádvorí mešít alebo v priľahlých domoch. Mesto zbohatlo najmä sprostredkovaním obchodu so zlatom, so silnejúcim významom univerzity dosahoval stále väčšiu profitabilitu aj obchod s knihami. Podľa afrikanistu Ondreja Havelku sa v Timbukte študovala islamská teológia, islamské právo, arabčina, ale aj medicína, matematika, astronómia, filozofia, geografia a ďalšie vedy. Najväčšiu slávu dosiahlo univerzitné mesto v 16. stor. Hlavné madrasy boli spojené s mešitami Sankore, Djinguereber a Sidi Yahya. Timbuktu vládne v náboženskej oblasti islam. Žije tu množstvo etník vrátane Tuaregov. Timbuktu je považované za tuarežské hlavné mesto.

</doc>
<doc id="81488" url="https://sk.wikipedia.org/wiki?curid=81488" title="Niger (rozlišovacia stránka)">
Niger (rozlišovacia stránka)

Niger môže byť:

</doc>
<doc id="81496" url="https://sk.wikipedia.org/wiki?curid=81496" title="Alma Mahlerová">
Alma Mahlerová

Alma Mahler-Gropius-Werfelová (* 31. august 1879, Viedeň, Rakúsko – † 11. december 1964, New York, USA), rodená Alma Schindlerová, bola rakúska autorka memoárovej literatúry. Je známa ako „múza“ mnohých popredných umelcov prvej polovice 20. storočia, napríklad hudobného skladateľa Gustava Mahlera, maliara Oskara Kokoschku, či spisovateľa Franza Werfela.
Životopis.
Narodila sa v rodine v tom čase známeho a obľúbeného maliara krajín Emila Jakoba Schindlera a jeho ženy Anny von Bergen. Medzi priateľov manželov Schindlerovcov patrili ďalšie významné osobnosti viedenskej kultúry, ako napríklad maliar Gustav Klimt, ktorý s Almou prežil krátku romancu. Medzi ďalších ctiteľov Almy Schindlerovej patrili riaditeľ Burgtheatru Max Burckhard či hudobný skladateľ Alexander Zemlinsky. 
V roku 1901 sa v salóne svojej priateľky Berty Zuckerkandlovej zoznámila s popredným viedenským hudobným skladateľom Gustavom Mahlerom za ktorého sa o rok neskôr vydala. Žili spolu až do Mahlerovej smrti v roku 1911. Mali spolu dve dcéry, Mariu Annu (1902 - 1907) a Annu (1904 - 1988). Alma sa musela vzdať svojej sľubnej kariéry hudobnej skladateľky, pretože Mahler z nej chcel mať gazdinú a nie konkurenciu (zložila desiatky piesní a jednu klavírnu sonátu). Alma sa preto rozhodla umelecky realizovať umelecky ako sochárka. 
Ešte počas Mahlerovho života začal Almin vášnivý pomer s architektom a čelným predstaviteľom štýlu Bauhaus Walterom Gropiom. Po Mahlerovej smrti sa za neho v roku 1915 vydala. O rok neskôr sa im narodila dcéra Manon (1916 - 1935).
Avšak už v roku 1912 zahorela Alma láskou k poprednému expresionistického maliarovi, spisovateľovi a buričovi Oskarovi Kokoschkovi, ktorý oboch zachytil spolu v milostnom objatí na obraze "Die Windsbraut" (po slovensky "Nevesta vetra"). Ich vzťah však netrval dlho a Alma sa vrátila ku Gropiovi. Vzťah s Gropiom a s Kokoschkom definitívne skončil, keď Alma spoznala nemeckého spisovateľa Franza Werfela, ktorému porodila v roku 1918 syna Martina, ktorý však onedlho zomrel. 
Po anexii Rakúska Treťou ríšou roku 1938 ušli s Werfelom najprv do Francúzska a v roku 1940 do USA, kde Alma ovdovela (1945). So svojim mužom žila v Los Angeles, po jeho smrti sa však presťahovala do New Yorku, kde stála na čele umeleckej elity až do svojej smrti v roku 1964.
Napísala niekoľko spomienkových kníh, jej autobiografia "Mein Leben" ("Môj život") vyšla v roku 1960.

</doc>
<doc id="81497" url="https://sk.wikipedia.org/wiki?curid=81497" title="William Parsons Rosse">
William Parsons Rosse

William Parsons Rosse (* 17. jún 1800 – † 31. október 1867) bol anglický astronóm.
Stal sa tretím lordom Rossom po tom, ako zomrel jeho otec v roku 1841. Predtým bol jeho titul Lord Oxmantown.
V 40-tych rokoch 19. storočia zostrojil svoj „Leviathan of Parsonstown“, 72-palcový (183 cm) teleskop v meste Birr, ktoré bolo potom známe ako Parsonstown v grófstve Offaly. Ďalekohľad, ktorý sa stal na mnoho desaťročí najväčším na svete. Rosse bol nútený vynájsť množstvo techník použitých na konštrukciu svojho teleskopu, pretože jeho veľkosť bola v tej dobe bezkonkurenčná a tiež preto, lebo vtedajší konštruktéri teleskopov si svoje patenty chránili alebo nedokázali publikovať svoje metódy. Jeho ďalekohľad bol považovaný za veľký technický a architektonický pokrok.

</doc>
<doc id="81498" url="https://sk.wikipedia.org/wiki?curid=81498" title="Malý Šturec">
Malý Šturec

Malý Šturec () je sedlo v južnej časti Veľkej Fatry.
Poloha.
Sedlo sa nachádza na južnom okraji Veľkej Fatry, v geomorfologickom podcelku Bralná Fatra. Hranica Kremnických vrchov vedie južnejšie od sedla, nie ako sa mylne často prezentuje. Sedlo Malý Šturec leží medzi Holým kopcom () a Priečnym vrchom () a priamo pod sedlom pramení Biela voda, ľavostranný prítok Teplice. 
Vedie ním hranica medzi Žilinským a Banskobystrickým krajom a zároveň okresmi Banská Bystrica a Turčianske Teplice. V sedle sa stretávajú katastrálne územia obcí Čremošné a Dolný Harmanec.
Doprava.
Sedlom vedie významná cestná spojnica Turca s Pohroním, cesta I/14. Železničná trať Vrútky – Zvolen prechádza popod sedlo Čremošnianskym tunelom (najdlhší železničný tunel na Slovensku – 4 698 m). V sedle je vybudované parkovisko s peknými výhľadmi na severovýchod.
Prívlastok "Malý" súvisí s existenciou neďalekého priesmyku Veľký Šturec, ktorý leží vo väčšej nadmorskej výške. Cez oba tieto priesmyky v minulosti viedli dôležité severo-južné dopravné spojnice. Nakoľko v 60. rokoch 20. storočia bola cestná doprava z Veľkého Šturca odklonená na Donovaly, Veľký Šturec stratil svoj dopravný význam a vytratil sa aj z bežnej reči. Z týchto dôvodov sa v súčasnosti priesmyk Malý Šturec zvykne laicky nazývať len "Šturec" (bez prívlastku), a to najmä v súvislosti s automobilovou dopravou.
Turizmus.
Sedlom prechádza červená značkovaná turistická trasa, súčasť Cesty hrdinov SNP (E8) zo sedla Turecká cesta na Kráľovu studňu (). Je pomerne ľahko prístupné, vďaka komunikácii, ktorá ním prechádza.

</doc>
<doc id="81499" url="https://sk.wikipedia.org/wiki?curid=81499" title="Spišská Magura">
Spišská Magura

Spišská Magura je flyšové pohorie a geomorfologický celok na severnom Slovensku, súčasť Podhôľno-magurskej oblasti. 
Vymedzenie.
Susedí z juhu s Podtatranskou brázdou, Tatrami a Podtatranskou kotlinou, Spišsko-šarišským medzihorím a na severe s Pieninami. Západnú a časť severnej hranice tvorí štátna hranica s Poľskom. 
Spišská Magura sa delí na dva geomorfologické podcelky: Repisko na juhozápade a Veterný vrch na severe. Celok má tiež 3 časti: v Repisku je to Osturnianska brázda, v podcelku Veterný vrch potom Staroveská kotlina a
Ružbašské predhorie. Hranica medzi podcelkami vedie údolím Rieky a cez Magurské sedlo. Najvyšším vrchom pohoria je Repisko () v juhozápadnej okrajovej časti pohoria.
Hlavný hrebeň podcelku Repisko vedie po línii Repisko – Magurka – Bukovina – Smrečiny – Spádik – Magurské sedlo, kde nadväzuje na hlavný hrebeň podcelku Veterný vrch v trase Javor – Toporecké sedlo – Kameniarka – Riňava – Plontana (najvyšší vrch podcelku) – Veterný vrch.
Pohorie je rozdelené na viaceré rázsochy údoliami potokov a riečok: Frankovský potok, Rieka, Jordanec, Lesniansky potok, Toporský potok, Šoltýsa a ďalšie. Údolie Dunajca na severe je hranicou s Pieninami, toky Javorinky a Bielej od Tatier a v údolí Popradu, v tzv. Ružbašskej bráne sa stýka s pohorím Levočské vrchy.
V časti Osturnianska brázda a na priľahlých svahoch Spišskej Magury sa zachovali viaceré jazierka zosuvného charakteru. Napr. Malé jazero, Veľké jazero, Ksenino jazierko, Osturnianske jazero. V podcelku Repisko sa zachovalo Jezerské jazero tiež zosuvného charakteru. Na styku pohoria s kotlinami vyvierajú minerálne pramene (Vyšné Ružbachy, Toporec).

</doc>
<doc id="81500" url="https://sk.wikipedia.org/wiki?curid=81500" title="Ružbašská brána">
Ružbašská brána

Ružbašská brána je geomorfologický útvar vytvorený riekou Poprad. Rieka sa na tomto území prelamuje flyšovými súvrstviami medzi Spišskou Magurou na severozápade a Levočskými vrchmi na juhovýchode.
Zároveň spája vyššie položený stupeň Popradskej kotliny s nižšie položeným stupňom Ľubovnianskej kotliny. V Ružbašskej bráne vytvára rieka Poprad dva veľké zaklesnuté meandre. Brána vystupuje v krajine medzi mestom Podolínec a obcou Forbasy, kým na území brány leží jediná obec Nižné Ružbachy.

</doc>
<doc id="81501" url="https://sk.wikipedia.org/wiki?curid=81501" title="Magurské sedlo">
Magurské sedlo

Magurské sedlo () je sedlo v hlavnom hrebeni Spišskej Magury. Je nazývané tiež Hanušovské alebo Reľovské sedlo.
Nachádza sa medzi vrchmi Javor () a Spádik (). Oddeľuje dva podcelky pohoria - Repisko na juhozápade a Veterný vrch na severovýchode. Spája Podtatranskú kotlinu so Zamagurím. Sedlom viedla jedna z dávnych kolonizačných ciest. Na západnej strane sedla pramení potok Ščerbová (pravostranný prítok Rieky), kým na východnej strane Toporský potok vlievajúci sa do Popradu.
Sedlom prechádza významná cestná spojnica II/542 medzi Spišskou Belou a Spišskou Starou Vsou a tiež modroznačkovaná turistická trasa, vedúca od Toporeckého sedla ďalej na západ po hlavnom hrebeni pohoria (Bukovina, Repisko).

</doc>
<doc id="81502" url="https://sk.wikipedia.org/wiki?curid=81502" title="Nemrut Dağı (vrch)">
Nemrut Dağı (vrch)

Nemrut Dağı (iné názvy: Nemrut Dağ, Nemrud Dağ(ı), Nemrut, Nemrud) je vrch v juhovýchodnej Anatólii (Turecko), vysoký . Od roku 1987 je zapísaný v zozname Svetového dedičstva UNESCO.
Antiochove mauzóleum.
Na vrchole tohto vrchu Antiochios I., kráľ Kommageny, v rokoch 69 až 34 pred Kr., postavil nezvyčajný monument. Mal pripomínať jeho vlastnú slávu a slávu bohov, a pravdepodobne je to aj jeho hrob. Bol to obrovský pomník bezvýznamného kráľa, ktorý sa sám radil medzi nesmrteľných.
Ide o mohylu pozostávajúcu z kopy voľne uložených kameňov. Na severnej a východnej strane ju strážia dva levy, dva orly a deväťmetrové sochy, ktoré predstavujú Herakla, Dia, Oromadesa (perzský boh Ahura Mazdá), Tyché, Apolóna-Mithru a samotného Antiocha. Figúry sú stvárnené posediačky, hlavy majú poodpadávané a ležia naokolo. Po stranách vysokého návršia hrobu s priemerom stoja rovnaké figúry. Na dobre zachovaných reliéfoch na západnej terase sa Antiochos zobrazuje, ako si potriasa rukou s Apolónom, Diom a Herkulom.
Osobitne významná je kamenná doska, na ktorej je zobrazený lev pod hviezdnou konšteláciou. Usporiadanie hviezd, planét Jupitera, Merkúra a Marsu ukazuje zvláštnu astronomickú konšteláciu, ktorá bola pozorovateľná 7. júla 62 pred Kr. Tento dátum sa pokladá za začiatok výstavby hrobu.
Na východnej strane hrobového návršia sa nachádza oltár. Celý komplex pravdepodobne denne slúžil na náboženské obrady, kým Nemrut Dağı v roku 1881 neobjavil nemecký inžinier Karl Sester.
Antiochov hrob sa síce nenašiel, predpokladá sa však, že je pochovaný na tomto mieste.

</doc>
<doc id="81503" url="https://sk.wikipedia.org/wiki?curid=81503" title="Toporecké sedlo">
Toporecké sedlo

Toporecké sedlo () je sedlo v hlavnom hrebeni pohoria Spišská Magura medzi vrchmi Javor () a Kamenianka (). Na severnom úpätí sedla pramení Lesniansky potok.
Sedlom viedla v minulosti cesta, po ktorej prenikala kolonizácia z Popradskej kotliny do oblasti Zamaguria. V súčasnosti tadeto vedie cesta 3. triedy medzi obcami Toporec a Veľká Lesná a taktiež turistický chodník (modrá značka) z Magurského sedla do kúpeľov Vyšné Ružbachy.

</doc>
<doc id="81505" url="https://sk.wikipedia.org/wiki?curid=81505" title="Ľubovnianska vrchovina">
Ľubovnianska vrchovina

Ľubovnianska vrchovina je flyšové pohorie na severe východného Slovenska. Je geomorfologický celok oblasti Východné Beskydy v subprovincii Vonkajšie Východné Karpaty.
Opis.
Na západe hraničí s Pieninami, na juhu so Spišsko-šarišským medzihorím a Čergovom a na východe s Ondavskou vrchovinou. Geomorfologický celok je na území Slovenska rozdelený dolinou Popradu a Spišsko-šarišským medzihorím na väčšiu západnú a menšiu východnú časť. Severnú hranicu tvorí štátna hranica s Poľskom, pričom hranicu tvorí v západnej časti pohoria aj rieka Poprad.
Ľubovnianska vrchovina dosahuje maximálnu nadmorskú výšku na vrchole Eliášovky () v severozápadnej okrajovej časti pohoria (na slovensko-poľskej hranici). Hlavný hrebeň vedie z Eliášovky cez Medvedelicu, sedlo Vabec, Široký vrch, Sulínske sedlo na Sliboň. Vo východnej časti pohoria prechádza po hlavnom hrebeni štátna hranica v línii Obručné – Nad dolinkou – Kamenný hrb – Pustá – Javor – Kurovské sedlo – Polianka – Dzielec (v Poľsku).
Údoliami vodných tokov je pohorie rozdelené na menšie rázsochy, ide predovšetkým o potoky: Veľký Lipník, Hraničná, Pálenický jarok,Pasterník Lipník, Kurovec a ďalšie. Pri obci Sulín vyviera prameň minerálnej vody Sulínka.

</doc>
<doc id="81506" url="https://sk.wikipedia.org/wiki?curid=81506" title="Vabec">
Vabec

Vabec () je sedlo v hlavnom hrebeni západnej časti pohoria Ľubovnianska vrchovina. Vedie ním ceste I/68 zo Starej Ľubovne do Poľska.
Poloha.
Nachádza sa medzi vrchmi Čertova skala () a Oslí vrch (). Priamo pod sedlom pramení potok Hraničná, ktorý tečie na sever a potok Malý Lipník, tečúci na juh. Sedlo leží v Prešovskom kraji, v okrese Stará Ľubovňa a na katastrálnom území obce Jarabina.
Sedlom prechádza významná cestná spojnica Stará ĽubovňaMníšek nad Popradom a ďalej do Poľska (I/68). Je to križovatka turistických chodníkov - modro-značkovaného zo Starej Ľubovne cez Jarabinský prielom do obce Jarabina a žlto-značkovaného na Oslí vrch (). Zo sedla sú pekné výhľady do okolia.

</doc>
<doc id="81507" url="https://sk.wikipedia.org/wiki?curid=81507" title="Kurovské sedlo">
Kurovské sedlo

Kurovské sedlo (staršie: Tyličské sedlo; ; ) je sedlo vo východnej časti pohoria Ľubovnianska vrchovina. Podľa niektorých zdrojov ním vedie hranica medzi Západnými a Východnými Karpatmi. Lokalitou prechádza Medzinárodná diaľková turistická trasa E3.
Leží medzi vrchmi Javor () a Hora (). Sedlom vedie slovensko-poľská štátna hranica, ktorá vedie po hlavnom hrebeni východnej časti pohoria. Poľský názov sedla je "Przełęcz Tylicka". Na slovenskej strane pramení pod sedlom potok Kurovec, tečúci na juh.
Sedlom vedie cesta 3. triedy z Tarnova do poľskej obce Tylicz a križujú sa tu červeno-značkovaná trasa (súčasť európskej diaľkovej trasy E3), vedúca hrebeňom pohoria so žlto-značkovanou trasou do obce Kurov (podľa nej názov sedla).

</doc>
<doc id="81510" url="https://sk.wikipedia.org/wiki?curid=81510" title="Podjavorník">
Podjavorník

Podjavorník je osada a miestna časť obce Papradno. 
Nachádza sa v prostredí pohoria Javorníky, pod hlavným hrebeňom, v pramennej oblasti Papradnianky.
Zachovaná drevená ľudová architektúra kopaničiarskeho osídlenia sa postupne mení na rekreačné objekty. Stojí tam i zrekonštruovaný hotel Podjavorník s možnosťou ubytovania a s nočným barom, bowlingom, plavárňou a masážou, saunou a vírivou vaňou. V blízkosti hotela je lyžiarsky vlek s najdlhšou traťou v okolí (920 m) a 1 detský vlek. V okolí Podjavorníka sa nachádzajú viaceré osady, z ktorých najväčšia je osada Kŕžeľ. Ďalšie osady sú Chuchmalovce Bartkovce, Hruškovce,Hanajovce, Levčovce, či Pätkové. Podjavorník je v súčasnosti rekreačnou oblasťou s možnosťami letnej aj zimnej turistiky. Žlto označený turistický chodník a lyžiarska turistická trasa vedú na hrebeň Javorníkov.

</doc>
<doc id="81511" url="https://sk.wikipedia.org/wiki?curid=81511" title="Pagaňov">
Pagaňov



</doc>
<doc id="81513" url="https://sk.wikipedia.org/wiki?curid=81513" title="Ráztoka (Horná Mariková)">
Ráztoka (Horná Mariková)



</doc>
<doc id="81515" url="https://sk.wikipedia.org/wiki?curid=81515" title="Vlkov">
Vlkov

Vlkov je:

</doc>
<doc id="81520" url="https://sk.wikipedia.org/wiki?curid=81520" title="Cock Sparrer">
Cock Sparrer

Cock Sparrer je jednou z najstarších Oi! skupín, vznikla už v roku 1974, skupina je jednou z najvýznamnejších idolov streetpunku.
História.
Zakladajúci členovia založili skupinu s názvom Cock Sparrow.

</doc>
<doc id="81521" url="https://sk.wikipedia.org/wiki?curid=81521" title="Bitka pri Čcheng-pchu">
Bitka pri Čcheng-pchu

Bitka pri Čcheng-pchu () bola konflikt medzi štátom Ťin a Čchu a ich spojencami. Odohrala sa na území dnešnej Číny v roku 632 pred Kr., počas Obdobia Jari a jesene (722481 pred Kr.). Bola prvou veľkou bitkou v dlhodobom konflikte medzi štátmi v údolí Žltej rieky a štátmi v údolí rieky Jang-c’-ťiang. Víťazstvo štátu Jin upevnilo hegemóniu vojvodu vojvodu Wena zo štátu Ťin a zastavilo územné ambície štátu Čchu na severe minimálne o jednu generáciu.
Pozadie.
Po smrti vojvodu Chuana zo štátu Čchi v roku 643 pred Kr. štát Čchu vytrvalo rozširoval svoj vplyv smerom na sever a pohltil šesť menších štátov. V roku 636 pred Kr. sa vojvoda Wen, ktorý strávil pätnásť rokov na úteku vo viacerých štátoch, dostal s pomocou vojvodu Mua štátu Čchin k moci. Vojvoda Wen prevzal vedenie v štátoch a vykonal množstvo vnútorných reforiem. V rokoch pred 632 pred Kr. konflikt medzi štátmi Ťin a Čchu eskaloval a bol charakteristický častými presunmi malých štátov, ktoré ležali medzi nimi, do jednej či druhej koaličnej skupiny.
V zime roku 633 pred Kr. zaútočil kráľ Čcheng z Čchu na štát Sung, spojenca štátu Ťin. Odpoveďou na túto agresiu bola expedičná vojenská výprava pod vedením vojvodu Wena, ktorá sa vydala na juh na jar nasledujúceho roka a okupovala štát Wej a Cchao, satelity štátu Čchu. V nasledujúcich mesiacoch obe strany posilňovali svoje aliancie. Štáty Šen, Si, Čchen a Cchaj, všetko priami susedia štátu Čchu, sa spojili s kráľom Čchengom. Rovnako urobil aj vzdialenejší štát Lu. 
Predohra.
Armáda štátu Ťin sa údajne musela stiahnuť o , až sa utáborila na rovine Čcheng-pchu na hraniciach štátov Wej a Cchao. Očakávala rozhodujúcu bitku a naplnenie sľubu vojvodu Wena kráľovi Čchengovi počas svojho vyhnanstva v Čchu. Ústup zároveň umožnil spojenie síl Ťinu s posilami Čchi a Čchin.
Kompletne zložené z vojakov Čchu bolo len jadro armády, vedenej hlavným veliteľom C'jü. Ľavé krídlo vedené C´si tvorili vojaci zo satelitov Čchu, Šen a Si. Pravé krídlo pod C´šang sa skladalo zo samostatnej skupiny, ktorú tvorili výlučne oddiely štátov Čchen a Cchaj. Ich počty boli pravdepodobne až tretinou sily celej armády.
Sily štátu Ťin sa pred výpravou zväčšili z dvoch na tri armády: hornú, centrálnu a dolnú. Tieto sa pred bitkou preskupili do krídiel: horná armáda tvorila pravé krídlo pod vedením Chu Maoa a jeho zástupcu Chu Jena; dolná vytvorila ľavé krídlo pod vedením Luan Č' a zástupcu Sü Čchena. Centrálna armáda vytvorila samotné jadro a viedol ju Sien Čena so zástupcom Si Čen. Vojvoda Wen súboj neriadil, a ani sa ho priamo nezúčastnil.
Boj.
Armády sa stretli 4. deň 4. mesiaca roku 632 pred Kr.
Bitka začala postupom oboch krídiel armády Ťin. Pravé krídlo Čchu bolo považované za najslabšie a Sü Čchen, veliteľ ľavého krídla Ťin, naň zaútočil. Sü chránil kone svojich bojových vozov zvieracími kožami a viedol na toto krídlo protivníka rýchly a silný útok. Útok bol mimoriadne úspešný a úplne ho rozprášil.
Ľavé krídlo Ťin následne zafungovalo ako bojová sila, viažúca na seba jadro armády Čchu a brániaca mu zaútočiť na ich centrum, alebo pomôcť ľavému krídlu. Medzitým Chu Maove pravé krídlo Ťin sa zrazilo s nepriateľom, fingovalo ústup a niesli so sebou dve veľké zástavy samotného vrchného velitela. Ľavé krídlo Čchu, zložené z odvedencov zo Šen a Si, sa domnievalo, že pravé krídlo Ťin sa rozpadlo a C'jü nariadil prenasledovanie. Kontingent bojových vozov pod vedením Luan Č' sa prihnalo dopredu a rozdelil sa do troch smerov, čim rozvíril prach a zakryl tak pohyby Chu Maových mužov, ktorí sa preskupili do kruhovej formácie.
Ľavé krídlo Ťin naďalej držalo svoju pozíciu proti centru Čchu a pomáhalo tak vlastnému centru. Hoci bolo jadro ťinskej armády prechodne narušené intenzívnym bojom, účinne bránilo centru Čchu v pomoci ich ľavému krídlu. Ako ľavé krídlo Čchu postupovalo, zaútočila na jeho bok osobná garda vojvodu Wena, zložená so synov vysoko postavených členov klanov a jeho verných. Medzitým celé pravé krídlo Ťin dokončilo svoje preskupenie a bolo sprava podporované bojovými vozmi Luan Zhi, ktoré sa pridali k útoku. Ľavé krídlo Čchu bolo úplne zničené. Keď C'jü videl, že obe jeho krídla sú obkľúčené a ničené, nariadil ústup.
Zhodnotenie.
Bitka pri Čcheng-pchu bola pravdepodobne vôbec najväčšou v Období Jari a jesene a jednoznačne najpodrobnejšie opísanou v diele "Cuo Čuan". Napriek tomu miesto bitky zostáva nejasné: do úvahy pripadá lokalita v blízkosti oblasti (?, county) Čchen-liou v provincii Čchen-nan a juhozápadná oblasť oblasti (?, county) Ťuan v provincii Šan-tung. Po návrate na sever vojvoda Wen bol uznaný za kráľa dynastie Čou ako prvý z lénnych pánov. Konferencia viacerých štátov v Ťien-tchu v roku 631 pred Kr. vedená vojvodom Wenom potvrdila ich podporu pre kráľovskú rodinu Čou a stvrdila aliančnú zmluvu. Bitka v dlhodobom pohľade však nebola veľmi účinná vo svojom cieli potlačiť moc Čchu.

</doc>
<doc id="81522" url="https://sk.wikipedia.org/wiki?curid=81522" title="Dogóni">
Dogóni



</doc>
<doc id="81524" url="https://sk.wikipedia.org/wiki?curid=81524" title="Bitka pri Chengpu">
Bitka pri Chengpu



</doc>
<doc id="81525" url="https://sk.wikipedia.org/wiki?curid=81525" title="Socha slobody">
Socha slobody

Socha slobody ("", plným názvom "Liberty Enlightening the World" – „Sloboda osvetľujúca svet“) stojí v New Yorku v USA na ostrove Liberty Island. Jednotlivé časti samotnej sochy boli zhotovené vo Francúzsku pod vedením sochára Frédérica Auguste Bartholdiho a následne prevezené a v roku 1886 spojené v celok na podstavci v Spojených štátoch amerických.
Opis.
Socha je vysoká 93 metrov a váži necelých 205 ton. Spolu so 47-metrovým podstavcom je vrchol fakle vo výške 93 metrov nad zemou. V páse má socha obvod 10,6 metra. Pravá ruka, držiaca fakľu, je dlhá 12,8 metra, len ukazovák je dlhý 2,4 metra. V ľavej ruke drží dosku (tzv. tabula ansulata) s dátumom JULY IV MDCCLXXVI (4. júla 1776, čo je deň deklarácie nezávislosti USA). Pri nohách sochy ležia rozťaté putá, symbolizujúce zrušenie otrokárstva. Jej koruna so siedmimi lúčmi je symbolom slnka žiariaceho ponad sedem morí a sedem kontinentov a podobne ako fakľa znázorňuje osvietenie sveta slobodou.
Socha získala svoju charakteristickú zelenkastú farbu až po roku 1900 vplyvom oxidácie. Pôvodne bola vo farbe medi.
Vznik a dejiny.
Jednou z pôvodných myšlienok Sochy slobody bolo pripomenutie priateľstva a pomoci, ktorú Francúzsko poskytlo americkým osadníkom v ich boji za nezávislosť od Británie. Iba Francúzsko totiž poslalo do Ameriky svojich vojakov, aby bojovali na strane kolónií. Socha, primárne ako symbol slobody a nezávislosti, mala teda tiež stelesňovať priateľstvo medzi oboma národmi.
Sochár Frédéric Auguste Bartholdi začal na projekte pracovať v roku 1876. Ešte predtým navrhol a vytvoril viacero menších modelov. Jednotlivé časti tela vytváral postupne, pričom niektoré z nich boli verejnosti vystavené už pred samotným dokončením sochy. V roku 1880 sa mu podarilo získať služby Gustava Eiffela, ktorý navrhol vnútornú opornú konštrukciu.
Jednotlivé dokončené časti tela boli v roku 1885 preplavené do USA na francúzskej lodi. V newyorskom prístave sa potom socha opätovne skladala a napokon bola umiestnená na podstavec, ktorý navrhol americký architekt Richard Morris Hunt. Formálne bola venovaná 28. októbra 1886 na ceremónii za účasti prezidenta USA Grovera Clevelanda. Stojí na ostrove Liberty Island, ktorý sa do roku 1956 volal Bedloe's Island.
V Paríži od roku 1889 existuje jej zmenšená kópia, odovzdaná Američanmi, pripomínajúca jej francúzsky pôvod.
Časom sa socha stala jedným zo symbolov USA a v roku 1984 bola zapísaná na zoznam svetového dedičstva UNESCO.
Počas storočia, ktoré ubehlo od jej darovania, došlo k jej značnému poškodeniu, medzi rokmi 1984 až 1986 bola zrekonštruovaná aj vďaka verejným zbierkam. Práve pri oslave stého výročia vztýčenia sochy na Liberty Island prisahalo v New Yorku v roku 1986 vtedajšiemu predsedovi Najvyššieho súdu USA Warrenovi E. Burgerovi vernosť Spojeným štátom takmer 300 imigrantov, čím sa stali naturalizovanými Američanmi. Ďalších 25 000 imigrantov bolo pri tejto príležitosti naturalizovaných v ďalších amerických mestách.
Porovnanie.
V čase svojho venovania bola Socha slobody druhou najvyššou sochou postavy na svete, vyšší bol len Budha z Le-šanu v Číne. Odvtedy ju výškou predbehlo už niekoľko desiatok sôch postáv. Ak nerátame podstavec, tak napríklad Matka Vlasť volá! na Mamajovej mohyle vo Volgograde meria celkovo 85 metrov. Najvyššia socha postavy na svete vôbec je "Socha jednoty", znázorňujúca indického bojovníka za nezávislosť Sardára Vallabhbháího Patéla, stojaca v Gudžaráte, ktorá dosahuje 182 metrov (resp. spolu s podstavcom 240 metrov).

</doc>
<doc id="81527" url="https://sk.wikipedia.org/wiki?curid=81527" title="Salmanassar III.">
Salmanassar III.



</doc>
<doc id="81529" url="https://sk.wikipedia.org/wiki?curid=81529" title="Flash">
Flash

Flash (po anglicky „blesk“) môže byť:
The Flash môže byť:

</doc>
<doc id="81530" url="https://sk.wikipedia.org/wiki?curid=81530" title="Build">
Build

Build (z angl. slova "build" – "stavať", "budovať") je označenie procesu (kompilácie) ako aj výsledku zostavenia vydania verzie počítačového programu. Obvykle sa tým označuje najnižšia alebo nízka úroveň verziovania, keď sa v rámci danej verzie-subverzie vydávajú jednotlivé buildy (obvykle pre ladiace a testovacie účely, príp. kvôli záplate nejakej menšej chyby). Napríklad MySQL 5.2.0 pre verziovanie major.minor.build.revision znamená piatu hlavnú verziu, druhú subverziu, build nula bez uvedenia čísla revízie.

</doc>
<doc id="81531" url="https://sk.wikipedia.org/wiki?curid=81531" title="Lord Rosse">
Lord Rosse



</doc>
<doc id="81532" url="https://sk.wikipedia.org/wiki?curid=81532" title="Františka Jakabčinová">
Františka Jakabčinová

Františka Jakabčinová (* 1873 – † 1933), bola prvá organizátorka slovenského ženského hnutia v USA.
Stala sa významnou funkcionárkou prvej Katolíckej slovenskej ženskej jednoty a podpredsedníčkou Združenia slovenských katolíkov.

</doc>
<doc id="81533" url="https://sk.wikipedia.org/wiki?curid=81533" title="Ľudmila Ivanovna Černychová">
Ľudmila Ivanovna Černychová

Ľudmila Ivanovna Černychová (, * 13. jún 1935, Šuja, Rusko – 28. júl 2017) bola ruská astronómka. 
Narodila sa v meste Šuja, v Ivanovskej oblasti. Absolvovala Štátnu pedagogickú univerzitu v Irkutsku. Medzi rokmi 1959 až 1963 pracovala vo výskumnom ústave pre fyzikálno-technické a rádio-technické merania, kde vykonávala astronomické pozorovania. 
Od roku 1963 pracovala spolu so svojim manželom Nikolajom v Krymskom astrofyzikálnom observatóriu. V období medzi 1964 a 1998 bola výskumnou spolupracovníčkou Inštitútu teoretickej astronómie Ruske akadémie vied.
Objavila 268 asteroidov, vrátane asteroidov 2212 Hephaistos a 3147 Samantha.
Na počesť manželov Černychových bol pomenovaný asteroid 2325 Černych.

</doc>
<doc id="81535" url="https://sk.wikipedia.org/wiki?curid=81535" title="Furmint">
Furmint

Furmint je odroda viniča hroznorodého registrovaná na území Slovenska od roku 1952, ktorej pestovanie je povolené vo vinohradníckej oblasti Tokaj.
Charakteristika.
Furmintu vyhovujú ľahšie, piesočnaté ale aj kamenisté pôdy. Má sklon k opadavosti kvetov, sucho znáša pomerne dobre, nepatrí však medzi mrazuvzdorné odrody. Je citlivý na peronospóru, za daždivého počasia ho poškodzuje hniloba.
Strapec furmintu je stredne veľký až veľký, šupka bobúľ je tenká, dužina sladká a harmonická. Hrozno dozrieva začiatkom októbra, avšak v suchých rokoch sa ponecháva na kríku za účelom tvorby cibéb, ktoré sú základom pre výrobu tokajských výberov.

</doc>
<doc id="81536" url="https://sk.wikipedia.org/wiki?curid=81536" title="Lipovina">
Lipovina

Lipovina je odroda viniča hroznorodého registrovaná na území Slovenska od roku 1952, ktorej pestovanie je povolené vo vinohradníckej oblasti Tokaj.
Lipovina si vyžaduje hlboké, teplé pôdy dobre zásobené živinami. Rastie veľmi bujne. Ako všetky tokajské odrody je aj Lipovina málo mrazu odolná, neznáša tiež dlhotrvajúce suchá, citlivá je na peronospóru aj múčnatku.
Strapec lipoviny je dlhý, valcovitý a redší. Bobule sú guľaté, stredne veľké bez výraznej chute.
 

</doc>
<doc id="81537" url="https://sk.wikipedia.org/wiki?curid=81537" title="Tom Gehrels">
Tom Gehrels

Anton M.J. "Tom" Gehrels (* 21. február 1925, Haarlemmermeer, Holandsko - † 11. júl 2011, Tucson, Arizona, USA) bol americký astronóm holandského pôvodu.
Životopis.
Narodil sa v Haarlemmermeere v Holandsku. Počas druhej svetovej vojny ako teenager bol aktívnym členom holandského odboja. Po úteku do Británie sa vrátil ako parašutista Special Operations Executive a organizátor sabotáži proti nacistom.
Po vojne vyštudoval univerzitu v Leidene, kde promoval v roku 1951 z fyziky a astronómie. V štúdiu pokračoval na University of Chicago, kde získal doktorát z astronómie a astrofyziky v roku 1956. V roku 1960 nastúpil na University of Arizona, spolu s Kuiperom, kde pôsobil ďalších 50 rokov.
Podieľal sa na štruktúre programu Spacewatch na objavovanie asteroidov v blízkosti Zeme. Objavil viacero komét, medzi inými 64P/Swift-Gehrels, 78P/Gehrels, 82P/Gehrels a 90P/Gehrels.
Okrem toho sa podieľal na objavení 4 329 asteroidov, medzi nimi blízkozemských planetiek 1864 Daedalus, 5011 Ptah a 4587 Rees, ako aj asteroidov zo skupiny Trójan.
Väčšinu svojich neskorších objavov urobil v spolupráci s holandskými astronómami, manželmi Ingrid van Houten-Groeneveldovou a Cornelisom Johannesom van Houtenom. Gehrels robil pozorovania oblohy 48-palcovým-Smchidtovym teleskopom v Palomar Observatory v USA. Fotografické platne boli posielané do Holandska na univerzitu v Leidene, kde ich van Houtenovci vyhodnocovali.

</doc>
<doc id="81538" url="https://sk.wikipedia.org/wiki?curid=81538" title="Muškát žltý">
Muškát žltý

Muškát žltý je muštová a stolová odroda viniča hroznorodého registrovaná na území Slovenska od roku 1941, ktorej pestovanie je povolené vo vinohradníckej oblasti Tokaj.
Muškát žltý obľubuje južné svahovité plochy, teplé, kamenisté pôdy dobre zásobené živinami. Má dobrý až silný vzrast, je však náchylný na opadávanie a poškodzujú ho hlavne mrazy. Dobre znáša suché polohy.
Strapec Muškátu žltého je stredne veľký, cylindrický, veľmi hustý. Šupka bobúľ je tenká, dužina je štavnatá s výrazne muškátovou chuťou. Pri nižších úrodách poskytuje, najmä ak hrozno cibébovatie, mušty a vína vynikajúcej kvality.

</doc>
<doc id="81539" url="https://sk.wikipedia.org/wiki?curid=81539" title="Cornelis Johannes van Houten">
Cornelis Johannes van Houten

Cornelis Johannes van Houten (* 18. február 1920, Haag, Holandsko – † 24. august 2002) bol holandský astronóm.

</doc>
<doc id="81540" url="https://sk.wikipedia.org/wiki?curid=81540" title="Ingrid van Houten-Groeneveldová">
Ingrid van Houten-Groeneveldová

Ingrid van Houten-Groeneveldová (* 21. október 1921, Berlín, Nemecko – † 30. marec 2015, Oegstgeest, Holandsko) ) bola holandská astronómka, ktorá pracovala na Universiteit Leiden, manželka astronóma Cornelia van Houtena.
Spoločne s Tomom Gehrelsom a svojim manželom objavila niekoľko tisíc asteroidov. Gehrels robil pozorovania oblohy 48-palcovým Schmidtovým teleskopom na Palomar Observatory v USA. Fotografické platne boli posielané do Holandska na univerzitu v Leidene, kde ich vyhodnocovali.
Je po nej pomenovaný asteroid 1674 Groeneveld.

</doc>
<doc id="81541" url="https://sk.wikipedia.org/wiki?curid=81541" title="Kazimír Bezek">
Kazimír Bezek

Kazimír Bezek (pseudonymy Ivan Žiar, Peter Blen, Peter Civrun) (* 31. august 1908, Žibritov – † 14. december 1952, Praha) bol slovenský básnik, dramatik a verejný činiteľ.
Životopis.
Narodil sa v rodine evanjelického farára Jána Bezeka a jeho manželky Ľudmily, rodenej Cimrákovej. Vzdelanie získaval v Liptovskom Mikuláši, na lýceu v Nîmes vo Francúzsku a v rokoch 1928 – 1936 na Právnickej fakulte Karlovej univerzity v Prahe. Pracoval v Československých dráhach v Prahe, v rokoch 1939 – 1942 pôsobil na Ministerstve dopravy a verejných prác. Počas 2. svetovej vojny bol zatknutý za ilegálnu činnosť a počas Slovenského národného povstania bol predsedom Revolučného národného výboru v Dolnom Kubíne. Po skončení vojny sa stal prezidiálnym šéfom Povereníctva dopravy, v rokoch 1945 – 1952 bol poslancom Slovenskej národnej rady, v rokoch 1946 – 1949 pôsobil ako povereník dopravy a v rokoch 1949 – 1952 ako generálny riaditeľ Československých dráh v Prahe.
Tvorba.
Prvé literárne diela publikoval v študentských časopisoch (Nový rod, Svojeť, Studentský časopis), knižne debutoval v roku 1927 zbierkou básní "Horúci deň", ktorú vydal vlastným nákladom. Vo svojich dielach sa venuje sociálnym témam, využíval motívy odporu a vzbury (jánošíkovské, partizánske), písal protivojnové básne, no najmä v závere svojho tvorivého obdobia sa venoval ako prírodnej, tak i ľúbostnej a meditatívnej lyrike. Publikoval väčšinou časopisecky (DAV, Luk, Slovenské smery, Slovenské pohľady, Elán, Tvorba a i.), no mnoho jeho diel ostalo len v rukopisnej podobe. Okrem básní sa pokúšal i o divadelnú tvorbu. Písal veršované drámy a veselohry, no väčšina z nich taktiež zostala v rukopisnej podobe.

</doc>
<doc id="81542" url="https://sk.wikipedia.org/wiki?curid=81542" title="Odroda viniča">
Odroda viniča

Odroda viniča (hroznorodého) (iné názvy: sorta viniča (hroznorodého), kultivar viniča (hroznorodého)) je kultivar druhu vinič hroznorodý.
Vinič hroznorodý ("Vitis vinifera") a najmä jeho pôvodný voľne rastúci poddruh vinič hroznorodý lesný ("Vitis vinifera" subsp. "sylvestris") vykazuje veľkú heterozygotnosť, vďaka ktorej v priebehu posledných 3 000 rokov vznikli tisíce kultivarov (staršie a v dnešných právnych predpisoch nazývaných: odrody) viniča hroznorodého. Najmä v minulosti vznikali predovšetkým samovoľným krížením, v súčasnosti však prevláda šľachtenie. 
Opisu a identifikácii kultivar viniča hroznorodého sa venuje ampelografia.
Triedenie odrôd viniča hroznorodého.
Odrody viniča hroznorodého je možné triediť podľa mnohých kritérií. 
Do geograficko-ekologických skupín.
Najčastejšie sa odrody triedia podľa miesta vzniku do takzvaných "geograficko-ekologických skupín" (lat. "proles") "orientalis", "occidentalis" a "pontica". Podrobnosti pozri v článku vinič hroznorodý.
Podľa použitia.
Podľa použitia sa odrody viniča hroznorodého delia na:
Zoznam niektorých odrôd viniča hroznorodého.
Vysvetlivky:

</doc>
<doc id="81543" url="https://sk.wikipedia.org/wiki?curid=81543" title="Bohumil Haluzický">
Bohumil Haluzický

Bohumil Haluzický (* 8. marec 1879, Bzová, Česko – † 11. január 1957, Bratislava) bol slovenský spisovateľ, publicista, literárny historik a kritik.
Životopis.
Vzdelanie získaval v Uherskom Hradišti, Brne a na univerzite v Prahe, Lipsku a Heidelbergu, kde študoval slovanskú a germánsku filológiu. V rokoch 1906 – 1908 učil na strednej škole v Prahe, v rokoch 1908 – 1910 v Uherskom Hradišti, v roku 1919 bol riaditeľom gymnázia v Ružomberku, v rokoch 1919 – 1926 v Bratislave a od roku 1920 taktiež pôsobil ako lektor slovenčiny na Univerzite Komenského v Bratislave. V rokoch 1926 – 1939 pôsobil ako redaktor Lidových novín v Brne a od roku 1939 ako dôchodca žil v Uherskom Brode a neskôr od roku 1946 v Bratislave.
Jeho synom bol zbormajster, dirigent, vysokoškolský pedagóg Juraj Haluzický.
Tvorba.
V oblasti publicistiky bol autorom mnohých kritík, komentárov, jubilejných článkov, nekrológov a úvah, ktoré uverejňoval najmä v časopisoch a periodikách ako Lidové noviny, Prúdy, Slovenský denník, Slovenské hlasy a iné. Ako slovakofil a slovakista sa venoval dejinám slovenskej literatúry a účinne prispieval k osvetľovaniu vzťahov medzi slovenskou a českou literatúrou. Spočiatku sa zaoberal štúdiom štúrovského obdobia, neskôr sa zaujímal o dielo Martina Kukučína, no celý život zasvätil skúmaniu obdobia romantizmu. Poznatky zo svojej celoživotnej práce vydával knižne.

</doc>
<doc id="81544" url="https://sk.wikipedia.org/wiki?curid=81544" title="Zlatica Balažovjech-Klincová">
Zlatica Balažovjech-Klincová

Zlatica Balažovjech-Klincová (* 13. november 1920, Brezno – † 5. február 2006 bola slovenská akademická maliarka, jej dielo tvorí vyše 3000 obrazov. Venovala sa žánrovej figurálnej maľbe a krajinomaľbe, často maľovala deti.
Je pochovaná v Bratislave na Martinskom cintoríne.

</doc>
<doc id="81545" url="https://sk.wikipedia.org/wiki?curid=81545" title="Pálava (odroda viniča)">
Pálava (odroda viniča)

Pálava (skr. "Pa") je moravská muštová odroda viniča hroznorodého pomenovaná podľa Chránenej krajinnej oblasti Pálava, ktorá vznikla krížením odrôd Tramín červený a Müller Thurgau. Odroda bola (podobne ako Aurelius) vyšľachtená Ing. Josefom Veverkom, ktorý jej šľachtenie začal v roku 1953 v Šľachtitelskej stanici vo Veľkých Pavloviciach a neskôr v ňom pokračoval v Pernej. Do štátnej odrodovej knihy bola zapísaná v roku 1977. Odrodu je možné pestovať vo všetkých vinohradníckych oblastiach Slovenska, viacmenej sa zatiaľ pestuje iba roztrúsene na malých plochách. V roku 2004 bola vysadená na 0,32 % plochy všetkých viníc na Slovensku .
Popis odrody.
Kríky sú stredne bujné s hustými listami. Listy sú stredne veľké, zvyčajne plytko päťlaločnaté. Na rube je husté ochlpenie, povrch čepele je neurčito zvlnený a kožovitý. Kvety sú obojpohlavné, samosprašné a päťpočetné. Strapce sú stredne veľké, 100–160 mm dlhé, kónické a niekedy krídlaté. Bobule sú svetlo červené so sivým nádychom a majú oválny tvar s priemernou dĺžkou 14 mm. Šupka je tuhá a dužina šťavnatá, aromatická, s tramínovo korenistou chuťou. Priemerná hmotnosť strapca je 169 g, priemerná hmotnosť bobule je 1,1 g. 
Proti zimným mrazom je stredne odolná, proti jarným mrazom je kvôli skorému pučaniu odolná menej. Je náchylná na napadnutie oidiom, pretože má kvôli zálistkom veľmi husté kríky. Proti ostatným hubovým chorobám je odolnosť priemerná.
Vlastnosti vína.
Víno má podobný charakter ako Tramín červený, je plné, harmonické (jemnejšie než Tramín), korenisté a s výraznou arómou. Má zlatožltú farbu, vôňa je podobná ako pri Tramíne, obsahuje však navyše vanilkové tóny. Vo vôni a v chuti je možné hľadať korenie, muškát a vanilku. Pre zachovanie príjemnej chuti je nutný dostatočný obsah kyselín. Je možné ho miešať do cuvée s neutrálnymi a menej kvalitnými vínami, ktorým dodajú buket.
Víno sa podobne ako Tramín hodí ku koreneným jedlám, k paštétam, k mäsu upravenému na sladký spôsob a k ovčím alebo kozím syrom.

</doc>
<doc id="81546" url="https://sk.wikipedia.org/wiki?curid=81546" title="Ingrid van Houten-Groeneveld">
Ingrid van Houten-Groeneveld



</doc>
<doc id="81547" url="https://sk.wikipedia.org/wiki?curid=81547" title="Oracle">
Oracle

Oracle môže byť:
ORACLE môže byť:

</doc>
<doc id="81548" url="https://sk.wikipedia.org/wiki?curid=81548" title="Tombouctou">
Tombouctou



</doc>
<doc id="81551" url="https://sk.wikipedia.org/wiki?curid=81551" title="Rothenburg ob der Tauber">
Rothenburg ob der Tauber

Rothenburg ob der Tauber je menšie nemecké mesto v krajinskom okrese Ansbach v Bavorsku. Rothenburg je známy vďaka stredovekému zachovalému starému mestu s mnohými kľukatými uličkami a malými námestiami obkolesenými hrazdovými domami. Je vzor „typického nemeckého mesta“ a často sa využíva predovšetkým vo filmoch ázijskej produkcie. 
Geografia.
Rothenburg ob der Tauber leží na rieke Tauber na okraji Národného parku Frankenhöhe.
Dejiny.
Prvé osídlenie údolia rieky Tauber siaha až do roku 960. V roku 1142 postavil ríšsky kráľ Konrád III. hrad "Castum Imperiale" a vládol z neho celej ríši. Okrem hradu vniklo na pahorku sídlo, neskorší Rothenburg. Keďže obaja synovia Konráda III. skoro zomreli a iní vládcovia ho už nepoužívali, stratil hrad svoj vplyv. V roku 1274 bolo mesto povýšené Rudolf I. Habsburským na „slobodné ríšske mesto“. Zemetrasenie v roku 1356 zničilo časti mesta a hrad. Najväčší rozmach dosiahlo mesto pod vedením richtára Topplera okolo roku 1600, kedy Rothenburg s viac ako 6 000 obyvateľmi patril medzi 10 najväčších miest ríše. V tridsaťročnej vojne bolo mesto 1631 obsadené Johannom Tillym. Pri tejto príležitosti sa každoročne koná slávnostné predstavenie "Der Meistertrunk" (v preklade približne "Mok majstrov"). Podľa divadelnej hry "Der Meistertrunk" od Adama Hörbera mala táto udalosť nasledovný priebeh (v skutočnosti neexistuje historický doklad, že Tilly vôbec vstúpil do podrobeného mesta) - Tilly odsúdil prísažných pánov na smrť a chcel obsadené mesto vydrancovať. V núdzi ponúkli prísažní páni Tillymu na uvítanie víno v nádhernej pestrofarebnej 3 ¼ litrovej sklenenej čaši. Tilly sa tým zmiernil a povedal, že ak niekto túto čašu plnú vína vypije na jeden hlt, tak bude mesto ušetrené. Starý richtár Nusch sa prihlásil dobrovoľne a ku všeobecnému údivu sa mu podarilo pohár na jeden hlt vypiť. Na Tillyho to urobilo taký dojem, že mesto ušetril. V roku 1803 sa mesto po asi 500 rokoch samostatnosti prostredníctvom "Reichsdeputationshauptschluss" stalo mesto nedobrovoľne časťou Bavorska. Vo Weimarskej republike sa mesto a volebný okrsok Rothenburg stal baštou NSDAP, kde ju v roku 1929 volilo až 83 % obyvateľov. Počas druhej svetovej vojny bolo bombardovaním spojeneckých vojsk zničených asi 40 % v pôvodnom stave udržovaného rothenburgského centra mesta. Po vojne boli tieto budovy pôvodne znovuvybudované alebo zrekonštruované. Do roku 1972 malo mesto štatút štatutárneho mesta. Po bavorskej reforme bolo mesto priradené ku krajinskému okresu Ansbach.
Kultúra.
Múzeá.
V meste sa nachádza niekoľko múzeí. Medzi významnejšie patria:
Hospodárstvo.
V Rothemburgu ob der Tauber je značne rozšírený turizmus a okrem hotelov a hostincov ponúka aj miesto na kempovanie a dve parkoviská pre obytné vozidlá ako aj mládežnícku ubytovňu, ktorá je v najväčšej stredovekej mestskej budove. Nachádza sa tu strojársky podnik (AEG), viaceré stredne veľké strojárske podniky a druhý najväčší európsky výrobca kuchynských dosiek. V meste sídlia nasledovné firmy:
Doprava.
Rothenburg ob der Taube leží pri diaľnici A7 s diaľničnou prípojkou "Rothenburg ob der Tauber" v tesnej blízkosti mesta. Bývalá Bundesstraße 25 pretína Rothenburg zo severu na juh, západno-východne je mesto prekrížené cestou Burgenstraße. Mesto je konečnou stanicou linky R82 regionálnej železnice a je súčasťou Verkehrsverbund Großraum Nürnberg ("Dopravného spolku Norimberská Oblasť").
Rothenburg je krížený mnohými cyklistickými trasami.
Členenie mesta.
Mesto sa skladá z nasledovných 39 častí.

</doc>
<doc id="81552" url="https://sk.wikipedia.org/wiki?curid=81552" title="Zoznam vládcov Aššuru">
Zoznam vládcov Aššuru

Zoznam vládcov Aššuru zobrazuje všetkých vládcov Aššuru (a Asýrie) od nejasných začiatkov až do zániku Novoasýrskej ríše na konci 7. storočia pred Kr. Delenie kráľov do dynastií je len pomocné – má slúžiť na lepšiu orientáciu v dlhom zozname. 
Roky sú uvedené podľa strednej chronológie.

</doc>
<doc id="81556" url="https://sk.wikipedia.org/wiki?curid=81556" title="Zoznam vládcov Asýrie">
Zoznam vládcov Asýrie



</doc>
<doc id="81557" url="https://sk.wikipedia.org/wiki?curid=81557" title="Šaman King">
Šaman King

Šaman King (jap.: シャーマンキング, "Šáman Kingu") je japonská manga séria, podľa ktorej neskôr vznikol aj rovnomenný anime seriál. Autorom mangy je Hirojuki Takei. Manga aj anime sú už v Japonsku ukončené, pri čom manga má 32 zväzkov a anime 64 epizód a 3 špeciály.
Príbeh.
Dej sa točí okolo mladého šamana menom Yoh Asakura, ktorý prichádza do Tokia, aby sa zúčastnil na veľkom Boji šamanov, ktorý sa koná len raz za 500 rokov. V tomto boji sa víťaz stane kráľom šamanov a bude vládnuť kráľovi duchov a bude mať moc zničiť svet alebo ho naopak spraviť lepším. Na ceste sa k nemu pridá veľa priateľov, ako napríklad Morty (jap. Manta),Trey (jap. Horohoro), Len (jap. Ren), Rio, Faust alebo Lyserg. Konečným cieľom ich výpravy je, okrem víťazstva v súboji šamanov, aj poraziť legendárneho Zeka Asakuru (jap. Hao Asakura), ktorého snaha je zničiť obyčajný život a ponechať na žive len pár šamanov.
Anime epizódy.
Názvy všetkých japonských epizód seriálu Šaman King preložených do slovenčiny.
Mladý šaman, ktorý sa chce stať kráľom šamanov. Aj keď je dôverčivý, je dosť lenivý a spolieha sa len na to, že sa všetko spraví samo. Má 13 rokov, bol narodený 12. mája, je v znamení býka a jeho krvná skupina je A. Jóov strážny duch je Amidamaru a jeho snúbenica je Anna. Jeho vnútornou schopnosťou je prejaviť v človeku city. Jeho snom bol v súboji šamanov spočiatku lenivý život, no neskôr sa jeho cieľom stal boj proti Haovi.
"Hlas:" Júko Satová
Samuraj, ktorý žil pred 600 rokmi. Vďaka svojmu najlepšiemu priateľovi Mosukemu získal označenie diabol, pretože zabil mnoho ľudí. Vo veku 24 rokov ho dal zabiť miestny šógun. Amidamaru sa nemal ako brániť, pretože jeho najlepší meč Harusame mu mal vylepšený doniesť Mosuke, no ten to nestihol. Jeho duša potom zotrvávala v tomto svete, lebo na Mosukeho stále čakal. Je Jóovým strážnym duchom a veľkým priateľom.
"Hlas:" Kacujuki Koniši, Micki Sajgová (mladý Amidamaru)
Manta je Jóov najlepší priateľ. Spoznali sa hneď počas prvej epizódy, kde Manta dokázal vidieť duchov, i keď nikto mu neuveril. Jediný prípad, keď sa Jó a Manta rozdelili bol, keď Jó prehral zápas s Faustom VIII. Je to inteligentný chlapec, ktorý rád používa počítač, no nie je šaman. Neskôr sa v ňom prejavia šamanské schopnosti a spojí sa s duchom Mosukeho, aby ochránil svojich priateľov.
"Hlas:" Inuko Inujamová
Anna, Jóova snúbenica, sa chce veľmi stať kráľovnou šamanov a robí pre to všetko. Je veľmi panovačná, sebecká, no niekedy dokáže byť aj citlivá.
"Hlas:" Megumi Hajašibarová

</doc>
<doc id="81558" url="https://sk.wikipedia.org/wiki?curid=81558" title="Shojo">
Shojo



</doc>
<doc id="81560" url="https://sk.wikipedia.org/wiki?curid=81560" title="Vorvaň tuponosý">
Vorvaň tuponosý

Vorvaň tuponosý (lat. "Physeter macrocephalus" alebo "Physeter catodon", iné názvy pozri nižšie) je druh z rodu vorvaň ("Physeter") z čeľade vorvaňovité (Physeteridae). 
Predpokladá sa, že ide o vôbec najväčšie ozubené zviera na svete, aké kedy žilo – najväčší doložený jedinec pravdepodobne dosahoval až dĺžku 28 metrov a váhu 150 ton. V hlave má mliečno bielu substanciu nazývanú spermacet (vorvaňovina). Pre jeho obrovskú hlavu, charakteristický tvar a hlavnú úlohu v románe Hermana Melvilla "Biela veľryba" niektorí ľudia vorvaňa považujú za archetyp veľryby. 
Názvy.
Slovenské názvy.
Slovenské názvy tohto druhu sú: vorvaň tuponosý; bohemizmus: "vorvaň obrovský", zriedkavo: "vorvaň obyčajný"; skrátene alebo staršie: vorvaň; zastarano: "kašalot", "kašelot", "poťka", "sykavka" ["sikavka"], "hlaváč", "dlhohlavec" ["dlauhohlawec"], "veľryb(a)".
Vedecké názvy.
Súčasný latinský názov druhu je "Physeter macrocephalus", staršie názvy boli "Physeter catodon" a "Catodon macrocephalus". V dávnejšej minulosti bol tento dnešný druh rozdelený na viacero (v závislosti od autora málo alebo veľa) menších druhov; v jednom z možných systémov to boli tieto druhy:
Ako vidno podľa rodových mien vo vyššie uvedených synonymách, u niektorých autorov bol dnešný druh rozdelený nielen na viacero druhov, ale aj na viacero rodov (napr. na rody "Physeter" v užšom zmysle, "Catodon" a "Physalus").
Etymológia.
Slovenské slovo vorvaň bolo (najneskôr v polovici 19. storočia) prevzaté z češtiny, kde má toto slovo rovnakú podobu ako v slovenčine. Do češtiny toto slovo zaviedol Jan Svatopluk Presl v roku 1821, ktorý ho prevzal z ruštiny. V ruštine slovo "vorvaň" (resp. v strednej ruštine "vorvoň") neznamená vorvaňa tuponosého, ale tuk (dávnejšie aj kožu) rýb a morských cicavcov (napr. vorvaňov či iných veľrýb). Pôvod starého ruského slova „vorvoň“ nie je istý; väčšinou sa uvádza, že vzniklo zo starošvédskeho slova "narhval" (po slovensky dnes: narval), ale vplyv mohlo mať aj laponské slovo "vorvol" (porov. aj bieloruské slovo "vorvoľ", ktoré je doložené od 17. stor. v rovnakom význame ako ruské vorvoň).
Historicky resp. v niektorých cudzích jazykoch (vrátane niektorých slovanských jazykov) je vorvaň známy aj pod názvom "kašalot"/"kašelot" (pozri slovenské názvy vyššie). Slovenské a české slovo kašalot či kašelot pochádza z nemčiny ("Kaschelot(t)" [vyslov: kašelot], "Kaschalot(t)", "Cachalot" [vyslov: kašalot]); do nemčiny sa dostalo z francúzštiny ("cachalot" [vyslov: kašalo], staršie "cachalut"); do francúzštiny sa dostalo zo španielčiny ("cachalote"); do španielčiny sa dostalo z portugalčiny ("cachalote"). Uvedené portugalské slovo je pravdepodobne odvodené zo slova "cachola" („veľká hlava“). 
Fyzický opis.
Vorvaň je výnimočný pre svoju veľmi veľkú hlavu, hlavne u samcov, u ktorých tvorí typicky tretinu jeho dĺžky. Jedno z odborných druhových mien "macrocephalus" je skutočne odvodené z gréckeho výrazu „veľká hlava.“ Na rozdiel od hladkej kože väčšiny iných veľrýb je koža na chrbte vorvaňa obvykle hrboľatá, dobrovoľníkmi pozorujúcimi veľryby býva prirovnávaná k sušenej slivke. Vorvane majú jednotne šedú farbu, ktorá sa na slnečnom svetle môže zdať hnedou („veľká biela veľryba“ z Melvillovho románu, pokiaľ také zviera existovalo, bola albínom, a biele vorvane boli skutočne pozorované). Nie neočakávane je mozog vorvaňa najväčším a najťažším medzi zvieratami (u urasteného samca váži v priemere ). Vzhľadom na veľkosť tela však nejde o veľký mozog.
Dýchací otvor tvaru 'S' je veľmi blízko vrcholu hlavy, posunutý na ľavú stranu tela. Vorvane ním vypúšťajú smerom dopredu prúdy pary zreteľne počuteľné na míle ďaleko. Chrbtová plutva chýba, ale asi v dvoch tretinách chrbtice smerom od hlavy sa nachádza trojuholníkovitý hrb vysoký 60 – , ktorý plutvu nahradzuje. Za týmto hrbom nasleduje ešte niekoľko menších. Chvostová plutva je tiež trojuholníková a veľmi hrubá. Pred ponorením do hĺbky ju veľryba zdvíha vysoko nad hladinu.
Vorvane majú v dolnej čeľusti 20 – 26 párov kužeľovitých zubov. Každý z nich môže vážiť až jeden kilogram. Dôvod existencie zubov nie je celkom zrejmý. Verí sa, že nie sú nevyhnutné pre lov chobotníc (pozri ďalej sekciu Potrava) a v prírode boli nájdené aj dobre živené vorvane úplne bez zubov. Vedci sa v súčasnosti zhodujú, že zuby môžu byť používané pri útokoch medzi samcami. Tejto hypotéze nasvedčuje 
tvar zubov a široké medzery medzi nimi. V hornej čeľusti je tiež prítomný základ zubov, iba zriedkavo sa však prerežú von do úst.
Sexuálny dimorfizmus (veľká odlišnosť samcov oproti samiciam) sa u vorvaňov prejavuje najvýraznejšie medzi všetkými veľrybami. Samce sú typicky o 30 % – 50 % dlhšie (16 – ) než samice (12 – ) a asi dvakrát ťažšie ( proti ). Pri narodení merajú samce i samice okolo a vážia . Kvôli rozsiahlemu lovu veľrýb sa počet vorvaňov dramaticky znižuje, hlavne kvôli prednostnému a intenzívnejšiemu vybíjaniu väčších samcov, ktoré majú viac spermacetu (spermacetový olej mal veľkú hodnotu hlavne v 18. a 19. storočí – pozri ďalej). V múzeu v Natucket je vystavená čeľustná kosť vorvaňa dlhá . Čeľustná kosť tvorí 20 – 25 % celkovej dĺžky tela vorvaňa. Tento samec teda mohol dosahovať až 28 metrov dĺžky a vážiť 150 metrických ton. Ďalším dôkazom veľkosti je dlhá čeľusť v múzeu v New Bedforde, ktorá mohla patriť samcovi veľkému vážiacemu 120 – 130 ton. Lodné knihy v nantucketskom a bedforskom múzeu sú plné odkazov na veľké vorvane a záznamov množstva oleja z nich získaného, ktoré dobre zodpovedajú veľkosti týchto dvoch príkladov. Dnešné vorvane majú v priemere dĺžky a vážia 52 metrických ton.
Vorvaň je hlavným príkladom zvieraťa, ktoré sa vyvinulo K-selekciou, ktorá sa prisudzuje druhom, o ktorých sa tvrdí, že sa vyvíjali vo veľmi stabilných životných podmienkach. Táto relatívne „jednoduchá“ evolúcia ich priviedla k nízkej pôrodnosti, pomalému dozrievaniu a k dlhovekosti. Samice sú brezivé každých štyri až šesť rokov a brezivosť trvá minimálne 12 mesiacov, ale môže sa predĺžiť až na 18 mesiacov. Starostlivosť o mláďatá trvá dva až tri roky. U samcov trvá dospievanie asi 10 rokov medzi 10. a 20. rokom života. Samce rastú do 30. až 40. roku veku a keď majú 50, nadobudli už plnú veľkosť. Vorvane sa dožívajú 80 rokov.
Vorvane sú držiteľmi niekoľkých absolútnych svetových rekordov:
Systematika.
Autorom vedeckého názvu vorvaňa tuponosého je Linné 1758. Ten zaradil do rodu "Physeter" (ktorého autorom je takisto Linné 1758) celkovo štyri (recentné) druhy. Tieto boli neskôr zlúčené do dnešného jedného recentného druhu vorvaň tuponosý. Vzhľadom na to, že príbuzný rod "Kogia" sa dnes často zaraďuje do inej čeľade než rod "Physeter", je vo väčšine súčasných publikácií vorvaň tuponosý nielen jediným recentným druhom rodu "Physeter", ale aj jediným recentným druhom úzko ponímanej čeľade Physeteridae.
Vedci usudzujú, že sa vorvane počas vývoja podradu oddelili od iných ozubených veľrýb pomerne skoro – asi pred dvadsiatimi miliónmi rokov.
Vorvaň tuponosý v knihe Biela veľryba.
Nasledujúci text je výňatkom z Melvillovej knihy "Biela veľryba", v ktorej sa široko rozoberá pomenovanie a ľudové tradície súvisiace s vorvaňom:
 Táto veľryba, známa starým Angličanom pod neurčitým názvom trumpa a physeter alebo veľryba s hlavou ako nákova, je dnešný cachalot pre Francúzov, Pottfisch pre Nemcov a macrocephalus pre tých, čo majú radi dlhé slová. Je nepochybne najväčším obyvateľom zemegule, v súboji najobávanejšia zo všetkých veľrýb, najmajestátnejšia na vzhľad a z obchodného hľadiska ďaleko najcennejšia, lebo je jediným tvorom, z ktorého sa získava oná cenná látka — spermacet čiže vorvaňovina. O všetkých zvláštnostiach vorvaňa bude ešte reč na iných miestach. Tu sa chcem zaoberať predovšetkým jeho názvom. Z filologického hľadiska je absurdný. Pred niekoľkými storočiami, keď spermacetová veľryba (ako znie doslovný názov vorvaňa v angličtine) bola ako druh takmer neznáma a keď sa jej tuk získaval iba náhodne z kusov, vyhodených na breh, vtedy bol zrejme rozšírený názor, že spermacet možno získať z tvora, známeho v tých časoch v Anglicku ako veľryba grónska čiže pravá. Ďalej prevládal názor, že spermacet je životodarná šťava grónskej veľryby, čo doslovne vyjadruje prvá slabika tohto slova. V tých časoch bol spermacet čiže vorvaňovina nesmierne vzácnou látkou a nepoužívala sa na svietenie, ale iba ako masť a liek. Dostala sa kúpiť iba v lekárni, ako sa dnes kupuje unca rebarbory. Keď sa časom prišlo na pravú podstatu spermacetu, obchodníci mu ponechali pôvodný názov, a to akiste preto, aby zvýšili jeho hodnotu tou zvláštnou predstavou o jej vzácnosti. A tak nakoniec tento názov musela dostať i veľryba, z ktorej sa spermacet v skutočnosti získava.
Spermacet.
Spermacet (vorvaňovina) je polotekutá, voskovitá substancia nachádzajúca sa v hlave vorvaňa. Názov sa odvodzuje od neskoro latinského "sperma ceti" (obidve slová sú v skutočnosti pochádzajúce z gréčtiny) znamenajúceho „sperma veľryby“ (doslovne „sperma morského netvora“). V angličtine sa dokonca od spermacetu odvodzuje ľudový názov tejto veľryby ("sperm whale"). Substancia samozrejme nie je veľrybím semenom; táto zámena bola omylom prvých veľrybárov. Spermacet sa nachádza v "spermacetovom orgáne" teda v hlavových dutinách vpredu a hore nad lebkou veľryby. Podobnú hmotu na pravej strane prednej časti hlavy veľryby hneď nad hornou čeľusťou nazývajú veľrybári "junk" (v doslovnom prekladu „odpad“). V spermacetovom orgáne sa nachádza mäkká biela substancia plná spermacetu. Junk je tvorený pevnejšou substanciou.
Presná funkcia spermacetu a orgánov ním vyplnených nie je známa, existujú však prinajmenšom tri (vzájomne sa nevylučujúce) hypotézy:
Jedna z hypotéz, spomínaná už v Melvillovom "Moby Dickovi", tvrdí, že je používaný ako istý druh baranidla pri bojoch medzi samcami. Táto hypotéza zodpovedá dobre zdokumentovanému potopeniu lodi Essex a Ann Alexander spôsobené útokmi vorvaňov, ktorých váha bola odhadnutá na jednu pätinu váhy lodí. V súčasnej dobe je v móde považovať spermacet za prostriedok sexuálneho výberu.
Druhou pevne zakorenenou predstavou je možnosť, že pomáha veľrybe regulovať vztlak. Hustota voskovej substancie sa má jej ochladzovaním vodou pretekajúcou výdychovým otvorom zvýšiť a pomôcť veľrybe ponoriť sa. Naopak vytlačovaním teplej vody dýchacím otvorom von sa mal spermacet zahriať, znížiť svoju hustotu a uľahčiť vynáranie sa. V poslednej dobe však bola tejto na verejnosti populárnej teórie spochybnená jej hodnovernosť. Vedecký výskum nasvedčuje tomu, že kapilárne javy nemôžu mať dostatočný efekt, aby významne ovplyvnili vztlak 50 tonovej veľryby.
Za tretiu možnosť sa považuje, že spermacet napomáha echolokácii. Tvar tohoto orgánu napomáha zaostrovaniu alebo naopak rozširovanie kužeľa vysielaného zvuku. Zvukové vlny možno sústrediť do jedného miesta, takže môžu pôsobiť ako zbraň, ktorá je schopná dočasne paralyzovať korisť. Výskum všetkých týchto možností je stále v plnom prúde.
Spermacet bol veľmi vyhľadávaný veľrybármi v 18., 19. a 20. storočí. Substancia našla mnoho rôznych komerčných využití, ako napr. olej do hodiniek, mazivo pre jemné prístroje, kozmetiku, aditíva do motorových olejov, glycerínu, protikoróznych zmesí, chemických vláken, vitamínov a viac než 70 farmaceutických zmesí.
Potrava, správanie a potápanie.
Vorvane sú najhlbšie sa potápajúce cicavce na svete. Predpokladá sa, že sa môžu potápať až k morskému dnu do hĺbky 3 000 metrov na dobu dvoch hodín. Typické ponory smerujú zhruba do 400 metrov a trvajú 30 – 45 minút. Živí sa niekoľkými druhmi zvierat, najmä kalmármi, chobotnicami a živočíchmi morského dna. Takmer všetko, čo vieme o hlbokomorských kalmároch, sa vedci dozvedeli z exemplárov nájdených v žalúdkoch vorvaňov. Historky o titanských bitkách medzi vorvaňmi a kalmármi dorastajúcimi až 10 metrov dĺžky alebo viac sú najskôr iba súčasťou legiend – podobné bitky neboli nikdy pozorované. Na druhej strane sa usudzuje, že biele jazvy na telách vorvaňov boli spôsobené kalmármi. Existuje tiež hypotéza, že ostrý zobák skonzumovaného kalmára usadený v čreve veľryby vedie k produkcii ambry, podobne ako je tomu pri tvorbe perál. Vorvane sú neuveriteľní jedáci, ktorý každý deň skonzumujú asi 3 % svojej telesnej hmotnosti. Odhaduje sa, že vorvane dohromady každoročne skonzumujú 100 miliónov ton hlbokomorských tvorov, čo je množstvo porovnateľné s celkovou každoročnou spotrebou morských živočíchov ľuďmi.
Fyziológia vorvaňov má niekoľko adaptácií, aby zvládli drastické zmeny tlaku pri potápaní. Rebrá sú ohybné, aby dovolili kolaps pľúc, a srdcová frekvencia sa môže znížiť, aby sa dlhšie uchovala zásoba kyslíka. Myoglobín uchováva kyslík vo svalovom tkanive. Keď sa úroveň kyslíka zníži, možno krv nasmerovať iba k mozgu a iným dôležitým orgánom. Je možné, že tu hrá úlohu aj spermacetový orgán.
Aj keď sú vorvane dobre adaptované na potápanie, opakované ponory do veľkých hĺbok majú na nich dlhodobo nepriaznivý dopad. Kostry vorvaňov vykazujú poškodenia kostí, ktoré je u ľudí často príznakom dekompresnej choroby. Kostry najstarších veľrýb sú postihnuté najrozsiahlejšími poškodeniami, zatiaľ čo mláďatá žiadne poškodené kosti nemajú. Tieto poškodenia môžu signalizovať citlivosť vorvaňov na dekompresnú chorobu a v tom prípade by pre nich mohlo byť rýchle vynorenie smrteľné.
Medzi ponormi sa vorvaň vynára na hladinu kvôli nádychu a zostáva tu väčšinou na osem až desať minút pred ďalším ponorom.
Sociálna štruktúra vorvaňov sa medzi pohlaviami výrazne líši. Samice sú extrémne družné tvory – znak, podľa ktorého sa usudzuje, že sa vyvinul vďaka relatívne jednoduchej evolučnej ceste. Samice sa v mladosti združujú v skupinách s asi tuctom jedincov. Samce opúšťajú svoje „materské škôlky“ medzi 4 a 21 rokmi a pripájajú sa k „mládeneckým školám“ tvorenými inými samcami podobného veku a veľkosti. Postupne ako samce starnú, majú sklon sa rozptýliť na menšie skupinky, najstaršie samce žijú obvykle samotárskym životom.
Rozšírenie.
Vorvane patria medzi najrozšírenejšie druhy na svete. Sú relatívne hojní od arktických vôd až k rovníku. Populácia je hojnejšia pri kontinentálnom šelfe a kaňonoch, pravdepodobne vďaka jednoduchšiemu zháňaniu potravy. Vorvane možno nájsť i v nehlbokých vodách pri brehu, ale iba keď tu kontinentálny šelf nie je príliš malý.
Populácia a lov.
Celkové množstvo vorvaňov na celom svete nie je známe. Hrubé odhady, založené na prieskumoch malých oblastí a extrapolácii výsledkov na všetky oceány sveta, sa pohybujú od 200 000 do 2 000 000 jedincov. Napriek tomu, že sú vorvane lovené už niekoľko storočí kvôli mäsu, oleju (používanému ako mazadlo v strojárenstve) a spermacetu, konzervatívny pohľad na vorvane je optimistickejší, než u mnohých iných veľrýb. S výnimkou pobrežného rybolovu malých rozmerov v Indonézii sú vorvane chránené prakticky celosvetovo. Rybári nelovia hlbokomorské tvory, ktoré sú potravou vorvaňov a hlboké more je pravdepodobne omnoho odolnejšie voči znečisteniu než vrstvy pri hladine.
Zotavenie populácie z dlhých veľrybárskych rokov je však pomalý proces, prinajmenšom v južnej časti Tichého oceánu, kde je množstvo samcov schopných rozmnožovania príliš malé.
Pozorovanie vorvaňov.
Pozorovanie vorvaňov je oproti iným veľrybám zložitejšie, predovšetkým kvôli ich dlhým dobám ponoru a schopnosti preplávať pod vodou dlhé vzdialenosti. Na druhej strane sú pozorovania stále populárnejšie predovšetkým vďaka charakteristickému vzhľadu a rozmerom zvierat. Pozorovatelia často používajú hydrofóny na počúvanie zvukov veľrýb a na ich zameranie skôr, než sa vynoria. Obľúbeným miestom pozorovania vorvaňov je Kaikoura na novozélandskom Južnom ostrove, kde je kontinentálny šelf taký plytký, že možno veľryby pozorovať z brehu, a Andenes v arktickom Nórsku.
V správach.
V júli roku 2003 bola nájdená na pláži pobrežia južného Čile veľká hromada bieleho mäsa. Až 12 metrov dlhá masa rôsolovitého tkaniva podnietila špekulácie, že bola objavená predtým neznáma obrovská chobotnica. Výskumníci zo santiagského "Museum of Natural History" usúdili, že hrudu tvoria v skutočnosti vnútornosti vorvaňa, predovšetkým vďaka preskúmaniu kožných žliaz. Po smrti sa vnútorne orgány vorvaňa rozkladajú, až pokým sa nestanú polotekutou masou, ktorú drží pohromade koža. V tomto prípade zrejme koža praskla, obsah sa uvoľnil a nakoniec bol vyplavený na breh.
Mŕtve vorvane sú vyplavované na breh dosť často. Okrem problémov s nakladaním a identifikáciou mŕtvych tiel sa správcovia pláží obávajú žralokov, najmä žraloka bieleho, ktorého na pláže priťahuje rozkladajúce sa mäso, čo môže priviesť návštevníkov pláže do nebezpečia. Z tohoto dôvodu sú mŕtve vorvane často dotiahnuté späť na otvorené more skôr, než by mohlo dôjsť k vyplaveniu na breh. V máji 2004 sa podobná udalosť stala dvakrát, raz na Oahu na Havaji, kde bola mŕtva veľryba odvlečená 35 míľ na more, ale bola vyplavená späť na breh o dva dni neskoršie.
Explodujúce veľryby.
Pravdepodobne najznámejšia časť ľudových historiek o vorvaňoch pochádza z roku 1970, keď bol južne od Florencie v Oregone vyplavený 7,26 tonový, 13,7 metrový kus. Keď sa pláž stala obľúbenou zastávkou na ceste, diaľničná polícia štátu Oregon rozhodla, že je nutné sa mŕtvoly zbaviť. Naplnili telo dynamitom, 12. novembra bol dynamit odpálený, ale výbuch nesmeroval na oceán, ako bolo naplánované. Nikto nebol zranený, iba jedno auto bolo poškodené padajúcim tukom. Očití svedkovia boli pokrytí nechutne páchnucimi ostatkami mŕtvej veľryby.
V januári 2004 sa do pozornosti svetových médií dostal dramatickejší prípad týkajúci sa vorvaňov. Mŕtve telo veľryby, 17 metrov dlhé a vážiace 50 ton, bolo vyplavené na pláž v taiwanskom Tainan City. Počas prepravy na mestskú univerzitu spôsobil tlak plynu z rozkladajúceho sa tela explóziu. Nikto nebol zranený, ale krv a vnútornosti sa rozstriekali po niekoľkých autách a okoloidúcich.

</doc>
<doc id="81563" url="https://sk.wikipedia.org/wiki?curid=81563" title="Gangliosidióza">
Gangliosidióza



</doc>
<doc id="81564" url="https://sk.wikipedia.org/wiki?curid=81564" title="Tetovanie">
Tetovanie

Tetovanie je určitý druh kresby, pri ktorej sú pomocou tetovacej ihly čiastočky atramentu alebo iného farbiva nanášané pod kožu človeka. V odbornej terminológii ide o tzv. mikro-pigmentovú implantáciu. Tetovanie je teda jednou z foriem skrášľovania tela.
Názov.
Pôvod slova tetovanie sa obvykle odvodzuje od tahitského slova „tatu“ alebo „tatau“, čo znamená vyznačiť alebo vraziť. Tento druhý význam odkazuje na tradičné metódy nanášania kresby. V japončine sa na označenie tamojších tradičných metód nanášania návrhov alebo pre ľudí, ktorí toto nanášanie praktikujú, používa slovo „irezumi“. Pre metódy iného pôvodu ako japonského sa používa slovo „tetovanie”, v angličtine sa najčastejšie stretávame so slovom „tattoo“.
Rozšírenie.
Tetovanie sa stalo veľmi obľúbeným v posledných desaťročiach v mnohých častiach sveta, hlavne v Severnej Amerike, Japonsku a v Európe. V týchto krajinách profesionálni tatéri povýšili svoje výtvory na umelecké diela a povzniesli tetovanie na seriózne a všeobecne uznávané umenie. Dôvodom, prečo sa tetovanie stalo formou skrášľovania tela pomerne neskoro, je fakt, že dnes ľudia pociťujú viac slobody na tento druh vyjadrenie seba samého, na rozdiel od generácie či dvoch pred nimi. Tetovanie sa stalo bežnou súčasťou imidžu filmových hviezd, populárnych hudobníkov či športovcov. V tradičných kultúrach sa tetovanie teší obnovenej obľube, pretože ľudia týchto kultúr sú pyšní na svoje kultúrne dedičstvo. V rámci tradičných alebo domorodých kultúr tetovanie vyjadruje úctu svojim koreňom a zvykom, nie je vyjadrením vnútorného vzdoru.
Dejiny tetovania.
Historické rozšírenie.
Tetovanie má dlhú tradíciu v rôznych častiach sveta. Ainu, pôvodní obyvatelia Japonska, sa venovali tetovaniu tvárí. Tetovanie bolo rozšírené aj na Polynézii, Filipínach, Borneu, Samoe, v Afrike, Strednej Amerike, Japonsku a Číne. Tetovanie bolo bežné aj u určitých náboženských skupín v staroveku v oblasti Stredomoria, čo pravdepodobne viedlo k zákazu tohto zvyku v Starom zákone.
Tetovanie v praveku.
Tetovanie bolo zaužívaným zvykom v Eurázii od neolitických čias. Poukazuje na to aj mumifikované telo „Ötziho“ nájdené v Alpách, ktorého vek sa odhaduje na 5300 rokov. Tento neolitický človek mal na svojom tele špeciálne terapeutické tetovania – malé paralelné čiary na nohách a v oblasti bedrového kĺbu. Potetované boli aj tri múmie nájdené v permafroste pohoria Altaj. Ich tetovania zahrňovali obrázky zvierat, ktoré boli vyobrazené pomocou kriviek. Tetovanie „Pazyrského muža“, ktorý bol tetovaný pozdĺž chrbtice a na pravom členku, bolo zas vyhotovené z veľkého počtu malých bodiek.
Znovuobjavenie tetovania.
Európania znovuobjavili tetovanie okolo roku 1770 v dobe dobývania južného Pacifiku kapitánom Jamesom Cookom. Až po prvú svetovú vojnu to boli najmä námorníci, ktorí boli priekopníkmi tetovania.
Súčasné tetovanie.
V súčasnosti je tetovanie populárnejšie ako kedykoľvek predtým. Štatistické odhady ukazujú, že až 1 zo siedmich obyvateľov Severnej Ameriky má jedno alebo viac tetovaní.
Aplikácia tetovania.
Pomocou ihly, ktorá kmitá s frekvenciou až 600-krát za minútu (niekedy aj vyššou), sa nanáša farbivo pod kožu človeka.
Druhy tetovania.
Permanentné tetovanie.
Najbežnejším tetovaním je permanentné tetovanie. Keďže ide o stále tetovanie, je dôležité dobre sa rozhodnúť, aký motív človek naozaj chce. Tetovanie je pre každého určitým symbolom, vyznaním vlastnej individuality. Preto to, čo si človek zvolí vyobraziť na svoje telo, by ho malo aspoň z časti charakterizovať. Ženy a dievčatá si najčastejšie nechávajú tetovať rôzne ornamenty, kvety alebo zvieratá. Najčastejším miestom je lopatka, okolie pupku, spodná časť chrbta alebo členok. Muži a chlapci si zas za miesto tetovania najčastejšie vyberajú ramená alebo chrbát. Hoci bolesť je iná pri každom človeku, väčšinou ide o pocit pálenia alebo svrbenia. Najťažšie sú prvé minúty, potom sa vďaka endorfínu stáva tetovanie znesiteľnejšie. Najviac zvykne bolieť tetovanie na spodnej časti chrbta, vnútornej časti rúk a stehien, krku alebo prstoch. Umiestnenie tetovania je pomerne dôležité, treba si uvedomiť, že tetovanie nie je krátkodobá záležitosť a to, čo sa páči dnes, nemusí sa páčiť o niekoľko rokov. Ľudia by si mali uvedomiť, že v budúcnosti im tetovanie môže vadiť v práci, pri výbere oblečenia, ale rovnako aj postupným pribúdaním veku. Tetovaní ľudia sa ešte stále berú ako pochybná spoločnosť, hlavne starší ľudia majú voči potetovaným ľuďom predsudky. Je preto dobré, ak si človek preberie všetky pre a proti, dobre si rozmyslí, aký druh tetovania a aký rozmer a miesto si vyberie. Najlepšie je dať sa tetovať na jeseň, v zime alebo na jar. Leto sa neodporúča, pretože miesto sa ťažšie hojí. Vďaka častejšiemu poteniu sa miesto môže zapáliť a vzniknúť infekcia. Piť alkohol by sa nemal asi dvadsaťštyri hodín pred aplikovaním tetovania a ani po ňom. To isté platí pre lieky proti bolesti a kávu. Zvyšujú krvný tlak a zrieďujú krv, preto by mohli spôsobiť silnejšie krvácanie. Je potrebné pripomenúť, že tetovať sa môžu len osoby nad 18 rokov, v opačnom prípade je potrebný súhlas rodičov.
Mehndi, tetovanie hennou.
Umenie „Mehndi“ je rozšírené najmä vo východnej a severnej Afrike a v Indii. Ide o aplikáciu rôznych zložitých vzorov, hlavne na ruky a nohy. Tieto vzory sú kreslené rukou pomocou henny, čo je vlastne akási pasta, ktorá vznikne zmiešaním rovnomennej rastliny, kávy, čaju alebo citrónovej šťavy a cukru. Tetovanie hennou sa stáva čoraz populárnejšie. Tetovanie vydrží len niekoľko dní, prípadne týždňov, a je úplne bezbolestné.
Permanentný mejkap.
Permanentný mejkap je vlastne tetovanie, ktoré zvýrazňuje obočie, pery alebo oči. Taktiež sem patrí aj vytvorenie materského znamienka, tzv. znamienka krásy. Ženy s takýmto tetovaním sa nemusia každý deň maľovať, musia sa však o svoje tetovanie špeciálne starať a neprekrývať ho klasickým mejkapom. Takýto mejkap vydrží 3 až 5 rokov, cena je podobná ako pri klasickom tetovaní.
Riziká tetovania a starostlivosť o tetovanie.
Permanentné tetovanie so sebou vždy prináša aj určitý druh rizika. Takýmto rizikom môže byť napr. infekcia, alergia, stresová alebo fóbická reakcia alebo rôzne choroby, ako je napr. žltačka či AIDS. Tieto riziká sú v značnej miere redukované používaním rukavíc a sterilných ihiel.
Choroby.
Ak prídu tetovacie nástroje do kontaktu s krvou a telesnými tekutinami a sú používané na viac než jednej osobe bez toho, aby boli sterilizované, vzniká riziko prenesenia nákazlivej choroby. Toto riziko je najväčšie vo väzeniach, a to kvôli tomu, že tu sa tetovanie vykonáva bez oficiálneho povolenia a samotný akt tetovania nie je vykonávaný za špeciálnych hygienických podmienok. Častý je prenos hepatitídy a AIDS. V renomovaných tetovacích salónoch sú používané jednorazové ihly pre každého klienta a nástroje sa sterilizujú po každom použití. Riziko sa ešte znižuje, ak tatér používa latexové rukavice, často si umýva ruky a nezanedbáva pravidelné čistenie a sterilizáciu priestorov, v ktorých prevádzkuje tetovanie.
Alergické reakcie.
Alergické reakcie na tetovacie farbivá sú zriedkavé, častejšie sa vyskytujú len alergické reakcie na isté značky červeného a zeleného farbiva. Osoby, ktoré sú citlivé alebo alergické na isté kovy, môžu reagovať na farbivá v koži tým, že z tetovaného miesta začne vytekať číra kvapalina nazývaná „sebum“. Taktiež ľudia, ktorí vedia o svojej alergii na zelené mydlo, by na to mali upozorniť tatéra. Tetovaná oblasť je čistená ešte pred zahájením tetovania, pri ktorom sa môžu čiastočky zeleného mydla dostať do kontaktu s telovými tekutinami. To môže vyvolať alergickú reakciu a následné sčervenanie daného miesta. Toto očervenenie je dočasné, ale môže byť veľmi nepohodlné. Tatér by mal byť taktiež vopred oboznámený s prípadnou alergiou na latex. Vo všeobecnosti ľudia, ktorí trpia hocijakou alergiou, by si mali vopred rozmyslieť aplikovanie tetovania, pretože je u nich zvýšené riziko anafylaktického šoku, ktorý môže dokonca ohroziť život človeka.
Infekcia.
Nebezpečenstvo nákazy v tetovacom salóne môže byť redukované následnými opatreniami: priestory tetovacieho salónu sú udržované v čistote a je zachovaná sterilita prostredia; v salóne je dostupné umývadlo s teplou vodou a mydlom; tatér používa pri práci latexové rukavice a dodržuje hygienické návyky; podlaha a priestory, v ktorých je prevádzkovaná aplikácia tetovania, sú permanentne čistené dezinfekčnými prostriedkami.
Starostlivosť o tetovanie.
Každé nové tetovanie je vlastne akési zranenie, o ktoré je potrebné sa vhodne starať. Bezprostredne po tom, ako bolo tetovanie dokončené, je potrebné tetované miesto zakryť potravinovou fóliou a zabrániť tak vytekaniu telových tekutín. Niektorí tatéri odporúčajú túto fóliu po niekoľkých hodinách dať dole, a potom jemne umývať danú oblasť vlažnou vodou. Japonci však zvyknú namáčať tetovanie v horúcej vode aby ho tak vyčistili. Tak ako sa na svete rozvíjalo tetovanie, rozvíjali sa aj kozmetické a farmaceutické aftercare produkty. Tieto produkty sú bezpečné, účinné, a dermatologicky testované. Väčšina tatérov ich svojím zákazníkom odporúča a predáva ich. Jeden z možných starostlivostí o nové tetovanie: potetované miesto by malo byť po tetáži umývané vlažnou vodou a antibakteriálnym mydlom, aby sa odstránili nečistoty a zabránilo sa tým možnosti podráždenia penetrovanej kože (orientačne – prvé tri umytia v intervale 2 hodín, ďalšie tri umytia v intervale 4 hodiny a následne aspoň trikrát denne). Po umytí je vhodné na kožu naniesť tenkú vrstu resp. film niektorého z regeneračných krémov, aby sa koža vyživovala a posilnil sa proces hojenia. Proces hojenia je ukončený, keď sa na tetáži vytvorí "hadia koža", ktorá sa sama ošúpe, podobne ako sa šúpe koža po prehnanom opaľovaní. Rovnako sa neodporúča túto kožu nasilu zlupovať – taktiež vzniká riziko vylúpnutia farby a poškodenia tetovania. Ide ale iba o proces vyliečenia najvrchnejšej časti tetovania (proces trvá približne 7 dní), celkové uzdravenie trvá približne 30 dní, teda v tejto dobe mu je potrebné venovať zvýšenú starostlivosť. Dva tipy na záver:
1) v starostlivosti o tetovanie sa odporúča pokračovať aj po zahojení, môže sa použiť napríklad krém s obsahom vitamínu E.
2) Čerstvé tetovanie nevystavujte priamemu slnečnému žiareniu (môže "vytiahnuť" farbu z pokožky).
Účel tetovania, predsudky voči tetovaniu.
Účel tetovania.
V dnešnej dobe sa ľudia rozhodujú pre tetovanie najmä z estetických, kozmetických alebo náboženských dôvodov, prípadne chcú vyjadriť príslušnosť k určitej skupine. Niektorí Maorskí muži ešte stále dodržujú starodávne tradície a ich tvár zdobí zložité tetovanie – moko. Moko sa tiež využívalo aj ako rodový zápis so záznamom udalostí v živote. Čiže ich úspechy aj neúspechy sa zapísali aj na telá potomkov. Ľudia boli taktiež násilne tetovaní pre širokú paletu dôvodov. Najznámejšie je tetovanie „ka-tzetnik“ – systém tetovaní používaný na identifikáciu Židov v koncentračných táboroch počas holokaustu. Európski námorníci boli známi vyobrazením symbolu ukrižovania Krista na chrbte. Chceli tak predísť bičovaniu ako trestu na dlhých zámorských cestách. Tetované sú taktiež aj niektoré zvieratá, ale len veľmi zriedka pre dekoratívne dôvody. Tetovania zvierat sú vykonávané veterinármi a zvieratám sú ešte predtým podané anestetiká, aby sa tak predišlo bolesti.
Predsudky voči tetovaniu.
Niektorí zamestnávatelia majú ešte stále predsudky voči potetovaným zamestnancom a ich tetovanie považujú za súčasť neprofesionálneho vzhľadu. Tetovanie preto môže človeku výrazne skomplikovať šancu na dobrú kariéru v niektorých oboroch. Obzvlášť ak je umiestnené na miestach, ktoré nie sú kryté odevom, ako sú napríklad ruky alebo krk. U niektorých ľudí vyvoláva tetovanie napriek jeho rastúcej popularite ešte stále negatívne pocity, a v mysli verejnosti je obyčajne spojené s kriminalitou. Preto tí, ktorí sa rozhodli pre tetovanie v takýchto krajinách, obvykle schovávajú svoje tetovanie pod oblečením zo strachu z reakcie okolia. V Japonsku na mnohých verejných priestranstvách, ako sú napríklad kúpaliská, kúpele, telocvične, alebo rekreačné zariadenia ešte stále platí zákaz vstupu pre ľudí s tetovaním. Je to spôsobené aj tým, že v mysliach Japoncov je tetovanie stále spojené s japonskou mafiou – jakuzou.

</doc>
<doc id="81565" url="https://sk.wikipedia.org/wiki?curid=81565" title="Ľavák">
Ľavák

Ľavák je osoba, ktorá má ľavú ruku obratnejšiu než pravú, teda opačne, než je obvyklé u väčšiny populácie. Ľaváctvo "(sinistralita)" sa niekedy nazýva ľavorukosť, ale obrátená lateralita býva pozorovaná aj pri funkcii dolných končatín (napr. dominantná noha sa používa na kopanie), zraku alebo sluchu. Dominancia (lateralita) môže byť nielen funkčná, ale môže sa prejaviť aj na tvare orgánov. 
Ľavák používa častejšie ľavú ruku pri manipulácii s predmetmi a rôznych činnostiach – ľavou rukou sa naučí písať ľahšie než pravou. V minulosti bolo ľaváctvo závažným sociálnym hendikepom a prevažovala aj tendencia násilne preučovať ľavákov na pravákov. Vzhľadom na to, že preučovanie nie je celkom úspešné a spôsobuje neadekvátne riziko škôd na duševnom zdraví, sú ľaváci v modernej spoločnosti plne akceptovaní a sú im mnohé výrobky prispôsobené. Opakom ľaváctva (sinistralita, ľavorukosť) je praváctvo (dextralita, pravorukosť).
"Lateralita", t. j. dominancia alebo preferencia jedného z párových orgánov, súvisí s rozdielnou funkciou pravej a ľavej mozgovej hemisféry. Skríženou lateralitou sa nazýva, ak sa nezhoduje lateralita rôznych orgánov (napr. dominantné pravé oko u ľaváka). Skrížená lateralita spôsobuje u detí výchovné poruchy. 
"Ambidextria, ambilateralita" – niektorí jedinci majú obidve ruky rovnako obratné (ide o tzv. nevyhranenú lateralitu – žiadna hemisféra nevykazuje prevahu). Pretože tieto schopnosti sú v populácii rozložené kontinuálne, nie je možné túto skupinu presne vymedziť.
V ostatnom čase sa rozlišuje geneticky prirodzený ľavák (ľaváctvo je v rodine dedičné) a patologický ľavák (príčinou je dysfunkcia časti mozgu).
Opačná dominancia nohy má veľký význam pri pohybových športoch, ľaváctvo môže byť výhodou napríklad pri bejzbale. Opačná dominancia môže byť naopak problémom pri streľbe resp. lukostreľbe, kde záleží na súlade dominancie oka a ruky. Veľmi silná dominancia oka (či už pravá alebo ľavá) je vadou a môže spôsobovať škuľavosť.
Výskyt u ľudí a zvierat.
Rôzne štúdie uvádzajú, že ľavákov je v populácii približne 10 %. Niektoré štúdie uvádzajú, že 7 % dospelej populácie má funkčnú prevahu ľavej ruky, 30 % funkčnú prevahu ľavého oka.
Vo Veľkej Británii je ľavákmi približne 13 % mužov a 11 % žien. Medzi ľuďmi narodenými pred rokom 1910 je podiel ľavákov len 3 %. V USA okolo roku 1990 bolo medzi dvadsaťročnými zistených 12 % ľavákov, medzi päťdesiatročnými 5 % a medzi osemdesiatročnými ľuďmi 1 % ľavákov. 
Štúdia z roku 1991 tento veľký rozdiel vysvetľovala tým, že ľaváci majú o 9 rokov kratšiu strednú dĺžku života, pretože sú znevýhodnení v „pravorukom” svete a častejšie sa im stávajú rôzne nehody. Táto teória bola však rýchlo spochybnená. Teraz odborníci rozdiel zastúpenia ľavákov vysvetľujú tak, že dávnejšie boli ľudia pod silným tlakom nútení preučiť sa na praváctvo, pričom mladá generácia nie je takto ovplyvňovaná.
Ďalším dôvodom je, že medzi ženami je menej ľavákov a práve ony sa dožívajú vyššieho veku. Iným vysvetlením je, že určitý podiel ľavákov sa počas života spontánne mení na ambilaterálnych alebo na pravákov. Žiadne z týchto vysvetlení nie je nesporné a vyčerpávajúce a niektoré sú aj špekulatívne. Nie je možné ani vylúčiť, že podiel ľavákov medzi narodenými deťmi bude naďalej stúpať, čo nevysvetľuje žiadna teória.
Chris McManus z University College London vo svojej knihe "Pravá ruka, ľavá ruka" dokazuje, že podiel ľavákov v populácii rastie. McManus uvádza nasledujúce faktory, ktoré by mohli spôsobovať rast podielu ľavákov:
Približne jedna tretina identických dvojčiat sú ľaváci. Ak je jedno z dvojčiat ľavák, s pravdepodobnosťou 76 % je ľavákom aj druhé dvojča.
Lateralita ďalších funkcií.
Približne 70 – 80 % ľudí má viac-menej dominantné pravé oko, ostatní ľudia buď nemajú dominantné žiadne oko alebo ľavé. Dominancia oka môže byť slabá alebo silná. Príliš silná dominancia jedného oka je považovaná za poruchu – tzv. amblyopia (diagnostický kód podľa MKCH-10 H53.0, podľa MKCH-9 368.0), ktorá postihuje približne 2 – 5 % populácie.
Z výskumov vyplýva, že dominancia ľavej ruky (ľaváctvo) nekoreluje úplne s dominanciou ľavej nohy alebo ľavého oka, hoci spolu úzko súvisia. 
Výskyt u zvierat.
Niektoré jedince primátov tiež dávajú prednosť jednej ruke pred druhou, ale v celkovej populácii primátov nebola nikdy prevaha praváctva zistená.
Biológia laterality.
Mnoho teórií sa pokúšalo vysvetliť, prečo v ľudskej populácii prevážila pravostranná lateralita niektorých funkcií, ale ku žiadnym všeobecne uznávaným záverom nedošli.
Evolučná teória.
Bojovník so štítom.
Teória sa pokúša vysvetliť praváctvo tým, že praváci držia ochranný štít v ľavej ruke, aby mohli pravou rukou bojovať, a pretože srdce je na ľavej strane, sú tak v boji lepšie chránení než ľaváci. 
Námietky voči teórii:
Prevaha v pästnom súboji.
Teória podobná vyššie uvedenej vychádza z toho, že menšinoví ľaváci mali výhodu v súboji bez zbraní vďaka momentu prekvapenia, podobne ako je to pri boxe.
Charlotte Fauriet a Michel Raymond z Univerzity v Montpellieru II vo Francúzsku v roku 2004 publikovali v zborníku Kráľovskej spoločnosti štúdiu, v ktorej sledovali deväť primitívnych spoločenstiev na piatich oddelených svetadieloch resp. ostrovoch. V každej z týchto populácií bol sledovaný podiel ľavákov a počet vrážd. 
Vychádzalo sa z predpokladu, že v spoločenstve s vyšším podielom ľavákov bude väčšie množstvo vrážd. Čím viacej násilia, tým viacej by ľaváci mali mať šancu použiť ľavý úder a mať v boji prevahu. 
Výsledky štúdie poskytli silnú oporu hypotéze, že prinajmenšom v primitívnych spoločenstvách s vyšším výskytom násilia mali ľaváci výhodu, a preto bol ich podiel vyšší.
Deľba činností medzi mozgovými hemisférami.
Táto teória je najlepšie prijímaným vysvetlením ľaváctva. Predpokladá, že keď reč a ručné práce vyžadovali lepší výkon mozgovej činnosti, sústredenie jednej činnosti do jednej hemisféry bolo účinnejšie než rozdelenie činnosti do oboch hemisfér.
Námietky voči teórii:
Niektoré štúdie sa zamerali na skúmanie základných rozdielov medzi mozgom ľavákov a pravákov. Typický mozog praváka je vysoko špecializovaný, pričom takáto špecializácia sa u ľavákov vyskytuje menej často. Ľaváci sa rýchlejšie než praváci rehabilitujú po mozgovej porážke.
Je ľaváctvo geneticky podmienené?
Ak sú obaja rodičia ľaváci, s pravdepodobnosťou 26 % bude ľavákom aj ich dieťa. Nejde teda o jednoduchú dedičnosť.
Pokiaľ je ľaváctvo súčasťou rodinnej anamnézy (je teda zjavne dedičné), spravidla s ním býva spojených menej problémov, než ak ide o ľaváctvo ojedinelé v rodine.
Škótsky rod Kerrov budoval na svojich hradoch ľavotočivé schodištia, aby sa ľavácky šermiar mohol lepšie brániť. Štúdia z roku 1993 však už nenašla štatisticky významne vyšší podiel ľavákov medzi ľuďmi s menom Carr alebo Kerr. Mnohí členovia britskej kráľovskej rodiny sú ľaváci, v tomto prípade ide o dedičnosť.
Za argument pre vrodenosť (resp. dedičnosť) ľaváctva sa považujú najmä neúspešné pokusy o preučovanie, ktoré majú často za následok neurotické a iné psychické problémy. 
Environmentálne teórie.
Hormonálna teória.
Jedna z teórií tvrdí, že vyššia hladina testosterónu v období utvárania mozgu v prenatálnom vývoji súvisí v vyšším výskytom ľaváctva (Geschwind a Galaburda, 1987).
Pôrodný stres.
Teória predpokladá, že príčinou ľavorukosti je poškodenie mozgu pri narodení. Niektoré štatistiky túto teóriu podporovali. Medzi ľavákmi a ľuďmi s nevyhranenou lateralitou je väčší podiel ľudí, ktorí mali ťažký a stresujúci pôrod. Podobne bývajú pôrodným stresom vysvetľované aj ďalšie problémy, napríklad mozgová obrna alebo autizmus.
Námietky voči teórii:
Ultrazvuk.
Švédski vedci zistili, že ultrazvukové vyšetrenie môže spôsobovať zmeny mozgu plodu. Medzi ľuďmi, ktorých matky podstúpili v tehotenstve ultrazvukové vyšetrenie, je podľa výskumu podiel ľavákov vyšší o tri percentá. Tento výskum sa však stal terčom kritiky, pretože naznačuje, že ľaváci sú určitým spôsobom „mozgovo poškodení”. (Kritika ultrazvukového vyšetrenia môže byť motivovaná snahou zamedziť odporúčaniu interrupcie z dôvodu zisteného zdravotného rizika resp. pohlavia dieťaťa.)
Korelácia ľaváctva s inými vlastnosťami.
Ľaváctvo a duševné schopnosti.
Napriek tvrdému potláčaniu bolo mnoho slávnych ľudí ľavákmi. Vyskytujú sa aj domnienky, že ľaváctvo v určitej miere koreluje s genialitou, inteligenciou, tvorivosťou, umeleckými schopnosťami a s vizuálnym myslením. Tieto dohady neboli doteraz presvedčivo preskúmané.
Chris McManus z Univerzity College London vo svojej knihe "Pravá ruka, ľavá ruka" dokazuje, že ľavákov je medzi úspešnými ľuďmi väčší podiel než v celej populácii. Píše tiež, že mozog ľavákov je štruktúrovaný odlišným spôsobom, ktorý umožňuje rozšírenie jeho schopností a že gény, ktoré určujú ľavorukosť, ovládajú vývoj jazykových centier v mozgu. Rast podielu ľavákov v populácii je podľa McManusa príčinou zodpovedajúceho pokroku napríklad v matematike, športe či umení.
Nie je vylúčené, že ľaváci majú významne nadpriemerné zastúpenie aj na opačnom konci intelektuálnej škály. Existujú náznaky poznatkov o možnej korelácii ľaváctva s mentálnou retardáciou a s niektorými poruchami učenia.
Ľaváctvo a poruchy.
Mnoho ľavákov je medzi ľuďmi s poruchami učenia a podobnými poruchami (ľahká mozgová dysfunkcia, dyslexia, koktavosť, autizmus, mentálna retardácia apod.). Tieto súvislosti sú predmetom výskumov.
Holandskí vedci z univerzity v Utrechte sledovali 12 000 žien narodených v rokoch 1932 až 1941 a u ľaváčok zistili až dvojnásobné riziko rakoviny prsníka než u praváčok. Zistenie zdôvodnili tým, že na tieto ženy v ich prenatálnom vývoji silnejšie pôsobili estrogény matkinho tela.
Ľaváctvo a pohlavné znaky.
Existuje domnienka, že medzi mužmi sú ľaváci štatisticky náchylnejší k delikvencii, ženy-ľaváčky majú mužskejšie fyzické a psychické vlastnosti. 
Ľaváctvo a erotická reaktivita.
Niektoré štúdie naznačujú možnú koreláciu ľaváctva s efebofíliou a pedofíliou. Iné výskumy naznačujú súvislosť s homosexualitou.
Cantor a kol. uviedol vo svojom článku "Handedness in pedophilia and hebephilia" (Archives of Sexual Behavior, August 2005, vol 34 n. 4, p447ff), že pri výskume 404 dospelých mužov trestaných za sexuálny kontakt s deťmi resp. mladistvými zistil: 
Nie je jasné, prečo to tak je. Jednou z možností je, že pedofília a sexuálne prečiny sú spôsobené neurologickými poruchami v mozgu, ktoré vedú tiež k ľaváctvu. K tomuto vysvetleniu sa prikláňajú samotní autori výskumu. Otázkou je, či podobné zákonitosti platia aj u nekriminálnych pedofilov.
Lateralita a spoločnosť.
Lingvistické súvislosti.
V mnohých európskych krajinách je slovo "pravý" etymologicky spojené s pojmami spravodlivosti a práva. Napríklad nemecké a holandské "recht", francúzske "droit", slovenské "právo", "pravda", "spravodlivosť", "pravý" sú chápané ako opak ku falošnému, nesprávnemu. Anglické slovo "dexterity" znamená šikovnosť, obratnosť.
Slovo "sinister", pôvodne v latinčine znamenajúce "ľavý", v angličtine znamená "nečestný, nešťastný, pochmúrny, zlý". Slovo pochádza z latinského "sinus" označujúceho kapsu. Tradičná rímska tóga mala len jednu kapsu – na ľavej strane. Hoci má španielske slovo "siniestra" oba uvedené významy, častejšie sa používa v prenesenom význame, pretože v pôvodnom význame býva nahradené baskickým slovom "izquierda".
V starej Číne bola ľavá strana „zlá”. Prídavné meno ľavý znamenalo neprístojný, nepatričný. Výraz "ľavá cesta" znamenal nezákonné alebo nemorálne prostriedky. V niektorých častiach Číny si starší ľudia pamätajú trápenie a tresty za „zločin”, že sa im nedarilo byť pravákmi, obzvlášť ak boli z vyššie postavených rodín.
V mnohých jazykoch označenie ľaváka navodzuje konotáciu, že je nešťastný, nešikovný, hlúpy, nebezpečný, zlý či trápny. Z toho, že táto spojitosť sa vyskytuje aj u veľmi starých slov sa dá vyvodiť, že prevaha dominancie prvej ruky je veľmi starým javom a že ľaváctvo bývalo vážnym spoločenským problémom.
Anglické slovo "ambidexterity", označujúce ľudí schopných používať obidve ruky rovnako, pomenúva tiež obojakého človeka schopného prijímať úplatky z dvoch strán.
Oxfordský slovník angličtiny uvádza iný význam výrazu "south paw" – puncovanie ľavou rukou, doložený z roku 1848. Približne v tých rokoch sa bejzbal stával organizovaným športom.
V boxe sa slovom "southpaw" označuje boxer-ľavák. Rovnaký výraz sa požíva aj pre postoj, pri ktorom má boxer pravú nohu presunutú pred ľavú.
Ľaváci a šport.
V športe sa v angličtine pre ľavákov ujalo označenie „south-paw“, ktoré túto historickú záťaž nenesie. Označenie pochádza z bejzbalu. Bejzbalové ihriská sú často postavene tak, že pálkar stojí čelom k východu, aby mu popoludní a večer nesvietilo slnko do očí. To znamená, že ľavácky nadhadzovač hádže z južnej strany. Týmto spôsobom sa preslávil Finley Peter Dunne. Oxfordský slovník angličtiny uvádza iný význam súslovia „south paw“, puncovaní ľavou rukou, doložený z roku 1848. Približne v tých rokoch sa bejzbal stával organizovaným športom. V boxe sa slovami „southpaw“ označuje boxer-ľavák. Ten istý názov sa používa i pre postoj, kedy má boxer pravú nohu predsunutú pred ľavou.
Hra v opačnej orientácii je pre súpera nezvyklá, niekedy nečakaná, a môže tak ľavákov zvýhodňovať – okrem spomenutého boxu a nadhadzovania pri bejzbale uveďme napr. šerm, judo alebo hokej. Naopak nevýhodou môže byť smer behu na atletickom ovále a predovšetkým pri rýchlokorčuľovaní, kedy je ľavák nútený silnejšie sa odrážať svojou slabšou pravou nohou.
Spoločenský tlak a napravovanie ľavákov.
Ľaváctvo je vážnou stigmou v arabských kultúrach. V dobe, keď bol papier drahý a v púštnych oblastiach nebol dostatok vody, bolo nutné sa utrieť po veľkej potrebe rukou a tú nebolo možné bezprostredne umyť. Ruka, ktorou sa táto činnosť vykonávala, bola tradične považovaná za nevhodnú na akúkoľvek inú činnosť, najmä na jedenie, pretože v tej dobe sa nepoužíval príbor. Ľavá ruka musela byť po celý čas jedenia ukrytá. Ukázanie ľavej ruky pri jedle dodnes v mnohých arabských kultúrach, najmä púštnych, považované za veľkú neprístojnosť.
V mnohých častiach sveta (napr. India, Indonézia) je neslušné jesť ľavou rukou, v Indonézii je neslušné ľavou rukou prijať dar.
V európskych a amerických školách boli ešte v polovici 20. storočia deti trestané za to, že sa pokúsili použiť ľavú ruku. V cirkevnom prostredí v minulosti bolo niekedy ľaváctvo považované za znamenie vplyvu diabla. Inuiti (Eskimáci) verili, že každý ľavák je čarodejník.
Tiež starí Rimania ľaváctvo neakceptovali. Keď sa chlapec pri výcviku do rímskej légie prejavoval ako ľavák, bola mu ľavá ruka priviazaná k telu, aby bol prinútený naučiť sa používať pravú ruku. Ako ľavák by narúšal súdržnosť légie. Japonský muž mohol prepustiť svoju ženu keď zistil, že je ľaváčka. V Číne ešte nedávno boli ľaváci dôrazne nabádaní, aby sa preučili na pravákov. Tvary čínskeho písma sú navrhnuté pre pravákov a ľavou rukou ich možno písať len s námahou.
Anglický kráľ Juraj VI. (mladší brat Eduarda VIII.) bol ľavák. V detstve a dospievaní po ňom jeho otec Juraj V. vyžadoval, aby nosil na zápästí dlhú reťaz. Keď syn použil ľavú ruku, otec zatiahol za reťaz v nádej, že syna preučí na praváka. Výsledkom bola ťažká koktavosť. Nelson Rockefeller bol tiež ľavák, jeho otec použil rovnakú techniku, opäť neúspešne.
Emancipácia a akceptácia.
Už v dvadsiatych rokoch 20. storočia bolo zrejmé, že nešetrné naprávanie ľavákov spôsobuje závažné problémy. V druhej polovici 20. storočia došlo postupne najmä v západných krajinách ku akceptácii ľavákov a upustilo sa od ich naprávania. Zrejme na tom majú rozhodujúci podiel poznatky modernej psychológie, neurológie a pedagogiky.
Naše školské predpisy označujú od roku 1967 preučovanie za neprípustné. Vyrábajú sa aj hudobné, športové a pracovné nástroje (písacie potreby, nožnice apod.) pre ľavákov, v niektorých krajinách existujú špecializované obchody a zásielkové služby s tovarom pre ľavákov.
13. august je od roku 1976 (vtedy piatok trinásteho) medzinárodným dňom ľavákov. V ostatnom čase býva zvykom v tento deň v médiách rozširovať informácie o ľavákoch.
Dean R. Campbell, ktorý v roku 1975 založil organizáciu "Lefthanders international", vyhlásil práve tento deň, pretože pre anomáliu gregoriánskeho kalendára častejšie pripadá na piatok.
Rozpoznanie laterality.
Najneskôr pred začatím školskej dochádzky je potrebné rozpoznať lateralitu dieťaťa, pretože pri písaní mávajú ľaváci najväčšie ťažkosti. U vyhranených detí-ľavákov sa lateralita spravidla pozná podľa toho, ktorou rukou manipulujú s hračkami, príborom, ktorou rukou lepšie a častejšie kreslia. Lepšie sa lateralita rozpozná pri činnostiach, pri ktorých nie je dieťa viazané spoločenskou konvenciou. Dominantnou nohou sa dieťa bude odrážať na kolobežke. Dominantnú nohu tiež ako prvú nasúva do nohavíc pri obliekaní. Dominantnou rukou sa častejšie češe, čistí si zuby, strihá nožnicami alebo navlieka niť na ihlu. K dominantnému oku spontánne priloží papierovú trubičku použitú ako „ďalekohľad”. K dominantnému uchu priloží slúchadlo telefónu resp. mobilný telefón. Niekedy však môže ísť o náhodu alebo napodobovanie. 
Špeciálni pedagógovia vyvinuli mnoho testov na zisťovanie laterality. Ak nie je lateralita celkom jednoznačná (dieťa pri jednej činnosti preferuje pravú ruku, pri inej činnosti ľavú), môžu byť s rozhodovaním ťažkosti. 

</doc>
<doc id="81566" url="https://sk.wikipedia.org/wiki?curid=81566" title="NSDAP">
NSDAP



</doc>
<doc id="81568" url="https://sk.wikipedia.org/wiki?curid=81568" title="Určité poruchy imunitného mechanizmu (MKCH-10)">
Určité poruchy imunitného mechanizmu (MKCH-10)

D80 - D89: URČITÉ PORUCHY IMUNITNÉHO MECHANIZMU patria do III.kapitoly MKCH-10 - Choroby krvi a krvotvorných orgánov a daktoré poruchy imunitných mechanizmov (MKCH-10, D50 - D89)
Zahŕňa: 
Nezahŕňa:
D80 - IMUNITNÁ NEDOSTATOČNOSŤ S PREVAHOU PORUCHY PROTILÁTOK
D80.0 - Dedičná hypogamaglobulinémia
Autozómová recesívna agamaglobulinémia (švajčiarsky typ)
Agamaglobulinémia viazaná na chromozóm X [Brutonova] (s nedostatkom rastového hormónu)
D80.1 - Nefamiliárna hypogamaglobulinémia
Agamaglobulinémia s B-lymfocytmi nesúcimi imunoglobulín
Bežná variabilná agamaglobulinémia [CVAgamma]
Hypogamaglobulinémia NS
D80.2 - Selektívny nedostatok imunoglobulínu A [IgA]
D80.3 - Selektívny nedostatok podtried imunoglobulínu G [IgG]
D80.4 - Selektívny nedostatok imunoglobulínu M [IgM]
D80.5 - Imunodeficiencia so zvýšením imunoglobulínu M [IgM]
D80.6 - Nedostatočnosť protilátok s takmer normálnymi imunoglobulínmi alebo s hyperimunoglobulinémiou
D80.7 - Prechodná detská hypogamaglobulinémia
D80.8 - Iné imunodeficientné stavy s prevahou porúch protilátok
Nedostatok ľahkých reťazcov kappa
D80.9 - Bližšie neurčená imunitná nedostatočnosť s prevahou poruchy protilátok
D81 - KOMBINOVANÁ IMUNITNÁ NEDOSTATOČNOSŤ
Nezahŕňa autozómnu recesívnu agamaglobulinémiu (D80.0)
D81.0 - Ťažká kombinovaná imunodeficiencia [SCID] s retikulárnou dysgenézou
D81.1 - Ťažká kombinovaná imunodeficiencia [SCID] s nízkym počtom T a B-lymfocytov
D81.2 - Ťažká kombinovaná imunodeficiencia [SCID] s nízkym alebo normálnym počtov B-lymfocytov
D81.3 - Nedostatok adenozíndezaminázy [ADA]
D81.4 - Nezelofov syndróm
D81.5 - Nedostatok purínnukleozid-fosforylázy [PNP]
D81.6 - Defekty I. triedy hlavného komplexu histokompatibility
Syndróm nahých lymfocytov
D81.7 - Defekty II. triedy hlavného komplexu histokompatibility
D81.8 - Iné kombinované imunodeficiencie
Nedostatočnosť karboxylázy závislá od biotínu
D81.9 - Bližšie neurčená kombinovaná imunitná nedostatočnosť
Ťažká kombinovaná imunodeficiencia [SCID] NS
D82 - IMUNITNÁ NEDOSTATOČNOSŤ ZDRUŽENÁ S INÝMI ŤAŽKÝMI PORUCHAMI
Nezahŕňa ataxiu telangiectasiu (Louisovu-Barovu) (G11.3)
D82.0 - Wiskottov-Aldrichov syndróm
Imunodeficiencia s trombocytopéniou a ekzémom
D82.1 - Di Georgeov syndróm
Syndróm faryngového vačku
Týmusová
alymfoplázia
aplázia alebo hypoplázia s imunodeficienciou
D82.2 - Imunodeficiencia pri postave s krátkymi končatinami
D82.3 - Imunodeficiencia po geneticky podmienenej nedostatočnej odpovedi na Epsteinov-Barovej vírus
Lymfoproliferačná choroba viazaná na chromozóm X
D82.4 - Syndróm nadbytku imunoglobulínu E [IgE]
D82.8 - Imunodeficiencia spojená s inými špecifikovanými ťažkými poruchami
D82.9 - Imunodeficiencia spojená s ťažkou bližšie neurčenou poruchou
D83 - BEŽNÁ PREMENLIVÁ IMUNITNÁ NEDOSTATOČNOSŤ
D83.0 - Bežná variabilná imunodeficiencia s prevažujúcimi odchýlkami počtu a funkcie B-lymfocytov
D83.1 - Bežná variabilná imunodeficiencia s prevahou porúch imunoregulačných T-lymfocytov
D83.2 - Bežná variabilná imunodeficiencia s autoprotilátkami proti B- alebo T-lymfocytom
D83.8 - Iné bežné variabilné imunodeficiencie
D83.9 - Bližšie neurčená bežná premenlivá imunodeficiencia
D84 - INÉ IMUNODEFICIENCIE
D84.0 - Porucha funkcie lymfocytového antigénu-1 [LFA-1]
D84.1 - Defekty komplementového systému
Nedostatok inhibítora C1 esterázy [C1-INH]
D84.8 - Iné bližšie určené imunitné nedostatočnosti
D84.9 - Bližšie neurčená imunitná nedostatočnosť
D86 - SARKOIDÓZA
D86.0 - Sarkoidóza pľúc
D86.1 - Sarkoidóza miazgových uzlín
D86.2 - Sarkoidóza pľúc so sarkoidózou miazgových uzlín
D86.3 - Sarkoidóza kože
D86.8 - Sarkoidóza iných a kombinovaných miest
Iridocyklitída pri sarkoidóze† (H22.1*)
Viacnásobné ochrnutie hlavových nervov pri sarkoidóze† (G53.2*)
Sarkoidová
artropatia† (M14.8*)
myokarditída† (I41.8*)
myozitída† (M63.3*)
Uveoparotidová horúčka (Heerfordtova)
D86.9 - Bližšie neurčená sarkoidóza
D89 - INÉ PORUCHY IMUNITNÉHO MECHANIZMU NEZATRIEDENÉ INDE
Nezahŕňa:
D89.0 - Polyklonálna hypergamaglobulinémia
Benígna hypergamaglobulinemická purpura
Polyklonálna gamopatia NS
D89.1 - Kryoglobulinémia
Kryoglobulinémia
esenciálna
idiopatická
zmiešaná
primárna
sekundárna
Kryoglobulinemická
purpura
vaskulitída
D89.2 - Bližšie neurčená hypergamaglobulinémia
D89.8 - Iná bližšie určená porucha imunitného mechanizmu nezatriedená inde
D89.9 - Bližšie neurčená porucha imunitného mechanizmu
Imunitná choroba NS

</doc>
<doc id="81570" url="https://sk.wikipedia.org/wiki?curid=81570" title="Choroby štítnej žľazy (MKCH-10)">
Choroby štítnej žľazy (MKCH-10)

E00 - E07: CHOROBY ŠTÍTNEJ ŽĽAZY patria do IV. kapitoly MKCH-10 - Choroby žliaz s vnútorným vylučovaním, výživy a premeny látok (MKCH-10, E00 - E90).
E00 - VRODENÝ SYNDRÓM NEDOSTATKU JÓDU
Zahŕňa endemické stavy spojené priamo s karenciou jódu v prostredí ako dôsledok nedostatku jódu u matky. Nejde vždy o súčasnú hypotyreózu, ale o dôsledok nedostatočného vylučovania hormónu štítnej žľazy vo vyvíjajúcom sa plode. Prípadne spoluúčinkujú aj exogénne strumigény. Podľa potreby použiť doplnkový kód (F70 - F79) na identifikovanie pridruženej mentálnej retardácie.
Nezahŕňa subklinickú hypotyreózu z karencie jódu (E02).
E00.0 - Vrodený syndróm z nedostatku jódu, neurologický typ
Endemický kreténizmus, neurologický typ
E00.1 - Vrodený syndróm z nedostatku jódu, myxedémový typ
Endemický kreténizmus
hypotyreoidný typ
myxedémový typ
E00.2 - Vrodený syndróm z nedostatku jódu, zmiešaný typ
Endemický kreténizmus, zmiešaný typ
E00.9 - Nešpecifikovaný vrodený endemický syndróm z nedostatku jódu
Vrodená hypotyreóza z nedostatku jódu NS
Endemický kreténizmus NS
E01 - PORUCHY ČINNOSTI ŠTÍTNEJ ŽĽAZY SÚVISIACE S NEDOSTATKOM JÓDU A PODOBNÉ OCHORENIA
Nezahŕňa:
E01.0 - Difúzny (endemický) hrvoľ spojený s nedostatkom jódu
E01.1 - Viacuzlový (endemický) hrvoľ spojený s nedostatkom jódu
Nodózna struma spojená s nedostatkom jódu
E01.2 - Nešpecifikovaný (endemický) hrvoľ spojený s nedostatkom jódu
Endemická struma NS
E01.8 - Iné poruchy činnosti štítnej žľazy spojené s nedostatkom jódu a podobné stavy
Získaná hypotyreóza spojená s nedostatkom jódu NS
E02 - SUBKLINICKÁ HYPOTYREÓZA Z NEDOSTATKU JÓDU
E03 - INÉ HYPOTYREÓZY
Nezahŕňa:
E03.0 - Vrodená hypotyreóza s difúznym hrvoľom
Struma (netoxická) vrodená
NS
parenchymatózna
Nezahŕňa prechodný vrodený hrvoľ s normálnou funkciou (P72.0)
E03.1 - Vrodená hypotyreóza bez hrvoľa
Aplázia štítnej žľazy (s myxedémom)
Vrodená
atrofia štítnej žľazy
hypotyreóza NS
E03.2 - Hypotyreóza zavinená podaním liekov a iných látok exogénneho pôvodu
Podľa potreby použiť doplnkový kód vonkajších príčin (XX. kapitola) na identifikovanie príčiny.
E03.3 - Poinfekčná hypotyreóza
E03.4 - Atrofia štítnej žľazy (získaná)
Nezahŕňa vrodenú atrofiu štítnej žľazy (E03.1)
E03.5 - Myxedémová kóma
E03.8 - Iná špecifikovaná hypotyreóza
E03.9 - Nešpecifikovaná hypotyreóza
Myxedém NS
E04 - INÁ NETOXICKÁ STRUMA
Nezahŕňa:
E04.0 - Netoxický difúzny hrvoľ
Netoxická struma
difúzna (koloidná)
jednoduchá
E04.1 - Netoxický tyreoidálny uzlík
Koloidný (cystický) tyreoidálny uzlík
Netoxická jednouzlová struma
Tyreoidálny (cystický) uzlík NS
E04.2 - Netoxický viacuzlový hrvoľ
Cystická struma NS
Multinodózna (cystická) struma
E04.8 - Iný špecifikovaný netoxický hrvoľ
E04.9 - Nešpecifikovaný netoxický hrvoľ
Struma NS
Nodózna struma (netoxická) NS
E05 - TYREOTOXIKÓZA - HYPERTYREÓZA
Nezahŕňa:
E05.0 - Tyreotoxikóza s difúznou strumou
Exoftalmická alebo toxická struma NS
Gravesova choroba
Toxická difúzna struma
E05.1 - Tyreotoxikóza s toxickým tyreoidálnym uzlíkom
Tyreotoxikóza s toxickou jednouzlovou strumou
E05.2 - Tyreotoxikóza s toxickým viacuzlovým hrvoľom
Toxická uzlová struma NS
E05.3 - Tyreotoxikóza vyvolaná ektopickým tyreoidálnym tkanivom
E05.4 - Tyreotoxikóza vyvolaná umelo - thyreotoxicosis factitia
E05.5 - Tyreotoxická kríza
E05.8 - Iná tyreotoxikóza
Nadprodukcia hormónu stimulujúceho štítnu žľazu
Podľa potreby použiť doplnkový kód vonkajších príčin (XX. kapitola) na označenie príčiny.
E05.9 - Nešpecifikovaná tyreotoxikóza
Hypertyreóza NS
Tyreotoxická choroba srdca† (I43.8*)
E06 - ZÁPAL ŠTÍTNEJ ŽĽAZY - TYREOIDITÍDA
Nezahŕňa popôrodný zápal štítnej žľazy (O90.5)
E06.0 - Akútny zápal štítnej žľazy
Absces štítnej žľazy
Tyreoiditída
pyogénna
supuratívna
Podľa potreby použiť doplnkový kód (B95 - B97) na označenie infekčného agensa.
E06.1 - Subakútna tyreoiditída
Tyreoiditída
de Quervainova
gigantocytárna
granulomatózna
nehnisavá
Nezahŕňa autoimúnnu tyreoiditídu (E06.3)
E06.2 - Chronická tyreoiditída s prechodnou tyreotoxikózou
Nezahŕňa autoimúnnu tyreoiditídu (E06.3)
E06.3 - Autoimúnna tyreoiditída
Hashimotova tyreoiditída
Hashimototoxikóza (prechodná)
Lymfadenoidná struma
Lymfocytová tyreoiditída
Struma lymphomatosa
E06.4 - Tyreoiditída zavinená liekom
Podľa potreby použiť doplnkový kód vonkajších príčin (XX. kapitola) na označenie lieku.
E06.5 - Iná chronická tyreoiditída
Tyreoiditída
chronická
NS
fibromatózna
(thyreoiditis) lignea
Riedelova
E06.9 - Nešpecifikovaná tyreoiditída
E07 - INÉ CHOROBY ŠTÍTNEJ ŽĽAZY
E07.0 - Hypersekrécia kalcitonínu
Hyperplázia tyreoidálnych C-buniek
Hypersekrécia tyreokalcitonínu
E07.1 - Dyshormonogénny hrvoľ
Familiárna dyshormonogénna struma
Pendredov syndróm
Nezahŕňa prechodnú vrodenú normofunkčnú strumu (P72.0)
E07.8 - Iné špecifikované poruchy štítnej žľazy
Abnormalita globulínu viažuceho tyroxín
Krvácanie štítnej žľazy
Infarkt štítnej žľazy
Syndróm nízkeho trijódtyronínu (bez hypotyreózy)
E07.9 - Nešpecifikovaná porucha štítnej žľazy

</doc>
<doc id="81574" url="https://sk.wikipedia.org/wiki?curid=81574" title="Jaromír Spěšný">
Jaromír Spěšný

Jaromír Spěšný (* 11. február 1975) je český cyklotrialový pretekár, momentálne žijúci v Liberci. 
Je držiteľom profesionálnej licencie od roku 1995, 3 roky žil v Japonsku, kde spolupracoval na projekte japonskej vlády, ktorý mal za úlohu popularizovať cyklotrial medzi tamojšou mládežou formou verejných vystúpení.
Medzi jeho najvýznamnejšie športové úspechy patria: 2. miesto (1996) a 3. miesto (1999) v majstrovstvách sveta v trial, kategória profesionálov.
Od roku 2001 spolupracuje s českou značkou Author. Zúčastňuje sa na trialových exhibíciách po celej Európe, kde odjazdí priemerne 5 - 7 ukážok do mesiaca.

</doc>
<doc id="81576" url="https://sk.wikipedia.org/wiki?curid=81576" title="Diabetes mellitus (MKCH-10)">
Diabetes mellitus (MKCH-10)

E10 - E14: DIABETES MELLITUS patrí do IV. kapitoly MKCH-10 - Choroby žliaz s vnútorným vylučovaním, výživy a premeny látok (MKCH-10, E00 - E90).
E10 - DIABETES MELLITUS ZÁVISLÝ OD INZULÍNU
Zahŕňa: 
Nezahŕňa:
E11 - DIABETES MELLITUS NEZÁVISLÝ OD INZULÍNU
Zahŕňa: 
Nezahŕňa:
E12 - DIABETES MELLITUS SÚVISIACI S PODVÝŽIVOU
Zahŕňa: 
Nezahŕňa:
E13 - INÝ BLIŽŠIE URČENÝ DIABETES MELLITUS
Nezahŕňa:
E14 - NEŠPECIFIKOVANÝ DIABETES MELLITUS
Zahŕňa:
Nezahŕňa:
Podľa potreby použiť kód vonkajších príčin (XX. kapitola) na označenie lieku, ak je liek príčinný faktor. Uvedené štvormiestne podrozdelenie možno použiť pri položkách E10 - E14:
".0 s kómou"
Diabetická
kóma s ketoacidózou alebo bez ketoacidózy
hypersomolárna kóma
hypoglykemická kóma
Hyperglykemická kóma NS
".1 D.m s ketoacidózou"
Diabetická
acidóza bez zmienky o kóme
ketoacidóza bez zmienky o kóme
".2† D.m. s obličkovými komplikáciami"
Diabetická nefropatia (N08.3*)
Intrakapilárna glomerulonefróza (N08.3*)
Kimmelstielov-Wilsonov syndróm (N08.3*)
".3† D.m. s očnými komplikáciami"
Diabetická
katarakta - zákal šošovky (H28.0*)
retinopatia (H36.0*)
".4† D.m. s nervovými komplikáciami"
Diabetická
amyotrofia (G73.0*)
autonómna neuropatia (G99.0*)
mononeuropatia (G59.0*)
polyneuropatia (G63.2*)
autonómna (G99.0*)
".5 D.m. s periférnymi obehovými komplikáciami"
Diabetická(ý)
gangréna
periférna angiopatia† (I79.2*)
vred
".6 D.m. s inými špecifikovanými komplikáciami"
Diabetická artropatia† (M14.2*)
neuropatická† (M14.6*)
".7 D.m. s mnohopočetnými komplikáciami"
".8 D.m. s nešpecifikovanými komplikáciami"
".9 D.m. bez komplikácií"

</doc>
<doc id="81578" url="https://sk.wikipedia.org/wiki?curid=81578" title="Radón">
Radón

Radón ("radon") je chemický prvok v Periodickej tabuľke prvkov, ktorý má značku Rn a protónové číslo 86. Je to najťažší prvok v skupine vzácnych plynov. Je rádioaktívny, a nemá žiadny stabilný izotop.
Fyzikálno-chemické vlastnosti.
Je to bezfarebný plyn bez chuti a zápachu. Vzniká ako produkt rádioaktívneho rozpadu rádia a uránu a vďaka svojej nestálosti zaniká ďalším radioaktívnym rozpadom. Poznáme približne 20 nestabilných izotopov radónu. Chemické zlúčeniny tvorí iba zriedkavo s fluórom, chlórom a kyslíkom, podobne ako kryptón a xenón. Radón je veľmi dobre rozpustný vo vode (51% svojho objemu), ale lepšie sa rozpúšťa v nepolárnych organických rozpúšťadlách. Pri veľmi nízkych teplotách sa dá zachytiť na aktívnom uhlí.
Radón sa podobne ako ostatné vzácne plyny ionizuje, a v ionizovanom stave žiari. Dalo by sa to využívať pri výrobe osvetlenia, ale nie je to možné kvôli vysokej radioaktivite. Vydáva jasné biele svetlo.
História.
Tento prvok bol objavený v roku 1900 Friedrichom Ernstom Dornom pri skúmaní rozpadu rádia, a bol nazvaný ako rádiová emanácia. William Ramsay charakterizoval rádiovú emanáciu v roku 1910, určil hustotu a atómovú hmotnosť a navrhol názov "Niton -" NT. Meno sa ešte niekoľkokrát zmenilo, ale v roku 1923 sa schválil názov Radón.

</doc>
<doc id="81579" url="https://sk.wikipedia.org/wiki?curid=81579" title="Francium">
Francium

Francium ("francium") je chemický prvok v Periodickej tabuľke prvkov, ktorý má značku Fr a protónové číslo 87. Francium je nestabilný, vysoko rádioaktívny prvok patriaci medzi alkalické kovy. V prírode sa vyskytuje v stopových množstvách v uránových a tóriových rudách.
Charakteristika.
Francium bolo objavené v roku 1939 francúzskou fyzičkou Marguerite Perey a pomenované po Francúzsku. Francium bolo posledným prvkom, ktorý bol objavený v prírode. Je najťažším alkalickým kovom a vzniká dôsledkom rozpadu aktínia. Umelo môže byť vyrobené bombardovaním tória protónmi. 
Napriek tomu, že sa vyskytuje v uránovej rude, jeho výskyt je nesmierne vzácny. Predpokladá sa, že v zemskej kôre sa nachádza len 340 až 550 gramov francia. To ho robí druhým najvzácnejšie prirodzene sa vyskytujúcim prvkom na Zemi (po astáte). Je tiež najnestabilnejší z prvých 101 prvkov a má najvyššiu pomernú hmotnosť zo všetkých prvkov. Francium je tiež najmenej elektronegatívnym prvkom (druhým v poradí je cézium).
Je známych 34 izotopov francia (s relatívnou atómovou hmotnosťou od 199 do 233) a 11 metastabilných stavov. Najstabilnejším je izotop 223Fr s polčasom rozpadu 22 minút, ktorý vzniká rozpadom izotopu 227Ac a je jedným z dvoch izotopov, ktoré sa vyskytujú v prírode (tým druhým je 224Fr). Všetky známe izotopy francia sú veľmi nestabilné a tak je výskum francia obmedzený na laboratórne podmienky.
Existuje niekoľko fotografií francia, najviac však len 350 000 atómov.

</doc>
<doc id="81581" url="https://sk.wikipedia.org/wiki?curid=81581" title="Rádium">
Rádium

Rádium ("radium") je chemický prvok v Periodickej tabuľke prvkov, ktorý má značku Ra a protónové číslo 88. Rádium je silný rádioaktívny kov, patriaci medzi kovy alkalických zemín, ktorý sa nachádza v stopových množstvách v uránových rudách. Jednotlivé izotopy rádia vyžarujú všetky druhy rádioaktívneho žiarenia – alfa, beta a gama. Je takmer biely, ale na vzduchu rýchlo oxiduje a mení zafarbenie na čiernu.
Soli rádia farbia plameň sýto červeno.
Rádium bolo objavené v roku 1898 Maria Curieovou-Skłodowskou a jej manželom Pierrom v jáchymovskom smolinci. Až v roku 1910 izolovali nepatrné množstvo čistého prvku Marie Curiová a André Luis Debierne.
Výskyt v prírode.
Pretože všetky izotopy rádia podliehajú pomerne rýchlo ďalšiemu rádioaktívnemu rozpadu, je obsah rádia v prírode mizivo malý. Všetky lokality s vyšším obsahom rádia sú pritom spojené so zvýšeným výskytom uránu a tória.
Známou lokalitou je Jáchymov v Česku (kde sa v siedmich tonách uránovej rudy nachádza približne gram rádia) a tiež napr. Colorado (carnotitové piesky), africké Kongo a v oblasť Veľkých jazier v Kanade.
Izotopy rádia a radón.
V súčasnej dobe je známych 25 izotopov rádia, z toho 4 sa prirodzene objavujú v prírode. Všetky sú nestabilné a podliehajú ďalšej rádioaktívnej premene. Najvýznamnejšími sú izotopy 226Ra s polčasom rozpadu 1602 rokov a 228Ra s polčasom rozpadu 6,7 roku. Ďalšie dva prirodzené izotopy sú 223Ra a 224Ra.
Pri svojej rádioaktívnej premene vyžarujú atómy rádia intenzívne alfa, beta i gama žiarenie, navyše je však značná časť z nich prekurzorom ďalšieho nebezpečného prvku - radónu. Tento plynný prvok sa potom môže z miesta svojho vzniku šíriť vzduchom a pri dlhodobom styku zvyšuje riziko vzniku pľúcnej rakoviny exponovaných osôb. Preto je potrebné pri stavbe obytných budov v oblastiach so zvýšeným výskytom uránu a tória v geologickom podloží dobre izolovať základy stavby a zamedziť tak možnému prenikaniu podzemného radónu do budovy.
Príprava, využitie a riziká.
Elementárne rádium je možné pripraviť elektrolytickým rozkladom chloridu rádnatého. Priemyselne sa však nikde nevyrába a to jednak kvôli svojmu mimoriadne nízkemu výskytu, a jednak kvôli zanedbateľnému praktickému významu a rizikovosti práce s týmto materiálom.
V minulosti sa pri rádioterapeutickej liečbe rakovinových nádorov vkladali do nádoru malé množstvá solí rádia. Pretože je známe, že rakovinové bunky sú prednostne likvidované rádioaktívnym žiarením, viedol tento postup k zahubení väčšiny rakovinou napadnutých buniek vo svojom okolí. V súčasnosti sa na túto liečbu používajú skôr umelo pripravené rádioizotopy ako 60Co a 137Cs.
Je známy otrasný prípad smrteľného rakovinového ochorenia stoviek žien - "Rádiové dievčatá", ktoré pracovali v továrni vyrábajúcej náramkové hodinky. Na ciferníky týchto hodiniek sa tenkým štetcom nanášalo farbivo s obsahom rádia, ktoré v tme svetielkovalo (luminiscencia). Robotníčky občas oblizli špičku štetca, aby ju udržali dokonale ostrú. Mnoho z nich v nasledujúcich rokoch zomrelo na rakovinu hrtanu, štítnej žľazy a nádory v ústnej dutine.
Existuje podozrenie, že i objaviteľka rádia Maria Curieová-Skłodowská zomrela na následky každodenného styku so zvýšenými koncentráciami rádia pri pokusoch o jeho izoláciu.

</doc>
<doc id="81582" url="https://sk.wikipedia.org/wiki?curid=81582" title="Cézium">
Cézium

Cézium () je chemický prvok v Periodickej tabuľke prvkov, ktorý má značku Cs a protónové číslo 55. Patrí medzi alkalické kovy, vyznačuje sa veľkou reaktivitou a mimoriadne nízkym redox-potenciálom.
Základné fyzikálno-chemické vlastnosti.
Cézium je mäkký, ľahký a striebrolesklý kov, ktorý mimoriadne rýchlo reaguje s kyslíkom i vodou a v prírode sa s ním preto stretávame len vo forme zlúčenín. Elementárne kovové cézium je možné dlhodobo uchovávať pod vrstvou alifatických uhľovodíkov ako petrolej nebo nafta, s ktorými nereaguje.
Spolu s franciom a gáliom je cézium jedným z mála kovov, ktoré sa nachádzajú v tekutom stave takmer pri izbovej teplote. Cézium reaguje explozívne v studenej vode a reaguje aj s ľadom pri teplotách nad −116 °C. Hydroxid cézia (CsOH) je silne zásaditý a rýchlo leptá povrch skla.
Soli cézia farbia plameň do fialova. 
Cézium bolo objavené v roku 1860 nemeckým chemikom Robertom W. Bunsenom a nemeckým fyzikom Gustavom R. Kirchhoffom použitím nimi objavenej spektrálnej analýzy. Cézium bol prvý prvok objavený pomocou spektrálnej analýzy. Kovové cézium bolo prvý raz vyrobené v roku 1861.
Výskyt v prírode, výroba a využitie.
Vďaka svojej veľkej reaktivite sa v prírode stretávame iba so zlúčeninami cézia a to len s oxidačným číslom Cs+.
Cézium sa na Zemi i vo vesmíre vyskytuje len vzácne. Predpokladá sa, že zemská kôra obsahuje 17 mg Cs/kg. Priemerný obsah v morskej vode je približne 0,5 μg/l. Vo vesmíre sa predpokladá výskyt jedného atómu cézia na približne 100 miliárd atómov vodíka. 
V mineráloch cézium zvyčajne sprevádza ostatné alkalické kovy. Pravdepodobne najvýznamnejší výskyt je v minerále "lepidolitu," čo je pomerne značne komplikovaný hlinito-kremičitan lítio-draselný. 
Elementárne cézium sa vyrába elektrolýzou roztaveného chloridu cézneho na železnej katóde. Na grafitovej anóde pritom vzniká plynný chlór.
Vzhľadom na svoju mimoriadnu nestálosť a reaktivitu má kovové cézium len minimálne praktické využitie.
V chemických zlúčeninách sa cézium vyskytuje zásadne ako kladne jednomocné Cs+. Medzi známejšie zlúčeniny patria tieto chemické látky:
 Cs + O2 → CsO2

</doc>
<doc id="81583" url="https://sk.wikipedia.org/wiki?curid=81583" title="Bárium">
Bárium

Bárium () je chemický prvok v Periodickej tabuľke prvkov, ktorý má značku Ba a protónové číslo 56. (Podľa slovenského pravopisu do roku 1968 Báryum) Bárium je mäkký, reaktívny kov, ktorý patrí medzi kovy alkalických zemín. Búrlivo reaguje s kyslíkom aj vodou a preto sa s ním v prírode stretávame len v podobe zlúčenín. Reaktivita bária je natoľko vysoká, že môže byť dlhodobo uchovávané iba pod vrstvou alifatických uhľovodíkov (petrolej, nafta), s ktorými nereaguje. Na vzduchu sa môže samovoľne vznietiť. Soli bária farbia plameň do zelena.
Bárium objavil v roku 1774 Carl Wilhelm Scheele. Čisté bárium ako prvý izoloval Humphry Davy v roku 1808 pomocou elektrolýzy.
Výskyt v prírode.
Vzhľadom na svoju vysokú reaktivitu sa v prírode stretávame prakticky len so zlúčeninami bária. V nich sa vyskytuje iba v mocenstve Ba+2.
Výskyt bária v prírode a vesmíre je pomerne vzácny, čo je dôsledok jeho vysokého atómového čísla. V zemskej kôre sa vyskytuje v množstve 0,0250,045%. V morskej vode je jeho koncentrácia iba 0,03 mg Ba/l a vo vesmíre pripadá na jeden atóm bária približne 8 miliárd atómov vodíka.
Najznámejším minerálom bária je síran bárnatý, barit alebo ťaživec BaSO4. Baryt sa vyskytuje na mnohých miestach vo svete, známe sú ložiská v Rumunsku, Anglicku, Taliansku, USA, na Ukrajine, v Česku a na Slovensku.
Výroba, zlúčeniny a využitie.
Elementárne bárium sa priemyslovo vyrába elektrolýzou taveniny chloridu bárnatého.
Zlúčeniny bária, napr. peroxid bárnatý BaO2 alebo dusičnan bárnatý Ba(NO3) 2 sa využívajú pri výrobe pyrotechnických produktov vďaka ich výraznej farebnej reakcii v plameni.
Chróman bárnatý sa používa ako pigment v maliarstve pod názvom barytová žlť, citrónová žlť alebo žltý ultramarín.
Ďalšie uplatnenie majú zlúčeniny bária v špeciálnych aplikáciách sklárskeho priemyslu, príkladom môžu byť katódové trubice pre výrobu obrazoviek farebných televíznych prijímačov. V niektorých žiarivkách slúži elementárne bárium ako geter, teda látka slúžiaca k likvidácii stopového množstva kyslíka a vodných pár v inertnom plyne, ktorým je svietidlo naplnené.
Síran bárnatý BaSO4 patrí k najvýznamnejším zlúčeninám bária. V analytickej chémii sa využíva nízka rozpustnosť tejto zlúčeniny na gravimetrické stanovenie obsahu síranov vo vzorke. Ak je obsah síranov nízky, váženie vyzrážaného síranu bárnatého neposkytuje spoľahlivé výsledky - v tom prípade je vhodnejšia metóda nefelometrická, hodnotiaca intenzitu vzniknutého zákalu.
Uhličitan bárnatý BaCO3 je zložkou otravných návnad na hlodavce.

</doc>
<doc id="81587" url="https://sk.wikipedia.org/wiki?curid=81587" title="Rubídium">
Rubídium

Rubídium ("rubidium") je chemický prvok v Periodickej tabuľke prvkov, ktorý má značku Rb a protónové číslo 37. Rubídium patrí medzi alkalické kovy, vyznačuje sa veľkou reaktivitou a mimoriadne nízkym redox-potenciálom. Je to mäkký, ľahký a striebrolesklý kov, ktorý mimoriadne rýchlo, až explozívne, reaguje s kyslíkom i vodou a v prírode sa s ním preto stretávame iba vo forme zlúčenín.
Elementárne kovové rubídium je možné dlhodobo uchovávať pod vrstvou alifatických uhľovodíkov ako petrolej alebo nafta, s ktorými nereaguje. Soli rubídia farbia plameň na svetlofialovo.
Rubídium bolo objavené v roku 1861 nemeckým chemikom Robertom W. Bunsenom a nemeckým fyzikom Gustavom R. Kirchhoffom použitím nimi objavenej spektrálnej analýzy.
Výskyt v prírode, výroba a využitie.
Vďaka svojej veľkej reaktivite sa v prírode stretávame iba so zlúčeninami rubídia a to len s mocenstvom Rb+.
Obsah rubídia v zemskej kôre je pomerne vysoký, predpokladá sa, že zemská kôra obsahuje 100300 mg Rb/kg. Priemerný obsah v morskej vode je približne 0,12 mg Rb/l. Vo vesmíre sa predpokladá výskyt jedného atómu rubídia na približne 6 miliárd atómov vodíka. 
V mineráloch zvyčajne sprevádza rubídium ostatné alkalické kovy. Pravdepodobne najvýznamnejší výskyt je v minerále "lepidolit," čo je pomerne značne komplikovaný hlinito-kremičitan lítio-draselný. V tomto minerále sa obsah rubídia pohybuje okolo hodnoty 1,5%
Elementárne rubídium sa vyrába elektrolýzou roztaveného chloridu rubidného na železnej katóde. Na grafitovej anóde pritom vzniká plynný chlór.
Vzhľadom k svojej mimoriadnej nestálosti a reaktivite má kovové rubídium len minimálne praktické využitie.
V chemických zlúčeninách sa rubídium vyskytuje zásadne a iba ako kladne jednomocné Rb+. Medzi známejšie zlúčeniny patria tieto chemické látky:
 Rb + O2 → RbO2

</doc>
<doc id="81588" url="https://sk.wikipedia.org/wiki?curid=81588" title="Stroncium">
Stroncium

Stroncium (lat. "strontium") je chemický prvok v Periodickej tabuľke prvkov, ktorý má značku Sr a protónové číslo 38. Stroncium je pomerne mäkký, ľahký kov, ktorý búrlivo reaguje s kyslíkom i vodou a v prírode sa s ním preto stretávame iba vo forme zlúčenín. Reaktivita stroncia je natoľko vysoká, že sa môže dlhodobo uchovávať iba pod vrstvou alifatických uhľovodíkov (petrolej, nafta) s ktorými nereaguje. Na vzduchu sa okamžite pokrýva vrstvou nažltlého oxidu, práškové stroncium sa na vzduchu môže samovoľne vznietiť.
Soli stroncia farbia plameň karmínovo červeno.
Stroncium objavil v roku 1790 Adair Crawford a v roku 1793 Martin Heinrich Klaproth v mineráli stroncianit, odkiaľ pochádza jeho slovenské i latinské pomenovanie. Čisté stroncium ako prvý izoloval sir Humphry Davy v roku 1808 pomocou elektrolýzy.
Výskyt v prírode.
Vzhľadom na vysokú reaktivitu sa v prírode stretávame prakticky len so zlúčeninami stroncia. V nich sa vyskytuje iba v mocenstve Sr+2.
Stroncium sa v zemskej kôre vyskytuje v množstve 0,030,04%. V morskej vode je jeho koncentrácia len 8 mg·l⁻¹ a vo vesmíre pripadá na jeden atóm stroncia približne jeden a pol miliardy atómov vodíka.
Najznámejšími minerálmi na bázi stroncia sú celestín (síran strontnatý, SrSO4) a stroncianit (uhličitan strontnatý, SrCO3).
Výroba, zlúčeniny a využitie.
Elementárne stroncium sa priemyslovo vyrába elektrolýzou taveniny chloridu strontnatého a chloridu draselného.
Zlúčeniny stroncia sa využívajú vďaka svojej výraznej farebnej reakcii v plameni pri výrobe pyrotechnických produktov. Uplatnenie zlúčeniny stroncia nachádzajú aj v špeciálnych aplikáciách sklárskeho priemyslu, napr. v katódových trubiciach pre výrobu obrazoviek farebných televíznych prijímačov.
Vysoký index odrazivosti titaničitanu strontnatého (SrTiO3) sa využíva v rôznych optických aplikáciách, napr. pri meraní farebnosti látok alebo analýze spektier odrazených lúčov z farebných povrchov. Z rovnakého dôvodu používa často šperkársky priemysel titaničitan strontnatý ako lacnejšiu náhradu diamantu.
Chróman strontnatý sa pod názvom stronciová žlť používa ako pigment v maliarstve.
Zdravotné aspekty stroncia.
Bežné izotopy stroncia sa v živých organizmoch správajú podobne ako atómy vápnika a sú teda úplne neškodné.
Zdravotné riziká stroncia sú spojené s rádioaktívnym izotopom 90Sr, ktorý vzniká pri rádioaktívnom rozpade uránu, napr. pri výbuchu atómovej bomby i v jadrových reaktoroch. Izotop 90Sr je pomerne silný beta žiarič s polčasom rozpadu 29,1 rokov. Ak sa dostane do živého organizmu, môže sa zabudovať do kostného tkaniva a je potenciálnym zdrojom vzniku rakoviny. Pri objektívnom hodnotení jeho skutočnej rizikovosti je potrebné posúdiť pomer výskytu uvedeného izotopu k ostatným podobným atómom (vápnik, bárium, neškodné izotopy stroncia) a pravdepodobnosťou vyžiarenia beta častice (elektrón) a následným spustením rakovinového bujnenia práve sledovaným izotopom 90Sr.

</doc>
<doc id="81589" url="https://sk.wikipedia.org/wiki?curid=81589" title="Downov syndróm">
Downov syndróm

Downov syndróm (iné názvy: Downova choroba, trizómia 21, staršie: mongolizmus) je vrodená genetická odchýlka spôsobená nadpočetným chromozómom číslo 21 (trizómia 21). Fenotypovo sa prejavuje abnormalitami v štruktúre a funkcii organizmu. Svoje pomenovanie dostal po Johnovi Langdonovi Downovi, ktorý ako prvý popísal v roku 1866 jeho typické fenotypové, teda vizuálne znaky: oblá tvár so šikmými očami, plochý zátylok, krátke, naježené vlasy, tenké obočie, maličký, tupý nos, hrubý jazyk. Neskôr pridal ako znak aj priečny dlaňový záhyb. Ľudí s typickým výzorom zaradil do skupiny, ktorú nazval „veľká mongoloidná rodina“. Ľudia zo skupiny sa mu podobali „ako vajce k vajcu“. Domnieval sa, že za touto „chorobou“ je tuberkulóza jedného z rodičov. Pomenovanie Downov syndróm sa používa od roku 1965, keď ho schválila Svetová zdravotnícka organizácia. Dovtedy sa používal názov „mongoloizmus“.
Downov syndróm (DS) je najčastejšia genetická odchýlka spôsobená poruchou chromozómov. Downov syndróm nie je choroba a nedá sa liečiť. Dôvody, prečo k namnoženiu genetického materiálu na chromozóme 21 dochádza, nie sú zatiaľ objasnené. Downov syndróm sa vyskytuje náhodne. Dedičnosť je až na malé výnimky vylúčená. Existuje však súvislosť medzi pravdepodobnosťou výskytu voľnej trizómie 21 a vekom matky (viď kapitola „incidencia“). Bežný človek má 23 párov chromozómov – XY – jeden v páre od otca, druhý od mamy. U ľudí s Downovým syndrómom prišlo na chromozóme 21 (mimochodom, je najmenší zo všetkých) k namnoženiu genetického materiálu a vytvoril sa tretí chromozóm – ide o tzv. trizómiu 21, v každej bunke človeka s Downovým syndrómom je teda 47 chromozómov namiesto 46. Vtedy hovoríme o voľnej trizómii a nájdeme ju až u 95 % ľudí s Downovým syndrómom.
Zriedkavo sa vyskytuje aj translokačná trizómia, pri ktorej sa nadpočetný úsek chromozómu 21 translokuje, teda pripojí k inému chromozómu. Len pri translokačnej trizómii 21 môže byť prenášačom jeden z rodičov, následkom toho sa môže v jednej rodine narodiť viac detí s DS. Iba v takomto prípade je Downov syndróm dedičný. Translokáciu u rodiča je možné dokázať genetickým vyšetrením. Určitá časť jedného chromozómu sa deletuje a následne zabuduje do iného chromozómu. Nakoľko nedošlo k strate, ani k duplikácii chromozómového úseku (genetického materiálu), nepredstavuje to pre rodiča žiadne zdravotné následky. Translokácia však môže predstavovať problém, keď jedinec s translokáciou plánuje mať potomka.
Ďalšou zriedkavejšou formou trizómie 21 je mozaicizmus, resp. mozaiková forma, čo znamená, že v tom to prípade sa v niektorých bunkách chromozóm 21 strojí, v iných zostane v klasickom páre, takže vznikne mozaika. Ľudia s mozaikovou formou Downovho syndróme môžu mať menej typických čŕt pre Downov syndróm a ich intelekt môže byť menej poškodený, ale nie je to pravidlo. Na druhej strane môžu mať oslabený imunitný systém.
Klasifikácia 
Genetická príčina.
Downov syndróm je spôsobený trizómiou 21. chromozómu. Pri DS sú prítomné tri chromozómy 21, namiesto zvyčajných dvoch. Rodičia človeka s Downovým syndrómom majú obvykle normálny karyotyp. Ak majú rodičia s normálnym karyotypom jedno dieťa s Downovým syndrómom, pravdepodobnosť výskytu syndrómu u druhého dieťaťa je približne 1 %.
Existuje niekoľko rôznych spôsobov vzniku nadpočetného genetického materiálu. Najčastejšou príčinou (približne 92 – 95 % prípadov) je extra kópia chromozómu 21 spôsobujúca trizómiu 21. Pri mozaikovej forme (výskyt 1 – 2,5 % prípadov) má časť buniek v tele normálny karyotyp, zatiaľ čo zvyšná časť buniek obsahuje tri chromozómy 21. Medzi ďalšie spôsoby patrí: Robertsonová translokácia, izochromozóm alebo kruhový chromozóm, ktoré obsahujú nadpočetný genetický materiál chromozómu 21 a vyskytujú sa asi v 2,5 % prípadoch. Izochromozóm vzniká, keď v procese oogenézy alebo spermatogenézy dôjde k rozdeleniu chromozómu podľa osi kolmej na os bežného delenia, a teda izochromozóm pozostáva z dvoch dlhých alebo dvoch krátkych ramien (namiesto jedného dlhého a jedného krátkeho ramena).
Trizómia 21.
Trizómia 21 (karyotyp 47, XX, +21 pre ženu a 47, XY, +21 pre muža) je spôsobená nondisjunkciou, pri ktorej nedôjde k oddeleniu chromozómov 21. páru počas oogenézy alebo spermatogenézy. Výsledkom je pohlavná bunka (spermia alebo vajíčko) s nadpočetným 21. chromozómom, bunka obsahuje 24 chromozómov (namiesto 23). Po splynutí s pohlavnom bunkou normálneho karyotypu vzniká zygota s tromi kópiami chromozómu 21. Okolo 88 % prípadov trizómie je výsledkom nondisjunkcie u matky, 8 % u otca a 4 % vznikajú po splynutí vajíčka a spermie.
Translokácia.
Nadpočetný genetický materiál 21. chromozómu sa môže vyskytnúť aj v dôsledku Robertsonovej translokácie (2 – 4 % prípadov). V dôsledku translokácie je dlhé rameno chromozómu 21 pripojené k inému chromozómu, často ku chromozómu 14. Zápis mužského karyotypu je 46, XY, t(14q21q). Translokácia môže byť prítomná u jedného z rodičov alebo môže vzniknúť "de novo". Rodič, u ktorého je prítomná translokácia, je obvykle fyzicky a psychicky zdravý, avšak, v priebehu oogenézy alebo spermatogenézy existuje vyššia pravdepodobnosť vytvorenia reprodukčných buniek s nadpočetným genetickým materiálom 21. chromozómu. Ak sa translokácia vyskytuje u matky, výskyt narodenia dieťaťa s DS je 15 %, ak je translokácia prítomná u otca, pravdepodobnosť je 5 %. Výskyt tohto typu Downovho syndrómu nesúvisí s vekom matky. Niektorí jedinci bez DS môžu translokáciu zdediť, a tak sa u nich vyskytuje vyššia pravdepodobnosť narodenia potomka s DS. Uvedený fenomén je známy ako familiárny výskyt Downovho syndrómu.
Klinické prejavy.
Ľudia s Downovým syndrómom sú zdravotne znevýhodnení (postihnutí), vrátane intelektového znevýhodnenia.
S chromozomálnou poruchou je u ľudí s Downovým syndrómom späté aj mentálne znevýhodnenie, prejavujúce sa oneskoreným mentálnym vývojom, zníženým intelektom, poruchami myslenia, učenia, pamäte a podobne. Ale aj tu treba mať na zreteli, že intelekt ľudí s Downovým syndrómom je veľmi individuálna záležitosť. IQ sa pohybuje v rozmedzí 30 – 60, ale na druhej strane sú jednotlivci, ktorých IQ sa pohybuje už v pásme IQ bežnej populácie. Väčšina má IQ v pásme medzi ľahkým a stredným stupňom mentálneho postihnutia. Napriek zníženému intelektu sú ľudia s Downovým syndrómom dobre vzdelávateľní a nové zručnosti a vedomosti schopní prijímať celoživotne. Niektorí nasávajú nové poznatky s minimálnym zaostávaním, iní zaostávajú výraznejšie. Perfektne sa dokážu učiť odpozerávaním, preto je pre nich maximálne vhodné vzdelávanie v inkluzívnom kolektíve, ktorý je pre nich zdrojom vhodných podnetov (na druhej strane si rovnako dobre dokážu osvojiť aj nevhodné podnety). Všeobecne sa ľudia s Downovým syndrómom radi učia nové veci, i keď im to trvá dlhšie, sú snaživí a usilovní a dôslední, takže dokážu zvládnuť bežné aktivity aj úplne samostatne. Ľudia s mozaikovou formou majú obvykle hodnotu IQ vyššiu o 10 – 30 bodov. S pribúdajúcim vekom zvyknú jedinci dosahovať horšie výsledky ako ich rovesníci.
Taktiež zvyčajne majú slabý imunitný systém a vo všeobecnosti dosahujú vývinové medzníky v neskoršom veku. Majú zvýšené riziko mnohých ďalších zdravotných problémov, vrátane vrodených srdcových porúch, epilepsie, leukémie, ochorení štítnej žľazy a duševných porúch.
Fyzické príznaky.
Ľudia s Downovým syndrómom majú typické fyzické črty, na základe ktorých sú ľahko identifikovateľní. Narátali by sme až 120 rôznych znakov Downovho syndrómu. Bežný človek s Downovým syndrómom ich však má 6-8. Väčšina detí má menší obvod hlavičky a nižšiu pôrodnú hmotnosť. Hlava človeka s Downovým syndrómom je v porovnaní s ostatnými všeobecne o niečo menšia. Medzi najfrekventovanejšie znaky patria malá brada, šikmé očné štrbiny, nadbytočná krčná kožná riasa a plochý vzhľad tváre. Pre ľudí s Downovým syndrómom je typické postavenie očných štrbín. Sú úzke a šikmé, s prídavnou epikantálnou riasou vo vnútornom kútiku oka. Viacerí autori spomínajú Brushfieldové škvrny, teda biele, či mierne žlté bodky na okraji dúhovky. Epikantálna riasa a Brushfieldové škvrny nebránia videniu a časom sa môžu úplne stratiť. Pery ľudí s Downovým syndrómom sú pekne tvarované, ústa bývajú otvorené, pretože ústna dutina je menšia ako u ostatných ľudí a jazyk je v pomere k veľkosti ústnej dutiny relatívne veľký a zbrázdený. K tomu vysoké podnebie. Aj to je dôvod, prečo majú ľudia s Downovým syndrómom problémy s rečou. Asi u 50 % ľudí ľudia s Downovým syndrómom sa nachádza priečna ryha na dlani. Prsty na nohách sú kratšie, medzera medzi palcom a ostatnými prstami je širšia (sandálová medzera). Za zmienku stojí aj plochší nos s pomerne širokým koreňom a prehnuté nízko posadené ušnice. Ľudia s Downovým syndrómom sú nižší ako bežná populácia, majú kratšie končatiny, hrubší a kratší krk, zväčša zavalitejšie telo. Rast do výšky je pomalší, čo vedie k tomu, že dospelí majú zvyčajne nízky vzrast. Priemerná výška u mužov je 154 cm a u žien 142 cm. Pre deti s Downovým syndrómom boli vytvorené špeciálne rastové krivky. Starnutím sa zvyšuje riziko rozvoja obezity.
Žiadny človek s Downovým syndrómom nemá všetky znaky, ich frekvencia je rôzna aj v rámci jednotlivých trizomických foriem.
Často sa hovorí, že sa ľudia s Downovým syndrómom na seba podobajú. Áno, typické črty tváre sú signálom, že tvoria jednu „rodinu“, ale podobajú sa na seba asi tak ako ľudia z bežnej populácie. Ich vzájomná podobnosť je iba veľmi relatívna, oveľa viac sa podobajú na svoje mamy a tatov, jednoducho rodinných príslušníkov. 
Nestabilita atlantoaxiálneho kĺbu sa vyskytuje asi u 20 % jedincov a môže viesť k poraneniu miechy (1 – 2 % výskyt). Takmer u tretiny jedincov s DS sa môže vyskytnúť dislokácia bedrového kĺbu (bez traumy).
K bežným problémom detí s Downovým syndrómom je hyperflexibilita a hypermobilita kĺbov, vysoká pružnosť kĺbov a šliach a hypotónia (slabý svalový tonus), svaly sú ochabnuté a uvoľnené, čo ovplyvňuje nielen schopnosť hýbať sa, ale aj vývin motoriky všeobecne. V hrubej motorike sa to prejavuje tým, že vývinové míľniky deti s Downovým syndrómom dosahujú všeobecne neskôr – neskôr sedia, lozia či chodia, ale je to veľmi individuálne, niektoré sa zmestia do normy, u iných je zaostávanie výrazné. K tomu zaostáva aj jemná motorika, napr. pri úchope hračiek a manipulácii s predmetmi. Častou príčinou problémov s chôdzou môžu byť aj ploché nohy – absencia klenby na chodidle, ktorá spôsobuje reťazovú reakciu v tele, čím vznikajú problémy so stabilitou pri chôdzi a vyvíja sa tzv. chôdza naširoko. Pomôcť so spomínanými problémami môže včasná diagnostika, rehabilitácie, terapie a sústavné cvičenie, ktoré pomáha posilňovať potrebné svalové skupiny a napredovať.
Neurologické príznaky.
Ľudia s DS majú často lepšie porozumenie jazyka ako schopnosť rozprávať. U 10 – 45 % prípadov sa vyskytuje zajakavosť alebo rýchly a nepravidelný prejav, reč je ťažšie zrozumiteľná. Po dosiahnutí 30. roku života sa u niektorých môže vyskytnúť strata schopnosti rozprávať.
Jedinci s DS si spravidla dobre počínajú v sociálnych zručnostiach. Problémy so správaním nie sú vo všeobecnosti také veľké ako pri iných syndrómoch spojených s mentálnym postihnutím.
Takmer u 30 % prípadov detí sa vyskytuje duševná porucha (s výskytom autizmu u 5 – 10 %). Ľudia s DS prežívajú rozsiahlu škálu emócií, vo všeobecnosti sú šťastní, avšak v rannej dospelosti sa môžu objaviť príznaky depresie či úzkosti.
Deti a dospelí majú zvýšené riziko epileptických záchvatov (5 – 10 % detí, 50 % dospelých) a infantilných kŕčov, ktoré predstavujú jeden z typov epileptických záchvatov. Alzheimerova choroba sa vyvinie u 15 % dospelých vo veku nad 40 rokov a u 50 – 70 % dospelých, ktorí sa dožijú 60 a viac rokov.
U ľudí s DS sa častejšie vyskytuje nedostatok vitamínu B12. Pretože tento nenápadne vznikajúci deficit má veľmi rozmanité príznaky, napríklad psychické zmeny (niekedy podobné Alzheimerovej chorobe), poruchy rovnováhy, tráviace ťažkosti, treba im pri takýchto príznakoch vyšetriť hladinu vitamínu B12 v krvi a prípadne zahájiť liečbu jeho injekčným podávaním. Liečba musí byť doživotná, avšak je ľahko dostupná a často viditeľne pomáha.
Demencia s obrazom Alzheimerovej choroby sa v rôznej miere vyvíja u mnohých ľudí s DS už vo veku 40 rokov, hoci u niektorých sa nemusí nikdy rozvinúť (vo veku 60 rokov postihuje asi 50% pacientov s DS). Skorým príznakom je pragnosia (porucha sociálnej komunikácie), zmeny správania a poruchy osobnosti. Nasleduje strata zručností, nezáujem o okolie, blúdenie atď. Príznaky sú často podobné s inými ochoreniami, z ktorých sú niektoré dobre liečiteľné, napríklad deficit vitamínu B12 alebo hypothyreóza (nedostatočná činnosť štítnej žľazy), preto je dôležité nezanedbať ich diagnostiku.
Poškodenia zmyslových orgánov.
Poruchy sluchu a zraku sa vyskytujú u viac ako polovice ľudí s DS (poruchy zraku – 38 až 80 % prípadov). Prevalencia strabizmu (nekoordinovaný pohyb očí) je 20 – 50 %. Katarakta (sivý zákal, zákal šošovky oka) sa vyskytuje u 15 % a môže byť prítomná už pri narodení. Pomerne častý je výskyt keratokonusu (vyklenutie rohovky) a glaukómu (zvýšený vnútroočný tlak), rovnako ako aj výskyt refrakčných chýb oka vyžadujúcich korekciu okuliarmi alebo kontaktnými šošovkami. Brushfieldove škvrny (biele alebo sivasto-hnedé škvrny na vonkajšom okraji dúhovky) sú prítomné u 38 – 85 % jednotlivcov.
U 50 – 90 % detí s DS sa vyskytujú problémy so sluchom, často v dôsledku zápalu stredného ucha (otitis media, výskyt 50 – 90 %) alebo v dôsledku chronických ušných infekcií (výskyt 40 – 60 %). Infekcie uší sa často začínajú objavovať v prvom roku života a sú čiastočne zapríčinené nedostatočnou funkciou Eustachovej trubice. Strata sluchu v dôsledku upchatia vonkajšieho zvukovodu môže byť zapríčinená nadmernou produkciou ušného mazu. Aj mierna strata sluchu môže mať negatívne následky pre rozvoj reči a jazykových zručností. Strata sluchu môže byť jedným z faktorov zhoršovania kognitívnych (poznávacích) schopností a apatie v spoločnosti iných ľudí. Strata sluchu senzorineurálneho typu, objavujúca sa prirodzene s pribúdajúcim vekom, sa u jedincov s DS vyskytuje už v skoršom veku života a postihuje 10 – 70 % jedincov.
Ochorenia srdca.
Výskyt vrodených srdcových chýb u novorodencov je približne 40 %. Z toho u 80 % je prítomný defekt atrioventrikulárneho alebo komorového septa, pričom defekt atrioventrikulárneho septa je častejší. Medzi ďalšie problémy, ktoré sa môžu vyskytnúť, patrí Fallotova tetralógia a pretrvávajúci ductus arteriosus. S pribúdajúcim vekom sa objavujú problémy s mitrálnou chlopňou, a to aj u jedincov, ktorí nemali pri narodení žiadne ochorenie srdca. Jedinci s DS majú nižšie riziko vzniku aterosklerózy.
Nádorové ochorenia.
Vo všeobecnosti DS nepredstavuje riziko rozvoja nádorových ochorení, avšak výskyt DS predstavuje zvýšené riziko pre vznik nádorov semenníkov a niektorých nádorových ochorení krvi, vrátane akútnej lymfobastovej leukémie (ALL) a akútnej megakaryoblastovej leukémie (AMKL), zatiaľ čo riziko vzniku iných nádorových ochorení je znížené. Predpokladá sa, že u jedincov s DS je zvýšené riziko rozvoja nádorových ochorení pochádzajúcich zo zárodočných buniek (bez ohľadu na to, či ide o nádorové ochorenia krvi alebo iné).
Nádorové ochorenia krvi.
U detí s DS je výskyt leukémie 10- až 15-krát častejší. Obzvlášť výskyt ALL je 20-krát častejší a AMKL 500-krát častejší. AMKL (akútna megakaryoblastová leukémia) je leukémia megakaryoblastov, prekurzorových buniek megakaryocytov, z ktorých sa následne formujú trombocyty. Akútna lymfoblastová leukémia predstavuje 1 – 3 % výskyt všetkých prípadov ALL u detí s DS. Vyskytuje sa najčastejšie u detí starších ako deväť rokov alebo u detí s počtom leukocytov nad 50 000/μl krvi. U dojčiat do 1 roka je výskyt ALL ojedinelý. Liečba ALL detí s DS dosahuje horšie výsledky ako u detí bez DS.
Výskytu AMKL zvyčajne predchádza prechodná myeloproliferatívna neoplázia (MPD) – porucha produkcie krvných buniek, pri ktorej dochádza v neskoršom období gravidity k rýchlej proliferácii megakaryoblastov v dôsledku mutácie génu GATA1. Neoplázia postihuje 3 – 10 % plodov s DS. Aj keď vo väčšine prípadov ochorenie spontánne vymizne do 3 mesiacov postnatálne, výskyt ochorenia môže spôsobiť závažné zdravotné komplikácie týkajúce sa krvi, pečene a iných orgánov. V 10 % prípadov MPD prechádza do AMKL v priebehu 3 mesiacov až 5 rokov od stanovenia diagnózy MPD.
Iné nádorové ochorenia.
Jedinci s DS majú nižšie riziko výskytu všetkých solídnych typov nádorov, vrátane nádorov pľúc, prsníka, krčka maternice, s najnižšou relatívnou mierou výskytu vo veku nad 50 rokov. Predpokladá sa, že nízke riziko výskytu nádorových ochorení je dôsledkom zvýšenej expresie tumor-supresorových génov prítomných na chromozóme 21. Výnimku predstavuje nádor semenníkov pochádzajúci zo zárodočných buniek, ktorý sa pri DS vyskytuje vo vyššej miere.
Ochorenia endokrinného systému.
20 – 50 % jedincov s DS má problémy so štítnou žľazou. Najbežnejšou formou, ktorá sa vyskytuje takmer u polovice všetkých jedincov, je hypotyreóza. Ochorenia štítnej žľazy môžu byť spôsobené jej zníženou činnosťou alebo až nefunkčnosťou už pri narodení (vrodená hypotyreóza). Vrodená hypotyreóza sa vyskytuje u 1 % novorodencov s DS. Tyreopatie sa môžu vyvinúť aj počas života v dôsledku zlyhania autoimunitného systému, čo vedie k vzniku Gravesovej-Basedowovej choroby alebo autoimunitnej hypotyreóze. Výskyt diabetes mellitus 1. typu je taktiež častejší.
Ochorenia gastrointestinálneho traktu.
Zápcha sa vyskytuje takmer u polovice ľudí s DS a môže viesť k zmenám v správaní. Jednou z možných príčin je Hirschsprungova choroba (2 – 15 % výskyt) vznikajúca v dôsledku nedostatočnej inervácie hrubého čreva. Medzi ďalšie časté vrodené ochorenia patrí duodenálna atrézia, pylorická stenóza, Meckelov divertikul a neperforovaný anus. Celiakia postihuje 7 – 20 % jedincov. Častejší je aj výskyt gastroezofageálneho refluxu.
Ochorenia zubov a ďasien.
Jedinci s DS bývajú náchylnejší na gingivitídu, včasne sa objavujúcu nekrotizujúcu ulceratívnu gingivitídu (závažné ochorenie parodontu) a taktiež skorú stratu zubov, najmä dolných predných rezákov. Nedostatočná ústna hygiena prispieva k vzniku ochorení zubov a ďasien. Výskumy poukazujú na to, že znížená funkcia imunitného systému môže predstavovať endogénny faktor spôsobujúci vyššie uvedené ochorenia. Nedostatočný imunitný systém prispieva k zvýšenému výskytu kvasinkových infekcií v ústnej dutine (najmä kandidózy, pôvodcom ktorej je kvasinka "Candida albicans").
U jedincov s DS býva výskyt slín s vyšším pH, čo spôsobuje vyššiu odolnosť voči zubnému kazu, a to aj napriek zníženému množstvu slín, zhoršenej ústnej hygiene a vyššiemu indexu plaku.
Často sa vyskytuje opotrebovanie zubov a bruxizmus (škrípanie zubami). Medzi ďalšie bežné prejavy Downovho syndrómu patrí zväčšený hypotonický jazyk a hypotonické pery, cheilitída (zápal pier), dýchanie ústami, úzke podnebie neposkytujúce dostatočný priestor pre zuby, maloklúzia III. triedy (porucha zhryzu) s nedostatočne vyvinutou maxillou (horná čeľusť) a skríženým zhryzom zadných zubov. Vyskytuje sa oneskorená výmena dočasného chrupu za trvalý, čo vedie k oneskorenej erupcii trvalého chrupu. Zuby sú často malformované, zmenšené, s kratšími koreňmi, niektoré zuby sa nemusia vyvinúť. V nízkej miere sa vyskytuje rázštep pier a podnebia (cheilopalatoschisis) a hypokalcifikácia zubnej skloviny (20 % výskyt).
Plodnosť.
Muži s DS zvyčajne nie sú schopní splodiť potomka, zatiaľ čo u žien je znížená miera plodnosti v porovnaní so zdravou populáciou. Odhaduje sa, že 30 – 50 % žien s DS je plodných. Nástup menopauzy sa zvyčajne objavuje v skoršom veku. Predpokladá sa, že znížená miera plodnosti u mužov je spôsobená poruchami spermatogenézy (produkcia spermií), avšak môže byť zapríčinená aj sexuálnou neaktivitou. Od roku 2006 boli hlásené 3 prípady mužov a 26 prípadov žien s DS, ktorí splodili potomkov. Ak sa u jedného z rodičov vyskytuje DS (typ voľná trizómia 21), bez využitia technológií asistovanej reprodukcie, bude výskyt narodenia sa dieťaťa s DS približne 50 %-ný.
Diagnostika.
Pred narodením.
Downov syndróm je možné diagnostikovať už počas tehotenstva prenatálnym skríningom, po ktorom nasleduje diagnostické testovanie alebo po narodení priamym pozorovaním a genetickým testovaním. Žiaľ, tehotenstvo je často aj po odporúčaní lekárov umelo ukončené, keďže diagnózu Downovho syndrómu sprevádzajú mnohé obavy, predsudky a negatívne informácie. Budúci rodičia dostávajú zvyčajne informácie o tom, čo ich dieťa nikdy nedokáže, aké míľniky nedosiahne a akými sprievodnými ochoreniami bude trpieť. Informovanosť o Downovom syndróme je aj v zdravotníckych kruhoch u nás stále na veľmi nízkej úrovni.
Neexistuje žiadny liek na liečbu Downovho syndrómu. Vzdelanie a správna starostlivosť zvyšujú kvalitu života. Niektoré deti sa vzdelávajú v typických školských triedach, zatiaľ čo iné vyžadujú špecializovanejšie vzdelávanie. Niektorí jedinci sú absolventmi stredných škôl a niekoľkí z nich navštevujú univerzity. Asi 20 % dospelých s DS žijúcich v Spojených štátoch vykonáva prácu v určitom rozsahu, pričom mnohé z nich si vyžadujú chránené pracovné prostredie. Často je potrebná podpora vo finančných a právnych veciach. Stredná dĺžka života je okolo 50 až 60 rokov vo vyspelých krajinách s náležitou zdravotnou starostlivosťou.
Downov syndróm je jednou z najbežnejších chromozómových abnormalít vyskytujúcich sa u ľudí. Incidencia tohto ochorenia predstavuje približne 1:1 000 narodených detí. V roku 2015 bol celosvetovo Downov syndróm prítomný u 5,4 milióna osôb a spôsobil 27 000 úmrtí, čo predstavuje pokles zo 43 000 úmrtí v roku 1990. Syndróm podrobne popísal v roku 1866 britský lekár John Langdon Down, po ktorom je ochorenie aj pomenované. Niektoré aspekty DS opísali ešte skôr Jean-Étienne Dominique Esquirol v roku 1838 a Édouard Séguin v roku 1844. Genetická príčina Downovho syndrómu bola objavená v roku 1959.
Pri zistení vysokej pravdepodobnosti výskytu DS skríningovými testami sa na potvrdenie diagnózy používajú invazívne diagnostické metódy, akými sú amniocentéza (odber plodovej vody) alebo odber choriových klkov. Falošne pozitívny výsledok pri skríningu je približne 2 – 5 % (pozri podkapitolu Skríning). Amniocentéza a odber choriových klkov predstavujú spoľahlivejšie diagnostické metódy, avšak zvyšujú riziko potratu (0,5 – 1 %). Odber choriových klkov pred 10. týždňom gravidity môže zvyšovať riziko poškodenia vývinu končatín. Miera rizika je tým vyššia, čím skôr sa invazívna diagnostická metóda vykonáva, preto sa amniocentéza neodporúča pred 15. týždňom a odber choriových klkov pred 10. týždňom gravidity.
Miera potratovosti.
V Európe je približne 92 % tehotenstiev s diagnostikovaným DS ukončených interrupciou. Skríningové testy sú bežné v krajinách akými sú Island a Dánsko a incidencia v týchto krajinách je veľmi nízka. V USA je ukončených približne 75 % tehotenstiev s DS, avšak miera varíruje od 61 % do 93 % v závislosti od populácie. Miera potratov je nižšia u mladších žien a za posledných niekoľko rokov poklesla.
Po narodení.
Podozrenie na výskyt DS môže vzniknúť na základe fyzického vzhľadu dieťaťa po narodení. Na potvrdenie diagnózy a na zistenie, či je prítomná translokácia, je potrebná analýza chromozómov dieťaťa. Cytogenetické vyšetrenie môže pomôcť určiť mieru rizika ďalšieho tehotenstva s DS u rodičov, ktorí už majú dieťa postihnuté Downovým syndrómom. Vo všeobecnosti si rodičia pri podozrení na DS vyžadujú poznať možnú diagnózu a neželajú si súcit.
Skríning.
Podľa odporúčaní má byť skríning Downovho syndrómu vykonaný u všetkých tehotných žien bez ohľadu na ich vek. Používa sa niekoľko testov s rôznou mierou presnosti. Pre zvýšenie miery detekcie sa testy používajú spravidla v kombinácii (pozri tabuľku). V prípade pozitívneho výsledku testu sa na potvrdenie diagnózy používajú ešte ďalšie metódy, ktorými sú amniocentéza alebo odber choriových klkov. Skríning v prvom a druhom trimestri je vhodnejší ako iba skríning vykonaný v prvom trimestri. Rôzne používané skríningové techniky dokážu zachytiť 90 – 95 % prípadov s mierou falošne pozitívnych výsledkov 2 – 5 %. Ak sa DS vyskytne u jedného z 500 tehotenstiev a použitý test má mieru falošne pozitívneho výsledku 5 %, znamená to, že u 26 žien, ktoré majú pozitívny výsledok testu počas skríningu, sa DS bude v skutočnosti vyskytovať iba v prípade jednej gravidity. Ak má skríningový test mieru falošne pozitívneho výsledku 2 %, znamená to, že jedna z jedenástich žien, u ktorých bol pozitívny výsledok testu, má plod s Downovým syndrómom. 
Ultrazvukové vyšetrenie.
Pre skríning DS možno použiť aj ultrazvukové vyšetrenie. Medzi nálezy, ktoré naznačujú zvýšené riziko DS pozorované ultrazvukom medzi 14. až 24. týždňom gravidity, patria okrem iného malá alebo nevyvinutá nosová kosť ("os nasalis"), veľké srdcové komory, zvýšená hodnota hrúbky šijového prejasnenia (NT) a abnormálna pravá subklaviálna artéria ("arteria subclavia dextra"). Prítomnosť alebo neprítomnosť viacerých markerov spresňuje potvrdenie diagnózy. Zvýšená hodnota hrúbky šijového prejasnenia (nad 2,5 mm) je prítomná u 75 – 80 % prípadov DS, falošne pozitívny výsledok sa vyskytuje u 6 % vyšetrení.
Krvné testy.
Pre zistenie pravdepodobnosti rizika výskytu DS počas prvého alebo druhého trimestra je možné merať niekoľko krvných markerov. Niekedy je odporúčané testovanie v oboch trimestroch a výsledky testov sa často posudzujú spolu s výsledkami ultrazvuku. V druhom trimestri sa k diagnostike často používajú dva alebo tri testy, v ktorých sú testované dva alebo tri z nasledujúcich parametrov: α-fetoproteín, nekonjugovaný estriol, celkový hCG a voľný β-hCG. Prostredníctvom týchto testov je odhalených približne 60 – 70 % prípadov DS.
Sľubnou metódou je aj testovanie fetálnej DNA v krvi matky počas prvého trimestra. Medzinárodná spoločnosť pre prenatálnu diagnostiku považuje testovanie fetálnej DNA v krvi matky za vhodnú skríningovú metódu u gravidných žien, u ktorých je vysoké riziko vzniku trizómie 21. Presnosť výsledkov testov vykonaných v prvom trimestri tehotenstva je 98,6 %, no aj napriek tomu je na potvrdenie výsledku skríningu stále potrebné testovanie invazívnymi metódami (amniocentéza, odber choriových klkov).
Incidencia.
Vznik DS môže byť zapríčinený aj vyšším vekom matky. Kým vo veku 20 rokov je incidencia výskytu 1:1 441, vo veku 30 rokov je to 1:959, vo veku 40 rokov 1:84 a vo veku 50 rokov až 1:44. Aj keď pravdepodobnosť stúpa s vekom matky, 70 % detí s Downovým syndrómom sa narodilo ženám vo veku 35 rokov a menej, nakoľko najviac detí sa rodí matkám práve pod touto vekovou hranicou. Vyšší vek otca taktiež predstavuje rizikový faktor, avšak iba u žien starších ako 35 rokov. Priemerne sa narodí jedno dieťa s Downovým syndrómom na 700 narodených detí. Pričom v závislosti od veku sa táto štatistika mení.
Ženy do 23 rokov – 1 z 2 000 pôrodov
Ženy do 30 rokov – 1 z 1 300 pôrodov
Ženy do 35 rokov – 1 zo 400 pôrodov
Ženy do 40 rokov – 1 z 90 pôrodov
Ženy do 45 rokov – 1 z 32 pôrodov
Ženy do 50 rokov – 1 z 8 pôrodov
Z toho vyplýva, že dieťa s Downovým syndrómom sa narodí len s malou pravdepodobnosťou – vo veku 20 rokov len s 0,05 %, vo veku 35 rokov 0, 25% a dokonca aj vo veku 45 rokov len s 3 % pravdepodobnosťou.
Prognóza.
V minulosti zomieralo 75 % pacientov s DS pred pubertou a 90 % pred 25. rokom. V súčasnosti sa vďaka včasnej liečbe sprievodných ochorení priemerná dĺžka života predĺžuje. Ľudia s DS sa môžu dožiť 50 rokov a viac.
Terapia.
Samotné ochorenie lekári zatiaľ nevedia liečiť. Liečiteľné sú však sprievodné prejavy, ako srdcové chyby, poruchy zraku a ďalšie.
Downov syndróm u zvierat.
Downov syndróm sa môže vyskytnúť aj u zvierat. Ľudskému chromozómu 21 zodpovedá u ľudoopov chromozóm 22, a preto jeho trizómia spôsobuje DS. Tento stav bol pozorovaný u šimpanza učenlivého v roku 1969 a orangutana bornejského v roku 1979, avšak ani jeden z nich nežil veľmi dlho. Kanako, šimpanz učenlivý narodený okolo roku 1993 v Japonsku, sa stal najdlhšie známym príkladom DS u zvierat. Kanako má rovnaké príznaky, ktoré sa bežne vyskytujú u ľudí s DS. Incidencia DS u šimpanzov nie je známa, avšak je pravdepodobné, že by mohla byť približne rovnaká ako u ľudí.

</doc>
<doc id="81590" url="https://sk.wikipedia.org/wiki?curid=81590" title="Ytrium">
Ytrium

Ytrium (lat. "ytrium") je chemický prvok v Periodickej tabuľke prvkov, ktorý má značku Y a protónové číslo 39. Je to šedý až strieborne biely vzácny prechodný kovový prvok, chemicky veľmi príbuzný prvkom skupiny lantanoidov. Hlavné uplatnenie nachádza vo výrobe farebných televíznych obrazoviek.
Voči pôsobeniu vzdušného kyslíka je pomerne stále, len v práškovej forme podlieha za vyšších teplôt spontánnej oxidácii. Odoláva i pôsobeniu vody, ale jednoducho sa rozpúšťa v zriedených minerálnych kyselinách, predovšetkým v kyseline chlorovodíkovej (HCl). V zlúčeninách sa vyskytuje prakticky iba v mocenstve Y3+.
Ytrium objavil v roku 1794 švédsky chemik Johan Gadolin a po prvý raz ho v čistej forme izoloval Friedrich Wöhler v roku 1828. Názov získalo podľa obce Ytterby v blízkosti Štokholmu, kde geológ Carl Axel Arrhemius našiel v roku 1787 do tej doby neznámy nerast, ktorý poskytol Gadolinovi na preskúmanie.
Výskyt a výroba.
Ytrium je v zemskej kôre obsiahnuté v množstve približne 2834 mg/kg. V morskej vode je jeho koncentrácia okolo 0,0003 mg/l. Vo vesmíre pripadá jeden atóm ytria na 10 miliárd atómov vodíka.
V prírode sa ytrium vyskytuje len vo forme zlúčenín. Neexistujú ani minerály obsahujúce čisté ytrium, ale vždy ide o zmiešané minerály, ktoré obsahujú lantanoidy a v niektorých prípadoch je ytrium prítomné v uránových rudách. Najznámejšími priemyslovo využívanými surovinami sú "monazitové piesky", v ktorých prevládajú fosforečnany céru a lantánu a "bastnäsity" – zmiešané fluorouhličitany prvkov vzácnych zemín.
Veľké ložiská týchto rúd sa nachádzajú v USA, Číne a vo Vietname. Významným zdrojom sú i fosfátové suroviny – "apatity" z polostrova Kola v Rusku.
Priemyslová výroba ytria vychádza obyčajne z lantanoidových rúd. Hornina sa vylúhuje zmesou kyseliny sírovej a chlorovodíkovej a zo vzniknutého roztoku solí sa prídavkom hydroxidu sodného vyzrážajú hydroxidy ytria a lantanoidov.
Separácia jednotlivých prvkov sa uskutočňuje rôznymi postupmi – kvapalinovou extrakciou komplexných solí, iónovou chromatografiou alebo selektívnym zrážaním nerozpustných komplexných solí.
Príprava čistého kovu sa zvyčajne uskutočňuje redukciou solí ytria kovovým vápnikom. Redukciu fluoridu ytritého popisuje rovnica:
 2 YF3 + 3 Ca → 2 Y + 3 CaF2
Použitie a zlúčeniny.
Väčšina svetovej produkcie ytria slúži v súčasnej dobe ako základný materiál pri syntéze luminoforov na výrobu obrazoviek farebných televízorov. Spoločne s oxidmi európia sa zlúčeniny ytria nanášajú na vnútornú stranu televíznej obrazovky, kde po dopade urýchleného elektrónu vydávajú červené luminiscenčné žiarenie.
Oxidy železa, hliníka a ytria (granáty) Y3Fe5O12 a Y3Al5O12 majú tvrdosť až 8,5 Mohsovej stupnice a používajú sa pri výrobe šperkov ako lacná náhrada diamantu. Nachádzajú uplatnenie i ako snímacie členy akustickej energie a pri výrobe infračervených laserov.
V metalurgii sa pridaním malého množstva ytria do zliatin hliníka a horčíka (duralov) značne zvyšuje ich pevnosť. Liatina s obsahom ytria získava vyššiu tvárnosť a kujnosť – tzv. kujná liatina. Pri výrobe vanádu a niektorých ďalších neželezných kovov slúži ytrium na odstraňovanie kyslíka – deoxidáciu vyrábaného kovu.
Pri výrobe skla a keramiky pôsobí pridanie oxidu ytritého na zvýšenie bodu topenia, zlepšuje odolnosť voči tepelnému šoku a znižuje tepelnú rozťažnosť produktu.
Zlúčenina (Y1,2Ba0,8CuO4) vykazuje supravodivé vlastnosti i pri teplotách okolo 90 K, teda nad bodom varu kvapalného dusíka a je preto perspektívnym materiálom na výrobu prakticky využiteľných supravodivých materiálov.

</doc>
<doc id="81592" url="https://sk.wikipedia.org/wiki?curid=81592" title="Telúr">
Telúr

Telúr () je chemický prvok v Periodickej tabuľke prvkov, ktorý má značku Te a protónové číslo 52. Telúr je kujný, stredne toxický vzácny polokov. Telúr je chemicky príbuzný selénu a síre. V prírode sa vyskytuje vo forme elementárnych kryštálov. Telúr je vo vesmíre bežnejší ako na Zemi, je extrémne vzácny a jeho zásoby v zemskej kôre sa dajú prirovnať k platine. Priemyselné využitie telúru je v zliatinách s meďou a oceľou v strojárenských aplikáciach, ako sú CdTe solárne panely a polovodiče.
Telúr nemá žiadnu biologickú funkciu, ale niektoré huby sú schopné využiť ho namiesto síry a selénu v aminokyselinách ako sú telurocysteín a telurometionín. U ľudí sa telúr čiastočne premieňa na dimetyltelurid, (CH3)2Te, čo je plyn so zápachom podobným cesnaku, ktorý možno zacítiť v dychu osôb vystavených telúru alebo s telúrovou otravou. 

</doc>
<doc id="81594" url="https://sk.wikipedia.org/wiki?curid=81594" title="Cín">
Cín

Cín (lat. "stannum") je chemický prvok v Periodickej tabuľke prvkov, ktorý má značku Sn a protónové číslo 50. Je to mäkký kov striebornej farby. Známy je už od staroveku a používa sa pri výrobe zliatin, v potravinárstve a pri výrobe ozdobných predmetov.
História.
Cín je jeden z najstarších známych kovov. Už približne pred 5 500 rokmi sa používal ako zložka bronzu, no ako samostatný kov sa začal používať až okolo roku 600 pred Kr. Prvé nálezy cínu pochádzajú z vraku lode potopenej pri pobreží Turecka, datujú sú na rok 1336 pred Kr. (ruda sa vyťažila pravdepodobne v Afganistane). Prví "„veľkoobchodníci“" s cínom boli pravdepodobne Feničania, ktorí ho ťažili (prípadne nakupovali) na Pyrenejskom polostrove a na Scillských ostrovoch a predávali ho prakticky po celej Európe a na Blízkom východe.
Rimania ťažili cín aj v Španielsku a neskôr aj v Cornwalle a Devone v dnešnom Anglicku. Španielske ložiská sa vyčerpali približne v 8. storočí, ťažba v Anglicku pretrvala až do súčasnosti (poslednú baňu zatvorili v roku 1998, v súčasnosti sa uvažuje o znovuotvorení ťažby) a v stredoveku bol Cornwall najväčším výrobcom cínu na svete.
Vlastnosti.
Fyzikálne vlastnosti.
Cín je striebrobiely kov. Teplota tavenia je 231,93 °C, je mäkký a dá sa dobre valcovať. Zahriatím nad 161 °C sa mení na krehkú modifikáciu a ochladením pod 13,2 °C prechádza na sivú modifikáciu, ktorá sa vyskytuje len v podobe prášku. Táto premena sa nazýva cínový mor, lebo predmety z cínu, uskladnené pri nízkych teplotách postupne prechádzajú na túto modifikáciu a rozpadávajú sa.
Izotopy.
Cín je prvok s najvyšším známym počtom stabilných izotopov – 10, pričom ďalších 28 je nestabilných. Zo stabilných má najväčšie percentuálne zastúpenie 120Sn (32,58 %), po ňom nasleduje 118Sn (24,22 %). Najmenší výskyt v prírode má izotop 115Sn (0,34 %). Najstabilnejší z umelo pripravených izotopov je 126Sn s polčasom rozpadu viac, ako 10 000 rokov.
Chemické vlastnosti.
Cín sa v periodickej tabuľke nachádza v 14. skupine medzi germániom a olovom. Konfigurácia jeho valenčnej vrstvy je 5s2 5p2. V zlúčeninách sa vyskytuje v oxidačných stupňoch +2 a +4, pričom výskyt ciničitých zlúčenín je stabilnejší (cínaté zlúčeniny sú zvyčajne silné redukčné činidlá). Cín sa priamo nezlučuje so žiadnym prvkom, keďže jeho povrch sa rýchlo pokrýva vrstvičkou oxidu, ktorý zabraňuje ďalšej reakcii. Má vysokú odolnosť voči korózii v atmosfére a vode. No veľmi dobre reaguje s kyselinami, kde sa rozpúšťa za vzniku vodíka a patričnej soli, ale dobre odoláva organickým kyselinám.
Mechanické vlastnosti.
Cín sa vynikajúco odlieva a tvárni, ale má nízku pevnosť a tvrdosť. Tečeniu podlieha už pri malých zaťaženiach aj pri bežných teplotách. 
Zlúčeniny.
Z hydridov sú známe plynné zlúčeniny monostanán SnH4 a distanán Sn2H6, teoretické analógy metánu a etánu. Tieto látky sú veľmi nestále, stanán sa už pri izbovej teplote pomaly rozkladá na svoje pôvodné zložky. Pripraviť sa dá reakciou chloridu ciničitého s tetrahydridohlinitanom lítnym:
 SnCl4 + LiAlH4 → SnH4 + LiCl + AlCl3
Cín tvorí s halogénmi zlúčeniny typu SnX2 aj SnX4. Na rozdiel od halogenidov ciničitých nadobúda väzbe viac iónový charakter. Halogenidy cínaté sú tuhé látky. Chlorid cínatý sa pripravuje zahrievaním cínu v prúde chlorovodíka.
 Sn + 2 HCl → SnCl2 + H2
Vo vode hydrolyzuje na rôzne hydroxochloridové cínaté komplexy, ak je prítomný aj kyslík, dochádza k čiastočnej oxidácii. Reakciou s plynným chlórom pomaly prechádza na chlorid ciničitý a v prostredí kys. chlorovodkovej vzniká trichlorocínatý anión, ktorý má silne redukčné vlastnosti. Chlorid ciničitý sa pripravuje priamou syntézou chlóru a cínu. Je to ľahko hydrolyzujúca kvapalina. Všetky halogenidy ciničité sú Lewisovými kyselinami, ich schopnosť prijímať elektrónové páry klesá v poradí SnCl4 » SnBr4 &gt; SnI4.
Oxid cínatý je amfotérna látka, ktorá sa pripravuje tepelným rozkladom šťaveľanu cínatého bez prístupu kyslíka. Pražením na vzduchu oxiduje na oxid ciničitý (v prírode sa vyskytuje ako minerál kasiterit). Oxid ciničitý má viac kyslé vlastnosti, napr. tavením s hydroxidmi alkalických kovov vznikajú ciničitany [Sn(OH)6]2− (so silnými bázami reaguje aj oxid cínatý za vzniku cínatanov [Sn(OH)3]−).
Pridaním kyseliny do roztoku ciničitanu vzniká tzv. kyselina ciničitá (SnO2·nH2O), ktorá sa v roztokoch kyselín rozpúšťa na ciničité soli a v roztokoch hydroxidov na ciničitanové soli.
 SnO2·nH2O + 4 H3O+ + 6 Cl− → [SnCl6]2− + (x+6) H2O
 SnO2·nH2O + 2 OH− → [Sn(OH)6]2− + (x-2) H2O
Hydroxid cínatý Sn(OH)2 sa pripravuje zrážaním cínatých solí zriedeným roztokom hydroxidu. Má premenlivé zloženie a reaguje s kyselinami aj s hydroxidmi.
So sírou reaguje pri zvýšenej teplote cín priamo, reakciou vzniká sulfid ciničitý. Sulfid cínatý sa dá pripraviť vyzrážaním z roztoku cínatej soli sulfánom.
Výskyt v prírode.
Celkový obsah cínu v zemskej kôre sa odhaduje na 2 ppm, čo je pomerne málo (napr. meď má 63 ppm a olovo 12 ppm). V prírode sa nevyskytuje ako samostatný prvok, ale vždy len v zlúčeninách. Najdôležitejšou rudou je kasiterit (oxid ciničitý SnO2), no menšie množstvá cínu sa získavajú aj z komplexných sulfidov. Cínové rudy bývajú viazané na metasomaticky premenené granitové horniny, tzv. greiseny. Keďže kasiterit je dobre odolný voči korózii a má dosť vysokú hustotu, býva vyplavovaný z primárnych ložísk a usadzuje sa v náplavoch. Z náplavov sa ťaží až 80 % cínových rúd.
Najvyššiu svetovú ťažbu cínovej rudy má v súčasnosti Čína, za ňou nasleduje Indonézia a Peru. Vo výrobe cínu sa na prvých troch priečkach nachádzajú tie isté krajiny. Významné zásoby má aj Demokratická republika Kongo, ale bane aj huty kontroluje polovojenská opozícia a kov je predávaný mimo burzy (jeho množstvo je iba odhadované, no blíži sa k 15 000 ton ročne). V 70. rokoch minulého storočia bola najväčším producentom Malajzia (približne tretina svetovej produkcie), no v súčasnosti je ťažba v útlme a krajina je skôr spracovateľom cínovej rudy.
Výroba.
Cínová ruda sa po vyťažení pomelie a praží kvôli odstráneniu arzénu a síry. Tento proces sa niekoľkokrát opakuje, kým je obsah cínu približne 70 %. Cín sa následne získava redukciou obohatenej rudy uhlíkom a surový cín sa ďalej čistí.
 SnO2 + 2 C → 2 CO + Sn
V struske sa stále nachádza dostatočné množstvo cínu, aby sa vylatilo jej spracovanie. Získava sa redukciou s CaO a uhlíkom, alebo tavením so železným odpadom:
 SnSiO3 + CaO + C → Sn + CaSiO3 + CO
 SnSiO3 + Fe → FeSiO3 + Sn
Pomerne veľké množstvo cínu sa získava aj elektrolyticky zo šrotu (pocínovaných plechov). Elektrolytom je roztok hydroxidu sodného, anódou drôtený kôš naplnený plechmi a katóda je zo železa. Počas elektrolýzy sa cín usadzuje na katóde, odkiaľ sa zbiera a pretavuje.
Použitie.
Spracovanie cínu je známe už z antiky, no svoj vrchol dosiahlo v stredoveku (v renesancii a baroku). Z cínu sa vyrábali, hlavne pred použitím porcelánu, úžitkové nádoby, poháre, taniere a čaše, ale aj liturgické predmety ako krstiteľnice a svietniky. Neskôr sa používal aj na výrobu hračiek (cínoví vojačikovia), sošiek a medailí.
V súčasnosti sa cín používa v potravinárstve a elektrotechnickom priemysle. Hlavným odvetvím je výroba spájok pre elektronické obvody (ale napr. aj pre vodovodné rúrky), kde nahrádza toxické olovo. V roku 2006 sa približne polovica celosvetovej výroby použila na spájkovanie. Ďalšia veľká oblasť uplatnenia sú pocínované plechy. Vďaka odolnosti voči korózii a zdravotnej bezchybnosti sa používa aj na povrchovú úpravu rúrok, kotlov, ale aj na pokovovanie vnútorných stien plechovíc. Cínová fólia (staniol) sa používa ako obalový materiál. Menšinové využitie nachádza pri výrobe veľkoplošných skiel. V lekárstve sa využíva fluorid cínatý ako prísada do zubných pást.
Zliatiny cínu.
Najznámejšou zliatinou cínu je bronz, zliatina s meďou. Jej výroba je známa už od praveku, dala aj názov obdobiu jej používania – bronzová doba. Cín zvyšuje pevnosť zliatiny, jeho pomer je okolo 20 %. Zároveň znižuje teplotu topenia zliatiny, čím je možné jej spracovanie odlievaním. Bronz je surovinou pre výrobu zvonov, potrubí a ventilov pre rozvod morskej vody (je voči nej odolný). V stredoveku sa prídavkom cínu do bronzu vyrábala delovina – zliatina na výrobu hlavní strelných zbraní.
Iná zliatina medi, cínu, olova a antimónu je ložiskový kov, ktorý je vysoko odolný voči oteru, preto sa používa na výrobu klzných ložísk. Obsah cínu v zliatine je 80 až 90 %.
Spájky sú zliatiny cínu, olova, bizmutu, kadmia, antimónu a striebra (nie všetky kovy vystupujú v jednej spájke, väčšinou ide o kombináciu len niektorých). V súčasnosti je tendencia používať cínovo-strieborné spájky, napriek ich vyššej cene. Dôvodom je nízka toxicita.
Zliatiny cínu s olovom sa používajú na výrobu organových píšťal, pričom platí zásada, že vyšší obsah cínu má za následok lepší zvuk píšťaly.
Ďalší príklad je literina. Je to zliatina olova s antimónom a cínom (14 %) a využíva sa v typografii.

</doc>
<doc id="81597" url="https://sk.wikipedia.org/wiki?curid=81597" title="Walter Model">
Walter Model

Walter Model (* 24. január 1891, Genthin – † 21. apríl 1945 pri Duisburgu, samovražda) bol nemecký generál a od roku 1944 poľný maršal v druhej svetovej vojne. Kvôli svojim vojenským výkonom bol známy pod prezývkou „Hitlerov hasič“.
Život.
Mladosť a raná kariéra.
Narodil sa v meste Genthin neďaleko Magdeburgu v Sasku-Anhaltsku v rodine protestantských učiteľov. V roku 1909 skončil štúdium na humanitnom gymnáziu. Čoskoro vstúpil do armády na dôstojnícky kurz a v roku 1910 už získal hodnosť poručíka. Počas prvej svetovej vojny slúžil ako dôstojník pechoty. V roku 1915 získal Železný kríž 1. triedy. V roku 1917 dosiahol hodnosť kapitán a bol viackrát zranený. Vojnu ukončil ako veliteľ roty. Po vojne bol dôstojníkom Reichswehru a pracoval na viacerých štábnych postoch do septembra 1928 ako veliteľ roty 8. pešieho pluku. Neskôr pôsobil ako dôstojník štábu 3. divízie, bol povýšený do hodnosti majora. Po nástupe Adolfa Hitlera sa stal oddaným priaznivcom jeho myšlienok, vo vojenských otázkach mu však neváhal oponovať. Iní skôr videli Modela ako oportunistu, ktorý využíval priazeň nacistov. Poznal sa osobne s viacerými nacistickými pohlavármi ako bol Joseph Goebbels a Hermann Göring. Počas sudetskej krízy si ho všimol aj Hitler, po tom čo uskutočnil demonštračný útok na kópie československých opevnení. Jeho presvedčenie sa prejavilo neskôr počas vojny, keď si nechal prideliť pobočníka z Waffen-SS, čo žiadny iný generál Wehrmachtu nespravil, či ako prvý vyjadril vernosť Hitlerovi po atentáte 20. júla 1944. V roku 1938 dosiahol hodnosť generálmajor a bol menovaný za náčelníka štábu IV. armádneho zboru a o rok neskôr 16. armády. 
Druhá svetová vojna.
Na začiatku druhej svetovej vojny sa podieľal na Poľskej a Francúzskej kampani ako dôstojník štábov 16. armády, IV. armádneho zboru a napokon ako veliteľ 3. tankovej divízie. Vďaka svojim politickým názorom, ako aj úspechom na bojisku sa tešil Hitlerovej priazni. Bol veľmi obľúbený aj medzi vojakmi, napriek tomu, že medzi štábnymi dôstojníkmi, s ktorými pracoval bol pre svoju prísnosť veľmi nepopulárny. Počas operácie Barbarossa velil XLI. tankovému zboru, jeho jednotky sa pohybovali na hrote útoku na Moskvu a dostali sa do vzdialenosti necelých od sovietskeho hlavného mesta. V januári 1942 bol poverený velením 9. armády a vyznamenaný Dubovými ratolesťami k Železnému krížu. Jeho jednotky neskôr vybojovali sériu krvavých zrážok počas prvej a druhej bitky o Ržev, kde spôsobili útočiacej Červenej armáde ťažké straty. V týchto bojoch sa ukázal ako skvelý taktik a dobrý improvizátor dobre zvládajúci obranné boje. Jeho úspechy v obranných bojoch si Hitler veľmi cenil a nasadzoval ho všade tam, kde požadoval od jednotiek aby neustupovali, často na tých nejohrozenejších úsekoch frontu. I preto ho niekedy prezývali „Hitlerov hasič“. 
Počas bitky pri Kursku viedol severné krídlo útočiacich nemeckých vojsk, bol však proti realizácii tejto operácie. Po tom, čo boli jeho vojská zastavené a v ťažkých bojoch prinútené ustúpiť, viedol ďalej ústupové boje, až do kým mu Hitler neumožnil ústup z mesta Oriol, keď jeho vojskám hrozilo obkľúčenie. V marci 1944 bol poverený velením skupiny armád Severná Ukrajina, kde nahradil Ericha von Mansteina, v marci bol povýšený do hodnosti poľného maršala. Neskôr velil skupine armád Narva, ktorá vznikla rozbitím armádnej skupiny Stred po operácii Bagration. Skupina armád Narva sa zapojila do bojov a prístupy k Baltskému moru, známych tiež ako bitka o predmostie na Narve a zacelila niekoľko sto kilometrov širokú medzeru v nemeckých líniách a nakoniec zastavil postup 1. bieloruského frontu Konstantina Rokossovského na predmestí Varšavy. Za jeho činnosť v tomto období bol na konci vojny sovietskou stranou obvinený z viacerých vojnových zločinov, je však pravdepodobné, že o ich realizácii nevedel.
V polovici augusta 1944 bol však Model prevelený na západný front aby nahradil vo funkcii veliteľa Skupiny armád B Günthera von Kluge a veliteľa celého západného bojiska Gerda von Rundsteda, ten však bol na Modelovu žiadosť začiatkom septembra povolaný späť. Nemecké vojská boli na tomto bojisku po skončení operácie Overlord a obkľúčení pri Falaise, v ešte horšej situácii, navyše čelili veľkej vzdušnej prevahe západných Spojencov. V tejto funkcii sa Model zúčastnil na likvidácii Spojeneckých výsadkov počas operácie Market Garden, ke pomocou 9. a 10. tankovej divízie SS znovu získal kontrolu nad oblasťou Nijmegenu a prakticky zlikvidoval britskú 1. výsadkovú divíziu. Neskôr čelil tlaku jednotiek 12. armádnej skupiny Omara Bradleyho v Hürtgenskom lese a oblasti mesta Aachen. Neskôr spolu s Rundstedtom oponovali Hitlerovmu nereálnemu plánu na ofenzívu v Ardenách, ktorá mala dosiahnuť Antverpy. Počas ofenzívy sa pokúšal spolu s ostatnými generálmi neúprosne postupovať ale neuspel a bol nútený ustúpiť za Rýn. Pozorujúc nezvratnú situáciu na frontoch pri obrane Porúria, po tom čo boli jeho jednotky obkľúčené, najprv rozpustil celú svoju skupinu armád B a neskôr spáchal pri Duisburgu 21. apríla 1945 samovraždu. Je pochovaný na nemeckom vojenskom cintoríne vo Vossenacku.

</doc>
<doc id="81598" url="https://sk.wikipedia.org/wiki?curid=81598" title="Walther Model">
Walther Model



</doc>
<doc id="81599" url="https://sk.wikipedia.org/wiki?curid=81599" title="Ján Golian (generál)">
Ján Golian (generál)

Ján Golian (* 26. január 1906, Dombóvár, Uhorsko – † pravdepodobne 1945, Flossenbürg, Nemecko) bol vojak, dôstojník československej armády, neskôr slovenský štábny dôstojník, česko-slovenský brigádny generál, Ako štábny dôstojník slovenskej brannej moci začal spolupracovať s ilegálnymi odbojovými skupinami a v apríli 1944 ako náčelník štábu Veliteľstva pozemného vojska v Banskej Bystrici prijal poverenie exilového česko-slovenského prezidenta a stal sa veliteľom príprav ozbrojeného povstania. Po jeho vypuknutí sa stal veliteľom povstaleckej Česko-slovenskej armády na Slovensku. Vo funkcii zotrval do začiatku októbra 1944, keď ho vo funkcii nahradil gen. Rudolf Viest. Po ústupe povstania do hôr padol spoločne s gen. Viestom do nemeckého zajatia. Informácie o jeho ďalšom osude po odsune z Berlína nie sú známe. Pravdepodobne zahynul v koncentračnom tábore Flossenbürg.
Život.
Mladosť a raná kariéra.
Narodil sa 26. januára 1906 v obci Dombóvár v dnešnom Maďarsku. Jeho rodičia, rodení Slováci pochádzali zo Šurian (otec Rudolf Golian) a Komjatíc (matka Gizela). Rodina sa však onedlho presťahovala do Poľného Kesova, neskôr do Mojmíroviec a nakoniec do Trnovca nad Váhom. Študoval na Vojenskej akadémii v Hraniciach na Morave, v roku 1927 získal hodnosť poručík delostrelectva. Neskôr pokračoval v štúdiu na Vojenskej vysokej škole v Prahe. V roku 1937 získal hodnosť kapitán. V Čáslavi sa zoznámil a v Prahe 16. júna 1934 zosobášil s dcérou finančného právnika Jarmilou Peterkovou (1913 – 1995).
V roku 1938 slúžil v 10. divízii v Banskej Bystrici, kde bol poverený štábnymi funkciami. Medzi rokmi 1939 - 1943 pôsobil ako pracovník Veliteľstva 1. divíznej oblasti v Trenčíne a v rade ďalších funkcií. V Trenčíne sa zapojil do ilegálnej odbojovej práce, pomáhal pri ilegálnych prechodoch bývalých príslušníkov Československej armády do zahraničia. Známy pod krycím menom Ley a Gama. V roku 1943 sa stal náčelníkom štábu Rýchlej divízie. Od januára 1944 bol menovaný do funkcie náčelníka štábu Veliteľstva pozemného vojska v Banskej Bystrici, kde okolo seba sústredil vplyvnú skupinu antifašisticky orientovaných dôstojníkov, udržiavajúcich styk s emigrantskou česko-slovenskou vládou v Londýne. Na spojenie s Londýnom skupina využívala 3 vysielačky (Vít, Oto a Leo). V hektickom období pred začiatkom SNP sa mu 8. augusta 1944 po 10-ročnom bezdetnom manželstve narodil syn Ivan.
Prípravy na Slovenské národné povstanie.
Na požiadanie vojenskej odbojovej skupiny vypracoval plán ozbrojeného vystúpenia slovenskej armády, ktorý bol začiatkom roku 1944 zaslaný do Londýna. 23. marca 1944 bol Golian dočasne poverený londýnskym Ministerstvom národnej obrany (Sergej Ingr) a E. Benešom vedením antifašistických vojenských akcií na Slovensku. Po viacerých prípravných rokovaniach (často v jeho byte) takéto jednanie schválili aj príslušníci domáceho odboja tzv. ilegálnej SNR 27. apríla 1944. Prijal politický program SNR (takzvanú Vianočnú dohodu) a podmienku výlučnej spolupráce so SNR. 30. apríla 1944 bol po porade predstaviteľov SNR vymenovaný za veliteľa Vojenského ústredia. Jeho zástupcami vo vojenskom ústredí boli plukovníci Ján Imro a Viliam Talský. Ďalšími spolupracovníkmi boli pplk. Mikuláš Ferjenčík, maj. Jozef Marko, mjr. Július Nosko a mjr. Anton Cyprich. Udržiaval styk s domácim občianskym odbojom, úzko spolupracoval s Milanom Polákom, s ktorým konzultoval najmä politické otázky.
So štábom Vojenského ústredia vypracoval základný dokument vojenských príprav SNP (takzvaný Vojenský plán SNP). Podľa svojich možností, vyplývajúcich z funkcie v Slovenskej armáde na Veliteľstve pozemného vojska (VPV) v Banskej Bystrici, zabezpečil kádrové a materiálne podmienky na prípravu povstania a boj. Pre nadchádzajúce povstanie zostalo problematickým zapojenie jednotiek na východnom Slovensku. Do vypuknutia bojov nebolo jednoznačne určené, či má byť povstaleckým veliteľom východoslovenských divízií gen. Augustín Malár alebo plk. Viliam Talský. Zabezpečenie rozhodného a jednotného velenia ako aj spolupráce medzi konšpiratívnym velením v Banskej Bystrici a velením východoslovenských divízií nedošlo. „Na konci júna 1944 Golian odoslal československému ministerstvu národnej obrany a SNR predložil na schválenie rámcový vojenský plán povstania, predpokladajúci začatie povstania v dvoch variantoch. Prvý z nich počítal s jeho vznikom po dohode s Červenou armádou a druhý, nepriaznivejší, ako s nevyhnutnou reakciou na vstup nemeckých okupačných vojsk na územie Slovenska," povedal historik Bystrický.Golian sa v júli 1944 zúčastnil ilegálnej porady politických činiteľov a vojenského velenia pri Čremošnom. Vojenské návrhy spojenia so sovietskymi vojskami mala vyriešiť vojenská a politická delegácia, ktoré tajne odleteli na sovietske územie zo Slovenska. 2. augusta 1944 odletel J. Korecký a Š. Hanus. 5. augusta odleteli K. Šmidke, M. Ferjenčík, M. Lisický. Do vypuknutia povstania sa však žiadnych správ ani príkazov, ako koordinovať svoju činnosť so sovietskymi jednotkami nedočkali.
Vo večerných hodinách 29. augusta 1944 o 20.00 po Čatlošovom prejave vydal Golian rozkaz, ktorým informoval do príprav povstania zapojených dôstojníkov zápoľnej a východoslovenskej armády o ozbrojenom vystúpení slovenských jednotiek proti nemeckým okupačným jednotkám. Heslo znelo: „"Začnite s vysťahovaním"“. Sám Golian nepredpokladal, že by sa mal po vypuknutí povstania stať jeho veliteľom. Podľa plánu, ktorý sám pripravoval, malo hlavné dejstvo povstania prebehnúť na východnom Slovensku, a hlavnými ozbrojenými zložkami, ktoré ho mali viesť, by boli 2 divízie pod vedením gen. Malára, ktoré mu priamo nepodliehali, práve ich činnosť mala byť v povstaní kľúčová.
Slovenské národné povstanie.
Od 1. septembra 1944 prvý veliteľ 1. česko-slovenskej armády na Slovensku a povýšený na plukovníka. Už 5. septembra 1944 povýšený na brigádneho generála (hodnosť odpovedajúca jeho dôležitosti). Od toho istého dňa sa stal členom SNR za povstaleckú armádu. Ako hlavný veliteľ československej brannej moci na Slovensku sa počas svojho pôsobenia opieral najmä o armádne ozbrojené zložky a usiloval sa dosiahnuť podriadenie partizánskych jednotiek Veliteľstvu 1. česko-slovenskej armády na Slovensku alebo ich odchod z frontových oblastí, čo by v tej dobe povstalcom podstatne pomohlo, keďže partizáni v tyle povstalcov neviedli bojovú činnosť, ale často skôr vyvolávali zmätok.
Od 7. októbra 1944 nahradil Goliana vo vedení povstaleckej armády gen. Rudolf Viest. Golian sa stal jeho zástupcom. Počas SNP sa zúčastnil zasadnutí SNR, v období medzi 12. septembrom a 7. októbrom 1944 predsedal operatívno-koordinačného výboru SNR (takzvaná Rada na obranu Slovenska). V tejto funkcii prerokúval a konzultoval otázky spoločného boja s partizánskymi veliteľmi, členmi sovietskej, anglickej a americkej vojenskej misie. Počas príprav i priebehu povstania sa prejavil ako rozhodný antifašista, ktorý ostro vystupoval proti Nemcom a ľudáckemu režimu. Patril k ústredným postavám a organizátorom SNP, bojoval za obnovenie Česko-Slovenska.
V noci z 27. na 28. októbra 1944 vydal spolu s Viestom na Donovaloch posledný operačný rozkaz povstaleckým vojskám, keď nariadili armáde prechod na partizánsky spôsob boja a sami prešli do hôr. Dňa 3. novembra 1944 bol Golian s Viestom v Pohronskom Bukovci zajatý. Dom, v ktorom sa nachádzali, najprv obkľúčili gardisti a nemecké jednotky, čoskoro ich vyzvali aby sa vzdali, pričom oznámili, že v prípade, že budú klásť odpor, trestná jednotka obec vypáli. Generáli sa spolu s ostatnými vojakmi vzdali. Nacisti neskôr vo februári 1945 aj napriek tomu časť obce vypálili. Golian bol vyšetrovaný v Banskej Bystrici a Bratislave, potom transportovaný do Berlína.
Podľa rozhodnutia nemeckého velenia na Slovensku a v Protektoráte Čechy a Morava mali mali byť obidvaja velitelia 1. česko-slovenskej armády obesení. Golian mal byť obesený pred Národným divadlom v Bratislave. No obidvaja boli napokon odoslaní do Berlína k ďalším výsluchom. 
Niektorí sa domnievajú, že bol nemeckým súdom odsúdený na trest smrti a v nemeckom koncentračnom tábore Flossenbürg pravdepodobne spoločne s Viestom popravený. Avšak informácie o jeho osude po presune do Flossenbürgu nie sú známe. Golian bol oficiálne vedený ako nezvestný ešte niekoľko rokov po vojne.
Kvôli nejasnostiam ohľadom jeho smrti existujú aj rôzne konšpiračné teórie o tom, že mohol byť po oslobodení tábora zavlečený do ZSSR jednotkami NKVD. Pre takéto tvrdenie neexistujú žiadne dôkazy. Tábor Flossenbürg bol navyše okrem niektorých menších satelitných táborov oslobodený americkými jednotkami.
Vzťah s Turancom.
V roku 1940 sa Gollan stal náčelníkom štábu 1. divízie v Trenčíne, zatiaľ čo Jozef Turanec sa v hodnosti plukovníka stal jej veltieľom. Obidvaja muži sa tak dostali do pracovného kontaktu a ich pracovný vzťah sa prehlboval aj neskôr na východnom fronte, kde Golian pôsobil ako náčelník materiálneho oddelenia Rýchlej divízie (RD). Turanec si Golianovo pôsobenie pochvaľoval a po návrate domov sa Golian vyjadril, že ho Turancova pochvala dojala a rád s ním pôjde do Ruska opäť. To sa mu napokon aj splnilo a Golian ako štábny dôstojník RD absolvoval pod velením Turanca letné ťaženie divízie v roku 1942.
Turnec vkladal do Goliana nádeje, pokladal ho za veľmi talentovaného a za svojho nástupcu. Goliana protežoval do vysokých funkcií a proti vôli Nemcov a ministra obrany a hlavného vojenského veliteľa Ferdinanda Čatloša si ho dokonca vybral aj za náčelníka štábu "Veliteľstva pozemného vojska" (VPV). Netušil však, že medzitým Golian prijal od exilového česko-slovenského prezidenta Edvarda Beneša poverenie a stal sa veliteľom príprav ozbrojeného povstania proti vláde a režimu, ktorých reprezentantom bol Turanec. 
Golianovi boli Turancove veliteľské kvality a politické zmýšľanie známe. Z jeho pohľadu mali korektný vzťah a aj preto bol Golian v prípade odhalenia príprav povstania najskôr ochotný Turanca zasvätiť do jeho plánov. No v prípade Turancovej zápornej reakcie, bol pripravený Turanca odstrániť. To sa napokon s istou dávkou ohľaduplnosti na začiatku povstania aj stalo. Napriek veľkej dôvere sa Golian obával, že ho Turanec vezme na zodpovednosť a dokáže mu zradu kolosálneho rozsahu.
Rodina.
Ján Golian sa so svojou budúcou manželkou Jarmilou zoznámil v roku 1934 na študentskej zábave a po krátkej známosti sa zosobášili. Dňa 9. augusta 1944 sa im po desiatich rokoch narodilo veľmi žiadané dieťa - syn, ktorý dostal meno Ivan. Po vypuknutí povstania boli Golianova manželka a jeho syn spoločne s ďalšími rodinnými príslušníkmi 13. októbra 1944 evakuovaní letecky do Moskvy.
Po vojne sa vrátili do Banskej Bystrice, kde však našli len zdemolovaný a vykradnutý byt. V januári 1951 bola Jarmila Golianová odsúdená za organizáciu špionážnej bunky (zrejme na základe zaistenia súkromného listu, v ktorom popisovala situáciu v krajine manželovmu priateľovi žijúcemu v emigrácii). Golianovho syna Ivana nakoniec vychovávala rodina brata manželky Jarmily. Po skončení štúdia žil a pracoval v Prahe ako technik laboratórnych prístrojov. Po vojne sa švagriná a neter Jána Goliana vrátili do Trnovca nad Váhom.
Vyznamenania.
In memoriam vyznamenaný Radom SNP I. triedy (1945), Československým vojnovým krížom 1939 (1945), Radom republiky (1969) a viacerými medailami. V roku 1995 mu prezident Michal Kováč prepožičal štátne vyznamenanie Rad Ľudovíta Štúra I. triedy.
Ján Golian vo filme.
"Povstalecká história" (1984 - réžia Andrej Lettrich). Osemdielna história Slovenského národného povstania. Jána Goliana hrá český herec Radoslav Brzobohatý.
"Vojaci slobody" (1976 - réžia Jurij Ozerov). Niekoľkodielna filmová séria o oslobodzovaní strednej a južnej Európy. V častich venovaných Slovensku hrá Jána Goliana český herec Zdeněk Řehoř.

</doc>
<doc id="81600" url="https://sk.wikipedia.org/wiki?curid=81600" title="Operácia Kartoffelernte">
Operácia Kartoffelernte

Operácia Kartoffelernte (slovensky "Zber zemiakov") bola nemecká vojenská operácia počas Slovenského národného povstania, ktorej cieľom bolo odzbrojovanie východoslovenskej armády. Začala sa 31. augusta 1944 a v priebehu jedného dňa spôsobila likvidáciu oboch východoslovenských divízii. Úspech operácie bol ťažkou ranou pre Slovenské národné povstanie, ktoré muselo pokračovať za sťažených podmienok bez svojich kľúčových a najlepšie vybavených jednotiek.
Prípravy.
Príprava nacistov na odzbrojenie slovenských jendotiek na východnom Slovensku sa začala už 24. augusta 1944. Podľa niektorých predpokladov boli pripravené preventívne plány, po nemeckých skúsenostiach s prechodom Rumunska na sovietsku stranu. Plány na odzbrojenie boli schválené v štábe Skupiny armád Severná Ukrajina 27. augusta. Podľa prvej verzie plánu ( - zber zemiakov bez prémie) sa mala slovenská armáda odzbrojiť bez internovania. Druhá verzia ( - zber zemiakov s prémiou) rátal s odzbrojením aj internovaním príslušníkov slovenskej armády. 
Hlavným dôvodom neúspechu slovenských jednotiek na východnom Slovensku bolo neukončená príprava na začatie povstania. Viliam Talský, Golianom priamo poverený vedením najdôležitejšej časti povstania, nestihol do 29. augusta ukončiť prípravy a mobilizáciu jednotiek na očakávané bojové operácie. Generál Augustín Malár, veliteľ oboch východoslovenských divízií, sa napriek tomu, že s ním Golianove velenie počítalo, k povstaniu nepriklonil. Možným problémom bol fakt, že nikdy o príprave povstania osobne s Golianom nerokoval. Malár, uznávaný aj viacerými odbojovými dôstojníkmi vrátane Goliana, navrhoval vyčkať pre vhodnejšiu príležitosť zasiahnuť do bojov. Letel dokonca do Bratislavy a v rozhlasovom prejave upokojoval situáciu a žiadal vojakov na strednom Slovensku, nech zložia zbrane. Podotýkal pritom, že „"ešte neprišiel vhodný čas na začiatok povstania"“. Malára však na ceste naspäť Nemci zatkli. Na východnom Slovensku Talský neviedol prakticky žiadnu činnosť ani dva dni po začatí povstania. V noci z 30. na 31. augusta, po konzultácii so slovenskými letcami, ktorí sa chystali odletieť na sovietske územie, sa rozhodol odletieť a prerokovať tam so sovietskou stranou ďalší postup a koordináciu. Talský nevydal obom divíziám žiadne rozkazy na pohotovosť ani k tomu aby sa v žiadnom prípade nenechali odzbrojiť. Dve slovenské divízie tak zostali v pasivite bez velenia.
Priebeh odzbrojenia.
Generálplukovník Gotthard Heinrici veliteľ nemeckej 1. tankovej armády utvoril 30. augusta 1944 zväz predsunutých oddielov o sile asi 1 200 až 1 300 mužov pod velením plk. Mathiasa s úlohou obsadiť Dukliansky priesmyk, preniknúť k Bardejovu a odzbrojiť 1. pešiu divíziu slovenskej armády. Zároveň z Košíc nastúpila proti Veliteľstvu východoslovenskej armády v Prešove skupina gen. Rintelena o sile asi 5 000 mužov. Od Užhorodu bola proti 2. pešej divízii východoslovenskej armády nasadená skupina veliteľa tylového priestoru 531 generála Bauera.
Na východné Slovensko zaútočili Nemci z troch smerov. Zo severu cez Dukliansky priesmyk postupovala skupina Matthias, ktorú tvorilo približne 5000 vojakov s podporou samohybných diel StuG III. Z juhu od Košíc mierila na Prešov skupina Rintelen, ktorá mala 15 000 vojakov a podporoval ju oddiel samohybných diel StuG III a pancierový vlak Panzerzug 62. Na samom východe Slovenska v smere z Užhorodu na Michalovce a Humenné operovala skupina Korück 531, ktorá mala okolo 5 000 vojakov. Úspech početne slabších nemeckých jednotiek zaistila najmä perfektná koordinácia, rýchlosť a rozhodnosť
Dôsledky.
Nemecká operácia fakticky zapríčinila rozpad východoslovenskej armády, ktorá ako vojenská sila prakticky prestala existovať a v rozhodujúcej chvíli nezasiahla do boja. 22 000 slovenských vojakov a dôstojníkov postupne internovali. Len 2 000 vojakom sa podarilo uniknúť na stredné Slovensko, kde sa pridali k povstalcom. Asi 15 000 mužov východoslovenskej armády sa rozutekalo domov, časť z nich odišla k partizánom (z jednotiek 2. divízie vznikla napr. vojensko-partizánska brigáda Kriváň). 
Tým bola zmarená šanca 1. československej armády na Slovensku otvoriť Karpatské priesmyky Červenej armáde a urýchliť tak jej postup územím Slovenska.

</doc>
<doc id="81606" url="https://sk.wikipedia.org/wiki?curid=81606" title="Faux pas">
Faux pas

Faux pas [fó-pa] (doslova po francúzsky "nesprávny krok") je:

</doc>
<doc id="81607" url="https://sk.wikipedia.org/wiki?curid=81607" title="Quebec City">
Quebec City



</doc>
<doc id="81608" url="https://sk.wikipedia.org/wiki?curid=81608" title="Alexandr Fiodorovič Kerenskij">
Alexandr Fiodorovič Kerenskij

Alexandr Fiodorovič Kerenskij (; * 22. apríl 1881, Simbirsk, Rusko – † 11. jún 1970, New York, USA) bol ruský politik, právnik, druhý predseda ruskej dočasnej vlády v roku 1917. 
Život.
Detstvo a mladé roky.
Kerenskij sa narodil v rodine riaditeľa miestnej školy. Zhodou okolností sa v Simbirsku narodil aj Vladimir Iľjič Lenin, ktorého vďaka povesti proticárskeho reakčníka nechcela prijať medzi rady svojich študentov žiadna ruská univerzita. Kerenského otec ako starý rodinný priateľ Ulianovovcov nakoniec vyriešil tento háklivý problém a vybavil pre mladého Lenina prijatie na Kazanskú univerzitu. 
V rokoch 1899 až 1904 študoval právo na univerzite v Petrohrade. Štúdium malo veľký význam aj na formovanie politických postojov mladého Kerenského. Na právnickej fakulte sa vyučovala právna teória a právny systém Francúzska. Kerenskij si osvojil ideu štátu ako garanta demokracie proti uzurpátorom, jeho názory boli antiabsolutistické, veľmi zastával konsensualizmus v politike.
Verejná činnosť do roku 1917.
Po dokončení štúdií a zavedení právnickej praxe sa veľmi rýchlo stal verejne činnou a známou osobnosťou. V roku 1905 podpísal petíciu 217 verejných činiteľov Petrohradu adresovanú ministrovi vnútra, v ktorej protestovali proti uväzneniu deputácie petrohradských intelektuálov, ktorá navštívila predsedu vlády a ministra vnútra v predvečer krvavej nedele 9. januára 1905 a snažila sa zvrátiť ich rozhodnutie predpokladanej represie proti demonštrantom. Týmto činom na seba upozornil cársku políciu, ktorá ho 23. decembra 1905 zatkla, ale nič mu nedokázala. Odvtedy však mal na polícii vedený vlastný spis a zostával pod dohľadom.
Politicky sa stotožnil s esermi, (roku 1905 vstúpil do Ruskej strany socialistov revolucionárov), ale mal blízko aj k radikálnejším trudovikom.
Vo svojej profesnej kariére sa špecializoval na politické procesy a obhajobu radikálov, čo mu vynieslo určitú reputáciu. 
V roku 1912, potom ako prestúpil do Skupiny práce, sa stal poslancom za trudovikov za mesto Volsk a čoskoro patril k ich najvýznamnejším poslancom. V Dume sa sústredil na rezort spravodlivosti (právne predpisy a miera ich dodržiavania), patril k popredným socialistickým odporcom cárskeho režimu. Jeho politickým presvedčením bolo, že pomery sú natoľko bezperspektívne, že jediným východiskom môže byť len politický prevrat, ktorého výsledkom bude uchopenie moci demokratickými silami. Počas prvej svetovej vojny sa preto jeho snahy zamerali na zoskupenie demokratických síl a posilňovanie legálnych demokratických tlačovín.
Rok 1917.
Po vypuknutí Februárovej revolúcie v roku 1917 patril Kerenskij k jej vodcom. Keď cár Mikuláš II. podpísal výnos o rozpustení Štátnej dumy 25. februára a 27. februára 1917 padla vláda, bol zostavený dvanásťčlenný dočasný výbor Štátnej dumy, členom ktorého sa stal aj Kerenskij. Pôsobil aj ako podpredseda Petrohradského sovietu robotníckych zástupcov (ktorý v tom čase bol svojim vplyvom vlastne paralelným vládnym orgánom). Neskôr zastával funkciu ministra spravodlivosti v takzvanej dočasnej vláde (na čele stál princ Georgij Jevgenievič Ľvov) a v apríli 1917 sa stal ministrom vojny a vojnového námorníctva.
7. júla 1917 odstúpila vláda Georgija Jevgenieviča Ľvova a nová bola zložená Kerenským. V auguste 1917 sa generál Lavr Kornilov pokúsil o pravicový puč, ako reakcia vzniklo v Petrohrade päťčlenné direktórium na zažehnanie krízy, ktorého členom bol tiež Kerenskij. 3. septembra bolo Rusko vyhlásené za demokratickú republiku a Kerenskij sa stal predsedom novej dočasnej vlády. V tom čase už došlo k všeobecnému rozkladu, na vládu útočili nielen boľševici (ovládajúci Petrohradský soviet, ktorý už novej vláde odmietol vysloviť svoju podporu), ale aj pravicové sily.
Keďže žiadna z dočasných vlád nebola schopná vyriešiť hlavný problém - ukončenie vojny - získavali boľševici čím ďalej väčšiu podporu predovšetkým medzi robotníkmi. Táto podpora však nestačila na získanie väčšiny hlasov v chystaných voľbách do Ústavodarného zhromaždenia, preto došlo 25. októbra 1917 k novému, tentoraz ľavicovému prevratu.
Kerenskému sa podarilo ujsť do Pskova, kde sa snažil zobrať lojálne jednotky na znovu ovládnutie Petrohradu. Podarilo sa im síce znovu dobyť Cárske Selo, ale nasledujúci deň boli porazení pri Pul. Po tejto porážke Kerenskij odišiel do Anglicka a odtiaľ do Francúzska.
V exile.
Kerenskij žil v Paríži do roku 1940 a aktívne pôsobil medzi ruskými emigrantmi. Po nemeckom útoku na Francúzsko odišiel do USA, kde žil v New Yorku až do svojej smrti v roku 1970. Zároveň pôsobil na Hooverovom Inštitúte Statfordskej univerzity v Kalifornii, veľa písal a prednášal o ruskej politike a histórii.

</doc>
<doc id="81609" url="https://sk.wikipedia.org/wiki?curid=81609" title="Alexander Fjodorovič Kerenskij">
Alexander Fjodorovič Kerenskij



</doc>
<doc id="81611" url="https://sk.wikipedia.org/wiki?curid=81611" title="Iné poruchy regulácie glukózy a vnútorného vylučovania podžalúdkovej žľazy (MKCH-10)">
Iné poruchy regulácie glukózy a vnútorného vylučovania podžalúdkovej žľazy (MKCH-10)

E15 - E16: INÉ PORUCHY REGULÁCIE GLUKÓZY A VNÚTORNÉHO VYLUČOVANIA PODŽALÚDKOVEJ ŽĽAZY patria do IV. kapitoly MKCH-10 - Choroby žliaz s vnútorným vylučovaním, výživy a premeny látok (MKCH-10, E00 - E90).
E15 - HYPOGLYKEMICKÁ KÓMA NEDIABETIKA
Chemickou látkou vyvolaná inzulínová kóma u nediabetika
Hyperinzulinizmus s hypoglykemickou kómou
Hypoglykemická kóma NS 
Podľa potreby použiť doplnkový kód vonkajších príčin (XX. kapitola) na identifikovanie lieku.
E16 - OSTATNÉ PORUCHY VNÚTORNÉHO VYLUČOVANIA PODŽALÚDKOVEJ ŽĽAZY
E16.0 - Liekom vyvolaná hypoglykémia bez kómy
Podľa potreby použiť doplnkový kód vonkajších príčin (XX. kapitola) na identifikovanie lieku.
E16.1 - Iná hypoglykémia
Funkčná nehyperinzulínová hypoglykémia
Hyperinzulinizmus
NS
funkčný
Hyperplázia pankreatických ostrovčekových beta buniek NS
Encefalopatia po hypoglykemickej kóme
E16.2 - Nešpecifikovaná hypoglykémia
E16.3 - Zvýšená sekrécia glukakónu
Hyperplázia pankreatických endokrinných buniek s nadbytkom glukakónu
E16.8 - Iné špecifikované poruchy vnútornej sekrécie podžalúdkovej žľazy
Hypergastrinémia
Zvýšená sekrécia endokrinného pankreasu
faktora uvoľňujúceho rastový hormón
pankreatického polypeptidu
somatostatínu
vazoaktívneho intestinálneho polypeptidu
Zollingerov-Ellisonov syndróm
E16.9 - Nešpecifikovaná porucha endokrinnej sekrécie podžalúdkovej žľazy
Hyperplázia ostrovčekových buniek NS
Hyperplázia endokrinných buniek podžalúdkovej žľazy NS 

</doc>
<doc id="81614" url="https://sk.wikipedia.org/wiki?curid=81614" title="Požiar v Matadore v roku 2006">
Požiar v Matadore v roku 2006

Požiar v Matadore v roku 2006 bol silný požiar, ktorý vypukol 18. júna 2006 krátko pred osemnástou hodinou v areáli bývalej chemickej továrne Matador v Bratislave v rovnomennej lokalite v mestskej časti Petržalka. Zachvátil sklad chemikálií a pneumatík, patriaci súkromnej firme "Detox." Oheň sa šíril veľmi rýchlo, na miesto dorazili všetci bratislavskí hasiči s dostupnou technikou, i posily z okolitých obcí, no dlho sa im ho nedarilo uhasiť. Niekoľko hasičov dokonca utrpelo popáleniny vplyvom sálavého tepla, mnohým chemikálie rozleptali skafandre. V sklade došlo i k mohutným explóziám, ktoré bolo počuť až do Starého Mesta. Polícia odklonila dopravu a uzavrela miesto v okruhu 500 metrov. Na miesto sa dostavil primátor Bratislavy Andrej Ďurkovský.
Šéf civilnej ochrany bratislavského Krajského úradu Jozef Polák vyzval všetkých obyvateľov Bratislavy, aby pozatvárali okná a obmedzili pohyb v smere mraku. Ten podľa neho postupoval na Nové Mesto, Vrakuňu a Bernolákovo. Vzniklo podozrenie, ktoré zverejnili médiá, že unikol vysoko jedovatý kyanid, čo sa následne nepotvrdilo, podľa odborníkov išlo o chlórované uhľovodíky a benzény, v takom množstve, ktoré neohrozilo zdravie občanov.
Oheň sa podarilo uhasiť hodinu pred polnocou, avšak trosky tleli až do večera nasledujúceho dňa a preto hasiči dovtedy pokračovali v polievaní vodou. Polícia na základe obhliadky miesta požiaru zisťovala, či nedošlo k spáchaniu trestného činu všeobecného ohrozenia. Súbežne so vznikom požiaru Petržalku postihlo silné krupobitie.
O necelý mesiac – 13. júla, vypukol požiar v sklade horľavých kvapalín v Rimavskej Sobote, ktorý tiež patrí firme "Detox".

</doc>
<doc id="81620" url="https://sk.wikipedia.org/wiki?curid=81620" title="Svätodušné kráľovské sprievody">
Svätodušné kráľovské sprievody

Svätodušné kráľovské sprievody sú v Európe typické obradné sprievody, ktoré sa konali a konajú buď pešo alebo na koňoch. Späté sú s cirkevnými sviatkami (veľkonočné, svätodušné) a či skôr so sviatkami jednotlivých svätcov.
Naháňanie kráľa, hra na kráľa.
Sú to tradičné kráľovské svätodušné sprievody, ktoré u nás boli známe pod viacerými názvami: jazda s kráľom, naháňanie kráľa, hľadanie kráľa, chodenie s kráľom alebo kúpanie kráľa a mnohé ďalšie (záviselo to od oblasti v akej sa konali). Svätodušné obradné obchôdzky a jazdy sa zahajovali niekedy už v sobotu, ale väčšinou v „Hod boží svatodušní“ a v „Pondělí svatodušní“. V nedeľu sa obvykle konala hra na kráľa (stínanie kráľa, volanie kráľa), nazývané aj kráľovská nedeľa. Na koňoch jazdili slobodní muži (16-20r.), na Morave ich označovali pacholci v Čechách „pohunci“ alebo „pohunska rada“. Dejiskom obchôdzok bývala celá dedina, spravidla sa začínalo pri starostovom dome alebo pri fare. Počas týchto akcií hrala hudba, boli preteky na koňoch atď. Jadro a podstata tejto hry:
Nový kráľ mal tak 8-15 rokov, v niektorých oblastiach však volili aj mladších. Spravidla pochádzal z bohatej alebo váženej rodiny a bola to prestíž. Výber kráľa bol buď súťažou, napr. kto vyženie ako prvý dobytok na pastvu, kto je najlepším jazdcom alebo len hlasovaním. Zvláštne postavenie v celej tejto hre mali vyvolávači. Oni totiž sprostredkovávali komunikáciu medzi aktívnymi účastníkmi obradu a ostatnými obyvateľmi domácej a cudzej obce. Museli byť ale aj zároveň zdatnými jazdcami, rečníkmi a mať aj isté herecké vlohy. Vyvolávanie či prevolávanie alebo dávanie mien je najvýraznejším vyjadrovacím prostriedkom spoločným pre všetky druhy letnicových kráľovských obradov (známe sú verše so žiadosťou o dar). Preto bolo veľmi dôležitou súčasťou aj obdarovávanie. Malo nilen svoju ekonomickú hodnotu, ale mohlo byť aj prejavom susedskeho spolunažívania a v obecnom zmysle potom prostriedkom k nadväzovaniu, upevňovaniu alebo utužovaniu stykov. Zloženie odevu bolo tiež veľmi pestré. Niektoré jeho zložky mali znakový, obradný význam, iné charakter divadelného kostýmu.

</doc>
<doc id="81621" url="https://sk.wikipedia.org/wiki?curid=81621" title="Platina">
Platina

Platina ("platinum") je chemický prvok v Periodickej tabuľke prvkov, ktorý má značku Pt a protónové číslo 78. Je to ťažký prechodný kov, odolný voči korózii. Používa sa v klenotníctve, laboratórnom príslušenstve, elektrických kontaktoch, stomatológii a v zariadeniach na kontrolu emisií v automobiloch.

</doc>
<doc id="81629" url="https://sk.wikipedia.org/wiki?curid=81629" title="Trizómia 21">
Trizómia 21



</doc>
<doc id="81636" url="https://sk.wikipedia.org/wiki?curid=81636" title="Indium">
Indium

Indium (lat."indium") je chemický prvok v Periodickej tabuľke prvkov, ktorý má značku In a protónové číslo 49. Je to strieborno-biely mäkký kov, ktorý sa dá krájať nožom. Jeho obsah v zemskej kôre je len 0,21 ppm a priemyselne sa získava ako vedľajší produkt pri spracovaní zinkových rúd. Využíva sa v polovodičovej technike (vodivé vrstvy dotykových LCD displejov, zliatiny s germániom sa používajú pri výrobe tranzistorov, svetlo emitujúcich diód, atď.), ako zložka zliatin s nízkou teplotou topenia, ako zložka moderátorových tyčí v niektorých typoch jadrových reaktorov, na výrobu zrkadiel a na ochranu ložísk leteckých motorov proti korózii a opotrebovaniu.

</doc>
<doc id="81637" url="https://sk.wikipedia.org/wiki?curid=81637" title="Diaľnica A7 (Nemecko)">
Diaľnica A7 (Nemecko)

Diaľnica A7 () je s 945,6 kilometrami najdlhšia diaľnica v Nemecku. Ako severojužná os vedie od Ellund na dánskej hranici cez Šlezvicko-Holštajnsko, Hamburg, Dolné Sasko, Hesensko, Bavorsko, Bádensko-Württembersko a opäť Bavorsko až k rakúskej hranici pri meste Füssen.
História.
Prvý, 77 kilometrov dlhý úsek medzi mestami Göttingen a Homberg bol otvorený v roku 1937. Nasledujúci rok bola diaľnica predĺžená o 28 kilometrov po obec Hattenbach. V roku 1942 bol vybudovaný úsek Nörten-Harlenberg - Göttingen s dĺžkou . Zvyšok diaľnice bol vybudovaný v 60. a 70. rokoch. Momentálne je vo výstavbe úsek medzi obcami Nesselwang a Füssen.

</doc>
<doc id="81641" url="https://sk.wikipedia.org/wiki?curid=81641" title="Zápisový lístok">
Zápisový lístok

Zápisový lístok je lístok používaný v bridži, na ktorý sa zapisujú dosiahnuté výsledky pri zohrávaní rozdania jednotlivými pármi.
Párový turnaj.
V jednom riadku sú nasledovné údaje: číslo páru na NS, číslo páru na EW, záväzok, hlavný hráč, výsledok z hľadiska počtu zdvihov, výsledok z hľadiska totálnych bodov NS, výsledok z hľadiska totálnych bodov EW, výsledok vo vzťahu k poľu v Match points alebo v Impoch, poznámka.
Totálne body sa zapisujú iba do stĺpca linky, ktorá získala plusové body.
Obvykle sa zapisujú výsledky zhora nadol v poradí v akom bolo rozdanie zohrávané.
Na zápisovom lístku zvyknú byť tiež zapísané karty, ktoré mali jednotliví hráči, aby v prípade mylného vloženia kariet do krabice sa dalo rozdanie zrekonštruovať.
Príklad vyplneného zápisového lístka topskórového párového turnaja:
Ten istý zápisový lístok, ak by sa hral turnaj na Impy, priemerný výsledok je -75 Total points:
Individuálny turnaj.
Ak je to zápisový lístok individuálneho turnaja prvé štyri stĺpce sú čísla hráčov sediacich na N, S, E, W.
Zápas družstiev.
Keď sa hrá zápas družstiev, zápisový lístok nie je založený v jednotlivých rozdaniach, ale každý pár zapisuje výsledky jednotlivých rozdaní do svojho vlastného zápisového lístka a po odohraní všetkých rozdaní si doň doplní výsledky, ktoré dosiahol druhý pár družstva pri druhom stole na opačnej linke. Totálne body sa odpočítajú a vzniknutý rozdiel sa prevedie z totálnych bodov na Impy (ak sa hrá metódou BAM prevedie sa na Bamy).
Patton.
Patton je zrýchlenou súťažou družstiev, ktorá sa hrá podobne ako súťaž párov, ale je zorganizovaná tak, aby to isté rozdanie hrali proti sebe členovia tých istých družstiev na opačných linkách. Výsledky sa zapisujú do čísla riadku zodpovedajúceho číslu stola, na ktorom sa hrá. Zápisový lístok je taký, ako v párovom turnaji. Výsledky sú vyhodnotené modifikovanou metódou BAM - prehra 0, remíza 1, výhra 2 alebo BAM + Imp.

</doc>
<doc id="81644" url="https://sk.wikipedia.org/wiki?curid=81644" title="Polárna sústava súradníc">
Polárna sústava súradníc

Polárna sústava súradníc je sústava súradníc (tzv. polárnych súradníc) v rovine, ktorá určuje polohu bodu:
Polárna sústava súradníc je vhodná v takých prípadoch pohybu, pri ktorých sa nemení vzdialenosť telesa od jedného bodu (počiatku súradníc); napríklad pri pohybe po kružnici (prípadne sa táto vzdialenosť mení s určitou jednoduchou závislosťou).
formula_2
formula_3
formula_4
formula_5
Prevod karteziánskych súradníc na polárne.
Tieto prevodné funkcie však platia iba pre interval: 
formula_6
pre iné intervaly by sme museli zmeniť znamienko funkcie arctg(x). Popísať na celom jeho definičnom intervale:
Prevod karteziánskych súradníc na polárne má potom zápis:
formula_4
formula_8
alebo alternatívny zápis (optimalizovaný pre počítače):
formula_9
 výpočet pre "r" je rovnaký
platí pre plný rozsah kruhu.

</doc>
<doc id="81645" url="https://sk.wikipedia.org/wiki?curid=81645" title="Junkers Ju 87">
Junkers Ju 87

Junkers Ju 87 "Stuka" (skrátené označenie z nemeckého slova "Sturzkampfflugzeug"). Bol to jednomotorový strmhlavý bombardér používaný nacistickým Nemeckom počas 2. svetovej vojny. Charakteristický bol najmä svojimi krídlami do tvaru „W“ a kapotovaným podvozkom, na ktorom mal namontované sirény. Bol to vysoko špecializovaný stroj určený primárne na strmhlavé bombardovanie. Bol symbolom nemeckej bleskovej vojny, jeho slabiny sa prejavili v neskorších fázach vojny: najmä v bitke o Britániu, ako aj na východnom fronte.
Vznik a vývoj.
Roku 1933 vypísalo Ríšske ministerstvo letectva súťaž na výrobu strmhlavého bombardéra. Súťaže sa zúčastnili firmy: Arado, Blohm &amp; Voss, Heinkel a Junkers. Projekt firmy Junkers si nakoniec získal štátnu zákazku.
Predchodcom Ju 87 bolo podobne koncipované lietadlo Junkers K-47. Prvý prototyp Ju 87V1 vzlietol v septembri 1935. Stroj skonštruoval Herman Polman. Už vtedy získalo lietadlo svoje charakteristické črty, ako bola celokovová konštrukcia centroplánu, či krídla do tvaru „W“ Prototyp bol poháňaný motorom Rolls-Royce Kestrel V s maximálnym výkonom 525 k. Neskoršie prototypy sa líšili motorom Junkers Ju-210A s vyšším výkonom, jednoduchou smerovkou a priezorom v podlahe pre jednoduchšie bombardovanie. Výzbroj sa skladala okrem nesených bômb aj z dvoch guľometov MG 17 v krídlach a jedného MG 15 ovládaného strelcom, pre krytie zadnej polosféry. Prototypy mali nosnosť iba do . Vo svojej dobe bol stroj celkovo dobrý, pomerne kvalitný a spoľahlivý. Skombinoval dobré letové vlastnosti, na svoju triedu dostatočnú manévrovateľnosť, dobrý výhľad z kabíny a presnosť zásahov pri bombardovaní, ktorá sa pohybovala okolo .
Čoskoro roku 1937 prišli prvé úpravy Ju 87A-0 a A-1 neskôr dokonalejšia A-2 s novým motorom Ju-210D s väčším výkonom (vyrobilo sa 262 strojov). Luftwaffe však mala k stroju výhrady. Ukázalo sa, že nemá dostatočný dostup, operačný dolet a malú nosnosť bômb. Tieto nedostatky mala odstrániť verzia B. Ju 87B-1 sa líšil od predchodcu odsúvateľným prekrytom (na predošlých verziách sa prekryt kabíny vyklápal do boku), inak navrhnutou prednou časťou trupu a krytom motora. Zmeny boli aj na podvozku, rádiovej anténe a smerovke. Na podvozkovú nohu bola namontovaná siréna tzv. systém Jericho. V prípade zapnutia vydávala siréna pri strmhlavom lete charakteristický kvílivý zvuk, ktorý mal mať psychologický účinok na nepriateľa počas útoku. Iný bol aj motor Ju-211A a neskôr D s výkonom 1000, či neskôr 1200 k A maximalny vzletový výkon bol 1300k. V decembri 1939 začala výroba verzie B-2. Tá sa líšila väčším vodným chladičom a drevenou vrtuľou, ktorá nahradila kovovú. Vylepšenia sa dočkala aj rádiostanica. Verzia B-2 mohla odniesť až bômb. Tento typ sa dočkal svojho krstu ohňom v španielskej občianskej vojne neskôr v 2. svetovej vojne.
Popis konštrukcie.
Junkers Ju 87D bol dvojmiestny, jednomotorový samonosný dolnoplošník s krýdlami tvaru pismena W. Kovová kostra krídiel, pevných aj pohyblivých chvostových plôch bola potiahnutá duralom. Krycie plechy boli takisto duralové. Radový motor s typickým chladičom poháňal trojlistú, drevenú vrtuľu s nastaviteľným uhlom nábehu listov. Podvozok bol pevný. Hlavné podvozkové nohy kapotované v typických aerodynamických „papučiach“ kvapkovitého tvaru. Výzbroj verzie D tvorili dva pevné guľomety MG 81 kalibru a jeden pohyblivý dvojguľomet rovnakého kalibru.
Na rozdiel od niektorých súdobých strmhlavých bombardérov nemal bombovnicu ale bomby boli zavesené pod trupom a krídlami. Aby bomba pod trupom pri strmhlavom bombardovaní nepoškodila vrtuľu, bol tento stroj vybavený špeciálnou odhadzovacou vidlicou ("Abweisergabel"), ktorá pri odhode dostala bombu mimo okruh vrtule.
Bojové nasadenie.
Dňa 15. augusta 1939 narazilo pri nácviku strmhlavého bombardovania 13 Stúk vo formácii do zeme blízko mesta Neuhammer. Nehodu nikto neprežil.
Počas prepadnutia Poľska, útoku na Holandsko, Belgicko a Francúzsko zaznamenali Ju 87B veľké úspechy a účinne pomáhali postupujúcim nemeckým jednotkám ako „lietajúce delostrelectvo“. Zaznamenali dokonca prvý zostrel, keď 1. septembra 1939 zostrelili poľský PZL P.11c. Kryté prevahou stíhacích Bf 109 predvádzali exhibície v presnom bombardovaní vojenských i nevojenských cieľov a tak získali jednak fantastickými úspechmi (za priaznivých podmienok), ako aj výbornou propagandou priam legendárnu povesť univerzálnej všetkoničiacej zbrane. Ale už po jednom mesiaci nasadenia pri útokoch na Veľkú Britániu v roku 1940 britské stíhačky ukázali, že „Stuky“ sú vo svojej skutočnej podobe iba pomalé, neohrabané a nedostatočne ozbrojené jednoúčelové lietadlá a museli byť z bojov kvôli vysokým stratám stiahnuté. Nasadené boli preto v Stredomorí a Afrike, kde britské letectvo nebolo ešte také silné. Pokusom o zlepšenie stroja bola výroba verzie D. Tá bola nasadzovaná hlavne na východnom fronte, kde v prvých rokoch bojov bola skutočne veľkou oporou postupujúcich Nemcov. V roku 1942 však Sovietske vzdušné sily začali byť pre Luftwaffe rovnocenným súperom. Hneď ako stratili Nemci vzdušnú prevahu aj na tomto bojisku, skončili „Stuky“ ako aj éra ich strmhlavých náletov.
Zaujímavosťou bola verzia G, ktorá bola nasadená vo väčšom množstve prvýkrát v bitke v Kurskom oblúku. Taktika útoku na tanky vyzerala tak, že sa stroje zniesli z oblohy podobne ako pri strmhlavom bombardovaní, ale nezhadzovali bomby, ale mierili svoje kanóny na zadnú časť tankov. Tam sa nachádzalo ich najslabšie pancierovanie. Napriek tomu že množstvo nesenej munície do týchto kanónov nebolo veľké, dokázali počas jedného letu zničiť až 6 tankov. 
Nemecký bojový pilot Hans-Ulrich Rudel na strojoch Ju 87 a Fw 190 zničil v priebehu vojny 517 tankov. 
Celkovo bolo vyrobených vyše 6 000 strojov Junkers Ju 87 všetkých verzii.

</doc>
<doc id="81654" url="https://sk.wikipedia.org/wiki?curid=81654" title="Apollo (zbor)">
Apollo (zbor)

Spevácky zbor Apollo vznikol v roku 1995 ako vysokoškolský zbor v Bratislave. Členmi zboru sú hlavne študenti a absolventi z celého Slovenska.
Svoj repertoár zameriava na sakrálnu zborovú tvorbu z obdobia gregoriánskeho chorálu, renesancie, romantizmu a súčasnosti. Naštudoval a interpretoval rozsiahle skladby od súčasného slovenského skladateľa Pavla Kršku (Stabat Mater, Rekviem, Te Deum- pre sóla, zbor a organ). 
Súčasťou repertoáru speváckeho zboru Apollo sú aj tradičné slovenské ľudové piesne v úpravách pre zbor, vianočné koledy alebo afroamerické spirituály.

</doc>
<doc id="81655" url="https://sk.wikipedia.org/wiki?curid=81655" title="Ju-87">
Ju-87



</doc>
<doc id="81662" url="https://sk.wikipedia.org/wiki?curid=81662" title="Anton Bielek">
Anton Bielek

Anton Bielek (pseudonymy Hvizdák, Kalinov, Miloš, Vrták, Žihadlo a i.) (* 10. september 1857, Bytčica, teraz súčasť Žiliny – † 27. január 1911, Viedeň) bol slovenský spisovateľ.
Životopis.
Narodil sa v rodine učiteľa, po matkinej smrti ho vychovávali príbuzní. Vzdelanie získal na gymnáziách v Žiline, Kláštore pod Znievom a Ostrihome, neskôr navštevoval učiteľský ústav v Kláštore pod Znievom, no zo školy bol vylúčený a zmaturoval súkromne. 
Počas štúdií sa začal národne prejavovať, no tiež tu vzniklo jeho priateľstvo s M. Kukučínom. Pracoval ako učiteľ, neskôr ako správca tlačiarne v Ružomberku a ako redaktor slovenského časopisu „Besedy“, neskôr sa presťahoval do Martina, kde pracoval v Tatra banke a pôsobil tiež ako administrátor Národných novín. V roku 1904 začal pracovať ako redaktor pre Katolícke noviny v Trnave a Skalici. Emigroval do USA, kde pracoval pre noviny Slovák v Amerike, no i tu prichádza o zamestnanie. V roku 1910 prepadol hlbokej depresii, ktorá ho prinútila vrátiť sa na Slovensko, kde o rok neskôr zomrel v ústave pre choromyseľných.
Tvorba.
Začiatky jeho literárnej tvorby spadajú do jeho učiteľského obdobia. Prvé diela mu vychádzali v rôznych časopisoch (Včelka, Budič, Slovenské pohľady). Začínal písaním básní, no neskôr sa venoval próze. Svoje diela umiestňuje do dedinského prostredia, vyjadruje v nich svoje národné cítenie a myslenie; vracia sa však k sentimentalizujúcej próze. Píše diela určené obyčajným ľuďom, ktoré majú ľudovovýchovný charakter, no ten sa spája s poetickým zobrazením prírody. Okrem literárnej tvorby je známy tiež ako zakladateľ Ľudových novín (1. január 1897).

</doc>
<doc id="81663" url="https://sk.wikipedia.org/wiki?curid=81663" title="Rabaul (sopka)">
Rabaul (sopka)

Vulkanické pole Rabaul sa nachádza na východe Novej Británie, ostrove patriacom Papui-Novej Guinei. Pozostáva z veľkej kaldery (rozmery 8 × 14 km), tvoriacej záliv na polostrove Gazelle a viacerých menších kráterov po obvode kaldery. Pole je pomenované po meste Rabaul, ležiacom vnútri kaldery na brehoch zálivu, ktoré bolo až do erupcie v 1994 najväčším a zároveň hlavným mestom ostrova.
Kaldera sa vyformovala približne pred 1 400 rokmi. Neskoršie erupcie vytvorili tri bazaltovo - dacitové pyroklastické kužele blízko severovýchodnej steny kaldery, ktoré sú aktívne v súčasnosti. Menšie stratovulkány Vulcan a Tavurvur sú zodpovedné za evakuáciu mesta počas ich spoločnej erupcie, ktorá sa začala 19. septembra 1994. Tavurvur javil menšiu aktivitu aj neskôr (1995, 2002, 2006, 2007, 2009).

</doc>
<doc id="81664" url="https://sk.wikipedia.org/wiki?curid=81664" title="Ozubené koleso">
Ozubené koleso

Ozubené koleso je disk, ktorý má na obvode zuby. 
Použitie.
Používa sa na: 
Modul.
Modul je časť obvodu rozstupovej kružnice,pripadajúca na jeden zub kolesa. Modulom sa určuje hlavne veľkosť zubu. 
Ozubené kolesá v tom istom prevode musia mať rovnaký modul
Modul sa vyberá podľa výkonu, ktorý musí dané koleso prenášať. 
Modul "m" sa vypočíta ako:
formula_1
kde:
 "p" je obvodová vzdialenosť dvoch zubov (ich osí)
Každý zub má dve časti:
"Pracovná vôľa" môže byť od 10% do 50%, ale najčastejšie 25%.
"Pracovná vôľa" ("vôľa v zuboch") sa volí väčšia pri väčších otáčkach, znižuje však presnosť pri zmene smeru otáčania (prevod chvíľu nereaguje).
Vzdialenosť osí dvoch ozubených kolies "D" sa vyráta ako:
formula_2
kde:
 "z1", "z2" - počet zubov kolesa 1 a 2
 "m" - modul

</doc>
<doc id="81666" url="https://sk.wikipedia.org/wiki?curid=81666" title="Hana Gregorová (spisovateľka)">
Hana Gregorová (spisovateľka)

Hana Gregorová, rod. Lilgová (* 30. január 1885, Martin † 11. december 1958, Praha) bola slovenská spisovateľka, osvetová pracovníčka a obhajkyňa emancipačných snáh žien.
Život.
Narodila sa v Martine v uvedomelej farbiarskej rodine a vzdelanie získala na základnej škole v rodisku a neskôr sa po sobáši vzdelávala sama. 
V roku 1903 – 1906 hrávala ochotnícke divadlo v Slovenskom spevokole v Martine. Účinkovala prevažne v hrách slovenských autorov. Počas krátkeho pôsobenia v rumunskom Nadlaku (1907 – 1910) stvárnila plastickú postavu matky v rovnomennej hre J. G. Tajovského, ktorý ju aj režíroval (1908). Preložila aktovku A. P. Čechova "Pytačky", ktorú Tajovský nacvičil s nadlackým Ľudovým kruhom (1909). V roku 1907 sa v Nadlaku zaňho vydala a neskôr sa usadili v Bratislave. 
Pracovala v osvetových organizáciách, pôsobila v časopise Slovenský východ. Po presťahovaní do Bratislavy pokračovala v osvetovej práci, zaujímala sa o politický vývoj, a jej dom často navštevovali tak slovenskí, ako aj českí a zahraniční spisovatelia.
Po smrti svojho manžela sa presťahovala k dcére Dagmar do Prahy, počas 2. svetovej vojny pracovala v protifašistickom odboji. Krátko bola predsedníčkou Zväzu slovenských žien. 
Zomrela vo veku 73 rokov v Prahe, pochovaná je v Tajove.
Tvorba.
Jej literárna tvorba sa začala prekladom románu Dáždnik sv. Petra (Kálmán Mikszáth). Písala prózu, no okrem diel pre dospelých sa venovala i tvorbe pre deti.
Myšlienky.
"„Dnes už máme možnosť akademicky študovať, koľko úsilia to stálo. Vzdelaná žena je povinná pracovať kultúrne a verejne v záujme druhých. Žena dneška má pracovať na novej epoche ľudstva, v ktorej nebude nezaslúženej biedy. Má bojovať o lepšie sociálne pomery. Má kultúrou, sociálnou činorodosťou a umením napĺňať formu života.“" 

</doc>
<doc id="81667" url="https://sk.wikipedia.org/wiki?curid=81667" title="Ján Bodenek">
Ján Bodenek

Ján Bodenek (* 6. marec 1911, Vrútky – † 20. november 1985, Banská Bystrica) bol slovenský spisovateľ, prekladateľ a autor literatúry pre deti a mládež.
Otec Štefan Bodenek, matka Eva rod. Vojvodová.
Životopis.
Narodil sa v rodine stolára vo Vrútkach a vzdelanie získaval v Martine na Obchodnej akadémii. Pracoval ako úradník v Matici slovenskej, redaktor vo vydavateľstve UNÁS v Bratislave, no po dvoch rokoch sa vrátil späť do Martina a Matice slovenskej, kde pracoval ako redaktor časopisu Slniečko. Počas 2. svetovej vojny sa aktívne zúčastnil SNP. Po skončení vojny sa stal vedúcim vydavateľstva Matice slovenskej, redaktorom edície Dobré slovo a v rokoch 1953 – 1958 riaditeľom vydavateľstva Osveta. V roku 1963 sa presťahoval do Banskej Bystrice a stal sa redaktorom Stredoslovenského vydavateľstva, odkiaľ musel v čase normalizácie odísť. V roku 1971 odišiel do dôchodku. Pochovaný je v Martine.
Tvorba.
Svoje prvé diela uverejňoval v časopisoch (Kultúra, Slovenské pohľady) od roku 1933. Do literatúry sa uviedol prózou "Ivkova biela mať" (1938), v ktorej prostredníctvom „zrážky skutočnosti a alúzie“ (O. Čepan) vyjadril tragiku dobového proletárskeho detstva. Po vydaní "Ivkovej bielej matere" sa Bodenek v literatúre pre deti a mládež na dlhší čas odmlčal. Okrem rozprávkové miniatúry v polovici 50.rokov a epizodickú príručku pre menšie deti "Žeriavček" (1960) sa ako autor pre deti znova prezentoval až r.1975, keď vydal novelu "Leto na Rovniach". Sociálna atmosféra medzivojnového obdobia sa mu stala motivistickým podložím aj v románe "Zapálené srdce" (1939). V zbierke noviel "Svetlá na bublinách" (1942) rezignoval na sociálnu problematiku a pod vplyvom postupov lyrizovanej prózy sa sústredil na psychický svet svojich intelektuálskych postáv. Po románe "Kríž profesora Hunku" (1945), koncipovanom ako konfrontácia ľudskej autentickosti s deformovanou morálnou praxou malomestskej spoločnosti, vydal zbierku povstaleckých poviedok "Z vlčích dní" (1947). Zmysel pre rozkrývanie psychologických dimenzií zobrazovanej tematiky preukázal aj v zbierke noviel "Na starom grunte" (1957), v ktorej sa pokúsil vyjadriť ľudský aspekt násilného kolektivizačného procesu. Túto tému spracoval aj v románe s kriminálnou zápletkou "Pod horami biele pláne" (1962). Po satirickom románe zo športového prostredia "Katastrofa" (1961) v nasledujúcich knihách – poviedky "Medzi nami" (1967), román "Vina" (1968), novely "Keď zanikol čas" (1977) a "Dom s manzardkou" (1980) – sa usiloval preniknúť k spoločensko-mravným konfliktom súčasníka. Okrem vlastnej tvorby tiež prekladal z nemčiny (bratia Grimmovci, F. Rodrian, B. Kellermann a i.)
Tvorba pre mládež.
Ivkova biela mať.
Novelou "Ivkova biela mať" (1938) znásobil ten typ medzivojnovej prózy pre deti, ktorý uvádzal čitateľa do konfliktnej sociálnej reality. Rodina Ivka Hancíka je jednotkou, ktorej vzťahy podmieňuje biologizmus života. V štúdii "Od pravdy javu k pravde idey" Milan Jurčo za východiskový motív tohto biologizmu považuje odcudzenú prácu. V podmienkach odcudzenosti členovia Ivkovej rodiny nedokážu vzájomne komunikovať. Ich sily sa vyčerpávajú zápasom o každodenné prežitie. Vo vzťahu k svojmu najmladšiemu členovi sa správajú ľahostajne až brutálne, čo v ňom vyvoláva pocity krivdy, nespravodlivosti. V dome svojej učiteľky sa Ivko stretáva s tým, po čom v robotníckej kolónii len intuitívne túžil. Priľnutím k učiteľke vrcholí jeho kompenzačná túžba. Ďalej už nasleduje jej rozklad a súčasne sa začína proces identifikácie s matkou a rodinným prostredím. Na majeri pod vplyvom neľudskej, ubíjajúcej lopoty Ivko objavuje vo svojej ťažkou prácou zničenej matke ľudskú bytosť, milujúcu neokázalou láskou robotných ľudí.
Leto na Rovniach.
Podobne ako protagonista jeho debutu aj pastierik Maťo Čren je sociálne hendikepovaný. Je to spoločenský outsider, sirota, ktorého osud podmieňuje totožný faktor ako osud Ivka Hancíka – odcudzená práca. Maťo Čren biedi, hladuje, zažíva duševné i fyzické utrpenie u gazdu Hromadu nielen preto, aby ten získal Paučinovu roľu, a tak sa stal najbohatším človekom v dedine, ale aby – podľa slov správcu sirotinca, ktorý ho ku gazdovi pridelil – prispel k víťazstvu slovenskej armády na ruskom fronte. Oba tieto ciele sú chlapcovi bytostne cudzie, absurdné, a tak ako si Ivko Hancík hľadá východisko zo svojej situácie v alternatívnom domove, protagonista Leta na Rovniach náhradné riešenie nachádza v emocionálnej kompenzácii odľudšteného prostredia. V snových víziách, ktoré patria k najsugestívnejším pasážam diela, komunikuje so sestrou Elenkou, ktorá zostala v sirotinci, a tým sa vlastne imunizuje voči citovo vyprahnutému prostrediu. V záverečnej scéne novely sa v Maťových rukách objavuje partizánsky samopal. Rekvizita schematickej literatúry nie je tu však alúziou na ideologický schematizmus. Zbraň v chlapcových rukách možno chápať ako symbol nádeje, že jeho osud môžu zmeniť len tí, ktorí vzopreli ľuďom mentalitou podobných jeho gazdovi.
Z vývinového aspektu J. Bodenek v oboch knihách zaznamenal sebauvedomovací proces plebejského dieťaťa. Z hľadiska umeleckého to presvedčivejšie urobil v próze "Ivkova biela mať", čím dosiahol, že jeho hymnus na materinskú lásku patrí k výnimočným dielam našej klasickej literatúry pre deti a mládež.

</doc>
<doc id="81669" url="https://sk.wikipedia.org/wiki?curid=81669" title="Rainier (sopka)">
Rainier (sopka)

Rainier je stratovulkán ležiaci v štáte Washington v USA, asi 87 km juhovýchodne od Seattlu. Je to najvyšší vrch Kaskádových vrchov - 4 392 m. Vrchol je pokrytý ľadom. Meno pochádza od britského admirála Petra Rainiera, ale pre svoju dominanciu je nazývaný aj jednoducho "Hora". Ročné snehové zrážky na tomto vrchole sú cca 31 m; vďaka tomu patrí medzi najzasneženejšie miesta na Zemi.
Posledná zdokumentovaná erupcia sa odohrala v roku 1825, ale neustála hydrotermálna aktivita a teplo stúpajúce z krátera nútia vedcov považovať ju za aktívnu sopku. Možné erupcie sú nebezpečné, pre veľmi vysokú pravdepodobnosť tvorby lahárov. Ďalšie nebezpečenstvo spočíva v tom, že andezitové horniny, ktorými je sopka tvorená, sú v dôsledku hydrotermálnych premien silne porušené, čo môže zapríčiniť kolaps celého vrcholu sopky pri výbuchu.
Sopka samotná ako aj jej okolie sú súčasťou národného parku Mount Rainier National Park, piateho národného parku zriadeného v USA. Sopka je tiež vyobrazená na washingtonskom štvrťdolári z roku 2007 (spolu s lososom). Vrchol prvýkrát zdolal Hazard Stevens v roku 1870.

</doc>
<doc id="81670" url="https://sk.wikipedia.org/wiki?curid=81670" title="Ľubochnianka">
Ľubochnianka

Ľubochnianka je potok na severnom Slovensku, preteká územím okresu Ružomberok, len na krátkom úseku v pramennej oblasti tvorí hranicu s okresom Martin. Je to ľavostranný prítok Váhu dlhý .
Pramení vo Veľkej Fatre, pod hlavným hrebeňom medzi Ploskou () a sedlom Ploskej, v nadmorskej výške okolo 
Prvým významnejším prítokom je potok tečúci spod Borišova (), ktorý priberá zľava. Ľubochnianka vytvára dlhú Ľubochniansku dolinu, ktorou preteká z juhu na sever. Postupne priberá viacero prítokov: z doliny Lipová (zľava), z doliny Vyšná Štefanová (zľava), pri osade Rakytov rovnomerný prítok sprava a následne ľavostranný prítok z doliny Nižná Štefanová. Nasleduje prítok z Kornietovej doliny (zľava), potok Jarabinská tiež zľava, významný pravostranný prítok Blatná, pretekajúci dolinou Blatné a do Ľubochnianky sa vlieva pri horárni Blatná. Z ďalších prítokov sú to: tri ľavostranné prítoky postupne z dolín Vyšná Lipová, Stredná Lipová a Nižná Lipová (), nasleduje pravostranná Čierňava pri horárni Čierňavy, ďalej prítok z Rebrovej doliny (zľava), z doliny Raková (zľava) a ďalšie ľavostranné prítoky, Kľacký potok a prítok () spod Chládkového (). Pri osade Salatín sa vlievajú potoky Salatín (sprava) a Turecké (zľava), vzápätí pravostranné Stupecké a Veľký Kračkov. Na ľavom brehu míňa rekreačné stredisko Dolina a veľkým oblúkom sa koryto stáča na severovýchod. Tečie cez osadu Píla a Ľubochnianska dolina vyúsťuje do údolia Váhu. Preteká cez Ľubochňu a v jej katastrálnom území sa vlieva do Váhu. Hodnota priemerného prietoku v ústí je /s.

</doc>
<doc id="81672" url="https://sk.wikipedia.org/wiki?curid=81672" title="Stratokumulus">
Stratokumulus

Stratokumulus (stratocumulus, Sc), po slovensky slohokopa alebo slohová kopa, je nízky oblak, zvyčajne so základňou v menšej výške ako 2 000 metrov. Pozostáva výlučne z vodných kvapôčok. Vyskytuje sa vo forme bielych až sivých vrstiev alebo skupín jednotlivých oblakov. Sčasti sú podobné dlažbe a tmavšie zaoblené útvary (tzv. „rolky“) mu dodávajú plastický vzhľad. 
Stratokumulus vzniká vtedy, keď sa stúpajúci vzduch stretáva s vrstvou teplejšieho vzduchu, pod ktorou sa jeho vrstva splošťuje. V zime spôsobuje zatiahnutú oblohu niekoľko dní, ale v lete sa obloha zvyčajne rýchlo vyčistí. Niekedy z neho môže padať mrholenie. Slnko cez tento oblak nevidno, môže však svietiť cez medzery v mrakoch. Ak Slnko svieti cez tieto medzery pri svojom východe alebo západe, môže osvetliť čiastočky prachu a tým vznikajú súmračné lúče, ktoré sa zospodu zbiehajú k oblaku.

</doc>
<doc id="81673" url="https://sk.wikipedia.org/wiki?curid=81673" title="Prvý česko-slovenský samostatný stíhací letecký pluk">
Prvý česko-slovenský samostatný stíhací letecký pluk

Prvý česko-slovenský samostatný stíhací letecký pluk (skratka: 1. čsslp) bol česko-slovenskou leteckou jednotkou, ktorá vznikla v júni 1944 v Sovietskom zväze reorganizáciou 128. česko-slovenskej samostatnej stíhacej leteckej perute. Najvýznamnejšou udalosťou v existencii pluku bola účasť v Slovenskom národnom povstaní, ktorá bola výnimočná v tom, že v tyle nepriateľa operovala regulárna letecká jednotka pravidelnej armády. V januári 1945 bol pluk reorganizovaný na 1. česko-slovenský stíhací letecký pluk, ktorý sa stal súčasťou 1. česko-slovenskej zmiešanej leteckej divízie.
Dejiny.
Vznik.
Prvou česko-slovenskou leteckou jednotkou v Sovietskom zväze bola 128. česko-slovenská samostatná stíhacia letecká peruť, ktorá vznikla v Ivanove 3. mája 1944, kedy česko-slovenskí letci, presunutí zo Spojeného kráľovstva, uskutočnili prvé lety na sovietskej pôde. O šesť dní neskôr sa k jednotke pripojili dvaja slovenskí piloti (šrtm. Anton Matúšek a rtm. Ľudovít Dobrovodský), ktorí po dezercii z radov letky 13 absolvovali výcvik v leteckom učilišti vo Viaznikách. Dňa 17. mája 1944 sa jednotka presunula na základňu Kubinka, kde dokončila svoj výcvik nácvikom strelieb, vzdušných súbojov a pod.
Na základe rozkazu z 1. júna 1944 bola 128. česko-slovenská samostatná stíhacia letecká peruť k 15. júnu reorganizovaná na 1. česko-slovenský samostatný stíhací letecký pluk, zatiaľ len s dvoma peruťami po dvoch letkách. Po taktickej a operačnej stránke pluk podliehal sovietskej vyššej jednotke, ku ktorej bol pridelený, ale vo všetkom ostatnom veliteľstvu 1. česko-slovenského armádneho zboru v ZSSR. Veliteľom pluku bol škpt. František Fajtl, zástupcom veliteľa škpt. Jan Klán a velitelia perutí npor. František Chábera a npor. Josef Stehlík. Potom, čo piloti dokončili preškolenie, sa pluk presunul bližšie k frontu do Proskurova a neskôr do Stubna. Jednotka bola vyzbrojená v tom čase modernými sovietskymi stíhacími lietadlami Lavočkin La-5FN. Bojová činnosť pluku začala hliadkovým letom piatich lietadiel 10. septembra. 
Z činnosti pluku v SNP.
Dňa 29. augusta 1944 začalo Slovenské národné povstanie (SNP). Personál 1. česko-slovenského samostatného stíhacieho leteckého pluku sa o povstaní dozvedel na druhý deň a piloti chceli byť čo najskôr v operačnom nasadení, priamo z povstaleckého územia. Museli ale čakať na rozkaz veliteľstva 2. leteckej armády, ku ktorej pluk patril. Rozkaz nakoniec dostali 15. septembra 1944, kedy o 13:50 SEČ odštartovala z letiska Stubno v Poľsku štvorica lavočiek na rekognoskáciu povstaleckých letísk a ich zázemia. Veliteľ pluku František Fajtl s La-5FN (biela 58), jeho zástupca Jan Klán (biela 39) a velitelia oboch perutí pluku Josef Stehlík (biela 88) a František Chábera (biela 02). Po medzipristátí v Krosne a doplnení paliva pokračovali v lete priamym kurzom na letisko Tri Duby, kde pristáli navečer o 16:55 hod. Ihneď vykonali zhodnotenie situácie, vrátane prehliadky neďalekého poľného letiska Zolná pri Zvolene, ktoré bolo nedávno pripravené úpravou vhodnej lúky. Za pôsobisko pluku zvolili práve Zolnú, ktorá bola nenápadná a bezpečnejšia ako nemeckými bombardérmi často navštevované Tri Duby. Na druhý deň sa trojica pilotov vrátila späť do Stubna. Stehlík zostal na Troch Duboch, pretože v predošlý deň si od radosti pri výskoku z lietadla na domácej pôde vytkol členok. Po pristátí v Stubne škpt. Fajtl odletel na kuriérnom lietadle Polikarpov U-2 na veliteľské stanovište 2. leteckej armády a podal hlásenie generálovi Krasovskému o výsledkoch prieskumu. Po podaní hlásenia generál rozhodol o presune celého pluku.
Zvyšných 21 lietadiel odletelo zo Stubna na Slovensko 17. septembra 1944 poobede v dvoch skupinách s časovým rozostupom (2. peruť vzlietla pod velením Fajtla o 12:10 hod. a 1. peruť pod velením škpt. Klána o 13:00 hod.). Pri medzipristátí v Krosne sa zavrela pravá podvozková noha na La-5FN (biela 95) pilota por. Rudolfa Borovca. Pilot odovzdal lietadlo inžinierovi letiska Krosno, ktorý zodpovedal za leteckú techniku. Po doplnení paliva v Krosne preleteli obidve perute pluku s časovým rozostupom sovietsko-nemecký front vo výške 3 000 až 4 000 m a následne nízkym letom pokračovali priamym kurzom na poľné letisko Zolná. Krátko po prelete frontovej línie musel prevziať velenie pluku npor. Chábera, pretože na lietadle škpt. Fajtla nastala porucha olejového potrubia a musel sa vrátiť späť do Krosna, pričom ho sprevádzalo jeho číslo ppor. Hlučka. Zostávajúcich 18 lietadiel La-5FN oboch perutí pluku v poriadku pristálo na poľnom letisku Zolná. Po pristátí lietadlá zarolovali k potoku Hučava na južnom okraji letiska, kde ich slovenský personál dôkladne zamaskoval v bujnej vegetácii, aby unikli pozornosti nemeckému leteckému prieskumu. Z letiska Tri Duby priletel ešte npor. Josef Stehlík na La-5FN (biela 88). O 17:00 hod. pristál v Zolnej aj škpt. Fajtl s opraveným La-5FN (biela 58) a následne i jeho číslo ppor. Hlučka, ktorý na príkaz Fajtla zostal ešte na krátky čas hliadkovať vo vzduchu. V ten deň sa uskutočnil aj slávnostný nástup jednotky pod česko-slovenskou vlajkou na stožiari, ktorý bol narýchlo zhotovený z vyrúbaného stromčeka. Vlajku doniesol ppor. Pavel Kocfelda i s polkou prasaťa. Po prílete na Slovensko sa pluk stal súčasťou 1. česko-slovenskej armády na Slovensku a postupne si vybojoval nadvládu nad vzdušným priestorom povstaleckého územia. V noci zo 17. na 18. septembra odletelo z letiska Jasionka na letisko Tri Duby celkovo 40 lietadiel Lisunov Li-2, ktoré patrili plukom 5. Oriolského leteckého zboru diaľkového doletu. Pre 1. čsslp priviezli všetkých 123 príslušníkov pozemného technického personálu pod velením npor. Jiřího Sehnala, pobočníka veliteľa pluku, a por. Borovca, ktorý musel svoj poškodený La-5FN (biela 95) zanechať v Krosne. Lietadlá priviezli aj vojenský materiál. Išlo o najpotrebnejšie náhradné súčiastky, barely s pohonnými látkami na prvých šesť dní a muníciu so strelivom na prvé tri dni operačnej činnosti. S pozemným personálom priletela na Tri Duby tiež deväťčlenná skupina sovietskych radistov.
Nálet na piešťanské letisko.
V prvý operačný deň pluku, 18. septembra 1944, uskutočnili dopoludnia na základe telefonického hlásenia ústredne Hlásnej služby Hájniky dva dvojčlenné roje (ppor. Štička, Tocauer a Loucký, Mráz) štyri lety proti avizovanému vzdušnému nepriateľovi. Stíhači najprv hliadkovali nad letiskom Tri Duby vo výške 2 000 m. Pri druhom štarte na poplach leteli Štička s Tocauerom do oblasti Prievidza – Handlová a Loucký s Mrázom do priestoru Topoľčianky. Piloti však nenadviazali kontakt s nepriateľom, pretože lietadlá Luftwaffe stihli včas odletieť. V ten istý deň malo podľa rozkazu osem lietadiel pod vedením npor. Stehlíka uskutočniť útok na letisko Piešťany. Ostreľovaním mali zničiť čo najviac lietadiel a vrátiť sa späť na letisko Zolná. Na letisku Piešťany ešte v ten deň dopoludnia zistil zvk. rtm. let. František Cyprich na Messerschmitte Bf 109G-6 Kombinovanej letky prítomnosť približne 30 nemeckých lietadiel (bombardéry Junkers Ju 88, strmhlavé bombardéry Junkers Ju 87 "Stuka", stíhačky Bf 109 a prieskumné lietadlá Focke-Wulf Fw 189 "Uhu"). Medzi nimi aj bývalé slovenské Bf 109E, Bf 109G-6 a Ju 87D-5. Na prepad letiska vzlietol o 18:10 hod. osemčlenný roj (v zostave: npor. Stehlík, ppor. Šrom, Vendl, Hlučka, Skopal, Valoušek, Mráz a rtm. Dobrovodský). Npor. Stehlík bol za veliteľa tejto akcie určený i preto, lebo piešťanské letisko a okolie poznal ešte z predvojnovej služby u Leteckého pluku 3 „Generála-letca Milana Rastislava Štefánika“. Letová trasa lietadiel k cieľu viedla nízkym letom z letiska Zolná, aby unikli pozornosti nemeckým hlásnym službám, k pohoriu Vtáčnik, cez údolie rieky Nitry, Šimonovany a Považský Inovec. Napriek tomu, že na lietadlách La-5FN nemohli byť zavesené bomby, pretože v tom čase ešte neboli privezené z letiska Tri Duby, mal nečakaný útok neobyčajný úspech. Nemci nemali žiadne informácie o tom, že v ich blízkosti je dislokovaná väčšia bojová letecká jednotka. Moment prekvapenia bol úspešný, o čom svedčí aj nečinnosť protilietadlovej obrany letiska na začiatku útoku. Všetkých osem pilotov vykonalo priemerne po tri nálety. Na konci útoku sa objavili v činnosti dve postavenia protilietadlovej obrany, ktoré si všimol ppor. Skopal a jedno z nich umlčal dvoma krátkymi útokmi v rýchlom slede. Po nálete sa stíhači zhromaždili v priestore nad serpentínami pri obci Radošina a odleteli na letisko Zolná. Výsledkom útoku na letisko Piešťany bolo šesť zničených Bf 109, dva Ju 87, jeden Ju 88 a jeden Fw 189. Poškodených bolo ďalších šesť Bf 109, dva Fw 189, Ju 87 a Ju 88.
Piloti pluku podporovali najmä pozemné povstalecké jednotky na frontoch a okrem stíhacích úloh plnili aj bombardovacie, prepadové a prieskumné úlohy. Bojovú činnosť jednotky zabezpečoval česko-slovenský a sovietsky pozemný personál. Muníciu, pohonné hmoty a náhradné súčiastky dodávali vzdušným mostom lietadlá sovietskeho diaľkového letectva. 
Dňa 12. októbra sa kvôli rozmočenému terénu letiska v Zolnej 1. peruť presunula na letisko Tri Duby. V Zolnej zostala len časť 2. perute. Terén letiska sa naďalej zhoršoval, preto už 20. októbra aj lietadlá 2. perute, po ukončení bojového letu, pristávali a zostali na Troch Duboch. Tým sa dokončil presun pluku medzi letiskami. Dňa 25. októbra 1944 bol pluk evakuovaný. Jedenásť letuschopných lietadiel odletelo v smere na Poľsko a Rumunsko, pričom dvanáste bolo poškodené pri štarte. Po ústupe povstalcov do hôr nebolo možné evakuovať všetok pozemný ani letecký personál.
Do tohto dňa uskutočnili letci 1. čsslp celkovo 563 bojových letov v trvaní 376 operačných hodín, pričom zaznamenali 13 potvrdených a 2 pravdepodobné zostrely nepriateľských lietadiel. Ďalších 6 lietadiel poškodili a 11 zničili na zemi. Ďalej zaznamenali 74 zničených a 125 vážne poškodených nepriateľských nákladných áut s vojskom i materiálom, 15 zničených a 17 poškodených štábnych osobných áut, 8 zničených a 13 poškodených delostreleckých a mínometných batérií, 2 zničené a 11 poškodených tankov, 1 zničené obrnené vozidlo, 1 poškodený obrnený vlak, 3 poškodené lokomotívy, 12 zničených a 10 poškodených železničných vagónov, 12 zničených a 3 poškodené muničné sklady, 5 zničených a 5 poškodených guľometných hniezd, 20 zničených a 6 poškodených povozov s vojenským materiálom, 2 zničené stanovištia nepriateľského veliteľstva, 2 zničené a 1 poškodený motocykel a ďalšie vojenské objekty, ktoré nebolo možné vyhodnotiť kvôli nepriateľskej kamufláži, neprehľadnému terénu, zlému počasiu alebo silnej nepriateľskej paľbe. Piloti pluku zhodili na nepriateľa 624 bômb a vystrieľali približne 50 000 kanónových nábojov.
Pri útokoch na pozemné ciele zahynuli: ppor. František Vaculík, Bohuslav Mráz a Tomáš Motyčka. V horách ako partizáni zahynuli: por. Rudolf Borovec, ppor. Medvedev a staršina Šapošnikov.
Ďalšia činnosť.
Dňa 28. októbra 1944 bol pluk vyznamenaný Česko-slovenským vojnovým krížom 1939 a dostal čestný názov „Zvolenský“. Od 1. novembra prebiehala u pluku reorganizácia, doplňovanie a výcvik letového i pozemného personálu. Dňa 25. januára 1945 sa ako 1. česko-slovenský stíhací letecký pluk stal súčasťou 1. česko-slovenskej zmiešanej leteckej divízie. 

</doc>
<doc id="81674" url="https://sk.wikipedia.org/wiki?curid=81674" title="Horné Záhorie">
Horné Záhorie

Horné Záhorie je časť Záhoria. Hraničí na severe s Bielymi Karpatami, na juhu so Záhorskou nížinou a na západe s riekou Moravou. 
Zachovali sa tu mnohé pamiatky ako románska rotunda sv. Juraja v Skalici, kaštieľ v Holíči, ktorý bol letným sídlom Márie Terézie, zrúcanina hradu Branč v Podbranči a jeden z najstarších zachovaných kostolov na Slovensku, Kostol svätej Margity Antiochijskej v Kopčanoch. Históriu regiónu dokumentuje Záhorské múzeum v Skalici. 
Región sa vyznačuje priaznivými klimatickými podmienkami pre vinohradníctvo a dnes je to jedna z najrozsiahlejších vinohradníckych oblastí Slovenska. 

</doc>
<doc id="81675" url="https://sk.wikipedia.org/wiki?curid=81675" title="Stredné Záhorie">
Stredné Záhorie

Stredné Záhorie je časť Záhoria. Je ohraničené riekou Moravou zo západu a svahmi Malých Karpát z východu. 
Je to prevažne rovinatý kraj, i keď jeho hranice zasahujú až do Chránenej krajinnej oblasti Záhorie. Rozprestiera sa na ňom Borská nížina, označovaná vďaka svojmu hustému lesnému porastu za Slovenskú lesopúšť. Stredné Záhorie je známe aj svojimi špargľovými poľami.
Bohatá história regiónu zanechala stopy v podobe zrúcaniny Plavecký hrad a mnohých sakrálnych pamiatok, roztrúsených po jednotlivých obciach. Stredné Záhorie je vďaka svojim turistickým a cyklistickým chodníkom vyhľadávanou turistickou oblasťou.

</doc>
<doc id="81676" url="https://sk.wikipedia.org/wiki?curid=81676" title="Dolné Záhorie">
Dolné Záhorie

Dolné Záhorie je časť Záhoria. Rozprestiera sa predovšetkým v meandroch rieky Moravy. Jej nivou sa vinie 23 km dlhý náučný chodník, na ktorom sa návštevníci oboznámia so zaujímavosťami prítomnej fauny a flóry. 
V okolí Borinky sa rozprestiera Borinský kras s prameňmi Pajštúnska vyvieračka a Borinská vyvieračka. Zaujímavá je aj zrúcanina Pajštúnsky hrad týčiaci sa sa nad obcou. 

</doc>
<doc id="81679" url="https://sk.wikipedia.org/wiki?curid=81679" title="Rozprávka">
Rozprávka

Rozprávka (nesprávne alebo zastarano alebo nárečovo: "pohádka") je krátky prozaický, zriedkavo veršovaný útvar, spravidla vymyslený príbeh, ktorý má za cieľ poučenie a pobavenie čitateľov alebo poslucháčov.
Podľa autorstva ich delíme na ľudové a autorské ("rozprávkar").
Ľudové rozprávky sú ľudovej slovesnosti a patria k najstarším a najrozšírenejším formám ústnej slovesnosti. Majú najrozmanitejší obsah v závislosti na dobe a spôsobe života. Každý národ, ale aj menšie socioskupiny odrážali svoj spôsob života, vzťahy, dobro a zlo, lásku a nenávisť atď. vo fiktívnom či fantastickom príbehu, satiricky alebo humorne, kde hrdinovia prekonali útlak, biedu a chudobu a svojou dobrosrdečnosťou a mravnosťou víťazia nad zlom, úkladmi ľudí, drakov, šarkanov a iných tvorov.
Rozprávka má za cieľ poučenie a pobavenie čitateľov alebo poslucháčov, preto sú spravidla nadčasové a mimo konkrétny priestor:
Bola raz…, kde bolo tam bolo…, a pod.

</doc>
<doc id="81680" url="https://sk.wikipedia.org/wiki?curid=81680" title="Arthur Sullivan">
Arthur Sullivan

Arthur Seymour Sullivan (* 13. máj 1842 – † 22. november 1900) bol anglický operetný skladateľ.
Zo začiatku komponoval opery, symfónie a dokonca aj chrámovú hudbu. Pod Offenbachovým vplyvom začal komponovať operety, s ktorými dosiahol svoje najväčšie úspechy. Vyučoval na Londýnskej hudobnej akadémii, neskôr sa stal riaditeľom Training School for Music. Od Cambridgeskej univerzity dostal čestný doktorát a od kráľovnej šľachtický titul „sir“.
Značný podiel na jeho úspechu jeho operiet mal kvalitný libretista William Schwenckem Gilbert. Premiéry sa konali v Savoy Theatre v Londýne, preto sa Sullivanove operety nazývajú aj „Savoyskými“. Do svojich operiet pridával rôzne akrobatické scény, ktoré priťahovali záujem anglického publika. Značnú popularitu dosiahol najmä v Anglicku a v USA napr. operetami "Patience" (1881), "Iolanthe" (1882), "Princess Ida" (1884) alebo "The Gondoliers" (1889). V kontinentálnej Európe sa presadila hlavne jeho opereta "Mikado" (1885), pravdepodobne najmä pre svoj exotický námet.

</doc>
<doc id="81681" url="https://sk.wikipedia.org/wiki?curid=81681" title="Porekadlo">
Porekadlo

Porekadlo je obrazový výrok s charakterom uzatvorenej vety, ktorá sa viaže na konkrétny prípad, situáciu. Jeho funkciou je konštatovať, hodnotiť (väčšinou vtipne). Porekadlami sa zaoberá paremiológia. Patrí medzi parémie a malé formy ľudovej slovesnosti. Na rozdiel od príslovia nie je jeho obsahom zovšeobecnená ľudová múdrosť.
Príklad: "Padla kosa na kameň. Kto sa bojí nech nejde do lesa. Ten by preskočil aj vola."

</doc>
<doc id="81683" url="https://sk.wikipedia.org/wiki?curid=81683" title="Paremiológia">
Paremiológia

Paremiológia je odvetvie folkloristiky, ktoré skúma pôvod, vývin a spôsob existencie parémií (napr. príslovia, porekadlá, pranostiky a hádanky.

</doc>
<doc id="81684" url="https://sk.wikipedia.org/wiki?curid=81684" title="Parts per million">
Parts per million

Ppm (z angl. "parts per million") je podobne ako percento spôsob, ako vyjadriť zlomok – milióntinu – celým číslom. Napríklad zápis "45 ppm" znamená 45 milióntin, t. j. 0,000045, alebo 45 x 10−6, či 0,0045%, prípadne 0,045‰.
Naopak, percento a promile sa dá vyjadriť ako:
Typické použitie.
Koncentrácia.
Ppm sa obvykle používa na vyjadrenie koncentrácie v chémii a príbuzných vedách. Používa sa niekedy v elektronike, napr. na vyjadrenie čistoty kryštálu.
Jednotka ppm (Parts per milion) - vyjadruje počet častíc na 1 milión ostatných
častíc (značí teda jej molový zlomok), alebo 0,0001 %.
Chybovosť.
V automobilovom priemysle sa používajú jednotky rádu ppm najmä na vyjadrenie kvality dodávky – koľko chybných kusov pripadá na 1 milión dodaných kusov. Firmy využívajú na vyčíslenie ppm rôzne metodiky. Výsledky sa najčastejšie prezentujú formou grafov, v ktorých sa porovnáva ppm od viacerých dodávateľov za určité obdobie, alebo vývoj ppm u jedného dodávateľa, s cieľom zistiť či má ppm klesajúcu/rastúcu tendenciu.
Existuje aj tzv. logistické ppm, ktoré by sme mohli rozčleniť na dodávateľské a zákaznícke z pohľadu firmy, v ktorej pracujete.
– zákaznícke logistické ppm /customer logistic ppm/ – vyjadruje počet kusov nedodaných načas zákazníkovi, pripadajúcich na 1 milión vyexpedovaných kusov z našej firmy. Takmer každá firma používa iné pravidlá pre stanovenie tzv. logistického incidentu – niečo ako reklamácia termínu dodávky, času dodania tovaru, označenia tovaru... Niektoré firmy považujú za problém aj dodanie tovaru predčasne, teda pred dohodnutým dodacím termínom, iné až po uplynutí dodacieho termínu. Čiže všetky kusy, ktoré zákazník obdrží napr. 1 deň pred dohodnutým termínom dodávky, budú zahrnuté do kalkulácie tohto ppm.
– dodávateľské logistické ppm /supplier logistic ppm/ – vyjadruje počet kusov, ktoré nám náš dodávateľ nedodá včas, resp. v stanovený termín, pripadajúcich na 1 milión dodaných kusov.
Logistické a kvalitatívne ppm vo výraznej miere ovplyvňujú výsledky hodnotenia dodávateľov /supplier evaluation/. Základom každého obchodu je samozrejme dodať včas, presné množstvo, riadne označené a v požadovanej kvalite.

</doc>
<doc id="81686" url="https://sk.wikipedia.org/wiki?curid=81686" title="Vlnová dĺžka">
Vlnová dĺžka

Vlnová dĺžka je vzdialenosť medzi opakujúcimi sa periódami vlnenia. Označuje sa malým gréckym písmenom lambda (λ).
Vlnová dĺžka závisí od frekvencie vlnenia a rýchlosti šírenia vlny:
formula_1
kde
formula_2 = vlnová dĺžka v m
formula_3 rýchlosť šírenia vlny v m/s
formula_4 = frekvencia vlnenia v Hz.
Pre elektromagnetické vlnenie vo vákuu sa dá vyjadriť tento vzťah zjednodušene (približne):
vlnová dĺžka formula_5 [m] = 300 / frekvencia [MHz].
Pre zvuk sa tento vzťah dá vyjadriť zjednodušene (približne): 
vlnová dĺžka formula_5 [m] = 343 / frekvencia [Hz].
V kvantovej fyzike sa vďaka časticovo-vlnovému dualizmu dá vyjadriť aj vlnová dĺžka častice v závislosti od jej energie (resp. hybnosti) - pozri de Broglieove vlny.

</doc>
<doc id="81687" url="https://sk.wikipedia.org/wiki?curid=81687" title="Ppm">
Ppm

Skratka ppm (alebo PPM) môže byť:

</doc>
<doc id="81689" url="https://sk.wikipedia.org/wiki?curid=81689" title="Archimedov zákon">
Archimedov zákon

Archimedov zákon je fyzikálny zákon z hydrostatiky, ktorý sformuloval grécky učenec Archimedes zo Syrakúz. Príbeh objavu tohoto zákona Archimedom je spísaný v knihe De architectura od Vitruvia.
Znenie Archimedovho zákona.
"Na teleso ponorené do kvapaliny pôsobí hydrostatická vztlaková sila, ktorej veľkosť sa rovná tiažovej sile kvapaliny, s rovnakým objemom ako je objem ponorenej časti telesa."
Vysvetlenie.
Máme teleso v tvare kvádra v kvapaline, s rozmermi formula_1 a hustotou formula_2 tak, že horná strana je v hĺbke formula_3 pod voľným povrchom kvapaliny. Hustotu kvapaliny označme formula_4. Predpokladajme, že na teleso ponorené do kvapaliny pôsobí iba tiažová sila formula_5 a hydrostatická vztlaková sila formula_6. Veľkosť tiažovej sily sa potom dá vyjadriť v tvare formula_7. Veľkosť hydrostatickej vztlakovej sily vyjadríme v tvare formula_8. Výslednica oboch týchto síl závisí od hustoty tuhého telesa formula_2 a hustoty kvapaliny formula_4, v ktorej je teleso ponorené, pretože
formula_11
Dôsledky.
Možné prípady výslednej sily, ktorá pôsobí na tuhé teleso.
 Tiažová sila, ktorá pôsobí na teleso, je väčšia ako hydrostatická vztlaková sila. Výslednica síl smeruje dole a teleso klesá ku dnu.
 Tiažová sila je rovnaká ako hydrostatická vztlaková sila. Výslednica síl je teda nulová a na teleso nepôsobí žiadna sila. Teleso sa v kvapaline vznáša, tzn. nestúpa ani neklesá.
 Tiažová sila pôsobiaca na teleso je menšia ako hydrostatická vztlaková sila. Výslednica síl smeruje nahor, čo spôsobuje, že teleso stúpa ku voľnej hladine kvapaliny. Teleso z látky, ktorej hustota je menšia ako hustota kvapaliny pláva na hladine kvapaliny.
Tiažová sila pôsobiaca na teleso, ktoré pláva na hladine, je v rovnováhe s hydrostatickou vztlakovou silou, ktorá pôsobí na ponorenú časť telesa. Ak je formula_15 objem telesa a formula_16 objem ponorenej časti, potom platí
formula_17
Pre pomer ponorenej časti telesa ku objemu celého telesa platí:
formula_18
Objem ponorenej časti telesa je tým väčší, čím je menšia hustota kvapaliny. Tento princíp sa využíva pri meraní hustoty kvapalín pomocou hustomera. Na princípe aerostatického vztlaku fungujú napr. balóny a vzducholode.
Hmotnosť vytlačenej kvapaliny je priamo úmerná objemu vytlačenej kvapaliny. Preto, ak máme dva objekty s rovnakou hmotnosťou, ale rozdielnym objemom, tak teleso s väčším objemom je nadľahčované väčším vztlakom.
formula_19.formula_20.formula_15
Zovšeobecnenie.
kde 
 formula_22 – je hustota kvapaliny v (kg.m−3)
 formula_20 – tiažové zrýchlenie v (m.s−2)
 formula_15 – objem ponorenej časti telesa v (m3)

</doc>
<doc id="81691" url="https://sk.wikipedia.org/wiki?curid=81691" title="Salmonelová septikémia">
Salmonelová septikémia

Salmonelová sepsa je vážne infekčné ochorenie, vyvolané akýmkoľvek druhom salmonel okrem S. typhi a S. paratyphi (vyskytujú sa sepsy vyvolané aj týmito baktériami, v MKCH-10 však majú iné zaradenie). Neliečená má 25% úmrtnosť.
Patogenéza a rizikové faktory.
Podstatou je preniknutie obyčajne len v tráviacom trakte pôsobiacej salmonely do krvného obehu. Imunitný systém si s patogénom nedokáže poradiť a ten sa začne v krvi bez obmedzení množiť (septikémia v užšom zmysle slova). Vyššie riziko je u detí a ľudí s poruchou imunity (AIDS, rakovina).
Klinický obraz, komplikácie a liečba.
Klinický obraz, komplikácie a liečba sa neodlišujú významne od sepsy, spôsobenej iným mikroorganizmom: podávajú sa na vyvolávací činiteľ citlivé antibiotiká, doplňujú sa straty tekutín a elektrolytov, liečia sa prípadné následky zlyhávania alebo zlyhania jednotlivých orgánov.

</doc>
<doc id="81692" url="https://sk.wikipedia.org/wiki?curid=81692" title="Salmonelová sepsa">
Salmonelová sepsa



</doc>
<doc id="81693" url="https://sk.wikipedia.org/wiki?curid=81693" title="Viliam Talský">
Viliam Talský

Viliam Talský, známy tiež pod krycím menom "Láďa" (* 28. september 1904, Vígľaš† 3. december 1953, Bratislava) bol slovenský dôstojník. V období 19251944 príslušník československej a slovenskej armády. Po 2. svetovej vojne nebol prijatý do ČSĽA a bola mu odobraná hodnosť. Roku 1947 pre opustenie a následné odzbrojenie Východoslovenskej armády Národným súdom v Bratislave odsúdený na 15 rokov väzenia. Pre chorobu predčasne prepustený.
Život.
Študoval na Vojenskej akadémii v Hraniciach, na aplikačnej škole pre ženijné vojsko v Litoměřiciach a na Vysokej škole vojenskej v Prahe. Vojak z povolania, príslušník československej armády, 19391944 slovenskej armády.
V roku 1944.
V priebehu roka 1944 pôsobil Talský na Ministerstve národnej obrany v Bratislave. V júli 1944 sa stal veliteľom vzniknutého Technického zboru, no ten bol od 1. augusta daný k dispozícii veleniu poľnej tzv. Východoslovenskej armády a.plk. Talský sa stal zástupcom jej veliteľa gen. Augustína Malára.
V tom čase už bol v kontakte s ilegálnymi odbojovými skupinami a veliteľ tajného Vojenského ústredia, ktoré chystalo ozbrojené povstanie plk.Ján Golian určil Talského za odbojového veliteľa na Armádnom veliteľstve v Prešove. Talský mal mať na starosti podchytenie a prípravu jednotiek VSA, pre chystanú ozbrojenú akciu proti Nemcom, no v prípravách na ozbrojené protinemecké vystúpenie veľmi aktívny nebol. Náčelník štábu povstaleckej armády Július Nosko neskôr vo svojej knihe situáciu s Talským opísal nasledovme .
Nosko zároveń priznáva, že proces menovania odbojového veliteľa nepridal Talskému veľa chuti sa angažovať v prípravách. Situáciu totiž skomplikovali niektorí politici ilegálnej Slovenskej národnej rady, ktorí bez vedomia Goliana a jeho ľudí z Vojenského ústredia kontaktovali gen. Malára a navrhli Golianovi, aby za odbojového veliteľa určil a potvrdil práve jeho. Golian celú vec odoslal do Londýna exilovému česko-slovenskému ministerstvu obrany, aby Malára schválili.
Rádiostanica Armádneho veliteľstva v Prešove prijala 29. augusta krátko pred 24. hod. heslo pre Povstanie a polhodinu po polnoci príjem potvrdila. Talský si správu prečítal až ráno po príchode na veliteľstvo.
Keďže veliteľ poľnej armády gen. Malár odletel do Bratislavy Talský mal voľný priestor. Zvolal na veliteľstvo do Prešova poradu veliteľov jednotlivých formácií VSA. Veliteľ 2. divízie plk. Tatarko prísť odmietol a odkázal, že príjma len rozkazy od Malára. Na stretnutí bolo dohodnuté, že 2. septembra začnú jednotky VSA bojovú akciu smerom od Duklanskeho a Lupkovského priesmyku k frontovej línii a vytvoria si tak výhodnú pozíciu pre spojenie s jednotkami Červenej armády. Ráno mal k sovietom odletieť náčelník štábu 1. divízie mjr. Elemír Polk, aby sa celú akciu pokúsil skoordinovať. V noci však Talský odišiel k letcom skupiny vzdušných zbraní, aby ich ukľudnil a ubezpečil, že sa aj oni zapoja do boja. Celé stretnutie však dopadlo tak, že spoločne s leteckou skupinou odletel k sovietom práve Talský. Dňa 1. septembra sa stretol s veliteľom 1. Ukrajinského frontu maršálom Koněvom.
Velenie povstaleckej armády žiadalo Koněva, aby nechal Talského zatknúť a postaviť pred poľný súd za zradu. Koněv prostredníctvom styčného dôstojníka vyjadril pochopenie požiadavke, no odmietol Talského zaknúť, nakoľko ten bol predstaviteľom cudzích ozbrojených síl. 
Dňa 15. septembra bol Talský vrátený na východné Slovensko, aby sa usiloval zorganizovať rozptýlených vojakov bývalej poľnej armády. Počas tejto svojej misie bol aj na veliteľstve partizánskeho zväzku Čapajev, ktorý sa v tom čase nachádzal v Ondavskej vrchovine. Velenie zväzku mu čiastočne vyšlo v ústrety no Talského misia bola aj tak nesplniteľná.. 
Od decembra 1944 sa stal príslušníkom 1. čs. armádneho zboru v ZSSR a krátko velil aj jeho 3. československej brigáde. Ako veliteľ brigády robil všetko pre to aby svoju predošlú vinu napravil a aby sa osvedčil. Sám Ludvík Svoboda bol s jeho činnosťou spokojný. Postupne po prechode činiteľov povstania zo slovenských hôr k Červenej armáde množili sa ich požiadavky na to aby bol Talský zatknutý, čomu nakoniec Svoboda vyhovel.
Po vojne.
Po vojne v roku 1947 Národný súd Talského v Bratislave potrestal za zradu SNP a odsúdil ho na 15 rokov väzenia. Talský si však neodpykal celý trest a po piatich rokoch väzenia zomrel.

</doc>
<doc id="81695" url="https://sk.wikipedia.org/wiki?curid=81695" title="Elektrina">
Elektrina

Elektrina alebo Elektrika môže byť:

</doc>
<doc id="81696" url="https://sk.wikipedia.org/wiki?curid=81696" title="Miroslav Nešpor">
Miroslav Nešpor

Miroslav Nešpor (* 28. september 1924, Skalica – † 17. december 1944, Bratislava) bol slovenský vysokoškolák, študent Stavebnej fakulty SVŠT v Bratislave, antifašista a účastník Slovenského národného povstania.
Život.
Narodil sa ako jedno z piatich detí Antona Nešpora a Ľudmily Nešporovej, rodenej Korčákovej v Skalici. Tu aj študoval na osemročnom gymnáziu. Neskôr sa spolu s rodičmi presťahoval do Holíča. Napriek tomu, že vynikal v matematike a fyzike, s pokračovaním štúdia na vysokej škole z finančných dôvodov váhal. Na Vysokej škole technickej v Bratislave začal študovať až po tom, čo si zabezpečil štipendium, ktoré ho však zaväzovalo zostať pracovať po skončení štúdia 5 rokov v štátnej službe. Už v tej dobe bol presvedčený antifašista.
Do ilegálnej činnosti sa zapojil v lete 1944. Po skončení 1. ročníka odišiel na prázdninovú prax na stavbe priehrady v Ústí nad Oravou. Tam sa spolu s Ľubomírom Linhartom podieľal na organizovaní a zakladaní národných výborov v obciach na Orave. Po príchode do Banskej Bystrice bol poverený odovzdávať politické inštrukcie ilegálnemu hnutiu na Orave, tam sa tiež niekoľkokrát zapojil so zbraňou v ruke do ozbrojeného boja. Cestu cez územie obsadené nacistami uskutočnil dvakrát. Svoje postrehy z obsadeného územia, protifašistického hnutia na Orave a partizánskych bojov odovzdával redakcii povstaleckých novín "Pravda". Koncom októbra sa zúčastnil partizánskeho boja v Nízkych Tatrách, kde ochorel a na odporúčanie velenia jednotky sa vrátil do rodiska, kde žil v ilegalite.
Pred zatknutím sa rozhodol ujsť do Bratislavy, na železničnej stanici v Skalici ho 13. decembra zatkli príslušníci Hlinkovej gardy. Tam bol podrobený krutému dvojdňovému výsluchu. Dňa 16. decembra ho previezli na Ústredňu štátnej bezpečnosti do Bratislavy na Vlčkovej ulici 35, no po tom, čo vyšlo najavo, že dobitý väzeň nehodlá vypovedať ani po krutom mučení, sa ho rozhodli vyšetrovatelia zbaviť. Miroslav Nešpor bol popravený v pivničnej cele. Podľa oficiálnej správy väzeň Nešpor spáchal samovraždu a obesil sa. Odporuje tomu skutočnosť, že v čase smrti mal ruky pevne zviazané reťazou, ktorá sa mu zarezala hlboko do rúk. Tieto rany boli tak bolestivé, že ruky prakticky nemohol dať od seba.
Pamiatka.
V Bratislave bola v minulosti po ňom pomenovaná ulica a vysokoškolský internát, v Holíči mu bol odhalený pomník. Pamätnú tabuľu má aj v rodnej Skalici. V súčasnosti je po ňom pomenovaná ulica v Trenčíne, Šali, Prešove, Košiciach, Senici, Malackách, Michalovciach, Námestove, Palárikove, Šaštíne-Strážach, Lučenci, Holíči, Gbeloch, Žiline, Kysuckom Novom Meste, Liptovskom Mikuláši, Bystričanoch, Poprade-Veľkej a v Banskej Bystrici. In memoriam bol vyznamenaný Radom SNP I. triedy. V roku 1946 mu bol udelený titul Ing.

</doc>
<doc id="81700" url="https://sk.wikipedia.org/wiki?curid=81700" title="Trafo">
Trafo



</doc>
<doc id="81702" url="https://sk.wikipedia.org/wiki?curid=81702" title="Kumulus">
Kumulus

Kumulus (lat. "cumulus", Cu) alebo kopa je typ kupolovitého oblaku vyskytujúci sa v malých výškach. Oblaky typu kumulus vznikajú pri konvekcii a jej vplyvom rastú do výšky. Princípom vzniku je „bublina“ teplého vzduchu, ktorá sa odlepí od prehriateho terénu na povrchu zeme a v istej výške sa zráža jej vodná para.
Základňa kumulov je totožná s hladinou kondenzácie. Preto majú všetky kumuly v jednej oblasti rovnakú výšku. Ich základňa býva zvyčajne nižšie ako 2000 metrov. Kumuly radíme medzi oblaky s vertikálnym vývojom. Ich vývoj má typické fázy a je pomerne ľahko pozorovateľný aj pre bežného pozorovateľa.
Vzhľad.
Veľkosťou je kumulus veľmi premenlivý, môže byť až široký a vysoký. Pri pohľade zboku alebo zhora má oslnivo bielu farbu. Pri pohľade zdola, pokiaľ je z hornej strany nasvietený slnkom, je jeho základňa väčšinou sivá a okraje žiarivo biele. Čím je oblak vyšší, tým je tmavšia, iba pri najtenších kumuloch môže byť úplne biela. Máva huňatý vzhľad, preto sa niekedy tieto oblaky nazývajú aj ako „baránky“. Má ostro ohraničené okraje, jednotlivé oblaky sú od seba väčšinou oddelené a zvyčajne vidno medzi nimi modrú oblohu. Vo fáze zániku sa ostrý tvar kumulu stráca. Suchý vzduch vtedy preniká do jeho vnútra, kvapôčky vody sa vyparujú a zvyšky oblaku sa v vplyvom chladnejšieho vzduchu a poklesu rozpadajú. Kumuly rýchlo menia tvar. Väčšinou sa všetky na oblohe pohybujú jedným smerom.
Vznik.
Podmienky pre vzniku bublín teplého vzduchu a teda kumulov sú rôzne. Mal by existovať aspoň minimálny teplotný kontrast medzi rôznymi časťami povrchu zeme. Ten vzniká vďaka rozdielnej schopnosti absorbovať slnečné žiarenie u rôznych druhov terénu. Nemalý vplyv na ohrev zeme má napríklad vegetácia. Skalnatý povrch a miesta bez zelene sa na slnku zohrejú skôr ako miesta so zeleňou. Lán poľa sa na slnku zohrieva rýchlejšie ako susedný les. Vlhkosť povrchu zeme spomaľuje jej ohrievanie. Napríklad močiarna, alebo iná vodná plocha sa zohrievajú veľmi pomaly. Členitý terén provokuje vznik kumulov najlepšie. Zmena sklonu terénu môže spôsobiť zvýšenie intenzity ožarovania slnkom. Svah zároveň usmerňuje prúd vzduchu smerom nahor a tým napomáha k výstupu už existujúceho prúdenia vzduchu. Preto sa kumuly objavujú najmä tam, kde sú pahorky a vrchy. Kumulotvorné pohyby sa ľahko vytvárajú aj v oblasti mestskej zástavby, lebo betón a aj iné stavebné materiály sa na slnku zohrievajú pomerne rýchlo.
Výskyt.
Kumuly sa často vyskytujú v súvislých radoch. Tieto rady vznikajú nad miestami, kde je zemský povrch zvlášť náchylný na tvorbu teplých výstupných prúdov. Výstupy bublín teplého vzduchu sa tu opakujú v pomerne krátkom intervale, prípadne tu ide o súvislý a nepretržitý výstupný prúd vzduchu. Stály zdroj prúdenia na jedinom mieste určuje, že zhruba na jednom a tom istom mieste oblohy vzniká vždy ďalší a ďalší kumulus. Tento jav trvá opakovane až dovtedy, až kým sa pravidelná tvorba bublín nezastaví. Rad kumulov obyčajne vidno najmä za výraznejšou terénnou vyvýšeninou, či vrchom.
Kumuly primeraných rozmerov (cumulus humilis, príp. cumulus mediocris) sú obľúbené najmä medzi priaznivcami bezmotorového lietania. Keď lietadlo nájde výstupný prúd vzduchu, efektívne naberá výšku. Takto môže prelietavať z jedného výstupného prúdu na druhý. Pri vhodnom počasí s dostatkom kumulov dokáže vetroň preletieť vzdialenosť stovky kilometrov. Pre leteckú dopravu sú nebezpečné kumuly, ktoré svojím vývojom spejú do kumulonimbov. V týchto fázach vývoja sú pohyby vzduchu v oblaku tak prudké, že sa lietadlo môže poškodiť.
Vyskytuje sa celosvetovo, častejšie však vo vlhkých oblastiach okolo rovníka. U nás sa najčastejšie vyskytuje v lete. Kumuly zvyknú predpovedať pekné počasie. Keďže sa z nich ale vyvíjajú kumulonimby, môžu sa stať predzvesťou prehánky alebo búrky.
Podtypy.
Kumulus má svoje formy a podtypy. Mnohé z nich okrem iného popisujú aj jednotlivé štádiá vývinu kumulov:

</doc>
<doc id="81703" url="https://sk.wikipedia.org/wiki?curid=81703" title="Cumulus">
Cumulus



</doc>
<doc id="81705" url="https://sk.wikipedia.org/wiki?curid=81705" title="Random early detection">
Random early detection

Random early detection (RED) je algoritmus pre správu frontu a pre prevenciu zahltenia.
Pri bežnom algoritme tail drop zaraďuje do frontu (buffera) router či iný sieťový komponent toľko paketov, koľko sa vojde a ostatné jednoducho zahodí. Zahltenie je stav, kedy je front neustále plný. Tail drop nerozdeľuje rovnomerne miesto vo fronte medzi jednotlivé toky. Tiež môže spôsobiť, že všetky TCP spojenia sa súčasne odmlčia a potom súčasne znova začnú vysielať - TCP globálna synchronizácia. Tak sa sieť v cykloch nevyužíva a následne preťažuje.
RED existuje na riešenie týchto problémov. Neustále sleduje priemernú dĺžku frontu a zahadzuje (alebo označuje - v prípade použitia s ECN) pakety na štatistickom základe. Ak je front takmer prázdny, všetky prichádzajúce pakety sú prijaté. S nárastom dĺžky frontu rastie aj pravdepodobnosť zahodenia paketu. Pri zaplnení frontu je pravdepodobnosť zahodenia 1 a zahadzujú sa všetky prichádzajúce pakety.
RED preto rozdeľuje miesto vo fronte rovnomernejšie ako tail drop. Čím väčší je tok, tým častejšie budú jeho pakety zahadzované. Tým aj predchádza TCP globálnej synchronizácii.
RED činí diferenciáciu QoS nemožnou. Weighted RED (WRED) a RED In/Out (RIO) poskytujú skorú detekciu s istými ohľadmi na QoS.

</doc>
<doc id="81706" url="https://sk.wikipedia.org/wiki?curid=81706" title="RED">
RED



</doc>
<doc id="81708" url="https://sk.wikipedia.org/wiki?curid=81708" title="Heinrich Rudolf Hertz">
Heinrich Rudolf Hertz

Heinrich Rudolf Hertz (* 22. február 1857, Hamburg, Nemecko – † 1. január 1894, Bonn) bol nemecký fyzik a mechanik, podľa ktorého je pomenovaná fyzikálna jednotka frekvencie hertz.
Bol prvým, kto experimentálne dokázal existenciu elektromagnetického žiarenia vytvorením prístroja vysielajúcim rádiové vlny na frekvencii UHF.

</doc>
<doc id="81709" url="https://sk.wikipedia.org/wiki?curid=81709" title="Yngwie Malmsteen">
Yngwie Malmsteen

Yngwie Malmsteen, vlastným menom Lars Johan Yngve Lannerbäck (* 30. jún 1963, Štokholm) je švédsky heavymetalový gitarista, skladateľ, a textár.
Narodil sa v Štokholme, ako najmladšie dieťa v muzikálnej rodine. Posadnutosť gitarou a záujem o hudbu u malého Yngwieho začali 18. septembra 1970, keď ako sedemročný videl v televízii špeciálny dokument o smrti Jimiho Hendrixa. Jeho oficiálna internetová stránka uvádza citát:"„V deň, keď zomrel Jimi Hendrix, narodil sa gitarista Yngwie Malmsteen“."
Stretnutie s hrou husľového virtuóza devätnásteho storočia Niccola Paganiniho, naňho zapôsobilo natoľko, že ho uvádza ako svoj najväčší hudobný vzor. Okrem Paganiniho na Malmsteena mali hudobný vplyv aj Jimi Hendrix, Genesis, Brian May, Uli Jon Roth, a Ritchie Blackmore s Deep Purple.
V roku 1981 sa presťahoval do USA, kde vystupoval v skupinách Steeler a Alcatrazz. Od roku 1983 po odchode z Alcatrazzu začal vystupovať sólovo.
Od začiatku kariéry používa gitary Fender Stratocaster. 
Ovplyvnil mnoho gitaristov a skupín 80. rokov, hrajúcich najmä neoklasický heavy metal.
V roku 2003 sa Yngwie Malmsteen spolu s Joe Satrianim, Steve Vaiom zúčastnil severoamerického turné koncertného zoskupenia G3. 

</doc>
<doc id="81710" url="https://sk.wikipedia.org/wiki?curid=81710" title="Chimérovce">
Chimérovce



</doc>
<doc id="81718" url="https://sk.wikipedia.org/wiki?curid=81718" title="Masmédia">
Masmédia



</doc>
<doc id="81721" url="https://sk.wikipedia.org/wiki?curid=81721" title="Tunelový efekt">
Tunelový efekt



</doc>
<doc id="81723" url="https://sk.wikipedia.org/wiki?curid=81723" title="Synagóga status quo ante">
Synagóga status quo ante

Synagóga status quo ante je synagóga v Trnave, ktorá patrí v súčasnosti Galérii Jána Koniareka. Organizujú sa v nej vernisáže.
Pochádza z roku 1891 (iný zdroj 1897), kedy tam bol rabínom Simon Sidon, ktorý patril k tým, čo chceli zachovať status quo ante, stav pred rozkolom v uhorskej židovskej komunite medzi reformovaným a ortodoxným smerom. 
Reprezentuje architektúru uplatňujúcu orientálne prvky v štýle historizmu. Jej dispozíciu tvorí apsida a modlitebňa obkolesená galériou pre ženy, ktorú podopierajú liatinové stĺpy s kompozitnými hlavicami. V strede modlitebne sa otvára kopula pôvodne so sklenenou výplňou.
Pred synagógou je pamätník židovským obetiam druhej svetovej vojny.

</doc>
<doc id="81724" url="https://sk.wikipedia.org/wiki?curid=81724" title="Newtonove zákony">
Newtonove zákony



</doc>
<doc id="81727" url="https://sk.wikipedia.org/wiki?curid=81727" title="Princíp zotrvačnosti">
Princíp zotrvačnosti



</doc>
<doc id="81733" url="https://sk.wikipedia.org/wiki?curid=81733" title="Tauris">
Tauris



</doc>
<doc id="81734" url="https://sk.wikipedia.org/wiki?curid=81734" title="Tauridský Chersonézos">
Tauridský Chersonézos

Tauridský Chersonézos (iné názvy: Taurský/Skýtsky Chersonézos, Taurský/Skýtsky Chersonésos, Chersonézos, Chersonesus, Tauris, Taurida ; po grécky "Tauriké" alebo "Tauris" alebo "Taurida"; po latinsky "Taurica" alebo "Chersonesus Taurica") je staroveký názov polostrova Krym. Podľa niektorých autorov však ide o novovekú chybu a v staroveku Tauris označoval iné územie.
V gréckej mytológii naň Artemis preniesla Ifigéniu z Aulidu, kde ju zachránila pred obetovaním. Ifigénia tu pôsobila ako Artemidina kňažka.

</doc>
<doc id="81735" url="https://sk.wikipedia.org/wiki?curid=81735" title="Taurica">
Taurica



</doc>
<doc id="81737" url="https://sk.wikipedia.org/wiki?curid=81737" title="Chersonézos">
Chersonézos

Chersonézos (po gr. doslova "polostrov"; po grécky "Chersonésos", po latinsky "Chersonesus") môžu byť tri staroveké lokality:

</doc>
<doc id="81738" url="https://sk.wikipedia.org/wiki?curid=81738" title="Taurský Chersonésos">
Taurský Chersonésos



</doc>
<doc id="81739" url="https://sk.wikipedia.org/wiki?curid=81739" title="Chersonésos">
Chersonésos



</doc>
<doc id="81740" url="https://sk.wikipedia.org/wiki?curid=81740" title="Taurida">
Taurida



</doc>
<doc id="81741" url="https://sk.wikipedia.org/wiki?curid=81741" title="Skýtsky Chersonézos">
Skýtsky Chersonézos



</doc>
<doc id="81742" url="https://sk.wikipedia.org/wiki?curid=81742" title="Chersonesus">
Chersonesus



</doc>
<doc id="81743" url="https://sk.wikipedia.org/wiki?curid=81743" title="SMER-SD">
SMER-SD



</doc>
<doc id="81747" url="https://sk.wikipedia.org/wiki?curid=81747" title="Taktovacia frekvencia">
Taktovacia frekvencia



</doc>
<doc id="81748" url="https://sk.wikipedia.org/wiki?curid=81748" title="Rick Wakeman">
Rick Wakeman

Richard Christopher Wakeman (* 18. máj 1949, Perivale, Londýn, Anglicko) je britský hudobník, jeden z najznámejších sólových hráčov na klávesové nástroje, mnohými považovaný za najvplyvnejšieho klávesistu všetkých čias.
Wakeman je virtuóz s klasickým hudobným vzdelaním známy z účinkovania v progresívnych skupinách The Strawbs a Yes a zároveň svojou veľmi bohatou sólovou kariérou. 
Hrá na celý rad klávesových nástrojov od akustického klavíra, čembala a klavichordu až po elektronické hudobné nástroje. 
Mnohoročná hudobná kariéra Ricka Wakemana zahŕňa také štýly a druhy ako symfonický rock, art rock, "new age", neoklasiku, kresťanský rock a tvorbu filmovej hudby.

</doc>
<doc id="81750" url="https://sk.wikipedia.org/wiki?curid=81750" title="Hodinový signál">
Hodinový signál

Hodinový signál alebo hodinový impulz (slangovo "hodiny", angl. "clock", skr. "CLK") je (obvykle digitálny) elektrický signál, ktorého zmena spôsobuje zmenu stavu sekvenčného digitálneho elektronického obvodu.
U zložitejších sekvenčných obvodov (napr. mikroprocesor) určuje frekvencia hodinového signálu pracovnú frekvenciu obvodu a nazýva sa aj taktovacia frekvencia.
Zvláštnym prípadom hodinového signálu je synchronizácia prenosu údajov po sériových zberniciach, kde sa hodinový signál vo vysielači kvôli úspore materiálu vedenia v procese kódovania často zlučuje s dátami, a v prijímači je potrebné ho počas dekódovania rekonštruovať. Kód, ktorý takéto zlúčenie hodinového signálu s dátami umožňuje, sa anglicky nazýva self-clocking (dosl. preklad „samotaktovací“), napr. Manchester, biphase, MFM a pod.
Podobná situácia je u mnohých pamäťových médií, napr. magnetická páska, pevný disk, optické médiá ako CD a DVD, kde je spolu s dátami zaznamenávaný aj hodinový signál a tiež je potrebné ho pri snímaní rekonštruovať.

</doc>
<doc id="81751" url="https://sk.wikipedia.org/wiki?curid=81751" title="Tlačiareň">
Tlačiareň

Tlačiareň môže byť:

</doc>
<doc id="81752" url="https://sk.wikipedia.org/wiki?curid=81752" title="Tlačiareň (hardvér)">
Tlačiareň (hardvér)

Tlačiareň je výstupné zariadenie pripojiteľné k počítaču, určené na tlač predovšetkým papierových dokumentov. Niektoré novšie tlačiarne sú však použiteľné aj na tlač fotografií vo vysokej kvalite, a niektoré sú tiež schopné samostatnej činnosti bez pripojenia počítača (priamou tlačou z pamäťových médií). Časť tlačiarní je zabudovaných do rôznych zariadení (napr. elektronické pokladne, lekársky ultrazvukový prístroj), alebo sú spojené so scannerom a/alebo faxom. Špecifickým druhom tlačiarní sú v poslednom čase tzv. 3D tlačiarne, ktoré nevytvárajú plošný obraz na nosnom médiu, ale produkujú priestorové "výtlačky".
Princíp činnosti.
"Hlavný článok o spôsoboch tlače pozri Tlač (počítače)"
Tlačiareň pozostáva z mechanizmu na posuv papiera a zo zariadenia, ktoré ukladá farbu (atrament) na požadované miesto na papieri.
Mechanický.
"Prenos z pásky".
Atrament je uložený na textilnej páske, odkiaľ sa prenáša na papier pritlačením pásky (nárazom – angl. "impact") o papier (alternatívne pritlačením papiera o pásku). Týmto sa z pásky uvoľní malé množstvo atramentu a na papier sa otlačí tvar predmetu, ktorý pásku pritlačil – priamo tvar písmena, alebo bodka.
"Priame ukladanie atramentu".
Atrament je zo zásobníka vymrštený (vystrelený) v tvare kvapky a vytvorí stopu (bod) na papieri. Vystrelenie atramentu zo zásobníka je možné:
Optický.
Využíva sa podobný princíp ako v kopírovacom stroji (a vzdialene príbuzný ofsetovej tlači): polovodičová vrstva obvykle nanesená na valec je rovnomerne nabitá vo vysokonapäťovej koróne, následne je selektívne vybitý osvetlením rozmietaným modulovaným laserovým lúčom prípadne sústavou LED. Na pracovný valec je potom nanesená vrstva práškovej farby (toneru), ktorý je priťahovaný len nabitými časťami valca (resp. z nenabitých častí je zotretý). Toner je prenesený iným valcom na papier, ktorý je následne zahriaty, čím sa toner čiastočne nataví a dokonalejšie priľne k papieru („zapečie sa“). Valec po očistení od zvyškov tonera opakuje opísaný cyklus.
Termálne.
Využívajú sa tzv. termohlavy, čo je lineárna sústava drobných odporových elementov nanesených na spoločnú izolačnú (obvykle keramickú) podložku, zahrievaných prechodom elektrického prúdu.
"Termocitlivý papier".
Využíva sa papier s nanesenou vrstvou látky, ktorá pri zahriatí zmení farbu (z bielej obvykle na čiernu, ale existujú aj farebné termocitlivé papiere). Nevýhodou je, že táto tlač má krátku životnosť a časom, ako aj vplyvom tepla a rôznych chemických vplyvov bledne, alebo celá plocha rovnomerne stmavne.
"Termotransfer a sublimácia".
Využíva sa prenos farby z nosiča (pásky, fólie) na papier (či iné tlačené médium – napr. textil) vplyvom tepla, pričom sa farba alebo podkladová vrstva nataví a mechanickým kontaktom sa prenesie (termotransfer), alebo farba sublimuje a následne skondenzuje na papieri.
Typy tlačiarní.
Tlačiarne je možné rozdeliť predovšetkým podľa technológie použitej na tlač dokumentov, ale aj podľa druhu tlačenej informácie (text/obraz), farebnosti, rýchlosti, oblasti použitia a pod.
Znakové.
Znakové tlačiarne tlačia celé znaky, prípadne celé riadky znakov naraz. Znakové tlačiarne boli výhradne s farbiacou páskou ("impact"). Ich výhodou bola rýchla a pomerne lacná tlač a jednoduchý ovládací protokol (ASCII), nevýhodou bol nemenný súbor znakov a niekedy (u zle nastavenej reťazovej tlačiarne alebo pri opotrebovanej či vyschnutej páske) zlá čitateľnosť tlače. Tlač grafiky (okrem ASCII umenia) samozrejme neprichádzala do úvahy.
V dnešnej dobe sa už takmer vôbec nepoužívajú; všetky rastrové tlačiarne sú schopné tlačiť aj znaky, časť z nich je možné dokonca priamo ovládať pomocou ASCII a tým v prípade potreby priamo nahradiť znakovú tlačiareň.
"Ďalekopis".
Historicky prvým druhom tlačiarne pripojenej k počítaču bol ďalekopis (resp. jeho „tlačiaca“ časť), čo je vlastne upravený písací stroj s elektricky ovládanými typovými pákami (angl. "teletypewriter" alebo "teletype").
"Tlačiareň s typovým kolesom, guľovou hlavou".
U týchto tlačiarní bola sústava typových pák nahradená kolesom resp. guľou so vzorom písmen po obvode či povrchu; alebo na výstupkoch rovnobežných s plochou kolesa (v tvare lupienkov kvetu – angl. "daisy wheel"). Zjednodušila sa tým mechanika stroja, keď koleso sa na aktuálne písmeno natáčalo jednoduchým elektromotorom.
"Bubnové a reťazové tlačiarne".
Tieto tlačiarne tlačili v jednom pracovnom cykle celý riadok znakov naraz (obvykle 80 až 132 stĺpcov) a dosahovali extrémne rýchlosti tlače (niekoľko desiatok strán za minútu). Kurióznym problémom, ktorý sa pri týchto tlačiarňach riešil, bol statický elektrický náboj, ktorý vznikal na rýchlo sa pohybujúcom papieri. Tieto tlačiarne boli tiež mimoriadne hlučné.
Bubnová tlačiareň mala sadu znakov (takú, že sa v sade vyskytovali všetky písmená abecedy a používanejšie písmená sa vyskytovali viackrát) usporiadané v kružniciach na povrchu bubna rotujúceho okolo horizontálnej osi. Reťazová tlačiareň mala podobnú sadu znakov na horizontálne sa pohybujúcej „reťazi“ z kovových segmentov obsahujúcich vždy niekoľko písmen. Oproti bubnu/reťazi sa vertikálne pohyboval textilný farbiaci pás šírky celého riadku a pás papiera rovnakej šírky. Za papierom bol oproti bubnu/pásu rad elektromagneticky ovládaných kovových „kladiviek“. V okamihu, keď sa na niektorej pozícii ocitlo správne písmeno, kladivko „udrelo“ a tým sa písmeno otlačilo na papier.
Výstup z týchto tlačiarní bol typický „rozskákanosťou“ písmen, a obvykle aj absenciou diakritiky.
Rastrové.
Rastrové tlačiarne tlačia sústavu bodiek, ktoré tvoria výsledný tlačený obraz. Znaky (text) aj vektorová grafika sú tlačené po prevedení do rastrovej podoby (podobne ako u zobrazovacích jednotkách).
Niektoré rastrové tlačiarne (ihličkové, atramentové a niektoré termálne) tlačia na zvisle sa pohybujúci papier vodorovne sa pohybujúcou tlačovou hlavou, ktorá tlačí naraz niekoľko bodov umiestnených zvisle – obvykle sa tak dá vytlačiť jeden celý riadok textu pri jednom prechode hlavy. Iné tlačiarne (laserové a termálne) tlačia celý riadok bodiek naraz, t. j. tlačová hlava (ak je použitá – výnimka sú laserové tlačiarne) je široká a nepohyblivá.
Základné rozlíšenie („hustota“ tlače) je daná vzdialenosťou tlačiacich elementov na tlačovej hlave (resp. vzdialenosťou súčasne tlačených bodov), a krokom posuvu papiera. U niektorých tlačiarní je možnosť dosiahnuť moduláciou intenzity tlače bodov umiestnených na rozhraní čiernej a bielej plochy optický jav, keď tlačený objekt vyzerá akoby bol vytlačený tlačiarňou s väčším rozlíšením (podobný efekt ako pri renderingu farebných obrázkov). Niekedy sa podobná technika (v extrémnom prevedení spolu s napr. tlačením len vonkajších obrysov znakov a iných vypĺňaných plôch) využíva na úsporu farby/atramentu/toneru pri tlači, napr. pre predbežnú verziu dokumentu (angl. "draft").
"Ihličkové".
Ihličková tlačiareň (angl. "dot matrix printer") tlačí pomocou súboru pohyblivých tenkých drôtov (nazývaných tradične "ihličky"), ktoré sú vysúvané elektromagnetom, a otlačením cez farbiacu pásku vytvárajú body na papieri (t. j. ide o tlačiareň typu „"impact"“). „Ihličky“ sú obvykle usporiadané zvisle a spolu s príslušnými elektromagnetmi tvoria tlačovú hlavu, ktorá je remeňovým mechanizmom posúvaná vodorovne pozdĺž papiera. Obvyklý počet ihličiek v hlave je 9 alebo 24 (výška tlačeného riadku je pritom rovnaká, takže v druhom prípade ide o väčšiu hustotu tlače). V minulosti sa vyskytovali aj netypické tlačiarne s jedinou ihličkou (kvôli cene, aj keď rýchlosť tlače tak bola zúfalo pomalá); a so skupinou ihličiek usporiadaných do obdĺžnika (typicky 5x7), čo umožňovalo tlačiť celý znak naraz.
Nevýhodou ihličkových tlačiarní je relatívne malá rýchlosť a najmä vysoká hlučnosť. Pri opotrebovanej alebo vyschnutej farbiacej páske je aj zlá čitateľnosť.
Naopak, výhodou je pri použití kopírovacieho papiera príp. samokopírovacieho papiera možnosť tlačiť viacero kópií naraz resp. tlač do utajenej obálky. Výhodou sú tiež pomerne malé náklady na tlač, pomerne nízka cena tlačiarne, ustálená technológia (bez životnosť ovplyvňujúcich zjednodušení kvôli cenovým vojnám, a tiež sa nevyskytujú obchodné metódy ako je vynucovaný servis).
Aj keď sa v súčasnosti už ihličkové tlačiarne nepoužívajú pre bežné kancelárske aplikácie, stále majú svoje miesto najmä tam, kde je potrebné tlačiť viacero kópií naraz. Jednou z typických aplikácií je použitie v tlačiarňach registračných pokladní.
"Atramentové".
Atramentová tlačiareň (angl. "inkjet printer", niekedy tiež "bublinková tlačiareň") tlačí vystrekovaním kvapôčok tekutého atramentu, ktoré vytvárajú body na papieri. Atrament je vystrekovaný cez trysky prudkým ohriatím odporovým telieskom v malej komôrke, alebo ultrazvukom. Trysky sú usporiadané zvisle na tlačovej hlave, ktorá sa pohybuje vodorovne oproti zvisle posúvanému papieru. Tlačová hlava u termálne vystreľovaného atramentu býva obvykle integrovaná s nádržkou atramentu a menia sa spoločne, u ultrazvukových hláv býva hlava súčasťou tlačiarne a nádržka je oddelená. Atrament do nádržky je obvykle možné doplniť, tomuto sa však výrobcovia často bránia, keďže predaj náhradných hláv resp. nádržiek tvorí značnú časť ich zisku (a často jediný zisk, ak tlačiareň z obchodných dôvodov predávajú za dumpingovú cenu). Nádržka atramentu často obsahuje špongiovitý savý materiál, a sústavou kapilárnych kanálikov je odvetrávaná kvôli vyrovnávaniu tlaku v nádržke s atmosférickým tlakom pri ubúdaní atramentu.
Po vytlačení určitého množstva stránok, pri ukončení tlače („vypnutí tlačiarne“) príp. prerušení tlače na dlhšiu dobu tlačiareň vykonáva čistiaci cyklus, keď po vysunutí hlavy do zvláštnej polohy najprv odstráni časť atramentu do zberača odpadového atramentu (obvykle spodné dno tlačiarne, obsahuje často savú špongiovitú hmotu) a potom trysky hlavy otrie, resp. pri ukončení tlače ich uzavrie (aby nedošlo k vyschnutiu), gumovým prípravkom.
Nevýhodou atramentových tlačiarní sú pomerne vysoké náklady na tlač a možnosť zaschnutia trysiek, ak sa dlhšiu dobu nepoužívajú.
Výhodou atramentových tlačiarní je nízka cena tlačiarne (aj keď mnohokrát skreslená taktikou vynucujúcou použitie pôvodných náplní, v ktorých je skrytá značná časť ceny samotnej tlačiarne), malé rozmery a hmotnosť, pomerne vysoké rozlíšenie.
Obvykle sa atramentové tlačiarne používajú na kancelársku tlač tam, kde sa tlačí malé množstvo dokumentov, príp. ako prenosná tlačiareň.
"Potláčacia tlačiareň".
Zvláštnym druhom atramentovej tlačiarne je trysková potláčacia tlačiareň. Hlava tlačiarne je tvorená jedinou tryskou, ktorá však nie je v kontakte s potláčanou plochou a je od nej vzdialená aj niekoľko centimetrov. Tryska je kovová a je spojená so zdrojom vysokého napätia, takže kvapôčky atramentu vyletujúce z trysky sú elektricky nabité. Za tryskou nasledujú platne elektrostatického vychyľovania, ktoré vychyľujú kvapky v jednom smere v rozsahu niekoľkých bodov, pričom potláčaný materiál sa pohybuje druhým smerom. Takto je možné vytvoriť jeden riadok textu aj na nerovinných povrchoch. Kvapky sú obvykle väčšie, ako pri bežných atramentových tlačiarňach a tlačený text je len v hrubom rastri. Hlavným uplatnením tohoto spôsobu tlače je tlačenie dátumu a času výroby na výrobných linkách priebežne na každý kus výrobku – napr. v potravinárstve a pod.
"Laserové, LED".
Laserová tlačiareň tvorí obraz vo forme elektrického náboja selektívnym vybíjaním pomocou modulovaného, rotujúcim či kmitajúcim zrkadlom rozmetaného laserového lúča premietaného na nabitý polovodičový valec. Tento obraz je prenesený pomocou čiastočiek pevného farbiva – toneru – na papier, kde je toner „zapečený“.
Laserové tlačiarne sa vyznačujú vysokou rýchlosťou, výbornou kvalitou tlače a vysokou životnosťou so stredne vysokými nákladmi na tlač. Väčšinu nákladov tvorí toner, ktorý sa v niektorých druhoch tlačiarní vymieňa spolu s valcom v jednom puzdre (angl. "cartridge"), v iných druhoch je valec súčasťou tlačiarne a toner sa do tlačiarne dopĺňa (dosýpa).
Farebné laserové tlačiarne tvoria farebný obraz z troch alebo štyroch farebných tonerov postupným prechodom papiera viacerými samostatnými sústavami, alebo postupným prechodom cez jednu sústavu používajúcu v každom prechode iný toner. Cena farebnej tlače je však pomerne vysoká a kvalita je o niečo nižšia než u špeciálnych farebných atramentových tlačiarní.
Pri LED tlačiarňach je laser a rozmietacia sústava nahradená lineárnym poľom LED. Výhodou je o niečo vyššia rýchlosť tlače; potenciálne nižšia cena sa vďaka výraznej redukcii cien laserov v poslednej dobe neuplatňuje.
Keďže historicky bola cena laserových tlačiarní výrazne vyššia než u ostatných rastrových tlačiarní, v týchto tlačiarňach sa často používa aj drahšia a výkonnejšia ovládacia elektronika (vyžadovaná aj vyššou rýchlosťou tlače a väčším rozlíšením). Firmvér laserových tlačiarní preto často implementuje aj zložitejší príkazový jazyk, napr. PostScript či PCL, ktorý umožňuje preniesť časť úloh pri tlačení z počítača na tlačiareň. Tieto tlačiarne sú často aj zdieľané v sietiach, k čomu sú niektoré tlačiarne priamo vybavené sieťovým rozhraním a príslušnými nástrojmi pre zdieľanie.
Výhodou laserových tlačiarní je rýchla a tichá tlač pri výbornej kvalite tlače (vysoké rozlíšenie).
Nevýhodou je pomerne vysoká cena tlačiarne. U modelov s „dosypaním“ toneru je výhoda nízkej ceny toneru vyvážená nižšou životnosťou danou opotrebením prakticky nevymeniteľného valca.
Laserové tlačiarne sú dnes najrozšírenejšie tlačiarne v kanceláriách so stredným a vysokým počtom tlačených strán.
"Termálne (termopapier)".
Termálna tlačiareň tlačí lokálnym zahriatím papiera potiahnutého špeciálnou látkou, ktorá vplyvom zahriatia zmení farbu (obvykle sčernie).
Základným konštrukčným prvkom je tlačiaca hlava, ktorá je tvorená radom odporových teliesok rozmerov jedného tlačeného bodu v celej šírke tlače. Priechodom prúdu sa odporové teliesko zahreje a prenesie teplo na papier. Hlava je nepohyblivá, a tlačí sa celý riadok naraz. Papier (obvykle vo forme pásu – rolky) je po vytlačení riadku posúvaný o jeden tlačený bod pomocou gumového valca poháňaného krokovým motorom.
Pri použití zvláštneho papiera je možné riadením tepelnej energie vydanej na jeden bod dosiahnuť dvojfarebnú tlač – pri menšej energii je bod farebný (modrý, zelený alebo červený), pri dodaní ďalšej energie bod sčernie.
Výhodou termálnych tlačiarní je nízka cena tlačiarne; tichá prevádzka; vďaka minimálnemu počtu pohyblivých dielov vysoká spoľahlivosť a nízke nároky na údržbu; žiadny spotrebný materiál (okrem papiera); malé rozmery.
Nevýhodou je potreba použiť špeciálny papier z čoho vyplývajú vyššie prevádzkové náklady; nemožnosť farebnej tlače; a najmä obmedzená životnosť tlače, ktorá navyše rýchlo degraduje vplyvom zvýšenej teploty a za prítomnosti rôznych chemikálií.
Termálne tlačiarne sa používajú najmä v registračných pokladniach a vo faxových prístrojoch.
"Termotransferové a sublimačné".
Termotransferová aj sublimačná tlačiareň pracuje na základe prenosu farby z nosiča farby (pásky) na potláčaný predmet vplyvom lokálneho zahriatia nosiča farby. U termotransferovej tlačiarne sa takto oddelí farba (obvykle s obsahom vosku) a mechanicky sa prenesie na potláčaný predmet. U sublimačnej tlačiarne farba zahriatím sublimuje (odparí sa) a následne kondenzuje (vyzráža sa) na potlačovanom predmete.
Konštrukčne sú tieto tlačiarne podobné termálnym tlačiarňam, keďže ich základom je tiež tlačová hlava obsahujúca rad odporových elementov a motorický posuv potláčaného média (prípadne aj hlavy).
U sublimačných tlačiarní je možná aj farebná tlač s použitím špeciálnej pásky obsahujúcej všetky základné farby.
Výhodou týchto tlačiarní je kontrastná, kvalitná a trvanlivá tlač. Sublimačná tlačiareň je tiež schopná potláčať rôzne materiály napr. textil.
Kvôli pomerne vysokej cene spotrebného materiálu – farbiacej pásky – sa tieto tlačiarne používajú len v špeciálnych aplikáciách. Typické použitie termotransferovej tlačiarne je napr. tlač popisovacích štítkov.
Farebnosť.
"Jednofarebnosť (čiernobiele, odtiene sivej)".
Najrozšírenejšie typy tlačiarní sú schopné tlačiť len jednou farbou, obvykle čiernou (pochopiteľne je druhou farbou farba podkladu, obvykle biela). Niektoré tlačiarne sú však schopné tlačiť aj odtiene tlačenej farby (obvykle odtiene sivej), a to zmenou krytia (napr. zmenou množstva vystreknutej farby u atramentových tlačiarní, alebo zmenou energie dodanej pri zohrievaní jedného bodu u termálnych tlačiarní). Podobný efekt sa dosiahne, ak pri dostatočnej hustote tlače sa netlačia všetky body, ale sa niektoré vynechajú.
"Dvojfarebnosť".
Niektoré tlačiarne sú schopné na podklad tlačiť dvomi rôznymi farbami. Typicky, u písacieho stroja sa použila farbiaca páska, ktorej polovica šírky bola čierna, druhá polovica farebná (obvykle červená) a zvláštnym mechanizmom sa dalo vybrať, cez ktorú časť pásky sa má písať. Podobný mechanizmus využívali aj niektoré ihličkové tlačiarne vyššej kategórie.
Niektoré termálne tlačiarne dokážu tlačiť dvojfarebne na špeciálny papier, ktorého aktívna vrstva pri dodaní menšieho množstva tepelnej energie sa zafarbí (na červeno alebo na modro), a pri ďalšom zahrievaní zmení farbu na čiernu.
Účelom dvojfarebnej tlače je zvýrazniť niektorú časť tlačeného textu.
"Plná farebnosť".
Plnofarebná tlač sa vytvára tlačením obrazu v troch komplementárnych farbách (tyrkysová, fialová, žltá) vo farebnej schéme CMY na ten istý substrát (t. j. akoby sa tlačili tri obrázky v troch farbách jeden na druhý). Farba prenášaná na substrát (papier) musí byť buď dostatočne transparentná pre farby ktoré sa nachádzajú pod ňou, alebo musí ísť o presnú sútlač v bodovom rastri (jednotlivé farebné body sa neprekrývajú, ale sú tlačené jeden vedľa druhého). Pre kvalitnejší kontrast sa často tlačí aj čiernou (schéma CMYK); čierna náplň je potom využívaná aj na ekonomickú čiernobielu tlač v tej istej tlačiarni.
Pre plnofarebnú tlač sa používa princíp:
Je potrebné poznamenať, že výstup z farebných laserových tlačiarní je menej kvalitný ako výstup z atramentových a termotransferových tlačiarní, a nie je vhodný na tlač fotografií.
Zvláštne vlastnosti.
Obojstranná tlač.
Na tlač brožúr a tiež kvôli úspore papiera je vhodné tlačiť na obidve strany papiera. Toto je možné docieliť aj "manuálne", ručným otáčaním papiera po vytlačení každej strany, alebo tlačením ob-stranu, opätovným vložením takto vytlačeného papiera do podávača, a následným tlačením zvyšných strán. Je potrebné si pri tom uvedomiť, na ktorú stranu papiera tlačiareň tlačí a akým spôsobom presúva papier z podávača do držiaka vytlačených strán, a v závislosti od toho papiere otáčať prípadne tlačiť v obrátenom poradí. Niektoré ovládače tlačiarní obsahujú podporu manuálnej obojstrannej tlače, pričom automaticky usporiadajú stránky v potrebnom poradí a zobrazia aj príslušný návod ako manipulovať s vytlačenými stránkami.
Niektoré tlačiarne vyššej kategórie majú zabudované mechanické zariadenie (tzv. "duplexor"), ktoré umožňuje automatickú obojstrannú tlač.
Nastavovanie vlastností.
Na tlačiarňach sa obvykle nachádza niekoľko tlačidiel s rozličnou funkciou (napr. vysunutie čiastočne vytlačeného papiera, zresetovanie a pod.) a indikačné svetlá, prípadne jednoduchý displej, zobrazujúce niektoré aktuálne stavy tlačiarne (napr. pripravenosť tlačiť, prijímanie údajov a prebiehajúcu tlač, poruchu a pod.)
Na starších tlačiarňach bolo možné "trvalo" nastaviť niekoľko parametrov, napr. znakovú sadu (jazyk, font), alebo rozmer papiera. Takéto nastavenie bolo možné uskutočniť:
Keďže moderné tlačiarne obvykle tlačia len v grafickom režime, takéto nastavovanie odpadá a všetky potrebné nastavenia sa uskutočňujú prostredníctvom ovládača v počítači.
Zvláštne režimy tlačiarne.
Tlačiarne majú obvykle niekoľko zvláštnych režimov, ktoré sa obvykle aktivujú podržaním jedného alebo kombinácie niekoľkých tlačidiel počas zapnutia počítača. Účelom takéhoto zvláštneho režimu môže byť:
Takéto zvláštne režimy je niekedy možné vyvolať aj z pripojeného počítača, nie sú však vždy prístupné aj bežnému užívateľovi.
Samočistenie.
U atramentových tlačiarní prebieha samočistiaci proces automaticky obvykle pri zapnutí, po určitom objeme tlačenia príp. po dlhšej dobe nečinnosti.
Pripojenie.
Formát dát.
Keďže tlačiarne pôvodne tlačili len alfanumerické znaky, ako "komunikačný protokol" stačila bežná abeceda. Už v časoch ďalekopisu však bolo potrebné pridať riadiace znaky, napríklad pre označenie konca riadku. Takáto abeceda s doplnenými riadiacimi znakmi bola normalizovaná ako ASCII.
Neskôr so vznikom bodových tlačiarní bolo potrebné ďalšie rozšírenie komunikačného protokolu. Aby bol protokol spätne kompatibilný so starými programami, bol využitý jeden z riadiacich znakov – ESC (z angl. escape – únik), a vytvorili sa nové riadiace sekvencie znakov začaté vždy znakom ESC (tzv. escaspe-sekvencie). Takto boli definované aj znaky pomocou ktorých sa tlačili grafické stránky, aj keď to znamenalo pomerne neefektívny spôsob prenosu údajov z počítača do tlačiarne.
Escape-sekvencie vznikali spočiatku živelne a každý výrobca si definoval svoju vlastnú riadiacu sadu. Časom sa však presadil súbor jedného z dominantných výrobcov (EPSON).
U novších tlačiarní s vysokým rozlíšením vznikla potreba prenášať informácie efektívnejšie. Preto vznikli rôzne protokoly pre takýto prenos dát. Najjednoduchší protokol je taký, ktorým sa prenáša tzv. rastrová (bodová) informácia, priamo alebo komprimovane. Ďalším prvkom je využitie faktu, že mnohé grafické objekty (vrátane fontov) je možné popísať tzv. vektorovo, t. j. pomocou geometrických objektov ako priamky, krivky a vyplnené plochy nimi vymedzené. Takto je možné preniesť aj rozmerné obrazy malým množstvom údajov, ale je potrebný pomerne zložitý výpočtový proces na strane tlačiarne aby sa z takýchto údajov vytvoril samotný obraz. Tretím faktorom je použitie programovacích prvkov priamo v protokole, preto sa moderné protokoly pre tlačiarne nazývajú jazykmi.
Predstaviteľmi takýchto jazykov sú
Rozhranie.
Tlačiarne boli tradične pripojené k počítaču prostredníctvom paralelného portu, označovaného ako "LPT" (z angl. lineprinter – riadková tlačiareň, niekedy označované aj ako rozhranie "Centronics"). Aj keď pôvodné jednoduché zapojenie umožňovalo pomerne vysoké prenosové rýchlosti (niekoľko tisíc až desiatok tisíc znakov za sekundu), pre grafické tlačiarne sa to ukázalo ako obmedzujúce aj napriek vylepšeným portom (zodpovedajúce norme IEEE 1284, vo vylepšených režimoch EPP a ECP). Taktiež sa ukázalo ako nepraktické mať pomerne krátke káble s mnohými žilami.
Niektoré tlačiarne boli pripojiteľné cez sériový port štandardu RS232, čo umožňovalo dlhšie a jednoduchšie pripojovacie káble, ale prenosová rýchlosť bola obmedzená.
Dnešné tlačiarne určené pre jedného užívateľa sú obvykle pripojené prostredníctvom USB rozhrania a niekedy sú vybavené aj možnosťou priameho pripojenia fotoaparátu či digitálnej videokamery, alebo moderných pamäťových médií (FLASH kariet, USB kľúčov).
Tlačiarne pre viacero užívateľov boli pôvodne pripojené k počítačovej sieti (obvykle typu ethernet) prostredníctvom počítača s príslušným programom umožňujúcim zdieľanie tlačiarne (print server, dnes vyrábané aj ako samostatné bezobslužné zariadenie), neskôr sa začali vyrábať tlačiarne, ktoré boli pripojiteľné k počítačovej sieti priamo alebo prostredníctvom zabudovateľného prídavného modulu.
Ovládače (pre PC).
V počítači je obvykle inštalovaný program typu ovládač, ktorý sprostredkuje jednotné rozhranie pre tlačenie z rôznych programov.
Ovládač tlačiarne obvykle poskytuje aj možnosť nastavenia rôznych parametrov tlače, obvykle prostredníctvom okna s ponukou, ktoré sa zobrazí pri požiadavke tlače z daného programu. Medzi takéto parametre patrí:
Príslušenstvo.
Veľká časť príslušenstva k tlačiarňam rieši manipuláciu s papierom, či už na vstupnej alebo výstupnej strane. Tieto zariadenia sú podobné ako u kopírky. Ide o:
Iné druhy príslušenstva súvisia so zjednodušením ovládania u tlačiarní vyššej triedy a u kombinovaných zariadení:
Problémy.
Niektoré typické problémy s tlačiarňami:
Terminológia (najmä komerčne používaná).
Výrobcami a predajcami používané pojmy často nie sú nijako normalizované, preto výrobcovia uvedú hodnoty dosiahnuté pri pre nich priaznivých podmienkach, ktoré nemusia zodpovedať typickému použitiu. Niektoré používané pojmy sú:

</doc>
<doc id="81753" url="https://sk.wikipedia.org/wiki?curid=81753" title="Lomnica">
Lomnica

Lomnica môže byť:

</doc>
<doc id="81759" url="https://sk.wikipedia.org/wiki?curid=81759" title="GPIB">
GPIB



</doc>
<doc id="81760" url="https://sk.wikipedia.org/wiki?curid=81760" title="HPIB">
HPIB



</doc>
<doc id="81761" url="https://sk.wikipedia.org/wiki?curid=81761" title="HP-IB">
HP-IB



</doc>
<doc id="81763" url="https://sk.wikipedia.org/wiki?curid=81763" title="Myš">
Myš

Myš môže byť:

</doc>
<doc id="81764" url="https://sk.wikipedia.org/wiki?curid=81764" title="Zoznam štátnych znakov">
Zoznam štátnych znakov



</doc>
<doc id="81765" url="https://sk.wikipedia.org/wiki?curid=81765" title="Tatranská Lomnica">
Tatranská Lomnica

Tatranská Lomnica (; ; ; ) je jedno z katastrálnych území mesta Vysoké Tatry, donedávna samostatná obec.
Tatranská Lomnica je jedna z najväčších osád na území Vysokých Tatier. Nachádza sa 6 km východne od Smokovca, na úpätí Lomnického štítu.
Sídli tu Astronomický ústav SAV.
Doprava.
Tatranskou Lomnicou prechádza Cesta slobody. 
Je tu železničná stanica na tratiach 185 Tatranská Lomnica–Studený potok a 184 Tatranská Lomnica–Starý Smokovec a dve stanice lanovky Tatranská Lomnica – Lomnický štít (stará za Grandhotelom Praha a nová neďaleko Cesty slobody).
História.
Toto územie malo od roku 1209, kedy bolo predmetom prvej kráľovskej donácie Ondreja II. viacerých vlastníkov. Posledným súkromným vlastníkom bol Ondrej Spóner, od ktorého toto územie odkúpil Uhorský štát v roku 1892. V tomto roku vznikli prvé štátne kúpele vo Vysokých Tatrách a ďalšia z tatranských osád -Tatranská Lomnica. V roku 1893 bol postavený Hotel Lomnica, v tom čase najväčší na území Vysokých Tatier, neskôr pozoruhodný Kúpeľný dom s bazénom a vodoliečbou. V roku 1905 bol postavený reprezentačný Grandhotel, ktorý bol v roku 1919 premenovaný na Grandhotel Praha. V tom čase vyrástli aj viaceré športoviská, lyžiarska a sánkarská dráha, klzisko, tenisové kurty.
V medzivojnovom období vyrástlo v Tatranskej Lomnici množstvo rodinných penziónov a súkromných rezidencií. V roku 1933 vyrástla aj najväčšia moderná zotavovňa Morava. Svoju hlavnú turistickú atrakciu získala osada v rokoch 1937 - 1940, keď bola vystavaná visutá lanovka na Skalnaté pleso a Lomnický štít. Jej výstavba umožnila aj výstavbu astronomických a meteorologických pracovísk pri Skalnatom plese a na Lomnickom štíte.
V šesťdesiatych a sedemdesiatych rokoch sa Tatranská Lomnica stala hlavným centrom odborárskej rekreácie na Slovensku. Pribudli nové hotely (Slovan, Horec), zotavovne (Urán, Odborár, Slovakia, Sasanka, Družba - teraz Willi). Majstrovstvá sveta v severskom lyžovaní 1970 priniesli so sebou ďalší rozvoj. Bola postavená nová kabínková lanovka z Tatranskej Lomnice na Skalnaté pleso, ktorá postupne nahradila starú.
Vďaka organizácii svetového zrazu medzinárodnej Asociácie karavanistov (FICC) vzniklo južne od Tatranskej Lomnice v roku 1974 veľké rekreačné a ubytovacie centrum, dnešný Eurocamp FICC s budovou recepcie, barom, bungalovmi, obchodmi, saunou, bazénom.
História lanoviek vo Vysokých Tatrách.
Visutá lanová dráha od Grandhotela Praha po vyše 70 rokoch existencie doslúžila.

</doc>
<doc id="81770" url="https://sk.wikipedia.org/wiki?curid=81770" title="Ian Anderson">
Ian Anderson

Ian Scott Anderson (* 10. august 1947, Dunfermline Škótsko) je škótsky rockový hudbník, inštrumentalista, spevák, skladateľ a textár, zakladateľ a extravagantný líder progresívnej rockovej skupiny Jethro Tull. 
Hrá na flaute, akustickej gitare a mandolíne, ktoré spolu s jeho ľahko rozpoznateľným hlasom dodávajú skupine charakteristický zvuk.
Bol prvým hudobníkom, ktorý zaviedol do rockovej hudby flautu a dodnes sa nepriblížil žiaden iný hudobník k jeho hracej kvalite. 
Počas svojej kariéry Anderson nahral odlišné sólové albumy. V roku 1983 „Walk Into The Light“, v roku 1995 flautovu inštrumentálku „Divinities“ nahranú so symfonickým orchestrom (prvé miesto v rebríčku časopisu Billboard, inšpirácia rôznymi náboženstvami a národmi), v roku 2000 zbierku piesní „The Secret Language Of Birds“ a v roku 2003 „Rupi's Dance“ na ktorej Ian prezentuje lásku k svojim mačkám, Rupi a Calliandre.
Ian Anderson žije v súčasnosti v juhovýchodnom Anglicku. Má nahrávacie štúdio, vlastní niekoľko spoločností, ktoré pôsobia v oblasti turistiky, vodných športov a spracovaní rýb. 
S manželkou Shonou vychovávajú dve deti Jamese a Gaela.
Ian o názve skupiny.
V rozhovore pre internetový magazín Contact Music povedal, že si občas želá, aby sa mohol vrátiť späť v čase a vybrať pre skupinu iné meno, lebo v čase, keď vymýšľal názov pre skupinu, nezaoberal sa tým príliš a teraz to úprimne ľutuje. Podľa jeho súčasného vkusu je názov veľmi "zálesácky": „Keby som mohol zmeniť jedinú vec, ktorá sa týka môjho profesného života, skupinu by som už nikdy nepomenoval po chlapíkovi, ktorý vynašiel sejací riadkovací stroj. Tull sa mi páči, znie to trocha ako medziplanetárna vojnová loď, ale Jethro, to je pre mňa tak trochu zálesácke slovo“. 

</doc>
<doc id="81774" url="https://sk.wikipedia.org/wiki?curid=81774" title="Saint Helens">
Saint Helens

Saint Helens, nesprávne Svätá Helena, je aktívny stratovulkán, nachádzajúci sa v USA, v štáte Washington asi 154 km južne od Seattlu a 85 km severovýchodne od Portlandu. Nachádza sa v pohorí Kaskádové vrchy.
Pomenovaná je podľa britského diplomata Alleyna Fizherberta, baróna St. Helens. Preto je názov Svätá Helena alebo sopka sv. Heleny nesprávny. Pôvodní obyvatelia Ameriky ju nazývali Louwala-Clough, alebo La-wa-la-clough, čo v preklade znamená "„dymiaca hora“".
Je známa svojou katastrofickou erupciou z 18. mája 1980. Táto erupcia mala najväčší ekonomický dopad v histórii USA. Nejednalo sa však o najväčšiu erupciu sopky v USA. Erupcia sopky Novarupta na Aljaške v 1912 bola väčšia. Saint Helens bola pred erupciou označovaná pre svoju symetrickú kónickú stavbu aj ako "Fudži USA".
Geologická stavba.
Sopka, na rozdiel od svojich susedov (Adams, Hood a Rainier) je pomerne mladá, svoju činnosť začala pred cca 40 000 rokmi a klasický kužeľový tvar stratovulkánu (pred rokom 1980) sa vyformoval len pred 2 200 rokmi. Počas tohto obdobia mala štyri veľké erupčné periódy, prerušené dlhými úsekmi pokoja. Tak ako väčšina ostatných sopiek Kaskádového pohoria, aj Saint Helens je budovaná dacitovými a andezitovými lávami, striedanými s vrstvami pemzy a popola. Dôležitou deštrukčnou silou sopky sú časté laháry, tvorené roztopeným snehom z vrchola a zbiehajúce veľkými rýchlosťami po úbočiach.
Erupcia v roku 1980.
Sopka sa prebudila po viac ako sto rokoch nečinnosti (posledná zdokumentovaná erupcia je z roku 1857) zemetrasením s magnitúdom 5,1. V marci začala z krátera unikať para a dym. 18. mája prišlo druhé zemetrasenie, čo zapríčinilo kolaps severnej steny hory a následnú produkciu kamennej lavíny (šírka 1,6 km, hrúbka 46 m a dĺžka 27 km). Lavína úplne zasypala jazero Spirit Lake, voda z jazera sa vyliala a zmiešaním s popolom a prachom vytvorila bahnotoky, ktoré premiestnili asi 3 mil. m3 materiálu a ničili všetko, čo im prišlo do cesty.
Následná erupcia vytvorila pyroklastické prúdy, ktoré dosiahli rýchlosť až 1080 km/h. Kontakt s vodou vyvolal sekundárnu explóziu, ktorú bolo počuť aj v Montane, Britskej Kolumbii a severnej Kalifornii, ale, čo je zaujímavé v mnohých bližších lokalitách (napr. Portland v Oregone) ju počuť nebolo. Vedci to vysvetľujú tzv. "„tichou zónou“", čo bolo spôsobené inými podmienkami šírenia sa zvukových vĺn erupcie v rôzne teplých vrstvách atmosféry.
Stĺp popola a dymu dosiahol výšku 21 km, časť z neho neskôr skolabovala, čo vyvolalo ďalšiu vlnu pyroklastických prúdov. Sopka začala eruptovať o 8:35 a už o 9:45 bol zaznamenaný popolový spád (13 cm) v 145 km vzdialenej Yakime. Večer o 22:12 zasiahol popolový mrak západnú časť Yellowstonu a na druhý deň ho zaznamenali aj v Denveri v Colorade. Za dva týždne jemný popol, rozptýlený v stratosfére obletel celú Zem.
Teplo, produkované explóziou vyvolalo topenie sa ľadu na vrchole hory a vznik ďalších lahárov s rýchlosťou až 145 km/h. Celkový objem vyvrhnutého materiálu bol 4 km3, z toho 1/4 bola vyvrhnutá láva, pemza a popol, zvyšok pripadá na prenos materiálu na nové miesta bahnotokmi a zosuvmi. Vrchol sopky sa znížil o 400 m a vytvoril kráter 3 km široký a 640 m hlboký, ktorého severná strana je otvorená. Energia, uvoľnená výbuchom je ekvivalentná výbuchu približne 1 600 jadrových bômb, ktoré dopadli na Hirošimu.
Následky.
Výbuch sopky Saint Helens bola najničivejšia sopečná erupcia v USA. Vyžiadala si 61 obetí na životoch, 200 zničených domov, niekoľko desiatok kilometrov zničených ciest, železničných tratí a mostov, 14,6 km3 zničenej drevnej hmoty a tisícky uhynutých zvierat.
Krajina bola absolútne zničená bez akejkoľvek známky života. Celkové náklady na rekonštrukciu sa vyšplhali do výšky 1,1 mld. dolárov.
Neskoršie erupcie.
V lete na jeseň roku 1980 sopka vyprodukovala ešte päť menších erupcií. V roku 1990 sa vyskytla väčšia freatická erupcia a v roku 2004 ďalšia, spojená s produkciou vulkanického dómu v kráteri.

</doc>
<doc id="81775" url="https://sk.wikipedia.org/wiki?curid=81775" title="Počítačová myš">
Počítačová myš



</doc>
<doc id="81777" url="https://sk.wikipedia.org/wiki?curid=81777" title="Skener">
Skener

Skener (z ) je vstupné zariadenie počítača určené na digitalizáciu plošných predlôh, predovšetkým papierových dokumentov, obrázkov, fotografií alebo iných predlôh obsahujúcich grafické alebo textové informácie. Skener je teda elektromechanické (elektronické) hardvérové zariadenie premieňajúce obrazové (reálne) body do digitálnej formy čiže počítačom spracovateľných dát.
Delenie.
Skenery si môžeme rozdeliť podľa viacerých hľadísk.
plošné, predloha sa kladie na plochu, obvykle sklenenú platňu
ručné, snímacím prvkom sa ručne pohybuje po snímanej ploche
bubnové, predloha sa vkladá do skleneného valca
fotografické, predloha sa sníma podobne ako fotoaparátom - odfotografuje sa
bezkontaktné, laserové - sníma sa len modulované laserové svetlo odrazené od predlohy
prechodové, predloha prechádza štrbinou okolo snímacieho prvku (ako pri faxe)
filmové, snímanou predlohou sú negatívne filmy a diapozitívne filmy
CCD skenery. Snímač CCD svetlocitlivý polovodičový čip. Predloha je osvetlená výbojkou. Obraz sa odráža od sústavy zrkadiel, prechádza objektívom a dopadá na CCD snímací prvok.
CIS skenery (Contact Image Senzor): snímací prvok je tvorený jedným riadkom snímacích senzorov umiestnených čo najbližšie k predlohe. Zdroj svetla zabezpečujú LED diódy integrované v čítacej hlave.
laserové CCD - snímač sníma iba špecificky modulované monochromatické laserové svetlo odrazené od predlohy. Používa sa pre snímanie čiarového kódu a detekciu tvaru predmetov.
USB, pripojenie je vytvorené zbernicou USB (Universal Serial Bus)
FireWire, málo používané, iba pre špeciálne aplikácie. Používa interface 1394 FireWire
SCSI Small Computer System Interface
Paralelný port, pripojenie je cez centronics, paralelný port
Bezdrôtové, používajúce technológie IrDA, Wi-Fi, Bluetooth
Snímač čiarového kódu.
Snímač čiarového kódu (anglicky barcode reader) je zvláštna forma skeneru umožňujúca čítať tzv. čiarový kód, čo je do binárnej formy zakódovaná číselná, alebo textová informácia zobrazená vo forme hrubších a tenších čiar a medzier. Pre bližšie informácie pozri snímač čiarového kódu.
Druhy skenerov.
S pomocou skenera je možné digitálne spracovávať a ďalej upravovať tlačené obrázky (napr. fotografie, obrázky z časopisov a pod.). Výstupom je obraz predlohy vo forme binárneho obrázku, ktorý ovládač skenera umožňuje uložiť vo formáte bežne používanom iným softvérom (bmp, jpeg, tiff, pcx, png, gif a pod.). Súčasťou skeneru je jeho ovládač, ako aj tzv. twain interface, ktorý umožní používať driver skenera a tým skenovať obrázok priamo do príslušnej aplikácie. Obvykle je ku skeneru pribalený aj jednoduchý softvér na úpravu a tlač obrázkov, niekedy tiež tzv. OCR softvér, slúžiaci na strojové čítanie textu (obrázok textu sa prekonvertuje na text). 
Ručný skener.
Tiež hand-held scanner. Prvou kategóriou sú ručné skenery, ktoré sa dnes používajú len v obmedzenom rozsahu – väčšinou len tam, kde je potrebné skener prenášať – mobilné riešenia. Zariadenie je podobné väčšej myši, ktorou užívateľ prechádza cez obrazovú predlohu a zosnímané dáta odošle do pripojeného počítača (alebo uloží do integrovanej pamäte). Výhodou sú malé rozmery, nevýhodou je hlavne nízka kvalita snímania a malá šírka snímania (~ ). Ručné skenery sú náročne na spôsob ovládania, pretože užívateľ musí pohybovať skenerom po predlohe ručne. Presnosť snímania je potom daná presnosťou, a plynulosťou pohybu ruky.
Prechodový skener.
Prechodový skener sníma dokument na rovnakom princípe ako faxový prístroj. Predloha (obvykle len jeden hárok papiera štandardnej hrúbky)sa vloží do skenera, ktorý ho posúva cez štrbinu okolo CCD snímacieho prvku. Táto skupina skenerov je určená na snímanie papiera s formátom maximálne A4. Výhodou sú malé nároky na miesto, nevýhodou je nemožnosť snímania predlohy z časopisu alebo knihy. Obvykle sa s nimi stretávame iba ako so zabudovanou súčasťou iných zariadení (fax, tlačiareň a pod.)
Plošný skener.
Flatbet scanner. V súčasnosti sú najrozšírenejšou skupinou stolné plošné skenery. Tieto snímajú predlohu, ktorá je položená na sklenenú dosku, pričom sa pod touto doskou pohybuje snímacia hlava. Plošné skenery sú konštrukčne náročné, ale poskytujú kvalitný výstup pri snímaní predlôh. Ich nevýhodou sú väčšie nároky na miesto. Plošné skenery sa vyrábajú vo formátoch A5, A4 a A3. Bývajú aj súčasťou multifunkčných zariadení, ktoré obsahujú navyše aj tlačiareň. 
Filmový skener.
Filmový alebo kinofilmový skener slúži na snímanie negatívov alebo diapozitívov. Na zosnímanie malého formátu obrázku z kinofilmu do vysokého rozlíšenia sa vyžaduje iná technológia snímania ako pri plošných skeneroch. Slúži pre snímanie jednotlivých políčok filmu s použitím vysokého rozlíšenia – minimálne 2400 dpi. Vzhľadom k špecifickému účelu sú používané iba profesionálne.
Bubnový skener.
Drum scanner. Zvláštnou kategóriou sú bubnové skenery – sú určené pre profesionálne snímanie. Predloha sa vloží do skleneného bubna, ktorý sa roztočí. V bubne sa nachádza snímacie zariadenie, ktoré predlohu sníma v kružniciach. Ich nevýhodou je vysoká cena, a preto sú používané hlavne pre snímanie veľmi veľkých predlôh, prípadne tam, kde je potrebná vysoká kvalita výsledku. Táto technológie je najstaršou snímacou technológiou.
3D skener.
Technológia umožňujúca pomocou laserových lúčov nasnímať trojrozmerný objekt. Využíva sa nie len snímanie povrchu objektov, ale laserom je zároveň odmeraná presná vzdialenosť k nim. Táto technológia sa používa pre získanie trojrozmerného obrazu snímanej predlohy napr. sochy, miestnosti a pod. Táto technológia je veľmi nákladná a preto iba pre profesionálne využitie.
Konštrukčné časti.
Najčastejšie používaným skenerom je plošný skener, ktorý býva aj súčasťou multifunkčného zariadenia.
Snímacia hlava.
Snímacia hlava je vozík pohybujúci sa po koľajničkách vytvorených presne brúsenými vodiacimi tyčami. Vozík má šírku podľa typu skenera na celú šírku snímaného média. Pohon zabezpečuje krokový motor a prevod lankom, alebo ozubeným remeňom. Horizontálne rozlíšenie je teda dané snímacím prvkom, vertikálne počtom krokov motora vozíka. Preto je často u skenerov udávané rozlíšenie skenera vo forme násobku napr. 300 x 600 dpi. Rýchlosť snímania skenera je teda daná rýchlosťou presunu vozíka, rýchlosťou zosnímania riadku a rýchlosťou prenosu dát do počítača. Na snímacej hlave sa nachádzajú všetky podstatné časti skenera – osvetlenie predlohy, optická sústava a snímací prvok – senzor.
Osvetlenie.
Snímače pracujú len v určitom rozsahu osvetlenia predlohy, preto väčšina skenerov si nevystačí s prirodzeným svetlom a vyžaduje prídavné nasvietenie. Osvetlenie musí byť čo najrovnomernejšie a nesmie posúvať farebné spektrum predlohy (vernosť farebného podania). Plošné skenery používajú studené katódové svetlo – katódová lampu, resp. výbojku – žiarivku. Výhodou je vysoká intenzita produkovaného svetla, nevýhodou však práve nerovnomerné osvetlenie (najviac svetla v strede). Nerovnomernosť sa kompenzuje nahriatím lampy, sústavou zrkadiel a elektronicky. CIS technológia požíva na osvetlenie predlohy LED diódy umiestnené hneď vedľa snímacích elementov. Všetky diódy sú rovnaké, čo zaručuje rovnomerné osvetlenie po celej šírke snímaného dokumentu. Osvetľovací a snímací mechanizmus sú obvykle integrované v spoločnej pohyblivej hlave, ktorá sa pomocou motora postupne presúva popod predlohu po jednotlivých krokoch daných nastaveným rozlíšením a snímajú jeden riadok za druhým.
Snímač.
Odrazené svetlo je optickou sústavou (ktorá je taktiež súčasťou snímacej hlavy) premietnuté na CCD snímací prvok (podobný ako u digitálneho fotoaparátu), ktorý premieňa hodnoty zo svetla na dáta. Kombinácia žiarivka – optická sústava – snímací prvok CCD je najpoužívanejšou technológiou, ktorú súhrnne nazývame CCD. Skenery vybavené týmto spôsobom snímania sú o čosi drahšie, chúlostivejšie na poškodenie, ale majú lepšiu farebnú citlivosť a snímanú hĺbku.
Lacnejšou technológiou snímania je technológia CIS. Ide vlastne o dve rady diód – jedna rada vysoko svietivých LED diód a druhý rad zo snímacích polovodičových prvkov. Kladom sú nižšie výrobné náklady a teda aj nižšia cena CIS skenerov, menšie rozmery a väčšia odolnosť. Nevýhodou je ale naopak nižšia svietivosť a citlivosť, ktorá sa potom prejaví pri snímaní jemných farebných odtieňov. Snímací prvok CIS však časom nestráca svoje snímacie vlastnosti ako je tomu u skenerov s CCD snímacími prvkami najmä s ohľadom na žiarivku.
Prevodník.
Jeho úlohou je prevod obrazovej informácie zosnímanej snímačom do elektronickej formy. Snímač pracuje tak, že intenzita svetla, ktoré dopadá na jeho jednotlivé bunky je premenená na elektrický náboj s rôznou intenzitou. Každý bod elektronickej podoby obrazu je zložený z troch informácií – intenzity troch základných farieb – R (červená), G (zelená) a B (modrá).
Každý bod snímanej predlohy je teda „meraný“ tromi bunkami snímača – každá bunka pomocou špeciálnych filtrov vyhodnocuje jednu z uvedených farebných zložiek bodu. V plošných skeneroch sú použité tzv. riadkové CCD alebo CIS snímače, použitý snímač (počet snímacích elementov v riadku) teda určuje maximálne možné rozlíšenie skenera. 
Kvalita skenera je priamo závislá na kvalite použitého snímača a počtu jeho buniek, tzv. pixelov. V súčasnej dobe väčšina plošných skenerov používa snímače s rozlíšením 600, 1 200 alebo 2 400 dpi. Označenie dpi (dot per inch) udáva, koľko bodov je snímač schopný nasnímať na jednotku vzdialenosti jedného palca ().
CCD snímač s rozlíšením 600 dpi má teda 1 800 buniek (každý bod je snímaný trikrát) na každých . Plošný skener určený pre formáty A4 má približne 15 000 buniek. Skenery umožňujú aj tzv. interpoláciu, čiže predlohu zosnímanú na nižší počet dpi prepočítajú na vyšší počet s rešpektovaním prechodov, hrán a pod. Každý pôvodne vyhodnotený bod rozdelí na niekoľko ďalších bodov a na kvalite programového vybavenia potom záleží, ako dobre si skener poradí s farebnými odtieňmi pridelenými novým bodom. Tento proces však zvládne väčšina programov pre úpravu obrázkov, a preto využitie tejto funkcie skenera je malé. Kvalitu výstupu zo skenera ovplyvňuje najviac jeho optické rozlíšenie a tým aj ostrosť výsledného elektronického obrazu. Okrem počtu buniek na snímači je dôležitá aj jeho kvalita, ktorá je reprezentovaná bitovou hĺbkou. Táto vlastnosť je ako verne schopný prevodník obrazovej informácie na elektronickú reprodukovať farby. Udáva, koľko možných hodnôt môže mať elektrický náboj produkovanými jednotlivými bunkami snímača. Udáva sa v bitoch a väčšie číslo udáva väčší počet farieb, ktoré je schopný skener rozpoznať. V praxi sa u farebných skeneroch stretávame s hodnotami 24 až 48 bitov. Snímané údaje sú spracované procesorom a cez komunikačný interfejs odoslané do počítača.
Použitie.
Kritériom pre použitie skenera je rozsah jeho používania – požiadavky na rýchlosť, objem snímaných dokumentov, rozlíšenie, účel snímaného obrázku a pod. Ďalším dôležitým kritériom je jeho cena a možnosť technickej podpory a servisu. Najväčšia časť domácich a kancelárskych užívateľov bude pre spracovanie grafických a textových predlôh dostačujúce rozlíšenie 600 dpi, pre náročnejších 1 200 resp. 2 400 dpi, ktoré dnes ponúka väčšina modelov.
Pri voľbe rozlíšenia je dôležitá skutočnosť, že obrázky s vyšším rozlíšením zaberajú viac miesta v operačnej pamäti a pri práci ale najmä viacej miesta na disku pri ukladaní. Taktiež pre pružnú prácu s veľkými obrázkami bude potrebné aj príslušné hardvérové vybavenie. To je zvlášť dôležité pri snímaní predlôh A3.
Okrem počítača ovplyvňuje rýchlosť práce práve skener. Väčšina skenerov sníma predlohu o veľkosti formátu A4 v rozmedzí jednej až dvoch minút. Pred vlastným snímaním je však obvykle nutné podľa náhľadu dokumentu nastaviť minimálne oblasť snímania a korekcie – tento náhľad zvládne bežne skener asi za polovicu uvedenej doby. Pokiaľ je potrebné skenovať niekoľko desiatok strán denne, je potrebný skener s rýchlym snímaním a s rýchlym rozhraním.
Pri výbere skenera si musíme zvoliť aj typ interfejsu, ktorým pripojíme skener k počítaču. Dnes je takmer výhradne používanú interfejs USB. Pre profesionálne použitie sa ešte využíva aj SCSI rozhranie.

</doc>
<doc id="81778" url="https://sk.wikipedia.org/wiki?curid=81778" title="Svätá Helena (sopka)">
Svätá Helena (sopka)



</doc>
<doc id="81780" url="https://sk.wikipedia.org/wiki?curid=81780" title="Počítačová tlačiareň">
Počítačová tlačiareň



</doc>
<doc id="81781" url="https://sk.wikipedia.org/wiki?curid=81781" title="Ruapehu">
Ruapehu

Ruapehu (maor. hlučná diera) je aktívny stratovulkán, nachádzajúci sa 40 km juhozápadne od južného brehu jazera Taupo. Je to zároveň najvyššia hora Severného ostrova a najväčšia aktívna sopka na Novom Zélande. Je súčasťou národného parku Tongariro a obľúbenou destináciou lyžiarov, turistov a horolezcov.
Vek hornín je datovaný na 200 000 rokov. Masív je tvorený prevažne andezitovými horninami. Posledná erupcia sa odohrala v októbri 1997, sopka eruptovala s malými prestávkami od roku 1950 (prevažne malé explozívne erupcie s občasným výskytom lahárov a lávových prúdov. Väčšie erupcie (spojené aj s devastáciou okolia) nastali 11. januára 1995 a 16. júna 1996.
Hora je známa aj vrtochmi počasia, všetci návštevníci sú upozorňovaní na nutnosť vybavenia základnými prostriedkami na prežitie. Časté zmeny počasia využívajú aj vojaci pri tréningoch prežitia.

</doc>
<doc id="81783" url="https://sk.wikipedia.org/wiki?curid=81783" title="Jakov F. Pavlov">
Jakov F. Pavlov



</doc>
<doc id="81785" url="https://sk.wikipedia.org/wiki?curid=81785" title="Carlisle (sopka)">
Carlisle (sopka)

Carlisle je v súčasnosti neaktívna sopka, nachádzajúca sa v ostrovnej reťazi Aleuty, patriacej USA. Posledná doložená erupcia je z roku 1828, aj keď boli hlásené erupcie v rokoch 1838 a 1987, nepovažujú sa za potvrdené, nakoľko pozorovatelia neuviedli presne, ktorá zo sopiek v danej oblasti eruptovala (Carlisle, Cleveland, Uliaga, alebo Kagamil).
Sopka sa nachádza na neobývanom, 7 km širokom ostrove, ktorý celkom vypĺňa. Geologická história je veľmi slabo zdokumentovaná, pre sopku neboli vypracované žiadne geologické štúdie.

</doc>
<doc id="81796" url="https://sk.wikipedia.org/wiki?curid=81796" title="Superskupina">
Superskupina

Superskupina je hudobný súbor, ktorého členovia majú úspešnú sólovú hudobnú kariéru, sú členmi iných hudobných zoskupení, či sú významní, často aj veľmi známi hudobní profesionáli. Tento výraz môže byť niekedy použitý aj pre skupinu hudobníkov, ktorá nemá špecifický preferovaný hudobný žáner. Termín je veľmi často používaný v súvislosti s rockovou hudbou, či s pop music, ale príležitostne je aplikovaný aj na iné žánre. Napríklad aj spoločné účinkovanie troch operných superstar, José Carrerasa, Plácida Dominga a Luciana Pavarottiho, bolo identifikované superskupina, ktorá mala zaužívaný medzinárodný názov The Three Tenors (Traja tenori).
Superskupiny sa niekedy formujú ako vedľajšie projekty, ktoré nemajú za cieľ trvalú spoluprácu ich členov. V iných prípadoch sa takáto skupina môže stať primárnym projektom kariéry členov. Superskupiny zčali byť populárne koncom 60. rokov 20. storočia. V nich členovia významných a úspešných kapiel spolu nahrali hudobné projekty a po ich vydaní sa opäť rozišli. Ďalšie formácie superskupín vznikali z charitatívnych dôvodov. V nich sa prominentní hudobníci zišli a svojim spoločným účinkovaním získavali prostriedky na podporu záchrany ohrozených skupín, či obetí nešťastných udalostí. Tieto charitatívne projekty začali byť bežnými od 80. rokov 20. storočia.
História.
Redaktor časopisu "Rolling Stone" editor, Jann Wenner, za prvú superskupinu v rockovej hudbe označil britské zoskupenie Cream, ktoré vznikla v roku 1966. Tvorili ju: Eric Clapton (člen The Yardbirds a blues rockovej kapelyJohn Mayall &amp; the Bluesbreakers), Jack Bruce (člen džezovo/rhythm and bluesovej skupiny The Graham Bond Organisation, GBO, a John Mayall &amp; the Bluesbreakers) a Ginger Baker (člen GBO). Skupina vznikla v roku 1966, nahrali spolu štyri albumy a v roku 1968 sa rozišli. Gitarista Clapton a hráč na bicie, Ginger Baker, potom spolu so Steve Winwoodom (člen The Spencer Davis Group a Traffic) a basgitarista Ric Grech (člen kapely Family) založili ďalšiu superskupinu, Blind Faith. Táto skupina spolu účinkovala jeden rok a nahrala jeden štúdiový album. 
Kritiky.
V roku 1974 v časopise "Time" v článku nazvanom „Návrat superskupiny“ písali, že superskupina je „silným, ale krátkodobým rockovým fenoménom“, ktorý je „amalgámom tvoreným talentovanými nespokojníkmi z rôznych kapiel“. V článku sa uznáva, že skupiny ako Cream a Blind Faith „vypredávali obrovské arény a niekedy aj ich hudba bola mega“, pričom výkony „boli poháňané ich súbojom s ich egami“. Avšak zatiaľ čo tento „hudobný súboj vzrušoval... robil robil aj ich rozchody nevyhnutnými“.

</doc>
<doc id="81799" url="https://sk.wikipedia.org/wiki?curid=81799" title="Piotr Alexejevič Veličko">
Piotr Alexejevič Veličko

Piotr Alexejevič Veličko (; * 1911, Čubar, Ruské impérium – † 1984) bol dôstojník Červenej armády, partizánsky veliteľ.
Život.
Do roku 1935 pracoval ako učiteľ. Po štúdiu na vojenskom tankovom učilišti v Ulianovsku a neskôr Vojenskej akadémie M. Frunzeho, roku 1938 pridelený k tankovým vojskám na Ďalekom východe ZSSR. Po nacistickom vpáde bojoval na východnom fronte. V roku 1942 pridelený k 15. výsadkovej brigáde, účastník bojov na Severozápadnom fronte, v ktorých bol ranený. V rokoch 1943 - 1944 bojoval v rámci partizánskeho zväzku M. Naumova ako veliteľ diverznej skupiny. Od roku 1944 veliteľ 11-člennej organizátorskej partizánskej skupiny vysadenej v noci z 25. na 26. júla 1944 pri Liptovskej Osade. Bola to prvá skupina sovietskych partizánov vyslaná Ukrajinským štábom partizánskeho hnutia na Slovensko. V auguste 1944 sa premiestnil do Kantorskej doliny a nadviazal spojenie s ilegálnym odbojom a dôstojníkmi slovenskej armády a už existujúcim partizánskym oddielom Viliama Žingora, do ktorého sa včlenil. Táto jednotka mala už za niekoľko dní vyše 1000 mužov. Vo svojom štábe v Sklabini 13. augusta 1944 rokoval s Jánom Golianom o spolupráci s povstalcami a príprave povstania. O výstrojovanie tejto jednotky sa starala protifašisticky naladená posádka z Martina. Partizáni ale zatiaľ nemali proti komu bojovať, z toho bol dosť prekvapený aj sám Veličko. Bolo zrejmé, že pred vysadením prvej organizátorskej skupiny, nemal Partizánsky štáb v Kyjeve celkom jasné predstavy o dianí na Slovensku.
Jednotky pod jeho velením zišli 21. augusta 1944 z Kantorskej doliny a v Sklabini opäť vyhlásili Česko-Slovenskú republiku, a to aj napriek tomu, že ubezpečil organizátorov povstania, že nebude bez ich súhlasu podnikať žiadne akcie. Sám Veličko prisľúbil Golianovi, že so svojimi jednotkami udrží Turiec tri týždne proti dvom nemeckým divíziám. Pre to, aby izoloval Turiec, vyhodil do vzduchu strečniansky, kraľoviansky a štubniansky tunel, čo neskôr samotným povstalcom sťažilo zásobovanie. Finančne sa zásobil prepadom fabriky v Turanoch. Počas SNP sa stal veliteľom 1. československej brigády M. R. Štefánika. Napriek predošlým ubezpečovaniam, nebol schopný povstaleckej armáde ani len zaistiť jej pravé krídlo severne od Váhu v Strečnianskej tiesňave a zaoberal sa viac súkromnými záležitosťami ako bojom na fronte. Toto jeho sabotovanie obrany pri Strečne, urýchlilo pád povstaleckej obrany v oblasti. 
V katastri obce Sklabiňa v lokalite Dolinka Veličkovi partizáni od 21. augusta do 12. septembra 1944 popravovali civilné osoby, najmä príslušníkov nemeckej menšiny a členov Deutsche Partei, predstaviteľov štátnych inštitúcií, funkcionárov HSĽS, HG, Matice slovenskej, notárov, atď. Celkový počet obetí bol 149.
Veličko patril k najvýznamnejším partizánskym veliteľom v SNP a podstatnou mierou sa zaslúžil o jeho vyprovokovanie.
Po vojne pracoval v Kyjeve, v rokoch 1950 - 1958 na výstavbe železníc v severných oblastiach ZSSR. Od roku 1958 invalidný dôchodca v Charkove.
Vyznamenaný Leninovým radom, dvakrát Radom červenej zástavy, Československým vojnovým krížom 1939 (roku 1945), Radom SNP I. triedy (roku 1945) ako aj ďalšími sovietskymi a česko-slovenskými medailami. Je taktiež čestným občanom Žiliny, Martina, Ružomberka, Liptovského Mikuláša a iných menších obcí.

</doc>
<doc id="81801" url="https://sk.wikipedia.org/wiki?curid=81801" title="Rudolf Viest">
Rudolf Viest

Rudolf Michal Viest (* 24. september 1890, Revúca† asi február 1945, Flossenbürg, Nemecká ríša) bol slovenský divízny generál, veliteľ povstaleckej armády na Slovensku počas Slovenského národného povstania a jediný slovenský generál počas predvojnovej ČSR.
Život.
Mladosť a raná kariéra.
Pochádzal z Revúcej z evanjelickej rodiny. Po smrti otca sa rodina presťahovala do Budapešti, kde študoval jeho starší brat Ivan. Študoval na Vyššej priemyselnej škole v Budapešti a neskôr tu aj pracoval. Na verejnom živote sa zúčastňoval od budapeštianskeho obdobia. Zapájal sa do slovenského kultúrneho života. V roku 1911 sa dobrovoľne prihlásil do armády. Ročnú vojenskú službu absolvoval v Grazi. Po vypuknutí prvej svetovej vojny povolaný do armády, kde spočiatku slúžil ako veliteľ čaty. 24. novembra 1914 padol pri Krakove do ruského zajatia. Národné a slovenské povedomie prejavil aj ako zajatec v Rusku. Prihlásil sa do srbskej armády a bojoval v rámci dobrovoľníckeho pluku v Dobrudži (Rumunsko). V boji bol ranený. Neskôr sa zúčastnil na organizovaní česko-slovenských légií v Rusku. Bol jedným zo signatárov letáku s výzvou na vstup do česko-slovenských vojenských jednotiek. Velil jednotke legionárov v Irkutsku. Neskôr absolvoval anabázu légií cez Ďaleký východ, Japonsko, Kanadu a USA.
Medzivojnové obdobie.
V rokoch 1921 – 1922 študoval na Vysokej škole vojenskej v Prahe, absolvoval kurz leteckého pozorovateľa, 1931 kurz pre vyšších veliteľov na Vysokej škole vojenskej v Prahe. V období rokov 1920 – 1939 pôsobil ako dôstojník česko-slovenskej armády v diplomatických a veliteľských službách až po veliteľa 6. a 7. armádneho zboru. Roku 1933 dosiahol hodnosť brigádneho generála (prvý slovenský generál v česko-slovenskej armáde), v roku 1938 divízny generál. Bol členom delegácie na česko-slovensko-maďarských medzivládnych rokovaniach 9. až 13. októbra 1938, na ktorých sa v zmysle Mníchovskej dohody mala vyriešiť otázka maďarskej menšiny v Česko-Slovensku.
Druhá svetová vojna.
Od roku 1939 príslušník slovenskej armády. Patril k skupine protifašisticky orientovaných dôstojníkov, udržiaval styk s domácim občianskym odbojom aj česko-slovenskou exilovou vládou v Londýne. Dňa 14. marca 1939 ako prvý podpísal vyhlásenie, v ktorom vystúpil proti činnosti, ktorá viedla k odtrhnutiu Slovenska od ČSR. 29. augusta 1939 emigroval cez Maďarsko do Francúzska. Od 17. októbra 1939 bol členom Československého národného výboru v Paríži a veliteľ vytvárajúceho sa exilového česko-slovenského vojska. Od januára 1940 veliteľ 1. čs. divízie vo Francúzsku (účastník bojov), pre chorobu sa velenia vzdal, 24. júna 1940 odišiel s čs. vojskom po okupácii Francúzska v júni 1940 do Anglicka. Následne sa stal členom Štátnej rady československej a ministrom česko-slovenskej exilovej vlády v Londýne. Bol stúpencom Edvarda Beneša.
Od 20. júna 1944 bol zástupcom česko-slovenského vládneho delegáta pre oslobodené územie. 22. augusta 1944 odletel s česko-slovenskou vládnou delegáciou z Anglicka do ZSSR. Odtiaľ 6. októbra 1944 cez Moskvu s časťou 2. česko-slovenskej paradesantnej brigády odletel do Banskej Bystrice na pomoc SNP.
Hoci vážne chorý, po príchode sa stal veliteľom 1. česko-slovenskej armády na Slovensku po Jánovi Golianovi a taktiež predsedom Rady na obranu Slovenska. Prostredníctvom Viesta sa česko-slovenská exilová vláda pokúšala získať väčší vplyv vo vedení SNP a armáde. V tomto období sa však vojenská situácia povstaleckej armády začala zhoršovať. V noci z 27. na 28. októbra 1944 vydal na Donovaloch posledný rozkaz 1. česko-slovenskej armády na Slovensku: "„Boj za slobodu Česko-Slovenska sa nekončí, bude pokračovať v horách“", v zložitých podmienkach však nebol schopný zabezpečiť, aby sa rozkaz dostal do všetkých povstaleckých vojenských jednotiek.
Dňa 3. novembra 1944 bol Viest s Golianom v Pohronskom Bukovci zajatý. Bol vyšetrovaný v Banskej Bystrici a Bratislave, potom odtransportovaný cez Viedeň do Berlína. Jeho neskorší osud nie je známy. Predpokladá sa že bol presunutý spolu s inými významnými slovenskými zajatcami do koncentračného tábora Flossenbürg, kde sa informácie o ňom strácajú. Pravdepodobne bol nacistami popravený spoločne s Golianom.
Vyznamenania.
In memoriam bol Rudolf Viest vyznamenaný Radom SNP I. triedy (roku 1945), Československým vojnovým krížom 1939 (roku 1945), Radom červenej zástavy (roku 1969) ako aj viacerými ďalšími československými a zahraničnými medailami. Roku 1945 bol in memoriam povýšený do hodnosti armádneho generála. V roku 1995 mu prezident Michal Kováč prepožičal štátne vyznamenanie Rad Ľudovíta Štúra I. triedy.

</doc>
<doc id="81802" url="https://sk.wikipedia.org/wiki?curid=81802" title="PostScript">
PostScript

PostScript je interpretovaný zásobníkový jazyk určený na opis grafického a textového obsahu stránok, používaný aj ako príkazový jazyk pre tlačiarne. Pochádza od spoločnosti Adobe. 

</doc>
<doc id="81803" url="https://sk.wikipedia.org/wiki?curid=81803" title="Postscript">
Postscript



</doc>
<doc id="81804" url="https://sk.wikipedia.org/wiki?curid=81804" title="Bitka o Ninive (612 pred Kr.)">
Bitka o Ninive (612 pred Kr.)

Bitka o Ninive prebehla v roku 612 pred Kr. Hlavné mesto Asýrie Ninive bolo vydrancované spojenými vojenskými silami Médov a Skýtov.

</doc>
<doc id="81809" url="https://sk.wikipedia.org/wiki?curid=81809" title="Printer Command Language">
Printer Command Language

Printer Command Language (skr. PCL) je príkazový jazyk pre tlačiarne, vyvinutý firmou Hewlett-Packard predovšetkým pre použitie v laserových tlačiarňach.
Súčasná verzia jazyka je PCL6.

</doc>
<doc id="81810" url="https://sk.wikipedia.org/wiki?curid=81810" title="Graphics Device Interface">
Graphics Device Interface

Graphics Device Interface príp. Graphical Device Interface (skr. GDI, doslovný preklad "Rozhranie pre grafické zariadenia") je treťou základnou súčasťou Microsoft Windows (ďalšie dve sú "kernel" (jadro) a user "správa užívateľov").
GDI stanovuje tiež štandard Microsoft Windows pre reprezentáciu grafických objektov a metódu na ich zobrazenie na výstupných zariadeniach ako je monitor a tlačiareň. GDI slúži na kreslenie základných grafických objektov, akými sú priamky, krivky, geometrické útvary (obdĺžnik, elipsa), a tiež na zobrazovanie textov pomocou fontov. Okná, menu a iné grafické komponenty sú zobrazované nadstavbami GDI. 

</doc>
<doc id="81812" url="https://sk.wikipedia.org/wiki?curid=81812" title="Ďalekopisný stroj">
Ďalekopisný stroj

Ďalekopisný stroj alebo ďalekopis (angl. "teleprinter, teletype") je zariadenie s klávesnicou, ktoré sa najmä zhruba do 90. rokov 20. storočia používalo na prenos textu bežnými telekomunikačnými vedeniami. Ďalekopis má formu elektrického písacieho stroja - mal bežnú klávesnicu, na ktorom sa písal odosielaný text, a prijímaný text bol automaticky písaný na papier pomocou elektricky poháňaných typových pák.
Krátky text prenesený ďalekopisom a doručený miestnou poštovou službou sa nazýval ďalekopis alebo telegram a používal sa okrem oznamovania súrnych správ aj na blahoželania k rôznym významným príležitostiam.
Rozvoj moderných telekomunikácií a internetu vytlačil ďalekopis a súvisiace služby na okraj záujmu.

</doc>
<doc id="81813" url="https://sk.wikipedia.org/wiki?curid=81813" title="Telegram">
Telegram



</doc>
<doc id="81818" url="https://sk.wikipedia.org/wiki?curid=81818" title="Judas Priest">
Judas Priest

Judas Priest je anglická heavymetalová skupina založená v roku 1969 Birminghame. 
Prvý album Judas Priest s názvom "Rocka Rolla" vyšiel v roku 1974 a od doby vydania albumu Stained Class v roku 1978 sa skupina Judas Priest stále drží na metalovej špičke. V nasledujúcich rokoch Judas Priest nahrali mnoho ďalších albumov ako "British Steel", "Screaming for Vengeance" či "Turbo". Z niekoľko desiatok singlov vyniká napríklad "Breaking the Law". Skupina zohrala významnú úlohu tiež v tom, že vytvorila typickú metalovú módu, Rob Halford prvýkrát predviedol kožené oblečenie, cvočky, pyramídy atď. Inšpiráciu hľadal v gay kluboch, čo bola reakcia na zvýšenie popularity punkovej módy a vzhľad glam rockových hudobníkov ako je napríklad skupina Kiss alebo Alice Cooper.
História skupiny.
Počiatky (1969-1974).
K. K. Downing, Ian Hill a John Ellis sa poznali už od detstva a vyrastali v štvrti Yew Tree estate v meste West Bromwich. Navštevovali Churchfields School v All Saints vo West Bromwich. Downing a Hill sa stali blízkymi priateľmi a zdieľali podobné hudobné záujmy (Black Sabbath, Led Zeppelin, Deep Purple, Jimi Hendrix, The Who, Cream, Yardbirds) a naučili sa hrať na nástroje. Kapela bola založená v októbri 1970 v Birminghame po miestnom rozpadnutom súboru s názvom "Judas Priest" (odvodené od Dylanovy skladby "The Ballad of Frankie Lee a Judas Priest"
Pôvodný Judas Priest boli založeni v roku 1969 Alem Atkinsom (spev), Bruno Stapenhillem (basa, narodený ako Brian Stapenhill v roku 1948, Stone Cross, W. Bromwich), Johnom Partridge (bicie, narodený c. 1948, W. Bromwich), a Johnom Perrym (gitara). Stappenhill prišiel s názvom "Judas Priest" a nacvičovali v jeho dome vo Stone Cross. Perry zomrel pri automobilovej nehode krátko po vzniku kapely a bol následne nahradený Erniem Chatawayem (narodený ako Ernest Chataway v roku 1952 vo Winson Green, Birmingham, Warwickshire, zomrel 13. mája 2014).
Svoj prvý koncert skupina odohrala 25. novembra 1969 v George Hoteli vo Walsalle vo Staffordshire a potom na december 1969 a január 1970 odišla na tour do Škótska. Táto skupina sa rozpadla v apríli 1970 po ich poslednom koncerte 20. apríla v The Youth Centre v Cannocku vo Staffordshire. Atkins sa stretol s ďalšou zostavou Judas Priest v kostole s názvom St. James v Wednesbury blízkosti W. Bromwich. Toto miesto bolo miestnymi nazývané Holy Joe a tu sa Atkins stretol s gitaristom Kennym Downingom, basistom Ianom 'Skull' Hillom a bubeníkom Johnom Ellisom (narodený 19. septembra 1951 v Yew Tree Estate, West Bromwich). Mali kapelu Freight (apríl-október 1970) a hľadali speváka. Súhlasili s tým, že sa Atkins pripojí. Ten navrhol názov svojej starej skupiny "Judas Priest". Skúšali v dome Atkinsovej tety vo Stone Cross. Nová zostava Atkins, Downing, Hill a Ellis hral svoj prvý koncert na 16. marca 1971 v St. John Hall, Essington vo Staffordshire.
S Downingom ako zastupujúcim vodcom sa skupina vzdialila od svojich pôvodných bluesových vplyvov a začala hrať hard rock. Tento kvartet hral v Birminghame a jeho okolie s rôznymi bubeníkmi až do roku 1974, niekedy hrali ako predkapela pre napr. Budgie, Thin Lizzy a Trapeze. Nakoniec finančné ťažkosti a problémy s vedením (spoločnosť Tony Iommi ho IMA) doviedli k odchodu Alana Atkinsa a bubeníka Alana Moora v máji 1973.
V tej dobe Ian Hill chodil so ženou z neďalekého mesta Walsall, a tá navrhla svojho brata Roba Halforda ako možného speváka. Halford sa ku skupine pripojil a s ním prišiel aj bubeník z jeho predchádzajúcej kapely Hiroshima - John Hinche. Táto zostava išla turné po Veľkej Británii, veľakrát aj ako predkapela pre Budgie, a dokonca aj ako hlavná hviezda niekoľkých koncertov v Nórsku a Nemecku.
"Rocka Rolla" (1974-1975).
Predtým, ako kapela vstúpila do štúdia, aby nahrala svoj prvý album, navrhla ich nahrávacia spoločnosť pridať ďalšieho hudobníka do zostavy. Downing bol neochotný zakomponovať klávesy alebo plechové nastroje do kapely, a tak v apríli 1974 vybral ďalšieho gitaristu - Glenna Tiptona zo staffordskej skupiny "Flying Hat Band" ako nového člena. Obaja gitaristi spoločne pracovali na úprave už existujúceho materiálu a Tipton získal podiel ako skladateľ. V auguste 1974 vydala kapela svoj debutový singel "Rocka Rolla" a o mesiac neskôr rovnomenný album.
Technické problémy pri nahrávaní sa prejavili na zlej kvalite zvuku záznamu. Producent Rodger Bain, ktorý sa podieľal aj na prvých troch albumoch skupiny Black Sabbath, rovnako tak i na prvom albume Budgie, dominoval pri nahrávaní albumu a s jeho rozhodnutiami kapela nesúhlasila. Bain tiež rozhodol z albumu vyškrtnúť obľúbené skladby medzi fanúšikmi zo živých vystúpení kapely ako napríklad "Tyrant", "Genocide" a "The Ripper". Ďalej nechal zostrihať pieseň "Caviar and Meths" z pôvodnej 10-minútové skladby na 2 minútovú inštrumentálnú.
Tour pre album "Rocka Rolla" bolo pre Judas Priest prvé medzinárodné turnés vystúpeniami v Nemecku, Holandsku, Nórsku a Dánsku, vrátane jedného koncertu v hoteli Klubbenv Tønsbergu, asi hodinu od Osla v Nórsku, ktorým sa im miestný tlač odmenil trochu negatívnou recenziouAlbum bol prepadákom, takže sa skupina ocitla v hlbokej finančnej tiesni. Pokúsila si zabezpečiť dohodu s Gull Records získať mesačný plat 50 libier, avšak spoločnosť Gull Records na tom bola podobne, tak teda odmietla Album Rocka Rolla bolo z väčšej časti kapelou zavrhnuté a žiadna z jeho piesní nebola po roku 1976 hraná naživo.
"Sad Wings of Destiny" (1975-1977).
Skupina sa pri nahrávaní ich ďalšieho albumu podieľala viac, nahrávala počas novembra a decembra 1975 a sama vybrala aj producenta. Výsledok "Sad Wings of Destiny" (1976) obsahoval mnoho staršieho materiálu, vrátane vyššie zmienených obľúbených skladieb a okamžite posunul kapelu z psychedelického zvuku do priameho, drsnejšieho metalu s úvodnou skladbou, progresívnym eposom "Victim of Changes". Táto pieseň bola kombináciou skladieb "Whiskey Woman", klasiky z čias Ala Atkinsa a "Red Light Lady" - pieseň, ktorú Halford napísal s jeho predchádzajúcou skupinou Hiroshima. Tento album a silné vystúpenie v roku 1975 na festivalu Reading pomohlo zvýšiť širší záujem o kapelu a rozšíriť fanúšikovskú základňu.
Zmena labelu (1977-1979).
Ich ďalší album "Sin After Sin" z roku 1977 bolo prvým, ktoré Judas Priest nahrali pod veľkou nahrávacou spoločnosťou - CBS a prvý z jedenástich po sebe idúcich albumoch, ktoré dostalo certifikáciu Gold alebo ešte vyšší (hodnotenie RIAA). Odchodom od predchádzajúcej spoločnosti - Gull stratila kapela práva na svoje prvé dva albumy. "Sin After Sin" produkoval bývalý basgitarista Deep Purple Roger Glover a kapela sa rozhodla najať štúdiového bubeníka Simona Phillipsa.
Odmietol, aby sa stal stálym členom Judas Priest, a tak namiesto toho s kapelou začal hrať Les (James Leslie) Binks. Skupina bola ohromená jeho výkonom a požiadala ho, aby zostal. Spoločne nahrali v roku 1978 albumy "Stained Class" a " Killing Machine" (v USA vydaný ako "Hell Bent for Leather"). Binks, uvedený aj ako spoluautor veľmi silnej balady "Beyond the Realms of Death", bol skvelý a technicky zručný bubeník a jeho schopnosti pridali do kapely pestrejší zvuk. Binks hral tiež na albume "Unleashed in the East", ktorý bol nahratý naživo v Japonsku počas turné Killing Machine. Kým prvé tri albumy Judas Priest mala značné stopy vplyvu Black Sabbath, Led Zeppelin, Deep Purple, ako aj balady, tak album "Stained Class" neobsahoval balady žiadne, okrem veľmi temné "Beyond the Realms Death" a platňa Killing Machine bola prvá, u ktorej bol poznať komerčnejšie zvuk s jednoduchšími piesňami, ktoré obsahovali niečo málo vplyvu blues. V tú dobu členovia kapely prijali ich dnes preslávenú "Leather Image" (Koža, kov). Halford už len dopiloval svoju šou k úplnej dokonalosti, keď sa na pódium, pri skladbe "Hell Bent for Leather", vrúti s Harley-Davidsonom... dnes už nevyhnutnou súčasťou vystúpenia Judas Priest.
Uspech v mainstreame.
Po vydaní "Killing Machine" bol vydaný živý album z tour pod názvom "Unleashed in the East" - prvý z mnohých albumov Judas Priest, čo získal platinu. V tom čase sa objavila kritika skupiny, že kapela používa štúdiová aranžmá a playback k vylepšenie zvuku a následne to na trh uvádza ako živý album. Od tejto chvíle štýl hrania v kapele postupne rástol v ťažšie, hrubší zvuk a živé verzie skladieb, ako "Exciter" a "Beyond The Realms of Death" zneli oveľa drsnejšie než ich verzie zo štúdia.
Les Binks v kapele skončil na konci roka 1979, pretože nebol spokojný s tým, že sa skupina približuje smerom k jednoduchšiemu zvuku pre "rádia", takže ho nahradil Dave Holland, predtým člen skupiny Trapeze. V tejto zostave Judas Priest nahrali šesť štúdiových a jeden živý album, ktoré pozbierali rôzne stupne kritiky a komerčného úspechu.
V roku 1980 skupina vydala "British Steel". Piesne boli kratšie a album mal viac "rádiový zvuk", ale udržal si známy heavymetalový duch. Skladby ako "United", "Breaking the Law" a "Living After Midnight" boli počuť z rádia často. Judas Priest sa objavili aj na BBC a usadzujú sa v Top Ten.
Ďalšie platňa vyšla roku 1981 a dostala názov "Point of Entry". Album sa niesol v rovnakom duchu a následná "British Steel Tour" predstavila nové piesne ako "Solar Angels" a "Heading Out to the Highway".
Album z roku 1982 "Screaming for Vengeance" predstavil pieseň "You'Ve Got Another Thing Comin'", ktorá sa stala hlavným rozhlasovým hitom v USA. Ďalšie piesne ako napríklad intro "The Hellion", na ktoré nadväzuje "Electric Eye" a ďalšia skladba "Riding on the Wind" sú dodnes populárne pri živých vystúpeniach a dlhé roky nimi začínali koncerty. Skladba "(Take These) Chains" (autorom Bob Halligan, Jr) bola vydaná ako singel a album získal double platinu.
Judas Priest úspešne pokračovali polovicou 80. rokov skladbou "Freewheel Burning", vydanú v roku 1983, ktoráý bola pravidelne počuť z rockových rádií. Album "Defenders of the Faith" vyšlo nasledujúci rok. Niektorí kritici ho přezídvali ako "Screaming for Vengeance II", kvôli podobnosti s predchádzajúcou platňou. Obsahuje hity ako už spomínanú "Freewheel Burning", "Sentinel" alebo "Love Bites".
Album "Turbo" bol vydaný v apríli 1986. Skupina prijala pestrejší vzhľad na živých vystúpeniach a ich hudba sa posunula ešte ďalej do mainstreamu vďaka pridaniu gitarových syntetizátorov. Album sa stal platinový a turné bolo tiež úspešné, hoci bola platňa fanúšikmi spočiatku odsudzovaná. Živý album zhotovený počas turné dostal názov "Priest...Live!", vyšiel v roku 1987 a fanúšikom ponúklo skladby z éry 80. rokov. Dokumentárne video "Heavy Metal Parking Lot" nakrúcal Jeff Krulik a John Heyn v roku 1986. Dokument zachytáva heavymetalových fanúšikov, ktorí čakajú na koncert Judas Priest 31. mája 1986 (so špeciálnym hosťom Dokken) pred " Capital Centre " (neskôr premenované na US Airways Arena) v Landover v štáte Maryland.
V máji 1988 vyšla platňa "Ram It Down" a okrem nových skladieb predstavilo niekoľko prepracovaných piesní, ktoré ostali z albumu "Turbo". Recenzent "Ram It Down" opísal ako "štylistický vývoj", kedy sa kapela pokúsila zbaviť sa syntetizátorov a vrátiť sa k tradičnému metalu. Na konci 80. rokov tiež kapelu opustil dlhoročný bubeník Dave Holland.
V septembri 1990, kedy sa do popredia dostáva grunge a klasický metal zaznamenáva úpadok, vyšiel album "Painkiller" s novým bubeníkom - mladým a energickým Američanom Scottom Travisom (predtým Racer X). Syntetizátory boli, až na skladbu "A Touch of Evil", vypustené. Na tour spolu s Judas Priest vystúpili kapely ako Megadeth, Pantera, Sepultura a Testament. Séria koncertov vyvrcholila na Rock in Rio v Brazílii pred viac ako 100 000 fanúšikov.
Počas koncertné show Judas Priest vystupoval Rob Halford často na pódiu za pomoci svojho stroja Harley-Davidson, oblečený v motorkárskom kriváku a so slnečnými okuliarmi. V Toronte v auguste 1991 bol Halford vážne zranený, keď vyšiel na javisko a narazil do "Riseru" (časť pódia, na ktorej stojí bicie), ktorý bol schovaný za mračnami hmly zo suchého ľadu. Hoci bolo vystúpenie oneskorené, bol odohraný celý set než sa Halford vydal do nemocnice. Ian Hill neskôr poznamenal "musel byť v agónii". V roku 2007 Rob v rozhovore potvrdil, že nehoda nemala nič spoločné s jeho neskorším odchodom z kapely.
Podprahové posolstvo - súd.
V lete 1990 bola skupina zatiahnutá do občianskoprávnej žaloby, že je údajne zodpovedná za samovraždu strelnou zbraňou 20-ročného Jamesa Vance a 18-ročného Raymonda Belknapa v meste Sparks v Nevade v USA v roku 1985. 23. decembra 1985 Vance a Belknap, po hodinách pitie piva, fajčenie marihuany a údajnému počúvaní Judas Priest, odišli na ihrisko pri kostole v meste Sparks svoj život ukončiť brokovnicou. Belknap bol prvý, ktorý si dal hlaveň brokovnice pod bradu. Zomrel okamžite po stlačení spúšte a Vance sa strelil hneď po ňom, ale prežil a utrpel na tvári vážne zranenie. Po početných komplikáciách zomrel o tri roky neskôr v roku 1988. Rodičia mladíkov a ich tím právnikov tvrdil, že skladba Judas Priest "Better By You, Better Than Me" (cover od Spooky Tooth) z albumu "Stained Class" (1978) obsahuje podprahové posolstvo "urob to", čo údajne vyvolalo pokus o samovraždu. Proces trval od 16. júla do 24. augusta 1990, kedy bolo od žaloby upustené potom, čo sudca rozhodol, že takzvané "urob to" bolo výsledkom náhodného mixu na pozadí textu. Jeden zo svedkov obhajoby, Dr. Timothy E. Moore, napísal článok pre "Skeptical Inquirer", ktorý časovo zaznamenával proces. Proces bol tiež zahrnutý v dokumentárnom filme z roku 1991 "Dream Deceivers: The Story Behind James Vance Vs. Judas Priest".
Halfordov odchod (1991-1992).
Po skončení tour k albumu "Painkiller" v roku 1991 Halford Judas Priest opustil. V septembri 1991 sa objavili náznaky napätia v rámci skupiny. Halford sa vydal na sólovú dráhu a založil thrashovú skupinu s názvom Fight so Scottom Travisom za bicími pre štúdiové nahrávky. Kapelu založil vo svojej túžbe preskúmať nové hudobné pole, ale kvôli zmluvným záväzkom voči Judas Priest zostal až do mája 1992. Ďalej Halford s Judas Priest spolupracoval na vydanie výberové dosky s názvom "Metal Works '73 - '93" na pamiatku 20. výročia skupiny. Tiež sa objavil vo videu rovnakého názvu, dokumentujúce ich históriu, v ktorej bol jeho odchod oficiálne vyhlásený neskôr v roku 1993. Judas Priest uvažovali o angažmáne Ralfa Schepersa (Primal Fear, ex-Gamma Ray), ktorý mal hlasovo blízko k Halfordovi, ten však nakoniec odmietol.
V roku 1998, v rozhovore pre MTV, sa Halford verejne priznal, že je gay.
Ripper Owens (1996-2003).
Američan Tim "Ripper" Owens, ktorý predtým spieval v revivalu Judas Priest s názvom "British Steel" bol predstavený v roku 1996 ako nový spevák Judas Priest. Táto zostava vydala dva albumy - "Jugulator" (1997) a "Demolition" (2001), a ďalej dva živé alby - "Live Meltdown" (1998 ) a "Live in London" (2003), neskôr aj živé DVD. Hoci sa album "Jugulator" predával pomerne dobre, získal dosť protichodných recenzií, hoci obsahuje epos "Cathedral Spires", ktorý sa stal jednou z Ripperových najpopulárnejších piesní.
Reunion (2003–2006).
Počas jedenástich rokov Judas Priest čelili rastúcemu dopytu po znovuspojení. Nakoniec skupina a Rob Halford oznámili, že sa stretnú v júli 2003 a zároveň bude vydaný box set Metalogy (cez Halfordovu skoršie naliehanie, že "by sa to nemalo robiť") V roku 2004 uskutočnili turné po Európe a tiež sa v rovnaký rok objavili na Ozzfeste. Judas Priest sa s Ripperom rozišli v mieri a ten sa pripojil k americkej heavymetalovej kapele Iced Earth.
Na jar, presnejšie 1. marca 2005, vyšiel u Sony Music/Epic Records napäto očakávaný album "Angel of Retribution", ktorý je logickým pokračovaním Painkilleru. Získal úspech ako u kritiky, tak aj na komerčnom poli a nasledovalo svetové turné, po ktorom v júni 2006 Halford oznámil, že chce založiť svoju vlastnú nahrávaciu spoločnosť, Metal God Entertainmen, kde sa bude vydávať jeho všetok sólový materiál pod vlastnou kontrolou. V novembri 2006 bola jeho tvorba remastrovaná a vydaná exkluzívne cez iTunes Store.
Na konci roku 2005 bol vydaný záznam japonského koncertu z Budokan Areny na DVD pod názvom Rising in the East. Za rok 2005 zarobili Judas Priest len ​​na koncertoch okolo 600 miliónov Sk, čím sa zaradili do Top 100 najviac zarábajúcich umelcov. Začiatkom roku 2006 sa začína neisto hovoriť o novom albume. Čo Rob Halford potvrdil a tiež dodal, že sa bude jednať o najväčší šou v histórii Judas Priest. V roku 2006 vydali ďalšie DVD - " Live Vengeance '82 " '; je to záznam koncertu z Memphisu počas Screaming for Vengeance turné. Začiatkom roku vychádza aj v poradí už 2. sólový album Glenna Tiptona s názvom "Edge of the world"; je trocha jemnejší než ten predchádzajúci.
Nostradamus (2006–2010).
V roku 2008 vyšiel album Nostradamus, koncepčný dvojalbum o Nostradamových proroctvách a o konci sveta. Prvý disk rozpráva jeho príbeh a vízie, za ktoré je exilovaný. Druhý ukazuje budúcnosť ľudstva, ktoré zisťuje, že mal pravdu.
V rokoch 2010 - 2012 odohrali Judas Priest turné Epitaph Tour. Počas neho skupinu opustil K.K. Downing. Jeho náhradníkom sa stal Richie Faulkner. Napriek predbežným predstavám, že pôjde o ich rozlúčkové turné skupina vysvetlila, že nejde o koniec, len o posledné veľké turné.
Nový album – 2013.
V prípade nástupcu koncepčného albumu "Nostradamus" Halford o albume hovoril v súvislosti s prepojením prvkov albumov "British Steel" a "Painkiller", teda dvoch nejslávnejších počinov zlatej éry ich kariéry.
"Teraz sme v situácii, kedy si na desku nemôžeme urobiť potrebný čas. Dúfám, že to vyjde ešte v roku 2013. Niečo mi hovorí, že to stihneme vydať ešte v budúcom roku. Viete čo, kludne si zapíšte rok 2013. Poďme sa spoločne tešiť na ďalšiu Judas Priest desku, aby ľudia zase mali na čo metať hlavou," optimisticky prehlásil Halford.
V marci 2014 skupina oznámila dokončenie práce na novom albume. Ten vychádza v júli a má názov "Redeemer of Souls". Bola tiež zverejnená jeho titulná skladba. Gitarista Glenn Tipton vysvetlil, že by fanúšikovia nemali čakať nejaké experimenty a o albume prehlásil, že je to „od začiatku do konca 18 piesní klasického Priest metalu“.

</doc>
<doc id="81821" url="https://sk.wikipedia.org/wiki?curid=81821" title="Erik Vlček">
Erik Vlček

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Erik Vlček (* 29. december 1981, Komárno) je slovenský reprezentant v rýchlostnej kanoistike v súťaži štvorkajaku (K4) a dvojkajaku (K2), účastník OH 2000, 2004, 2008, 2012, 2016 a 2020.
Spolu s Michalom Riszdorferom, Richardom Riszdorferom a Jurajom Bačom vybojoval bronzovú medailu na OH 2004 v Aténách (disciplína K4 na 1 000 m). Na OH v Pekingu dosiahla slovenská posádka striebornú medailu (v zostave nahradil Baču Juraj Tarr). Od roku 2013 vystupuje spolu s Jurajom Tarrom v K2 a od roku 2015 spolu s Jurajom Tarrom, Denisom Myšákom a Tiborom Linkom v K4. V novom zložení K4 spolu so Samuelom Balážom, Csabom Zalkom a Adamom Botekom vybojoval bronzovú medailu na MS 2019 v Szegedíne a získal miestenku pre Slovensko na OH 2020 Tokio (disciplína K4 na 500 m). V Tokiu nakoniec vybojoval taktiež bronzovú medailu v skupine so Samuelom Balážom, Denisom Myšákom a Adamom Botkom.

</doc>
<doc id="81822" url="https://sk.wikipedia.org/wiki?curid=81822" title="Dorota Filová">
Dorota Filová

Dorota Filová (* 8. máj 1936 Smižany– † 13. september 2021, Bratislava) bola slovenská reštaurátorka, špecializala sa na reštauráciu ikon a polychrómovanej drevorezby.
Životopis.
V roku 1955 absolvovala Strednú školu umeleckého priemyslu v Bratislave, po ktorej nastúpila na odbor reštaurovania historických pamiatok na Vysokej škole výtvarných umení pod vedením profesora Karla Veselého. Osem rokov pôsobila v Slovenskej národnej galérii, neskôr pracovala ako reštaurátorka v Slovenskom národnom múzeu. Za reštaurovanie stredovekých ikon získala v roku 1971 cenu Cypriána Majerníka.Vytvorila aj množstvo kópií diel starých majstrov, s ktorými pracoval jej manžel, výtvarník a pedagóg Rudolf Fila.

</doc>
<doc id="81823" url="https://sk.wikipedia.org/wiki?curid=81823" title="Eintracht Frankfurt">
Eintracht Frankfurt

Eintracht Frankfurt je najznámejší športový klub vo Frankfurte nad Mohanom. Eintracht sa radí vďaka jeho futbalového oddielu k veľkým tradičným futbalovým zväzom. Posledná z početných titulom ukončených úspešných ér skončila v 90-tych rokoch. Potom bojoval Eintracht o športové a hospodárske prežitie. Momentálne patrí Eintracht opäť k finančne zdravým bundesligovým futbalovým zväzom. Sezónu 2017/2018 ukončil ziskom Nemeckého pohára. V sezóne 2021/2022 sa stal víťazom Európskej ligy UEFA, keď vo finále zdolal škótsky Glasgow Rangers.
Súčasný káder.
&lt;br&gt;

</doc>
<doc id="81829" url="https://sk.wikipedia.org/wiki?curid=81829" title="Evanjelický kostol v Trnave">
Evanjelický kostol v Trnave

Evanjelický kostol v Trnave je kostol postavený architektom Josefom Marekom v tesnej blízkosti mestských hradieb v roku 1924. Kostol je zaujímavý amfiteátrovým usporiadaním interiéru a závesným stropom. Bol postavený v štýle funkcionalizmu na námestí SNP.
Situácia pred vznikom.
Evanjelický zbor sa spomína ako súčasť Šintavského seniorátu v 16. storočí. V roku 1619 si zbor postavil kostol, ktorý užíval až do roku 1709, a ktorý im v roku 1730 zbúrali. Po Tolerančnom patente v roku 1804 sa osamostatnila časť Modra a dostala právo používať sakristiu Univerzitného kostola – "Invalidovňu". Začiatkom 20. storočia vládne hospodárska kríza a realizované boli len najpotrebnejšie stavby pre robotníkov. Za takýchto pomerov prekvapil zbor evanjelickej cirkvi, ktorý sa podujal na výstavbu kostola pre veriacich.
Súťažné návrhy.
Súťažné podmienky vypísal v roku 1923 evanjelický farár Miloš Rupeldt. Prispel v nich radou pre situačné a dispozičné riešenie evanjelického kostola. Prvá cena ani nebola udelená. Druhá cena bola udelená arch. Gahurovi zo Zlína, tretia arch. Tvarožkovi z Bratislavy. Ceny obdržali hlavne pre amfiteatrálny pôdorys prispôsobený duchu evanjelického obradu. Celková úroveň súťaže však bola veľmi slabá a tak bol projekt zadaný miestnemu architektovi Josefovi Marekovi, ktorý pomocou evanjelického zboru a presných informácií rozriešil dispozíciu evanjelického kostola.
Architektúra.
Kostol je funkcionalistická stavba s polkruhovým pôdorysom, postavená v roku 1924 v pôvodnej hradobnej priekope.
Exteriér.
Objekt evanjelického kostola je umiestnený na námestí SNP v tesnom kontakte s mestskými hradbami. Architektonická kompozícia kostola je realizáciou reformačných názorov na koncepciu kostola, ako ich v povojnových časoch sformuloval biskup Jur Janoška. Monumentálne pôsobiace priečelie sa opiera na severnej strane o masívnu hmotu veže štvorcového pôdorysu, ktorá je ukončená nadstavbou zvonice s hodinami a zvonmi.Je čiastočne vysunutá z uzavretej pôdorysnej schémy. Polvalcová hmota v exteriéri je na prízemí rozšírená arkádovou ochodzou, z ktorej vedú v dvoch predstavaných valcových vežiach schodištia na emporu. Arkádová ochodza bola pôvodne zasklená. Jasnosť zoskupenia hmôt bolo princípom zrkadliacim snahu dosiahnuť súhru medzi formou a obsahom.
Interiér.
V centre vnútorného priestoru sa nachádza kazateľnica a pred ňou oltár. Celý interiér je orientovaný ku kazateľnici, preto má pôdorys kostola polkruhový tvar. V tomto smere má usporiadané rady sedadiel s emporou. Prístup na emporu je z dvoch bočných valcových veží. Tak ako sa stáčajú rady sedadiel, tak aj biele traverzy na strope v modrom poli.Interiér kostola je symbolický. Všetko sa zbieha k centru, ku Kristovi na oltári. Jednoduché priečelie interiéru je doplnené trojicou ník. V prostrednej najväčšej je umiestnená kazateľnica a pred ňou oltár so sochou Krista podľa Canovu. V bočných nikách je krstiteľnica a priestor pre spevácky zbor. Interiér kostola presvetľuje rad polkruhovo zakončených vysokých okien. Posviacka kostola bola 18. októbra 1924 vtedajšími biskupmi Jurajom Janoškom a Samuelom Zochom. V roku 1974 bol jednoduchý interiér doplnený závesným podhľadovým stropom.

</doc>
<doc id="81832" url="https://sk.wikipedia.org/wiki?curid=81832" title="Zdenko Mikula">
Zdenko Mikula

Zdenko Mikula (* 27. november 1916, Vyhne – † 31. október 2012, Bratislava) bol slovenský skladateľ, organizátor, pedagóg a dirigent.
Život.
Otec Koloman Mikula bol v roku 1923 mešťanosta Banskej Bystrice. Mladosť prežil v Banskej Bystrici, kde študoval na učiteľskom ústave (1932 – 1936, hudba a spev K. Štika). V rokoch 1941 – 1946 vyštudoval na Konzervatóriu v Bratislave (kompozícia u E. Suchoňa, dirigovanie u K. Schimpla). Od roku 1939 pôsobil v Bratislave ako dirigent orchestra Vojenského umeleckého súboru (1939 – 1952, 1953 – 1957), externý pedagóg na konzervatóriu a FFUK, v rokoch 1963 – 1970 na VŠMU. 1940 – 1941 sa významne zaslúžil o organizovanie a sformovanie vojenskej hudby na Slovensku. Pracoval ako tvorivý tajomník ZSS (1959 – 1966), neskôr ako jeho vedúci tajomník (1974 – 1978), šéf hudobného vysielania Československého rozhlasu (1966 – 1974) a ako tajomník Československého zväzu skladateľov v Prahe (1977 – 1987). 
Tvorba.
Venoval sa umeleckému spracovaniu ľudových piesní, je autorom piesní, zborových a komorných kompozícií, orchestrálnych, vokálno-inštrumentálnych diel, scénickej hudby a operného triptychu.
Veľa sa venoval aj tvorbe pre deti (Hajulienky, haj, Malí koledníci, Na tanci, Naša Anka).
Hosťoval ako dirigent rozhlasového orchestra ľudových nástrojov, mnoho jeho skladieb je nahratých v rozhlase a na gramoplatniach.
Literatúra.
Fudra, Igor - Gallová, Dana: Zdenko Mikula. Výberová personálna bibliografia. Banská Bystrica: Literárne a hudobné múzeum a ŠVK, 1996.

</doc>
<doc id="81842" url="https://sk.wikipedia.org/wiki?curid=81842" title="Františkánska ulica (Trnava)">
Františkánska ulica (Trnava)

Františkánska ulica v Trnave sa nachádza v centre mesta a od roku 2000 bola značne prebudovaná. Nachádzajú sa na nej moderné obytné domy v mestskej zástavbe. Na jej jednom konci je Františkánsky kostol s kláštorom a na jej druhom konci možno nájsť budovu Galérie Jána Koniareka.

</doc>
<doc id="81849" url="https://sk.wikipedia.org/wiki?curid=81849" title="FC Senec">
FC Senec

FC Senec, a. s. bol slovenský futbalový klub zo Senca. Sezóna 2007/08 bola poslednou a zároveň treťou sezónou klubu FC Senec v najvyššej slovenskej futbalovej súťaži. Vlastníkom klubu je od marca 2008 konzorcium majiteľov z Dubaja a Spojených Arabských Emirátov.
Názvy klubu.
Klub ponesie meno FK DAC 1904 Dunajská Streda v sezóne 2008/2009.
Najväčšie úspechy.
Víťaz Slovenského pohára 2001/2002
Víťaz Superpohára 2001/2002
Účasť v Pohári UEFA 2002/2003 "1. predkolo"
Účasť v najvyššej súťaži 1999/2000, 2006/2007, 2007/2008

</doc>
