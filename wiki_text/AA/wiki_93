<doc id="134105" url="https://sk.wikipedia.org/wiki?curid=134105" title="Zdenko Kasáč">
Zdenko Kasáč

Dr. h. c. prof. PhDr. Zdenko Kasáč, CSc. (* 15. august 1924, Poltár – 29. marec 2017) bol literárny historik, vysokoškolský pedagóg.
Životopis.
Po vychodení ľudovej školy v Poltári študoval v rokoch 19351943 na gymnáziách v Lučenci a v Tisovci. V rokoch 19431944 študoval na Právnickej fakulte, v rokoch 19451949 študoval slovenčinu, filozofiu a francúzštinu na Filozofickej fakulte Slovenskej univerzity v Bratislave. Počas štúdia na vysokej škole pracoval dva roky ako tlačový referent a neskôr ako prednosta kabinetu na Povereníctve zdravotníctva. 
Od roku 1950 pôsobil ako profesor na gymnáziu v Lučenci, v rokoch 19521953 ako profesor na Vyššej hospodárskej škole v Banskej Bystrici. Bol riaditeľom Jedenásťročnej strednej školy v Žarnovici (19531955). V rokoch 19551958 pracoval na Odbore školstva Krajského národného výboru v Banskej Bystrici ako krajský školský inšpektor. V rokoch 19581980 a 19831990 prednášal slovenskú literatúru 20. storočia na Pedagogickej fakulte v Banskej Bystrici, kde v rokoch 19601968 vykonával zároveň funkciu prodekana. V rokoch 19801982 pôsobil ako lektor slovenského jazyka na Inštitúte slovanských štúdií na univerzite v Štrasburgu. Od roku 1990 žije na dôchodku v Banskej Bystrici. 
Vedeckú hodnosť kandidát vied o umení získal v roku 1966. V roku 1968 získal akademický titul doktor filozofie a v roku 1969 sa habilitoval na docenta teórie a dejín slovenskej literatúry. V roku 1980 získal hodnosť profesora teórie a dejín slovenskej literatúry. 7. septembra 2004 mu bol udelený čestný titul doctor honoris causa Univerzity Mateja Bela. 
Bol literárne činný od roku 1941, keď začal publikovať v Národných novinách, Novom rode. Neskôr publikoval v Pravde, Novom slove, Eláne, Tvorbe, Slovenských pohľadoch, Romboide, Slovenskej literatúre, v ktorých publikoval stovky recenzií, kritík, statí a štúdií o vychádzajúcich knihách, najmä básnických. V 60. rokoch sa začal zaoberať poéziou protifašistického odboja publikovanou v čase druhej svetovej vojny a počas SNP. Výsledky výskumu zhrnul do monografie "Slovenská poézia protifašistického odboja 19381945" (1974). Túto problematiku vypracoval aj v akademických syntézach Dejiny Slovenska 5 (1985). Spoločne s Albínom Baginom pripravil vysokoškolskú učebnicu z dejín slovenskej literatúry. Podal prehľad o disidentských a exilových spisovateľoch. Je autorom viacerých ďalších príručiek pre stredoškolských učiteľov slovenčiny. Je zostavovateľom viacerých básnických antológií a výberov z tvorby básnikov Jána Raka, Miloša Krnu, Alexandra Pockodyho, Štefana Atilu Brezányho, slovenskej nadrealistickej poézie. Spoluautor učebníc literatúry pre rozličné typy stredných škôl.

</doc>
<doc id="134107" url="https://sk.wikipedia.org/wiki?curid=134107" title="Gustáv Kassai">
Gustáv Kassai

Gustáv Kassai (pôv. Engelmann) (* 15. január 1843, Košice – † 4. október 1909, Budapešť) bol slovenský filológ. Jeho otcom bol Michal Engelmann a matkou Vilhelmína rod. Kaiserová.
V rokoch 19621866 študoval na gymnáziu v Košiciach. Klasickú filológiu vyštudoval na univerzite vo Viedni. Od roku 1868 bol profesorom na gymnáziu v Banskej Bystrici, v roku 1881 v Budapešti a neskôr súkromným profesorom latinskej štylistiky a rétoriky na univerzite v Budapešti.
Je autorom latinských, gréckych a maďarských štúdií a príspevkov z klasickej filológie. Publikoval práce o Platónovej filozofii, ktoré boli vydané v Banskej Bystrici v roku 1877. Venoval sa aj prekladom maďarských autorov do starej gréčtiny. Pre školy vydal Sofoklovu Antigonu.

</doc>
<doc id="134108" url="https://sk.wikipedia.org/wiki?curid=134108" title="Janka Kassová">
Janka Kassová

Janka Kassová (* 4. október 1953, Banská Bystrica – † 22. február 1999, Banská Bystrica) bola slovenská osvetová pracovníčka, choreografka a tanečnica.
Životopis.
Pracovníčka Okresného osvetového strediska v Banskej Bystrici. Tanečníčka a choreografka folklórneho súboru Urpín.

</doc>
<doc id="134110" url="https://sk.wikipedia.org/wiki?curid=134110" title="Andrej Ľudovít Katina">
Andrej Ľudovít Katina

Andrej Ľudovít Katina (pseudonym Podlipný) (* 4. február 1909, Zvolen, Slovensko – † 23. október 1968, Myjava, Slovensko) bol slovenský evanjelický kňaz, cirkevný hodnostár, spisovateľ a redaktor.
Životopis.
Narodil sa v rodine Ondreja Katinu a jeho manželky Kataríny, rodenej Bukovej. Základné vzdelanie získal vo Zvolene, kde aj v roku 1929 zmaturoval. Neskôr študoval teológiu v Bratislave (1929 – 1933), ordinovaný bol v roku 1933. Pôsobila ako kaplán vo Zvolene, farár v Badíne (1935 – 1946), Hronseku a napokon sa stal biskupom Západného dištriktu (1952 – 1968). Jeho pôsobenie poznačil vtedajší politický systém. 
Tvorba.
V roku 1932 debutoval zbierkou nábožensky a sociálne ladených básní, potom sa venoval prozaickej tvorba s mravoučnou a historickou tematikou, pokúšal sa aj o drámu. V publicistike sa venoval kultúrnohistorickej a cirkevnej problematike, zostavil modlitebník a vydal historickú prácu o artikulárnom kostole v Hronseku. Bol spoluredaktorom časopisu Evanjelický posol spod Tatier.

</doc>
<doc id="134111" url="https://sk.wikipedia.org/wiki?curid=134111" title="Štefan Kátlovský">
Štefan Kátlovský

Štefan Kátlovský (* 14. apríl 1906, Brezová pod Bradlom – † 4. máj 1968, Košice) bol slovenský evanjelický kňaz, náboženský spisovateľ a cirkevný hodnostár.
Životopis.
Maturoval na Priemyselnej škole v Bratislave, gymnaziálnu maturitu získal na Štátnom gymnáziu Andreja Sládkoviča v Banskej Bystrici (1925). Začas študoval na Českom vysokom učení v Prahe (19251926), teológiu skončil v Bratislave (1931), ordinovaný (1931), študoval v Bazileji (19311932). 
&lt;br&gt;Pôsobil ako kaplán v Prešove, farár v Hornom Tisovníku, Mýte pod Ďumbierom (1933), správca sirotinca v Modre (od novembra 1940), prednášal na Evanjelickej teologickej fakulte v Bratislave (od októbra 1941), dekan fakulty (1952), biskup Východného dištriktu (od roku 1958).
Autor náboženských a teologických prác, gramatiky hebrejčiny, vysokoškolských učebníc, prispieval do časopisov, člen prekladateľskej komisie Biblie, preložil časti Novej zmluvy. Ovládal 9 jazykov, často prednášal na teologických podujatiach v zahraničí.

</doc>
<doc id="134112" url="https://sk.wikipedia.org/wiki?curid=134112" title="Martin Katriak">
Martin Katriak

Martin Katriak (* 31. júl 1913, Čačín – 4. január 1999) bol vysokoškolský pedagóg, sociológ, kultúrno-osvetový pracovník.
Životopis.
Štúdium na Filozofickej fakulte UK v Bratislave absolvoval roku 1948. V roku 19371940 pracovník Ministerstva školstva a národnej osvety, potom učiteľ na viacerých miestach. Pracovník Povereníctva školstva a osvety (19451954), Osvetového ústavu (19551964), Sociologické ústavu SAV (19651974). Docent na Filozofickej fakulte UK, na VŠE a na Fakulte VŠP KSČ prednášal sociologickú metodológiu. Zameriaval sa na problémy činnosti osvetových zariadení.

</doc>
<doc id="134113" url="https://sk.wikipedia.org/wiki?curid=134113" title="Ján Katunský">
Ján Katunský

Ján Katunský (Katunski) (* 5. apríl 1643, Spišská Kapitula - † 28. jún 1683, Banská Štiavnica) bol rímskokatolícky kňaz, jezuita a pedagóg.
Životopis.
Stredoškolský profesor jazykov a humanitných predmetov. Aktívny v charitatívnej činnosti, navštevoval chorých a zaopatroval umierajúcich. Bol mučený a sťatý Tököliho kurucmi. Pôsobil ako misionár-kazateľ v Banskej Bystrici (1676 a 1681-1682).

</doc>
<doc id="134114" url="https://sk.wikipedia.org/wiki?curid=134114" title="Ján Katzernhirn">
Ján Katzernhirn

Ján Katzernhirn (Katznhirn, Katzenhiren, Katzenhrn) (* Kremnica † 10. marec 1527, Slovensko) bol remeselník, obuvník, vodca baníckeho povstania.
Bol prívržencom plebejskej reformácie, jeden z najaktívnejších činiteľov baníckeho povstania v Banskej Bystrici (15251526). V marci roku 1527 ho chytili kremnickí drábi. Bol odsúdený na smrť a popravený.

</doc>
<doc id="134116" url="https://sk.wikipedia.org/wiki?curid=134116" title="Gejza Kauzál">
Gejza Kauzál

Gejza Kauzál (* 5. marec 1906, Chyzerovce - † 25. september 1964, Banská Bystrica) bol slovenský lekár-chirurg.
Životopis.
Študoval na gymnáziu v Zlatých Moravciach, od r. 1923 na Lekárskej fakulte UK v Bratislave. Od r. 1929 MUDr., asistent na Chirurgickej klinike Lekárskej fakulty UK v Bratislave, primár chirurgického odd. nemocnice v Komárne, krajský odborník. Od roku 1960 vedúci chirurgickej ambulancie UÚNZ v Žiline, neskôr v Žiari nad Hronom a v Čadci. Autor 18 článkov prevažne z brušnej chirurgie.

</doc>
<doc id="134117" url="https://sk.wikipedia.org/wiki?curid=134117" title="Andrej Kavuljak">
Andrej Kavuljak

Ing. Andrej Kavuljak (* 5. december 1885, Ústie nad Oravou - † 30. máj 1952, Dolný Kubín) bol slovenský historik, lesný inžinier.
Jeho otec bol Andrej Kavuljak (18551934) a matka Alojzia rod. Pacáková.
Životopis.
Študoval na gymnáziu v Trstenej a v Banskej Bystrici (19001904), na Vysokej škole baníckej a lesníckej v Banskej Štiavnici, Ing. Taxátor Oravského komposesorátu, vedúci lesnej správy v Párnici, lesmajster v Oravskom Podzámku, inšpekčný úradník Štátnych lesov a hlavný lesný radca Riaditeľstva Štátnych lesov v Liptovskom Hrádku, riaditeľ Riaditeľstva Štátnych lesov v Banskej Bystrici (19431949), externe prednášal na Vysokej škole poľnohospodárskeho a lesníckeho inžinierstva v Košiciach. Počas 1. svetovej vojny padol na ruskom fronte roku 1915 do zajatia. Po pobyte v zajateckom tábore v Zlatouste na Urale. V rokoch 19181921 pôsobil ako prednosta a lesný inšpektor Zlatousteckej oblasti. Zoznámil sa s ruskou a neskôr i sovietskou odbornou literatúrou, po oslobodení ju i prekladal. Popredný slovenský odborník v lesníctve, teoretické a praktické skúsenosti zhrnul do vysokoškolskej učebnice o zariaďovaní lesov a do národohospodárskej štúdie o pasení v lesoch. Venoval sa prevažne histórii lesníctva na Slovensku a najmä na Orave. Výsledky štúdia zhrnul v samostatných prácach a štúdiách. Najvýznamnejšia jeho práca "Historický miestopis Oravy" vyšla až posmrtne.

</doc>
<doc id="134118" url="https://sk.wikipedia.org/wiki?curid=134118" title="Robo Kazík">
Robo Kazík

Robo Kazík (* 11. máj 1947, Topoľčianky† 1. február 2021, Topoľčianky) bol slovenský podnikateľ, spevák.
Životopis.
Absolvoval Strednú ekonomickú školu a Inštitút pre národné výbory. Pracoval ako robotník v Calexe Zlaté Moravce a v Pozemných stavbách v Banskej Bystrici. Na Mestskom úrade v Banskej Bystrici robil šestnásť rokov. Najskôr robil vodiča, potom vedúceho "Akcie Z" a ešte neskôr vedúceho odboru výstavby. Medzi rokmi 19831990 bol riaditeľom Slovkoncertu. Vydal albumy "Vráť sa mi, láska, Venované Vám, Toto sólo patrí nám, Srdce ti napovie, Vianoce, Jesenné lístie, Letná nálada". Niektoré z nich nahral s "Orchestrom Pavla Zajáčka" V Slovenskej televízii účinkoval v programe Repete. V období 20062010 pracoval ako viceprimátor v Banskej Bystrici.
S jeho manželkou Marienkou, ktorá pochádza z Očovej, mal dvoch synov. Jeho dvorná textárka bola Mária Kodajová. V roku 2006 spolu s Karolom Konárikom naspieval duet „Život je boj“ pre jeho album "To som ja".

</doc>
<doc id="134121" url="https://sk.wikipedia.org/wiki?curid=134121" title="Estradasphere">
Estradasphere

Estradasphere je kalifornská šesťčlenná skupina z USA, ktorá vznikla v roku 1998 v mestečku Santa Cruz. Skupina hrá vysoko experimentálnu kvalitnú, prevažne inštrumentálnu hudbu, ktorú definujú eklektickým hudobným žánrom. Kombinujú hlavne folklórne a džezové elementy. Zaujímavosťou je však, že v ich tvorbe nájdete takisto klasickú hudbu, progresívny rock, death metal, pop 60-ich rokov 20. storočia, new age, soundtrackovú hudbu, španielske flamenco a balkánsku ľudovú hudbu (najmä cigánske melódie). Azda najväčšou raritou v ich hudbe sú syntetické motívy videohier zo začiatku 90 rokov typu Super Mario Bros. Všetci členovia sú multiinštrumentalisti a zvláštnosťou ich vystúpení v minulosti bolo okrem ich živej hry aj cirkusové predstavenie rôznych artistov.

</doc>
<doc id="134123" url="https://sk.wikipedia.org/wiki?curid=134123" title="Daniel Kellner">
Daniel Kellner

Daniel Kellner (* 1758, Banská Bystrica† 1824, tamže) bol slovenský farbiar.
Životopis.
Zakladateľ farbiarskej vetvy rodu Kellnerovcov v Banskej Bystrici. V roku 1785 bol prijatý za mešťana Banskej Bystrice, zapísaný do knihy majstrov farbiarskeho cechu siedmich banských miest (1786). Člen Vonkajšej mestskej rady v Banskej Bystrici. Na evanjelickom cintoríne v Banskej Bystrici dal postaviť mauzóleum.

</doc>
<doc id="134124" url="https://sk.wikipedia.org/wiki?curid=134124" title="Ján Kellner (mešťanosta)">
Ján Kellner (mešťanosta)

Ján Kellner (* 1729, Banská Bystrica † 1800, Banská Bystrica) bol mešťanosta Banskej Bystrice a člen Vonkajšej mestskej rady v Banskej Bystrici (od 1771).
Jeho otec Andrej Kellner (17001747), jeho syn Pavol Kellner (17531803).
Životopis.
Školské vzdelanie nadobudol v Banskej Bystrici. Majstrom klobučníckeho cechu sa stal v Banskej Bystrici (1750). Písal rodinnú kroniku, aj udalosti kronikárskeho charakteru o Banskej Bystrici.

</doc>
<doc id="134127" url="https://sk.wikipedia.org/wiki?curid=134127" title="Pavol Kellner">
Pavol Kellner

Pavol Kellner (* 1753, Banská Bystrica† 1803, tamže) bol slovenský klobučník.
Životopis.
Tovariš v otcovej dielni v Banskej Bystrici (1770). Bol prijatý za mešťana Banskej Bystrice a do cechu klobučníckych majstrov (1776). Pokračoval v písaní rodinnej kroniky aj popisovaní udalostí kronikárskeho charakteru o Banskej Bystrici.

</doc>
<doc id="134128" url="https://sk.wikipedia.org/wiki?curid=134128" title="Samuel Kellner">
Samuel Kellner

Samuel Kellner (* 1789, Banská Bystrica† 1855, tamže) bol slovenský klobučník.
Životopis.
Klobučník v Banskej Bystrici, prijatý za mešťana Banskej Bystrice (1813). Pôsobil v obecnom výbore v Banskej Bystrici a pri voľbe Mestskej rady bol zvolený za jej člena (1849). Bol spoluzakladateľom a pokladníkom čitateľského spolku v Banskej Bystrici (1848). Pokračoval v písaní rodinnej kroniky aj kroniky udalostí Banskej Bystrice.

</doc>
<doc id="134129" url="https://sk.wikipedia.org/wiki?curid=134129" title="Dezider Keme">
Dezider Keme

Dezider Keme (* 14. december 1895, Banská Bystrica-Kremnička - † 20. november 1944, Slovensko) bol obchodník.
Životopis.
Bol obchodníkom v Banskej Bystrici. Rasovo prenasledovaný, obeť nacistického teroru. Po potlačení SNP bol spolu s manželkou Kornéliou a dcérou Luciou 11. novembra 1944 zaistený nemeckými bezpečnostnými orgánmi v Banskej Bystrici. Následne bol väznený a neskôr popravený v masovom hrobe v Banskej Bystrici-Kremničke.

</doc>
<doc id="134131" url="https://sk.wikipedia.org/wiki?curid=134131" title="Koloman Kemenczky">
Koloman Kemenczky

Koloman Kemenczky (Kálmán) (* 24. december 1846, Miškovec – † 1. máj 1925, Košice) bol slovenský pedagóg a publicista.
Životopis.
Profesor chémie a prírodopisu v Banskej Bystrici (po 1883). Autor učebníc, rozprávok, fejtónov.

</doc>
<doc id="134134" url="https://sk.wikipedia.org/wiki?curid=134134" title="Jozef Kemko">
Jozef Kemko

Jozef Kemko (* 19. marec 1887, Heľpa - † 25. júl 1960, Heľpa) bol ľudový rezbár.
Životopis.
Jozef Kemko bol zamestnaný ako roľník, bača a železničný robotník v Heľpe. Vyrezávaniu z dreva sa venoval vo svojom voľnom čase. vyrezával solničky, črpáky, kuchynský a pastiersky riad i hudobné nástroje (píšťalky, gajdy). Známy ako výrobca črpákov gemerského typu. Roku 1956 sa pokúsil o voľnú plastiku (monumentalizované stvárnenie Jánošíka). Jeho sochy sú charakteristické veľkorysým chápaním tvaru strnulo pózujúcich figúr čo im dodáva monumentalitu. Vypestoval si cit pre technické i výtvarné vlastnosti dreva, ale neváhal ho kombinovať ani s inými materiálmi (kožušina, kov). Jeho práce sú zastúpené v zbierkach Historického ústavu Slovenského národného múzea, Slovenskej národnej gelérie, a ÚĽUV-u v Bratislave a Etnografického ústavu Slovenského národného múzea v Martin.
Dielo.
Drevené plastiky: 

</doc>
<doc id="134135" url="https://sk.wikipedia.org/wiki?curid=134135" title="Gabriel Kendrai">
Gabriel Kendrai

Gabriel Kendrai (Kendray) (* 14. február 1724, Voderady† 18. január 1797, Šaľa) bol slovenský rímskokatolícky kňaz, jezuita a veršovník.
Jeho otec bol Juraj Kendrai a matka Klára rod. Szentkeresztiová.
Životopis.
V roku 1739 vstúpil do jezuitskej rehole, študoval v Trnave. Po štúdiách misionár a správca rehoľných majetkov v Banskej Bystrici a v Jágri, od 1770 v Trnave a Šali, po rozpustení rehole od 1775 svetský kňaz v Šali. Autor elegickej básnickej skladby na biblický námet a práce o vojvodcoch bojujúcich v 17. storočí na východnom Slovensku.

</doc>
<doc id="134136" url="https://sk.wikipedia.org/wiki?curid=134136" title="Matúš Kephalides">
Matúš Kephalides

Matúš Kephalides (Hlaváč; Matej) (* 1645, Košťany nad Turcom – † 1700, Banská Bystrica) bol evanjelický kňaz, pedagóg a filozof.
Životopis.
Navštevoval školy v Košťanoch nad Turcom, vo Svätej Helene, v Martine, v Žiline, v Brezne, pokračoval na gymnáziu v Banskej Bystrici, kde dokončil štúdium skúškou ako respondent rozpravy banskobystrického rektora J. Henselia "De creatione" (1665).
Pôsobil ako učiteľ vo Veličnej na Orave, neskôr sa stal rektorom školy v Banskej Bystrici-Radvani (1667), kde vyučoval logiku, v čase prenasledovania zbavený učiteľského miesta (1674), napokon sa utiahol do Banskej Bystrice. Ako alumnus v Banskej Bystrici napísal báseň do dizertácie T. Stellera "Excercitium Metaphysicum..." (1665). Často viedol učené rozhovory s jezuitami. Z jeho pôsobenia v Banskej Bystrici-Radvani sa zachovala dizertácia "De pluralite animarum" (1669), venovaná príslušníkom duchovného a svetského stavu. V duchu scholastickej filozofie v nej obhajuje názor, že človek ma iba jednu dušu, ktorá má viac schopností a foriem. Zastával stanovisko, že nad autoritou akéhokoľvek filozofa stojí autorita pravdy. Stúpenec teórie o mikrokozme chápanom v duchu Komenského.

</doc>
<doc id="134139" url="https://sk.wikipedia.org/wiki?curid=134139" title="Adam Kereškéni">
Adam Kereškéni

Adam Kereškéni (Kereskényi de Alsó et Felsó Kereskény) (* 24. január 1713, Komárno - † 1. február 1777, Cluj) bol rímskokatolícky kňaz, prekladateľ, básnik, pedagóg zemianskeho pôvodu. 
Životopis.
Základné školy navštevoval v Ostrihome, v Košiciach a v Bratislave, od 1729 člen jezuitskej rehole, študoval filozofiu v Trnave, 1730 novic v Trenčíne, 1733-1734 študoval fyziku a metafyziku v Trnave, 1739-1742 teológiu vo Viedni, 1743 v Banskej Bystrici, PhDr. Od roku 1731 učiteľ v Esztergome, 1736 v Bratislave, 1737 v Trnave a 1738 v Budíne, 1745 kazateľ a prof. v Esztergome, 1746-1748 v Trnave a i., správca tlačiarne v Košiciach, v Alba Iulii, riaditeľ seminára a školy a do 1773 správca tlačiarne v Cluji. Preložil z taliančiny do maďarčiny dve jezuitské Metastasiove drámy, vydal cirkevné práce a básne.

</doc>
<doc id="134141" url="https://sk.wikipedia.org/wiki?curid=134141" title="Jakub Khien">
Jakub Khien

Jakub Khien (Kiehn) (* Banská Bystrica?) bol maliar.
Životopis.
Maliar v Banskej Bystrici (1600-1617). Pravdepodobne syn banskobystrického zlatníka Jána Khuena.

</doc>
<doc id="134143" url="https://sk.wikipedia.org/wiki?curid=134143" title="Stanislav Kianička">
Stanislav Kianička

Stanislav Kianička (* 11. november 1873, Martin - † 7. december 1940, Valča) bol rímskokatolícky kňaz a náboženský spisovateľ. Pseudonym: Klerik, Prítomný
Životopis.
Študoval na meštianskej škole v Martine, na gymnáziu a diecezálnom seminári v B.Bystrici. V roku 1897 bol vysvätený za kňaza a nastúpil ako kaplán v Dlhom Poli, neskôr farár v Necpaloch a vo Valči. Starosta Orla, funkcionár náboženských spolkov. Prispieval do cirkevnej tlače.

</doc>
<doc id="134144" url="https://sk.wikipedia.org/wiki?curid=134144" title="Bohuš Kianička">
Bohuš Kianička

Bohuš Kianička (* 12. september 1875, Turčiansky Svätý Martin † 29. máj 1938, tamže) bol slovenský politik a živnostník.
Životopis.
Za mäsiara a udenára sa vyučil v Banskej Bystrici a podnikal v rodnom Martine.. Už počas pobytu v Budapešti a v Prahe podporoval národno-kultúrne podujatia. Predseda Československej živnostnicko-obchodnickej strany na Slovensku. Bol funkcionárom živnostníckych stavovských a družstevných organizácií, Matice slovenskej (MS), Muzeálnej slovenskej spoločnosti (MSS). Pôsobil ako zodpovedný redaktor "Slovenského remeselníka" (1927 - 1929) a "Hlásnika". a prispieval do ďalších slovenských novín a časopisov. 
V parlamentných voľbách v roku 1925 získal za živnostenskú stranu senátorské kreslo v Národnom zhromaždení. Mandát obhájil v roku 1929 i v 1935. Členom senátu bol do až do svojej smrti, nahradil ho Juraj Vyskočil.
Zomrel v máji 1938, pochovaný bol 1. júna v Turčianskom Sv. Martine.

</doc>
<doc id="134145" url="https://sk.wikipedia.org/wiki?curid=134145" title="Krištof Kindermann">
Krištof Kindermann

Krištof Kindermann (* Slovensko) bol evanjelický kňaz.
Životopis.
Evanjelický farár a správca v Špitáli sv. Alžbety v Banskej Bystrici (1534-1545).

</doc>
<doc id="134146" url="https://sk.wikipedia.org/wiki?curid=134146" title="Štefan Kindernay">
Štefan Kindernay

Štefan Kindernay (* 5. február 1914, Brezno – † 2. február 1972, Bratislava) bol slovenský lekár – ortopéd.
Životopis.
Navštevoval základnú školu v Brezne, študoval na gymnáziu v Banskej Bystrici, kde 1933 maturoval. Štúdium medicíny absolvoval na Lekárskej fakulte UK v Bratislave kde štúdium v roku 1939 ukončil titulom MUDr. Od 1940 asistent, po roku 1945 vedúci lekár a zástupca prednostu Ortopedickej kliniky Lekárskej fakulty UK v Bratislave. Popri tom v období 19511959 pôsobil ako konziliár Výskumného ústavu reumatických chorôb v Piešťanoch, externý učiteľ na Inštitúte pre ďalšie vzdelávanie lekárov a farmaceutov a oblastný odborník pre ortopédiu. 
Počas SNP bol veliteľom zberne ranených 1. československej armády, po ústupe do hôr pôsobil v ilegalite. 
Špecializoval sa na choroby osteoartikulárneho systému. Významné boli jeho práce traumatologické, najmä o pseudoartrózach, fraktúrach collum femoris a luxačných fraktúrach bedrového kĺbu, i práce zamerané na reumatológiu o hydrokortizóne, koxatrózach, artroplastikách kĺbov, syndróme paralytického bedrového kĺbu. Autor ortopedickej časti "Vademecum medici" (1972).

</doc>
<doc id="134148" url="https://sk.wikipedia.org/wiki?curid=134148" title="Mária Kirchmaierová">
Mária Kirchmaierová

Mária Kirchmaierová (* Slovensko) bola pedagogička.
Životopis.
Učiteľka slovenskej dievčenskej školy v Banskej Bystrici (1594).

</doc>
<doc id="134149" url="https://sk.wikipedia.org/wiki?curid=134149" title="Július Kirsteuer">
Július Kirsteuer

Július Kirsteuer (kr.m. Čerešňák) (* 25. august 1917, Banská Bystrica - † 2. január 1983, Bratislava) bol slovenský právnik a protifašistický bojovník.
Životopis.
Ľudovú školu (1923-1927) a gymnázium (1927-1935) absolvoval v Banskej Bystrici. Študoval na Právnickej fakulte Univerzity Komenského v Bratislave (1935-1940), kde dosiahol titul JUDr. 
Pracoval ako zamestnanec Ministerstva zahraničného obchodu v Prahe, Povereníctva financií, vedúci odboru Ministerstva obchodu SSR v Bratislave, pracovník PZO Technoexport a Technopol v Bratislave. V rokoch 1943-1944 ako kuriér v Turecku pracoval pre československú spravodajskú službu v Londýne, počas SNP v povstaleckom spravodajstve. Zúčastnil sa na prenesení vysielačky na Slovensko, spoluzakladal spojenie cez vysielačku Vít.

</doc>
<doc id="134151" url="https://sk.wikipedia.org/wiki?curid=134151" title="Michal Kiss">
Michal Kiss

Michal Kiss (* 9. september 1856, Rybník) bol slovenský publicista a právnik.
Životopis.
Študoval na gymnáziu v Leviciach a v Banskej Bystrici. Následne na právnickej fakulte v Budapešti, JUDr. Od 1880 podslúžny, 1889 slúžny. Od roku roku 1896 pôsobil ako predseda sirotskej stolice v Zlatých Moravciach. Filozofickými, sociologickými, národohospodárskymi a politicko-právnymi úvahami prispieval do domácich i zahraničných časopisov.

</doc>
<doc id="134152" url="https://sk.wikipedia.org/wiki?curid=134152" title="Karol Ivan Kiszely">
Karol Ivan Kiszely

Karol Ivan Kiszely (* 12. október 1881, Banská Bystrica – † 12. apríl 1947, Banská Bystrica) bol pedagóg, pamiatkar, archivár múzejník a knihovník.
Životopis.
V rodinnom kruhu
Karol Kiszely sa narodil 12. októbra 1881 v Banskej Bystrici. Pochádzal z rodiny, ktorej predkovia prastarý otec Michal Kiszely a starý otec Karol Ján Kiszely boli uznávanými opravármi a výrobcami organov. Jeho otec Ján Kiszely bol právnikom, úradníkom sporiteľne a neskôr riaditeľom banky. Matka Hermína Dobrovitsová bola sestrou Idy Dobrovitsovej manželky Svetozára Hurbana Vajanského.
Za štúdiom do sveta
Svoje štúdium začal v rodnom meste na banskobystrickom evanjelickom gymnáziu, ktoré ukončil maturitou. Potom pokračoval na univerzite v Budapešti, kde získal vysokoškolské vzdelanie. Tu vyštudoval históriu, zemepis a orientalistiku. Popri turečtine ovládal latinský jazyk, nemčinu, maďarčinu a slovenčinu. Bol jediným Banskobystričanom ovládajúcim turečtinu. V rámci svojich študijných ciest navštívil mnohé orientálne krajiny, napr. Turecko, Kaukaz, krajiny Orientu. Následne o týchto výskumných cestách prednášal na pôde Uhorskej zemepisnej spoločnosti v Budapešti, ale aj v Banskej Bystrici.
Úspešná učiteľská kariéra
V školskom roku 1914 – 1915 nastúpil na pozíciu pomocného profesora bez nároku na odmenu na Evanjelickom gymnáziu v Banskej Bystrici, kde vyučoval zemepis, dejepis, prírodopis, gréčtinu a dokonca matematiku.
Všetko pre kultúru v meste Banská Bystrica prostredníctvom múzea a knižnice
Keď v roku 1915 zomrel jeden z troch nehonorovaných kustódov múzea Samuela Bothár, voľba na jeho nástupcu padla práve na Karola Kiszelyho. Mesto ho preto už o dva roky 29. marca 1917 definitívne menovalo jediným správcom banskobystrického mestského múzea so sídlom v Matejovom dome. V tejto funkcii pôsobil až do svojej smrti. Zaslúžil sa o budovanie múzea, ktoré v roku 1925 prihlásil do Zväzu československých múzeí. Mesto ho ďalej 3. februára 1926 popri správcovstve múzea jednohlasne ustanovilo aj za mestského knihovníka. Mestská knižnica bola zriadená v malej zasadacej sieni budovy radnice na námestí v Banskej Bystrici. Vzhľadom na bohaté knižničné tradície mesta inicioval 5. januára 1929 v mestskej rade zriadenie vedeckej knižnice. V tom čase sa ale myšlienka neujala. Satisfakcie sa mu však dostalo ako správcovi knižnice, keď mesto po mnohých úvahách určilo pre Mestskú verejnú knižnicu samostatný trakt novej budovy Štátneho učiteľského ústavu v prvej polovici roku 1935, kde postupne zriadil verejnú čitáreň. V roku 1932 ho Štátny referát na ochranu pamiatok na Slovensku menoval za štátneho konzervátora v okrese Banská Bystrica.
V spolupráci s Osvetovým zborom pripravil kurz sprievodcov po pamiatkach Banskej Bystrice a okolia, ktorý skončil preskúšaním frekventantov pred komisiou 5. mája 1937.
Ako zanietený múzejník a banskobystrický lokálpatriot sa zapojil do príprav výstavy pod názvom Staré umenie na Slovensku v Prahe. Zo zbierok mestského múzea vybral najreprezentatívnejšie zbierkové predmety z obdobia gotiky, ktoré na výstave vynikajúco reprezentovali Banskú Bystricu a Slovensko a ktoré pri tejto príležitosti zreštaurovala zdarma Umelecká beseda v Prahe. Dňa 9. decembra 1939 bol v Martine založený Zväz slovenských múzeí, kde medzi zakladajúcimi múzeami bolo zastúpené aj Mestské múzeum v Banskej Bystrici v zastúpení Karolom Kiszelym a Dr. Jozefom Karvašom. Obaja boli zvolení za členov muzeálnej rady zväzu, pričom Karol Kiszely bol na 3. zjazde zväzu v roku 1943 zvolený za druhého podpredsedu Zväzu múzeí na Slovensku. V roku 1939 pripravil umeleckohistorické muzeálie pre svetovú výstavu v New Yorku a v roku 1942 pre národopisnú výstavu Slovensko v Stuttgarte.
Charakterný, čestný a pracovitý 
Karol Kiszely si dokázal zachovať ľudskú dôstojnosť a pevný charakter aj v zložitej životnej situácii v roku 1944, v ktorej prejavil osobnú statočnosť a odvahu, keď počas SNP po jeho ústupe do hôr ukryl v Mestskom múzeu v Banskej Bystrici časť archívu SNM vrátane tajného archívu dr. Vavra Šrobára. Karol Ivan Kiszely bol členom sedemnástich domácich a zahraničných vedeckých a odborných spoločností. Aktívne publikoval doma aj v zahraničí. V roku 1937 napísal a vydal prvého slovenského Sprievodcu Mestského múzea v Banskej Bystrici a v roku 1941 publikáciu "Banská Bystrica – perla Slovenska", ktorá vyšla pre účastníkov Matičných dní v Banskej Bystrici v dňoch 9. – 11. mája 1941. Karol Kiszely bol a zostáva zosobnením morálnej a odbornej integrity, človekom, ktorý pracoval sedem dní v týždni v prospech mesta, múzea a knižnice. Spolu s likvidáciou starého meštianskeho domu padla pravdepodobne za obeť aj celá jeho pozostalosť.
Karol Kiszely zomrel 12. apríla 1947 po dlhej chorobe vo svojom rodnom dome, bez potomkov. Pochovaný je spolu s manželkou na evanjelickom cintoríne v Banskej Bystrici. Jeho rodný dom na terajšej Skuteckého ulici č. 3 odkúpil v roku 1953 Jednotný národný výbor a po jeho asanovaní tu bola postavená budova kina Hviezda.
Ako znalec dejín Banskej Bystrice a okolia vykonával lektorskú službu, organizoval kurzy sprievodcov, spracoval dejiny Matice slovenskej v Banskej Bystrici za roky 1963-1875. 
Známy bibliofil, majiteľ bohatej knižnice, zberateľ. V tlači informoval o činnosti múzea a knižnice, publikoval state o knižnici evanjelický gymnázia a prvej knižnej zbierke J. Čaploviča, štúdie uverejňoval aj v maďarských časopisoch a zborníkoch. Člen Uhorskej zemepisnej spoločnosti a ďalších 16 vedeckých spoločností, člen muzeálnej rady Zväzu slovenských múzeí, od 1943 jej predseda.

</doc>
<doc id="134153" url="https://sk.wikipedia.org/wiki?curid=134153" title="Ján Klamárik">
Ján Klamárik

Ján Klamárik (* 7. február 1832, Lučenec – † 8. október 1898, Banská Bystrica) bol pedagóg. 
Pseudonym: Kemény
Životopis.
Študoval na gymnáziu v Kiskunfélegyháze a v Pešti. Od roku 1847 študoval filozofiu v Pešti a v rokoch 18541855 vo Viedni, kde v roku 1858 zložil učiteľské skúšky z matematiky a prírodopisu. PhDr. V roku 1870 absolvoval zahraničnú cestu, počas ktorej študoval systém školstva. Pôsobil ako zastupujúci profesor na gymnáziu Kiskunfélegyháze, v Pécsi a inde. 
V rokoch 18611883 pôsobil v Banskej Bystrici, od roku 1867 ako riaditeľ gymnázia, v rokoch 18761883 ako obvodný školský inšpektor. Ako školský inšpektor sa pričinil o vznik vyššej dievčenskej školy a chlapčenskej meštianky v Banskej Bystrici.
Ako expoment maďarizátorskej politiky v Banskej Bystrici sa podieľal v auguste 1867 na odstránení siedmich slovenských profesorov z banskobystrického gymnázia, medzi nimu aj Martina Čulena. V roku 1874 ako hlavný dozorca viedol vyšetrovanie proti gymnáziu v Klaštore pod Znievom. V roku 1875 zakročil proti slovenským študentom za uctenie pamiatky Andreja Sládkoviča. V maďarizácii spolupracoval s biskupom Arnoldom Ipolyi-Stummerom a podžupanom Belom Grünwaldom. 
Od roku 1883 pracoval ako tajomník Ministerstva kultúry a školstva v Budapešti. V roku 1889 sa stal ministerským radcom. Od roku 1883 riadil zmeny a úpravy v uhorskom školstve. Bol zvolenským podžupanom, čestným členom krajinskej profesorkej spoločnosti, krajinskej profesorskej rady a čestným predsedom pedagogickej spoločnosti. 
Literárne začínal ako básnik v antológii gymnaziálnych študentov v Pešti (1847), potom v časopise "Bajai". Publikoval odborné články v ročenkách gymnázií a v časopisoch. Bol prekladateľom a zostavovateľom učebníc. V prácach o organizácii maďarských stredných škôl žiadal pomaďarčenie inonárodných škôl na Slovensku. Spolupracoval na maďarsko-nemecko-slovenskom slovníku Jozefa Lósa.

</doc>
<doc id="134155" url="https://sk.wikipedia.org/wiki?curid=134155" title="Ignác Klaus">
Ignác Klaus

Ignác Klaus (Clauss) (* 30. august 1717, Bratislava† 11. november 1791, Bratislava) bol rímskokatolícky kňaz, pedagóg, veršovník, filozof.
Jeho otec bol Ján Jakub Klaus a matka Mária Katarína rod. Schusterová.
Životopis.
Od 1734 člen jezuitskej rehole, ThDr., PhDr. Profesor teológie a filozofie na jezuitských učilištiach vo Viedni, Győri, Trnave, Košiciach a i., predstavený rehole v Bratislave, v Šoprone, v Banskej Bystrici a v Kőszegu. Od 1774 kaplán v Spišskej Novej Vsi. Od roku 1776 farár vo Veľkej. Napokon žil v Bratislave. Autor didaktickej básne a filozofických rozpráv.

</doc>
<doc id="134156" url="https://sk.wikipedia.org/wiki?curid=134156" title="Jozef Božetech Klemens">
Jozef Božetech Klemens

Jozef Božetech Klemens (Clemens) (* 8. marec 1817, Liptovský Mikuláš-Hušták – † 17. január 1883, Viedeň-Alservorstadt) bol maliar, sochár, technik, prírodovedec.
Životopis.
Narodil sa v Liptovskom Mikuláši, v mestskej časti Vrbica, dobovo nazývanej Hušták. Podľa záznamu o krste v matrike bol pokrstený 28. marca (deň narodenia nie je uvedený); rodičia sú zapísaní ako "Joseph Klement. Sophia Kovalszky" a pri krste dostal len meno Jozef. V roku 1837 na príhovor G. Fejérpatakyho-Belopotockého a na pozvanie K. S. Amerlinga a V. Štulca prijatý na skúšobné obdobie na AVU v Prahe, 1838 - 1843 riadny študent, súčasne navštevoval aj prírodovedné a technické prednášky. Roku 1846 pokračoval v stredoškolských štúdiách, zložil učiteľské skúšky z prírodných vied, češtiny a z nemčiny pre gymnáziá, 1855 - 1856 pre vyššie reálky. 
Popri štúdiu vyučoval v Prahe, od 1843 pôsobil na Orave, a v Šariši, pracoval v spolku Tatrín, kde vytvoril portréty viacerých slovenských dejateľov. Od 1856 učiteľ kreslenia v Žiline, od 1863 suplujúci a od 1873 riadny profesor prírodných vied a kreslenia na kat. gymnáziu v Banskej Bystrici. Spolu s P. M. Bohúňom ústredná postava výtvarného života vrcholnej fázy nášho národného obrodenia, iniciátor špecifickej slovenskej výtvarnej línie. Svoj výtvarný výraz vychádzajúci z klasicizmu spájal s romantickými prvkami. Jeho umelecký význam je predovšetkým v portrétnej tvorbe, v ďalšej etape nemal jeho umelecký vývoj už vzostupnú tendenciu, ovplyvnil ho nazarenizmus. Maľoval náboženské kompozície, opakoval ich bez tvorivého prístupu. 
Počas pražského pobytu ho zaujal objav dagerotypie, jeho prvý český ateliér pre finančné ťažkosti zanikol. Záujem o technické vedy ho priviedol v roku 1862 k vypracovaniu návrhu na tlačiarenský stroj "Samotlač", ktorého výkresy odoslal na výstavu do Londýna. Od druhej polovice 70. rokov sa pokúšal o zostrojenie parného stroja "Žiaroruchu", založeného na princípe pohonu teplým vzduchom, stavbu stroja sa mu nepodarilo presadiť ani získať patent. Zaujímal sa aj o geológiu, 1854 objavil spolu s P. Árvajom ložisko kamenného uhlia a farebného mramoru. Venoval sa aj botanike. 
Zakladajúci člen Matice českej a Matice slovenskej. Od 1858 člen c. k. ríšskeho geologického ústavu vo Viedni, od 1862 člen Uhorskej prírodovednej spoločnosti v Pešti a od 1869 člen prírodopisno-geologického odboru Matice slovenskej. Vlastnil jednu z najväčších zbierok minerálov na Slovensku. Jeho diela sú v zbierkach SNG v Bratislave, v Národnej galérii v Prahe a v "Múzeu hlavného mesta Prahy". Zomrel v nemocnici vo viedenskej časti Alservorstadt. Ako príčina úmrtia je v matrike zapísané "Blasenstein", teda močový kameň.
Externé odkazy.
[[Kategória:Slovenskí maliari]]
[[Kategória:Slovenskí sochári]]
[[Kategória:Osobnosti z Liptovského Mikuláša]]
[[Kategória:Slovenskí technici]]
[[Kategória:Slovenskí prírodovedci]]
[[Kategória:Pochovaní na Viedenskom ústrednom cintoríne]]

</doc>
<doc id="134157" url="https://sk.wikipedia.org/wiki?curid=134157" title="Bohdana Klemensová">
Bohdana Klemensová

Bohdana Klemensová (* 20. november 1849, Vrbica - † 20. november 1922, Banská Bystrica) bola slovenská výtvarníčka a pedagogička. Používala pseudonym „Teodorovie“.
Životopis.
Od roku 1860 študovala na gymnáziu v Banskej Bystrici. Od roku 1878 pôsobila ako učiteľka na ľudovej škole, neskôr učiteľka a od 1898 riaditeľka strednej školy v Plzni, na dôchodku žila v Banskej Bystrici. Ostala slobodnou a bezdetnou.
Je autorkou cestopisných reportáží zo Slovenska, Česka a Ruska, v ktorých sa zamerala najmä na opisy prírody. 
Venovala sa aj ženskej problematike, príspevky uverejňovala v Národných novinách, Ženských listoch a i. Po otcovi J. B. Klemensovi zdedila maliarske nadanie, prezentovala sa najmä ako maliarka prírodných a mytologických motívov, pozoruhodná bola jej litografia zo 70. rokov 19. storočia "„Zápola Velestúrova“" s nápisom rúnoslovanským na pomedzí Smrčného medzi Banskou Bystricou a Kremnicou, v ktorej je viditeľná inšpirácia romantizmom.

</doc>
<doc id="134158" url="https://sk.wikipedia.org/wiki?curid=134158" title="Wisla">
Wisla



</doc>
<doc id="134159" url="https://sk.wikipedia.org/wiki?curid=134159" title="Ján Michal Klement">
Ján Michal Klement

Ján Michal Klement (* 7. jún 1669, Banská Bystrica - † 18. apríl 1720, Berlín) bol diplomat.
Životopis.
Študoval na gymnáziu v Banskej Bystrici a na univerzite vo Frankfurte nad Odrou. Pôsobil v Nemecku a v Poľsku, 1707 vstúpil do služ. Františka II. Rákociho ako jeho komorník, neskôr diplomat. Roku 1708 vyslanec v Prusku, 1709 v Holandsku a vo Veľkej Británii, od 1710 rezident v Holandsku. Neskôr vstúpil do služieb Habsburgovcov, kt. po vydaní materiálov o Rákocim stratili oňho záujem. Po vymyslených intrigách o vražde pruského kráľa, ho v Berlíne postavili pred súd a popravili. V 19. stor. vyšli tlačou dokumenty, ktoré odovzdal Habsburgovcom.

</doc>
<doc id="134161" url="https://sk.wikipedia.org/wiki?curid=134161" title="Fedor Klimáček">
Fedor Klimáček

Fedor Klimáček (* 26. február 1913, Ružomberok – † 1. október 1975, Banská Bystrica) bol maliar, grafik, ilustrátor a pedagóg.
Životopis.
Gymnázium absolvoval v Liptovskom Mikuláši, vysokoškolské štúdium začal na Akademie výtvarných umění (AVU) v Prahe, po roku prešiel na Prírodovedeckú fakultu Karlovej univerzity, kde študoval kreslenie a zemepis. V roku 1937 absolvoval Vysokú školu architektúry a pozemného staviteľstva pri ČVUT v Prahe. Vyučoval kreslenie na stredných školách, 1957-1964 na Pedagogickom inštitúte v Martine. Od roku 1964 bol vedúcim katedry výtvarnej výchovy na Pedagogickej fakulte v Banskej Bystrici. V roku 1964 získal titul doc., v roku 1969 prof. 
Spočiatku maľoval krajinárske a žánrové motívy z pracovného a mestského prostredia, postupne prevažovala kresba. Ilustroval knihy pre mládež a učebnice. Kresbami prispieval do detských časopisov (Ohník, Zornička, Včielka a i.).

</doc>
<doc id="134162" url="https://sk.wikipedia.org/wiki?curid=134162" title="Andrej Kliman">
Andrej Kliman

Andrej Kliman (* 24. jún 1902, Hliník nad Hronom – † 30. december 1980, Žiar nad Hronom) bol rímskokatolícky kňaz, historik, náboženský spisovateľ. Pseudonym: Hliničan
Životopis.
Študoval na gymnáziu v Ostrihome, 1919 – 1921 v Banskej Bystrici. Roku 1925 kaplán v Žarnovici, pôsobil v Handlovej, Martine, 1947 – 1950 v Brezne, súčasne prof. gymnázia, 1950 – 1952 v Bacúchu. Od roku 1960 žil v Hliníku nad Hronom. Autor učebníc náboženstva a náboženskej literatúry. Prispieval do časopisov: Duchovný pastier, Náš priateľ, Kultúra, Pútnik svätovojtešský, Katolícke noviny. Regionálny historik, biografista slovenských osobností, zberateľ folklóru.

</doc>
<doc id="134163" url="https://sk.wikipedia.org/wiki?curid=134163" title="Jozef Kliment">
Jozef Kliment

Prof. Ing. Dr. h. c.  Jozef Kliment DrSc. (* 3. júl 1928, Čierny Balog – † 30. jún 2007) bol slovenský poľnohospodársky odborník.
Životopis.
Po absolvovaní štúdií (1952) na Vysokej škole poľnohospodárskeho a lesného inžinierstva v Košiciach, 19521955 vedúci odd. Povereníctva poľnohospodárstva v Bratislave. V rokoch 19551960 pracovník Správy štátnych plemenárskych staníc v Bratislave. Následne v rokoch 19601961 vedúci odboru živočíšnej výroby SNR. Od roku 1961 pedagóg na VŠP v Nitre (1976 prof.). Zaoberal sa hlavne plemenárstvom, selekciou a biológiou hospodárskych zvierat.

</doc>
<doc id="134164" url="https://sk.wikipedia.org/wiki?curid=134164" title="Július Klimko">
Július Klimko

Ing. Július Klimko (* 12. apríl 1871, Ružomberok† 15. marec 1964, Prešov) bol lesný inžinier a politik HSĽS v období medzivojnového Česko-Slovenska.
Životopis.
Jeho otec bol Jozef Klimko a matka Veronika rod. Opršalová. Študoval na gymnáziu v Ružomberku a v rokoch 1885-89 v Banskej Bystrici. Neskôr študoval lesné inžinierstvo na Vysokej škole technickej v Budapešti. Inžinier štátnych lesov v Sedmohradsku, lesný radca v Liptovskom Mikuláši, po 1918 riaditeľ štátnych lesov v Solivare a statkár v Šariši. Prispieval do Slovenskej pravdy, Slováka. V medzivojnovom období podporoval Vojtecha Tuku a jeho plány na autonómiu Slovenska v rámci obnoveného Uhorska.
Vo voľbách do Národného zhromaždenia republiky Československej v roku 1920 bol zvolený do hornej komory parlamentu. Kandidoval za Slovenskú ľudovú stranu (neskôr Hlinkovu slovenskú ľudovú stranu) v X. volebnom kraji (Prešov). V senáte zasadal v dopravnom, ústavnoprávnom a zahraničnom výbore. V priebehu volebného obdobia spolu so svojimi kolegami vystúpil zo spoločného poslaneckého klubu ČSL - SĽS a stal sa členom klubu senátorov Slovenskej ľudovej strany. Do senátu bol zvolený aj v parlamentných voľbách v roku 1925. Opäť kandidoval za Hlinkovu slovenskú ľudovú stranu v X. volenom kraji (Prešov). V tomto volebnom období zasadal v imunitnom, národohospodárskom, stálom a v ústavnoprávnom výbore senátu. Po Tukovom odsúdení v roku 1929 politicky významnejšie nevystupoval. V nasledujúcich parlamentných voľbách už nekandidoval a vrátil sa k svojej pôvodnej lesníckej profesii.
V obecných voľbách v Prešove v roku 1932 kandidoval do mestského zastupiteľstva na kandidátnej listine Združenia katolíkov. Išlo prakticky o druhú ľudácku kandidátku v meste, avšak mala pomerne blízko aj k maďarskej Krajinskej kresťansko-socialistickej strane.
Do januára 1938 pôsobil ako vrchný lesný radca lesnej správy v Prešove, kedy bol preložený do trvalej výslužby.
Po vzniku "Zväzu slovenských drevopriemyselníkov, drevoobchodníkov a drevomajiteľov" v novembri 1938 bol zvolený za jeho I. podpredsedu. Zakladal a viedol aj pobočku Slovenskej ovocinárskej spoločnosti v Prešove. V roku 1941 sa ešte spomína ako člen dozornej rady firmy Cukrovar Trebišov, úč. spol. v Trebišove.

</doc>
<doc id="134165" url="https://sk.wikipedia.org/wiki?curid=134165" title="Florián Klimkovič">
Florián Klimkovič

Florián Klimkovič (* 3. máj 1756, Smolník † 15. marec 1826, Staré Hory) bol slovenský maliar.
Životopis.
Úradník mincovne v Smolníku. Maliar oltárnych obrazov, zátišia, z ktorých poznáme empírový akvarel "Ruže v košíku" (začiatok 19. storočia). Prvý maliar z rodiny, v ktorej sa venovali maliarstvu 3 generácie.
Je po ňom pomenovaná Klimkovičova ulica v Bratislave-Dúbravke.

</doc>
<doc id="134169" url="https://sk.wikipedia.org/wiki?curid=134169" title="Zoltán Klimo">
Zoltán Klimo

Zoltán Klimo (* 23. december 1905, Banská Bystrica – † 19. január 1974, Košice) bol slovenský psychiater a univerzitný profesor. Nositeľ Radu práce.
Životopis.
Študoval na gymnáziu v Banskej Bystrici, neskôr v rokoch 19241930 medicínu na Lekárskej fakulte Karlovej univerzity v Prahe. Roku 1930 dosiahol titul MUDr., 1946 doc. a 1967 univerzitný profesor. V rokoch 19301936 pracoval ako asistent na psychiatrickej klinike v Prahe. Neskôr, v rokoch 19361938 ako pracovník neuropsychiatrickej kliniky v Bratislave. V rokoch 19381945 bol prednostom nemocnice v Martine. V rokoch 19461948 bol prednostom neuropsychiatrického oddelenia Štátnej nemocnice v Košiciach. V období rokov 19481972 pracoval ako prednosta psychiatrickej kliniky a vedúci katedry psychiatrie na Lekárskej fakulte Univerzity Pavla Jozefa Šafárika v Košiciach. Počas Slovenského národného povstania bol vedúci neuropsychologického oddelenia v Banskej Bystrici. Zameriaval sa na problémy diagnostiky a terapie nervových chorôb a na protialkoholickú liečbu. Vypracoval novú koncepciu liečby delirium tremens. 

</doc>
<doc id="134170" url="https://sk.wikipedia.org/wiki?curid=134170" title="Mária Klimová">
Mária Klimová

Mária Klimová (rod. Hlavajová) (* 9. jún 1908, Martin – † 2. február 1954, Košice) bola pedagogička a prekladateľka.
Životopis.
Základnú a strednú školu navštevovala v Martine, čes. a nem. jazyk študovala na Filozofickej fak. KU Prahe. V roku19361939 prof. Obchodnej akadémie v Martine, 19391940 konzervatória, od 1940 prekladateľka v Bratislave. V prekladoch sa zameriavala najmä na ruskú literatúru, z ktorej preložila viac základných diel (najmä L.N. Tolstého a M. Gorkého), v ktorých vystihla atmosféfu originálu vhodne volenými jazykovými a štylistickými prostriedkami.

</doc>
<doc id="134171" url="https://sk.wikipedia.org/wiki?curid=134171" title="Janka Klincková">
Janka Klincková

Doc. PhDr. Janka Klincková PhD. (rod. Šúrová) (* 13. október 1949, Poltár) je slovenská jazykovedkyňa a vysokoškolská pedagogička. V rokoch 2005-2007 bola dekankou Filozofickej fakulty UMB v Banskej Bystrici.
Životopis.
V rokoch 1967-1973 absolvovala štúdium na Filozofickej fakulte Univerzity Komenského v Bratislave, odbor slovenský jazyk - nemecký jazyk, 1980 PhDr., 1988 CSc., 1996 doc. Pôsobila na Pedagogickej fakulte v Banskej Bystrici (1973-1992) a na Fakulte humanitných a prírodných vied (1992-1995). Od roku 1995 je doc. na Katedre slovenského jazyka a literatúry FHV UMB v Banskej Bystrici. 
Od roku 2001 vykonáva funkciu podpredsedníčky Klubu dekanov v SR. Od roku 2000 je členkou Vedeckej rady Filozofickej fak. PU v Prešove a členkou Vedeckej rady Filozofickej fak. OU v Ostrave. Je členkou Slovenskej jazykovednej spoločnosti SAV v Bratislave, Vedeckej rady ŠPÚ v Bratislave a i. Publikovala štúdie v odborných časopisoch a zborníkoch doma i v zahraničí, recenzie a oponentské posudky, odborné články a pripravila rozhlasové relácie.

</doc>
<doc id="134172" url="https://sk.wikipedia.org/wiki?curid=134172" title="Peter Klinec">
Peter Klinec

Peter Klinec (* 18. máj 1952, Podbrezová) je slovenský knihovník.
Životopis.
V roku 1970-1975 absolvoval štúdium na Katedre knihovedy a vedeckých informácií Filozofickej fakulty Univerzity Komenského v Bratislave. Pôsobil ako asistent na Katedre knihovedy a vedeckých informácií FiF UK v Bratislave (1975-1978), na odbore kultúry Okresného národného výboru v Banskej Bystrici (1979). Od roku 1980 bol riaditeľom Okresnej knižnice, resp. Verejnej knižnice Mikuláša Kováča v Banskej Bystrici (VKMK). V roku 1991-1999 sa zúčastnil na konferenciách a seminároch IFLA, UNESCO a Rady Európy vo viacerých európskych krajinách a v USA. V rokoch 1989-1997 člen Stáleho výboru sekcie verejných knižníc IFLA (International Federation of Library Associations and Institutions) - dve funkčné obdobia zastupoval Slovensko, 1998-2000 člen komisie Ministerstva kultúry SR na prípravu knižničného zákona. Od roku 1999 je členom Spolku slovenských knihovníkov, viac volebných období bol členom predstavenstva, v roku 1999 sa stal člen Ústrednej knižničnej rady SR pri MK SR. V domácej i zahraničnej odbornej tlači publikoval články a štúdie z oblasti organizácie a riadenia verejných knižníc, reformy verejnej správy a knižníc a o činnosti zahraničných verejných knižníc. Iniciátor budovania systému verejných knižníc v regióne, automatizácie a elektronizácie knižničných procesov a služieb vo VKMK.

</doc>
<doc id="134173" url="https://sk.wikipedia.org/wiki?curid=134173" title="Rudolf Kloska">
Rudolf Kloska

Rudolf Kloska (* 27. august 1877, Horné Hámre – † 22. jún 1964, Banská Bystrica) bol slovenský maliar.
Životopis.
Študoval na gymnáziu v Banskej Štiavnici, neskôr od roku 1901 na umelecko-priemyselnej škole v Budapešti. Pracovník stavebnej kancelárie v Hronci. Maľoval najmä krajiny a zátišia: v krajinárstve sa inšpiroval prírodou okolia Brezna, vyznačoval sa realistickým až naturalistickým podaním námetov a detailným vypracovaním motívov. Jeho obrazy sú iba v súkromnom majetku, predovšetkým v okolí Brezna.

</doc>
<doc id="134174" url="https://sk.wikipedia.org/wiki?curid=134174" title="Ján Klubert">
Ján Klubert

Ján Klubert (* 19. december 1927, Udavské – † 6. september 1994, Slovensko) bol slovenský banský inžinier a geológ.
Životopis.
Narodil sa 19. decembra 1927 v Udavskom. V Banskej Bystrici založil a viedol odbornú skupinu na vyhľadávanie zásob hnedého uhlia a lignitu. Od konca 70. rokov do roku 1988 pôsobil ako vedúci geologických skupín pri vyhľadávaní a overovaní rúd v ložiskách Štiavnických vrchov. Bol autorom záverečných správ a výpočtov zásob.

</doc>
<doc id="134175" url="https://sk.wikipedia.org/wiki?curid=134175" title="Ján Kluch">
Ján Kluch

Ján Kluch (* 9. jún 1852, Kláštor pod Znievom – † 1918, Viedeň) bol slovenský historik a knihovník.
Životopis.
Jeho otec bol Juraj Kluch a matka Zuzana rod. Fragorová. Študoval na gymnáziu v Egri a v Banskej Bystrici, teológiu na seminári v Banskej Bystrici, 1873-74 históriu na univerzite v Budapešti, 18741877 vo Viedni. Od 1879 praktikant Dvorskej knižnice vo Viedni, od 1895 tamojší skriptor, neskôr kustód. Autor štúdií o starých tlačiach a rukopisov v zbierkach viedenskej Dvorskej knižnice.

</doc>
<doc id="134178" url="https://sk.wikipedia.org/wiki?curid=134178" title="Daniel Matej Kmeť">
Daniel Matej Kmeť

Daniel Matej Kmeť (Kmeth) (* 15. január 1783, Brezno – † 20. jún 1825, Košice) bol astronóm a vysokoškolský pedagóg.
Životopis.
V roku 1799 vstúpil v Trenčíne do rádu piaristov. Ľudovú školu navštevoval v Brezne, v Podolínci a v Trenčíne. V rokoch 1805 – 1807 študoval filozofiu vo Váci, v období 1807 – 1809 teológiu v Nitre a v rokoch 1810 – 1812 astronómiu na univerzite v Pešti. V roku 1807 získal titul PhDr. Pôsobil ako učiteľ. V období 1812 – 1823 bol asistentom na univerzitnom astronomickom ústave v Budíne. Od roku 1823 pôsobil ako učiteľ matematiky a vierouky na Kráľovskej akadémii v Košiciach. Zariaďoval univerzitnú hvezdáreň na vrchu Gellért v Budíne (1815). Pre osobné rozpory s Jánom Pasquichom odišiel do Košíc, no plány na výstavbu košickej hvezdárne už nestačil realizovať. V diele Observationes astronomicae distantiarum a vertice... zhrnul astronomické pozorovania z rokov 1816 – 1820 a meteorologické pozorovania z rokov 1811 – 1820. V ďalšej práci Astronomische Beobachtungen der Zenith-distanzen... sa zameral na určovanie zenitu a pozorovanie priamych východov stálic. Cenné sú aj jeho články o astronomickom ústave v Budíne. Daniel Kmeť bol aj autor príležitostných ód.

</doc>
<doc id="134179" url="https://sk.wikipedia.org/wiki?curid=134179" title="Ján Kmeť">
Ján Kmeť

Ján Kmeť (* 10. jún 1848, Dolná Mičiná – † 3. október 1931, Banská Bystrica) bol slovenský pedagóg, matematik.
Jeho matka Magdaléna Kmeťová, manželka Rozália rod. Barnová 
Životopis.
Študoval na gymnáziu v Banskej Bystrici, v roku 18681871 absolvoval teológiu v Bratislave, súčasne sa zaoberal aj filozofiou a pedagogikou. V roku 18751876 študoval na univerzite v Halle, kde na základe práce "O podstate gravitácie" získal profesorský diplom. V roku 18761904 profesor nižšieho chlapčenského evanjelického gymnázia v Banskej Bystrici, od roku 1893 aj reform. alumnea. V roku 19191920 výpomocný profesor na dievčenskom gymnáziu a 19201921 na obnovenom evanjelickom gymnáziu v Banskej Bystrici. Pri vyučovaní paralelne používal aj slovenčinu. Presadzoval možnosť vzdelania širokých vrstiev, mecén žiakov z nemajetných rodín. Jeho rukopisné spomienky sú prameňom k dejinám slovenského školstva v 2. polovici 19. storočia. V 70. rokoch organizátor Katedry slovenskej reči, ktorá združovala slovenských pedagógov v Banskej Bystrici a okolí, 1919 autor memoranda mesta Banskej Bystrici, v ktorom žiadal ustanoviť mesto za centrum kultúry a školstva na strednom Slovensku. Člen Muzeálnej slovenskej spoločnosti, 19191925 predseda MO Matice slovenskej.

</doc>
<doc id="134180" url="https://sk.wikipedia.org/wiki?curid=134180" title="Jozef Jarín Kmeť">
Jozef Jarín Kmeť

Jozef Jarín Kmeť (* 6. marec 1815, Ľubietová – † 8. január 1906, tamže) bol slovenský národnokultúrny pracovník a právnik.
Jeho otec bol Tomáš Kmeť, matka Zuzana rod. Cochiusová, syn Branislav Kmeť a manželka Ludvika Mária rod. Filadelfiová.
Životopis.
Roku 1841 skončil štúdium práva v Bratislave, potom trvalo pôsobil ako advokát v Ľubietovej, od 1876 sa venoval hospodáreniu na rodinnom majetku. Ako príslušník štúrovskej generácie obhajoval právo používať slovenský jazyk v mestských i župných úradoch v hornouhorských stoliciach. V marci 1848 ako člen rev. výboru v Ľubietovej zostavil memorandum proti národnostnému útlaku, v 60. rokoch sa opäť angažoval proti maďarizácii vo verejnom živote, s Júliusom Plošicom viac ráz vystúpil proti rodu Radvanskovcov na zasadnutiach župného výboru v Banskej Bystrici. Uverejňoval správy zo života mesta a okolia v Slovenských národných novinách a v Obzore, propagátor slovenskej tlače. Literárnej tvorbe sa venoval od roku 1876, v rukopise sa zachovalo 12 ponáškových básní príležitostného charakteru, ktoré venoval občanom Ľubietovej, a 6 krátkych próz, väčšinou prekladov z nemčiny. Zakladajúci člen Matice slovenskej.

</doc>
<doc id="134181" url="https://sk.wikipedia.org/wiki?curid=134181" title="Ladislav Kmeť">
Ladislav Kmeť

Ladislav Kmeť (* 29. január 1929, Banská Bystrica) je slovenský architekt.
Životopis.
V roku 19401948 študoval na gymnáziu v Banskej Bystrici, 19481953 absolvoval štúdium na Fakulte architektúry SVŠT v Bratislave. Následne v rokoch 19641965 absolvoval postgraduálne štúdium na Fakulte architektúry VUT v Brne. Pracoval ako územný plánovač na KNV v Banskej Bystrici, vo Vojenskom projektovom ústave na Sliači, v Banskej Bystrici a v Prahe, 19541958 v Stavoprojekte Banská Bystrica, 19581969 ako projektant a ved. projektového ateliéru, 19701975 v URBION-e Banská Bystrica. V roku 1976 založil samotný ateliér Projektového ústavu kultúry v Banskej Bystrici so špecializáciou na prípravu rekonštrukcií historických jadier miest. Od roku 1989 je súkromným projektantom urbanizmu a architektúry. Je členom Slovenskej komory architektov, Spolku architektov, Asociácie seniorov-expertov v Banskej Bystrici a i. Teoreticky sa venoval urbanizácii Slovenska, jednote faktorov prírodných, civilizačných a kultúrno-spoločenských. V rámci činnosti na Stavoprojekte v Banskej Bystrici autorsky viedol práce na smerných územných plánoch Banskej Bystrice, Zvolena, Martina, Prievidza-Bojnice, vrátane nadväzných plánov obytných zón, a v rámci činnosti v URBION-e v Banskej Bystrici sa podieľal na projekte urbanizácie Slovenska.

</doc>
<doc id="134182" url="https://sk.wikipedia.org/wiki?curid=134182" title="Štefan Kmeť">
Štefan Kmeť

ThDr. Štefan Kmeť (* 13. júl 1868, Špania Dolina – † 5. november 1955, Sliač) bol rímskokatolícky kňaz a spisovateľ. 
Známy tiež pod pseudonymami Dr. Kmeť-Špaňodolinec, Dr. Španod, Dr. Špaň, Dr. Špaňodolinec Špaňodolinec
Životopis.
Študoval v Banskej Bystrici, teológiu dokončil na Pázmáneu vo Viedni, ThDr. Kaplán v Banskej Bystrici, v Krupine, v Selciach a vo Zvolene, administrátor v Hronci, farár v Lopeji, 19051934 v Medzibrode, naposledy žil na Sliači. Venoval sa národnobuditeľskej a ľudovýchovnej práci, v tomto duchu písal aj články do duchovnej tlače. Okrem cestopisu publikoval aj prózy pre ľud a mládež s výrazne osvetovou, nábožensko-didaktickou a národnobuditeľskou tendenciou.

</doc>
<doc id="134183" url="https://sk.wikipedia.org/wiki?curid=134183" title="Stanislav Kmeť (osvetový pracovník)">
Stanislav Kmeť (osvetový pracovník)

Stanislav Kmeť (* 10. december 1916, Dačov Lom – † 7. december 2002, Banská Bystrica) bol slovenský kultúrny a osvetový pracovník.
Životopis.
V roku 1934-1937 študoval na Štátnom učiteľskom ústave v Banskej Štiavnici. Pôsobil ako osvetový inšpektor v Modrom Kameni (1946-1950) a na Krajskom národnom výbore v Banskej Bystrici ako vedúci oddelenia kultúry (1951-1960). Spoluzaložil Krajské bábkové divadlo v Banskej Bystrici, ako jeho riaditeľ pôsobil v rokoch 1960-1973. Spoluzakladateľ spevohry Divadla Jozefa Gregora Tajovského (vtedy v Banskej Bystrici), v rokoch (1973-1987 bol jeho riaditeľom. Stanislav Kmeť sa tiež podieľal na založení Krajskej (dnes Stredoslovenskej galérie) v Banskej Bystrici a spevácko-tanečného folklórneho súboru Urpín. Vynaložil úsilie na rekonštrukciu Thurzovho domu (dnešné sídlo Stredoslovenského múzea). V roku 1978-1990 písal kroniku mesta Banská Bystrica (dopísal aj chýbajúce roky 1958-1977, približne 4000 strán). Bol iniciátorom postavenia mramorového pamätníka na miestach bývalej obce Lešť a pamätnej izby vysťahovanej obce Lešť v Modrom Kameni. Zostavovateľ a autor publikácií.

</doc>
<doc id="134184" url="https://sk.wikipedia.org/wiki?curid=134184" title="Marie Kmoníčková">
Marie Kmoníčková

Marie Kmoníčková (* Banská Bystrica - † 1937, Česko) bola klaviristka, hudobná pedagogička.
Jej manžel Václav Kmoníček 
Životopis.
Absolventka triedy prof. Karla Hoffmeistra na konzervatóriu v Prahe. Koncertná klaviristka, sólistka, korepetítorka a členka komorných hudobných združení v Banskej Bystrici. Členka Československého tria, spolu s juslistom Ing. Jaroslavom Čejkom a violončelistom Ing. Jaroslavom Peřinom koncertovali v polovici 20. rokov. 20. stor. v mestách stredného Slov. Hrali skladby L. v. Beethovena, B. Smetanu, A. Dvořáka, C. Francka, J. Suka, Z. Fibicha. Jej žiakom až do odchodu na štúdiá do Prahy bol aj → Ján Cikker.

</doc>
<doc id="134185" url="https://sk.wikipedia.org/wiki?curid=134185" title="František Knapovský">
František Knapovský

František Knapovský (* 8. október 1767, Oslany - † 7. júl 1827, Malé Kršteňany) bol rímskokatolícky kňaz, národnokultúrny pracovník a náboženský spisovateľ.
Životopis.
Študoval v Prievidzi, Nitre a Budapešti, v 1788-1793 teológiu na gen. seminári v Bratislave. Pôsobil ako kaplán katedrály v Banskej Bystrici, v období 1794-1795 v Prievidzi, potom v Šimonovanoch, v 1799-1827 v Malých Kršteňanoch, bol čestný kanonik nitriansky.
Propagoval ovocinárstvo, zakladajúci člen Slovenského učeného tovarišstva, stúpenec bernolákovčiny, podporovateľ slovenskej tlače.

</doc>
<doc id="134186" url="https://sk.wikipedia.org/wiki?curid=134186" title="Pavel Knapp (Ján)">
Pavel Knapp (Ján)

Pavel Knapp (Ján) (krycím menom Martin) (* 19. október 1906, Rimavské Brezovo – † 31. január 1945, Banská Bystrica) bol robotník a funkcionár KSČ.
Životopis.
Vyučil sa za krajčíra. Robotník na rozličných miestach. Funkcionár miestnych a okr. orgánov, člen oblastného výboru KSČ v Rožňave, ved. ilegálnej bunky KSS v Rimavskom Brezove, jeden z najbližších spoluprac. O. Klokoča. Účastník protifašistického hnutia v Rimavskej doline. Po ústupe SNP do hôr zabezpečoval zásobovanie partizánov. Zradou špióna bol 30. decembra 1944 v Klenovských horách zatknutý a fašistami umučený v Banskej Bystrici.

</doc>
<doc id="134187" url="https://sk.wikipedia.org/wiki?curid=134187" title="Ján Kňazovický">
Ján Kňazovický

Prof. MUDr. Ján Kňazovický (* 27. október 1893, Ľubietová - † 19. august 1987, Košice) bol slovenský lekár - chirurg a vysokoškolský pedagóg.
Život.
Narodil sa v Ľubietovej (okres Banská Bystrica), kde absolvoval stredoškolské štúdiá. Už v tomto období bol mimoriadne nadaným študentom. Lekársku školu študoval v Kluži (Sedmohradsko), kde pracoval počas 1. svetovej vojny vo vojenskom lazarete a po promócii roku 1916 odišiel do Košíc. S praxou chirurga začínal na Ústave vojnových invalidov v Košiciach, kde si pod vplyvom svetoznámeho profesora Lichtenberga osvojil a zdokonalil základy chirurgie a medicínske myslenie.
Počas vyhlásenia Česko-Slovenska, Maďarskej republiky rád a potom Slovenskej republiky rád pracoval ako lekár v radoch Červenej armády. Pri bojoch na Tise bol postrelený a po úspešnej operácii v Budapešti sa mohol vrátiť k práci lekárov župnej nemocnici v Székesfehérváre, neskoršie pracoval v Budapešti ako asistent na II. chirurgickej klinike. Do Česko-Slovenska sa vrátil až v roku 1922 po vyhlásení amnestie.
Nastúpil pracovať na chirurgickú kliniku Štátnej nemocnice v Bratislave k profesorovi Kostlivému. Od roku 1930 pôsobil ako prednosta chirurgického oddelenia Štátnej nemocnice v Košiciach, ktoré bolo v tom čase s počtom 240 postelí najväčším chirurgickým oddelením na Slovensku. V roku 1938 sa stal riaditeľom Štátnej nemocnice v Košiciach, ktorú opustil po okupácii Košíc a prijal post prednostu chirurgického oddelenia Štátnej nemocnice v Martine. Po vojne sa vrátil znovu do Košíc, kde už zotrval natrvalo. 
Profesor Ján Kňazovický aktívne operoval do svojich osemdesiatich piatich rokov a aj neskôr ešte viedol niekoľko operácií a denne chodieval do Fakultnej nemocnice na Rastislavovej ulici, s ktorou bol jeho život úzko spätý. Prísne dbal na to, aby bol pacient na prvom mieste a chorých nielen liečil, ale s nimi i rád ako lekár a človek hovoril. Vynikal nielen pracovnou ale aj životnou vitalitou, bol veľkým milovníkom prírody a i vo vysokom veku sa rád prechádzal po lese a tiež lyžoval - dokonca aj ako 93-ročný. V tomto veku tragicky zahynul. Zvyšujúci vek sa podpísal aj pod zhoršenie sluchu. Pri cúvaní si šofér nákladného auta v areáli nemocnice na Rastislavovej ulici nevšimol chodca a prof. Kňazovický skončil pod jeho kolesami. 
Dielo.
Priekopník krvnej transfuziológie, v roku 1923 uskutočnil prvú transfúziu na Slovensku. 
Zaslúžil sa o rozvoj chirurgie, zdravotníctva a výchovu lekárov na Slovensku.
V roku 1930 uskutočnil prvú sutúru srdca na Slovensku. V roku 1937 uskutočnil prvú perikardektómiu na Slovensku. 
Zakladateľ a 1929-38 prvý riaditeľ strednej zdravotnej školy na Slovensku.
Popri práci lekára sa venoval aj vedeckej práci a v roku 1933 bol habilitovaný na docenta. Bol prvým dekanom novozaloženej lekárskej fakulty v Košiciach.
1948-52 prednosta urologickej kliniky, 1946-66 prednosta chirurgickej kliniky a súčasne 1948-53 prvý dekan Lekárskej fakulty univerzity v Košiciach.

</doc>
<doc id="134188" url="https://sk.wikipedia.org/wiki?curid=134188" title="Július Kňazovický">
Július Kňazovický

Doc. Ing. Július Kňazovický (* 24. január 1896, Ľubietová † 17. február 1981, Svätý Jur) bol slovenský lesný hospodár, historik a redaktor.
Životopis.
Ľudovú školu navštevoval v Ľubietovej, 19061914 študoval na gymnáziu v Banskej Bystrici, 19141916 na Vysokej škole baníckej a lesníckej v Banskej Štiavnici, štúdium dokončil v Šoproni, 1922 Ing., 1942 doc. Pôsobil ako lesný inžinier v lesnom hospodárstve, 19421944 suplujúci doc. na lesníckom odbore SVŠT, externý odborný pracovník Štátneho archívu v Banskej Bystrici-Radvani.
Organizátor slovenského poľovníctva, 19461949 hlavný redaktor odborného časopisu "Poľovnícky odbor". Autor odborných príručiek pre lesnícku prax, štúdií z dejín slovenského lesníctva a elaborátov regionálnych historických prieskumov k lesným hospodárskym plánom. Publikoval v časopisoch "Les", "Poľana". Člen Spolku pre ochranu prírody.

</doc>
<doc id="134189" url="https://sk.wikipedia.org/wiki?curid=134189" title="Alexander Kneppo">
Alexander Kneppo

Alexander Kneppo (* 27. september 1877, Banská Bystrica-Radvaň) bol právnik.
Životopis.
Študoval na gymnáziu v Banskej Bystrici, na hospodárskej škole, neskôr právo na univerzite v Budapešti. Pracoval ako bankový úradník na rozličných miestach Uhorska, v roku 1913 na Ministerstve financií v Budapešti, v roku 1921 bol ministerský radca, v období 1929-1932 člen Fiškálnej komisie Spoločnosti národov v Ženeve, v roku 1932 ministerský sekčný šéf v Budapešti.
Zúčastnil sa na príprave uhorského zákona o priamej dani a vojnových exekučných výnosov. Po roku 1918 zástupca Maďarska na rokovaniach o zahraničných daňových veciach. Je autor príručiek o peňažníctve a práve, spoluautor lexikónov.

</doc>
<doc id="134190" url="https://sk.wikipedia.org/wiki?curid=134190" title="František Knezl">
František Knezl

František Knezl (* 7. september 1908, Nitra - † 12. október 1960, Bratislava) bol robotník, funkcionár KSČ a verejný činiteľ.
Životopis.
Vyučil sa za stolára v Nitre, študoval na Medzinárodnej leninskej škole v Moskve. Do roku 1945 pracoval ako robotník na rozličných miestach, neskôr pôsobil v straníckych funkciách, vo verejnej správe, v roku 1951-1953 bol riaditeľom národného podniku Smrečina Banská Bystrica.
Bol príslušník ženijných jednotiek medzinárodných brigád v Španielsku (1936-1939) a 1. tankovej brigády československého vojska vo Veľkej Británii (1943-1945). Poslanec NZ a SNR. Nositeľ viacerých vyznamenaní.

</doc>
<doc id="134192" url="https://sk.wikipedia.org/wiki?curid=134192" title="František de Paula Knobloch">
František de Paula Knobloch

František de Paula Knobloch (* 17. august 1779, Banská Bystrica) bol zvonolejár.
Životopis.
Zvonolejár, bol činný v prvých desaťročiach 19. stor. Zvony dodával aj na územie dnešného Maďarska.

</doc>
<doc id="134193" url="https://sk.wikipedia.org/wiki?curid=134193" title="Ján Juraj Knobloch">
Ján Juraj Knobloch

Ján Juraj Knobloch (* 1672, Döbern - † 18. november 1755, Banská Bystrica) bol slovenský zvonolejár.
Jeho syn Ján Juraj Knobloch (? - 1768).
Životopis.
Na území Slovenska pracoval už možno v druhom desaťročí 18. storočia. Zakladateľ zvonolejárskej rodiny, ktorá pôsobila v Banskej Bystrici počas štyroch generácií. Mešťan Banskej Bystrice (29. septembra 1751). Známe sú ním uliate zvony v Rožňave (1717, 1718), Sebedražiach, Svodove (1751) a v Žiari nad Hronom (1754).

</doc>
<doc id="134195" url="https://sk.wikipedia.org/wiki?curid=134195" title="Štefan Anton Kochlatsch">
Štefan Anton Kochlatsch

Štefan Anton Kochlatsch (* pred 1708; pravdepodobne Banská Štiavnica) bol lekár.
Životopis.
Študoval medicínu v Banskej Bystrici. Žil v Banskej Štiavnici. Zaoberal sa príčinami ochorení baníkov a hutníkov a ich terapiou, pričom vychádzal z pomerov v banskobystrických baniach a hutách.

</doc>
<doc id="134196" url="https://sk.wikipedia.org/wiki?curid=134196" title="Vojtech Kocián">
Vojtech Kocián

Vojtech Kocián (* 3. apríl 1937, Hlohovec) je operný spevák (tenor).
Životopis.
V roku 1967 absolvoval štúdium spevu na VŠMU v Bratislave. Pôsobil v Klagenfurte, Štajerskom Hradci a Maribore. V rokoch 1969-1971 a 1972-1975 bol sólistom opery DJGT v Banskej Bystrici, od roku 1975 opery Národného divadla v Prahe.

</doc>
<doc id="134197" url="https://sk.wikipedia.org/wiki?curid=134197" title="Ondrej Kocko">
Ondrej Kocko

Ondrej Kocko (Kotzko) (* Banská Bystrica † 3. september 1526, Slovensko) bol vodca baníckeho povstania.
Životopis.
Pracoval v banskobystrickom mediarskom podniku. Jeden z vodcov povstania baníkov za sociálne požiadavky v 15251526. Po neúspešnom pokuse o dobytie Banskej Bystrice v auguste 1526 bol chytený, odsúdený na smrť a popravený.

</doc>
<doc id="134198" url="https://sk.wikipedia.org/wiki?curid=134198" title="Gizela Kocoureková">
Gizela Kocoureková

Gizela Kocoureková (rod. Holinová; * 2. apríl 1892, Žarnovica† 26. apríl 1975, Považská Bystrica) bola slovenská spisovateľka.
Životopis.
Pôsobila ako robotníčka, v rokoch 19241929 vyšívačka a modistka v Banskej Bystrici. 19291942 žila v Gottwaldove a v Ružomberku, potom v Považskej Bystrici, od 1950 na invalidnom dôchodku.
Písala autobiografické poviedky, napísala rukopisné práce "Dve sestry", "Príbehy zo života ľudu", "Noví ľudia", od 1947 si viedla "Moje zápisky". Knižne vydala prózu na námet z vlastného života, ktorú v roku 1974 podľa scenára E. Galandovej inscenovali v televízii, bola preložená do češtiny a maďarčiny.

</doc>
<doc id="134199" url="https://sk.wikipedia.org/wiki?curid=134199" title="Václav Kocum">
Václav Kocum

Václav Kocum (* 8. december 1900, Klatovy - † marec 1973, Zvolen) bol slovenský športový funkcionár, rozhodca a inštruktor lyžovania.
Životopis.
Pôsobil ako náčelník Lyžiarskeho zboru Klubu slovenských turistov a lyžiarov, medzinárodný rozhodca FIS, člen vedenia československej lyžiarskej výpravy na ZOH v St. Moritzi. Bol spoluzakladateľ Tatranského pohára vo Vysokých Tatrách.
Bol priekopník lyžovania a organizátor lyžiarskych podujatí v Banskej Bystrici, podpredseda SKI-klubu v Banskej Bystrici (1934-1938). Bol jeden z vedúcich funkcionárov Západoslovenskej župy Zväzu lyžiarov Republiky československej so sídlom v Banskej Bystrici (1933-1939).

</doc>
<doc id="134201" url="https://sk.wikipedia.org/wiki?curid=134201" title="Ján Kogler">
Ján Kogler

Ján Kogler, tiež Kögler (* 16. január 1685, Banská Bystrica - ?) bol pedagóg.
Životopis.
V roku 1706 študoval vo Wittenbergu a 1709 v Halle. Roku 1714-1717 pôsobil ako konrektor evanjelickej školy v Bratislave, od augusta 1717 na evanjelickom gymnáziu v Těšíne. Počas štúdií v Halle pripravil opravené vydanie Nového zákona podľa pôvodného bratského vydania.

</doc>
<doc id="134202" url="https://sk.wikipedia.org/wiki?curid=134202" title="Filip Kohn">
Filip Kohn

Filip Kohn (* 1. október 1853, Nemecká – † 9. január 1945, Slovensko) bol obeťou druhej svetovej vojny.
Životopis.
Jeden z najstarších rasovo prenasledovaných obyvateľov Banskej Bystrice, obeť fašistického teroru. Po potlačení SNP bol nemeckými bezpečnostnými orgánmi v Banskej Bystrici zaistený (8. decembra 1944), popravený vo vápenke v Nemeckej.

</doc>
<doc id="134203" url="https://sk.wikipedia.org/wiki?curid=134203" title="Milan Kohút (národnokultúrny pracovník)">
Milan Kohút (národnokultúrny pracovník)

Milan Kohút (* 17. júl 1868, Martin – † 9. december 1915, Žilina) bol slovenský právnik a národnokultúrny pracovník.
Životopis.
Základné vzdelanie získal v Martine, študoval na gymnáziu v Banskej Bystrici (18821883), na evanjelickom lýceu v Kežmarku (18831887), právo na univerzite v Budapešti. Advokát v Novom Meste nad Váhom, v Žiline (r. 1901), kde prevzal advokátsku kanceláriu J. Mileca. Člen Slovenskej národnej strany, organizátor národného a hospodárskeho života, spoluzakladateľ Ľudovej banky v Novom Meste nad Váhom (1897), neskôr člen správy a spolkový advokát Žilinskej Pomocnice, úč. spol., angažoval sa i v komunálnej politike. Významne pôsobil ako neordinovaný funkcionár cirkvi, zaslúžil sa o výstavbu kostola v Žiline.

</doc>
<doc id="134204" url="https://sk.wikipedia.org/wiki?curid=134204" title="Zoltán Kohút">
Zoltán Kohút

Zoltán Kohút (* 12. august 1938, Nemecká – † 24. september 1987, Banská Bystrica) bol pedagóg.
Pochov.: Zámostie.
Životopis.
Dlhoročný školský pracovník, športovec. Profesor matematiky a fyziky na SVŠ v Banskej Bystrici. Riaditeľ Gymnázia na Nábreží Duklianskych hrdinov, dnes Gymnázium Andreja Sládkoviča (19761977); prvý riaditeľ Gymnázia a Internátnej športovej školy v Banskej Bystrici (19781987).

</doc>
<doc id="134205" url="https://sk.wikipedia.org/wiki?curid=134205" title="Ján Kohuth">
Ján Kohuth

Ján Kohuth (* 19. máj 1852, Ústie nad Oravou – † 6. marec 1930, Banská Bystrica) bol slovenský rímskokatolícky kňaz a národnokultúrny pracovník. Pseudonym: Pravda.
Jeho otec Ján Kohuth a matka rod. Herkelyová.
Životopis.
Študoval na gymnáziu v Banskej Bystrici, teológiu na univerzite vo Viedni, 1876 vysvätený za kňaza. Kaplán na Starých Horách, od 1877 profesor teológie a prefekt seminára, od 1898 farár v Banskej Bystrici. Roku 1919 gen. vikár, 1921 protonotár a banskobystrický kanonik. Písal kultúrnohistorické a osvetové články do Katolíckych novín, Kazateľa, Tovaryšstva. Autor príspevkov o Oravskej Slanici o slovenskom cirkevno-literárnom spolku na budapeštianskom seminári.

</doc>
<doc id="134206" url="https://sk.wikipedia.org/wiki?curid=134206" title="Samuel Kokavinus">
Samuel Kokavinus

Samuel Kokavinus (iné zápisy priezviska: Cocavinus, Kokavský; * okolo 1600, Brezno† ?) bol študent, resp. náboženský spisovateľ.
Život.
Po absolvovaní nižších domácich škôl študoval na gymnáziu v Gdansku (16181620). Bol respondentom pri nábožensko-logických dišputách, ktoré vydal tlačou.

</doc>
<doc id="134207" url="https://sk.wikipedia.org/wiki?curid=134207" title="Jaroslav Kolačný st.">
Jaroslav Kolačný st.

Jaroslav Kolačný st. (* 30. jún 1908, Šopron – † 30. jún 1981, Banská Bystrica) bol lekár-oftalmológ.
Životopis.
Odborník v oblasti očného lekárstva, vychoval vyše 100 odborníkov. Hlavný ústavný lekár nemocnice v Banskej Bystrici (od 1. októbra 1947). Zakladateľ očného lekárstva a prvý primár očného odd. KÚNZ v Banskej Bystrici (1950-1977), ordinár pre chorých na glaukóm (do 1981). Pod jeho vedením praxovalo vyše 40 lekárov, z ktorých väčšina získala oftamologickú erudíciu. Zaslúžil sa o vznik ordinariátu pre detskú oftamológiu a ordinariátu pre chorých na glaukóm.

</doc>
<doc id="134208" url="https://sk.wikipedia.org/wiki?curid=134208" title="Ondrej Kolár">
Ondrej Kolár

Ondrej Kolár (* Banská Bystrica † 3. september 1526, Slovensko) bol vodca baníckeho povstania.
Životopis.
Pracoval v banskobystrickom mediarskom podniku. Jeden z vodcov baníckeho povstania (15251526). Pri pokuse zmocniť sa v auguste 1526 Banskej Bystrice bol pri ústupe chytený, odsúdený na smrť a popravený.

</doc>
<doc id="134209" url="https://sk.wikipedia.org/wiki?curid=134209" title="Pavol Kolbani">
Pavol Kolbani

Pavol Kolbani (Kolbany, Paulus) (* Banská Bystrica) bol zlatník.
Životopis.
Pôsobil ako umelecký zlatník v Banskej Bystrici (doložený 1746 – 1783). Za majstra zlatníckeho cechu prijatý v Banskej Bystrici (24. júna 1746).

</doc>
<doc id="134210" url="https://sk.wikipedia.org/wiki?curid=134210" title="Andrej Kolbány">
Andrej Kolbány

Andrej Kolbány ("Andreas, András, Ondrej Kolbany"; * 28. november 1761, Banská Bystrica† 1. september 1831, tamže) bol slovenský zlatník, pôsobiaci v Banskej Bystrici.
Životopis.
Narodil sa v Banskej Bystrici v zlatníckej rodine Pavla Kolbányho a Zuzany Tittl. 
Andrej Kolbány mal za manželku Rosinu (Rozáliu) Kolbanyovú, za slobodna Bendlovú. Zomrel 1. septembra 1831 v Banskej Bystrici vo veku 69 rokov.
Je spomínaný ako zlatník v Banskej Bystrici v rokoch 1790 – 1831. Zlatníckemu remeslu sa vyučil u svojho otca Pavla Kolbányho. Do banskobystrického cechu vstúpil Andrej Kolbány 29. júna 1790. Jeho ručiteľom mu bol zlatnícky majster Pavol Kupecz. Pre veľké výdavky a náročnú prácu neodovzdal Kolbány svoje majstrovské dielo, ale formou finančnej čiastky sa vykúpil. Táto čiastka predstavovala dva poplatky, jeden za majstrovské dielo ("Meisterstück") a druhý majstrovský stôl (slávnostné pohostenie), čo bolo spolu 37 forintov a 30 grajciarov.
V roku 1817 pôsobil Andrej Kolbány v cechu na pozícii cechového majstra a jeho zástupcom ("zweite Vorsteher") bol mladý zlatník Samuel Libai. V tom čase už v cechu pôsobili aj Juraj Sodomka.
Andrej Kolbány sa venoval aj výchove mladých zlatníkov v učňovskom, ale aj tovarišskom stupni zlatníckeho učenia. Súpis žiakov – učňov u majstra Kolbányho: Antonius Vogt, Laurentius Rosenauer, Mathias Ruzinský, Michael Fabricy, Ludovit Kolbany, Josef Mikoviny a Paul Sándor alias Vladar.
Dielo.
V zbierkach Stredoslovenského múzea sa zachovalo nádherné dielo majstra Kolbányho. Je ním strieborná spona s reliéfnou hlavou muža. Ide o portrét, ktorý sa svojim stvárnením približuje ku gréckym bohom, k Diovi. Podľa gréckej mytológie bol Zeus kráľom bohov, vládcom Olympu, bohom hromu, blesku a nebies, ochrancom pohostinstva, utečencov, štátu a rodiny. Bol vládca bohov a ľudí, darca života a ľudských osudov, ochranca zákonov a poriadku. Zeus bol vytvorený na obraz človeka a podľa podoby vládcov z vtedajších čias. Mal ľudské vlastnosti a aj ľudské slabosti. Striebornú sponu lemuje perlovcový okraj. Priemer spony je 7 centimetrov. Jeho majstrovská značka sa skladá z monogramu A. K.

</doc>
<doc id="134211" url="https://sk.wikipedia.org/wiki?curid=134211" title="Jakub Koler">
Jakub Koler

Jakub Koler (Köller, Köhler) (* Banská Bystrica † 6. september 1526, Slovensko) bol vodca baníckeho povstania.
Životopis.
Uhliar banskobystrického mediarskeho podniku na Španej Doline. Účastník a vodca baníckeho povstania v stredoslovenských banských mestách (15251526). Po jeho porážke odsúdený na smrť a popravený.

</doc>
<doc id="134212" url="https://sk.wikipedia.org/wiki?curid=134212" title="Miloš Kolesár">
Miloš Kolesár

Miloš Kolesár (* 12. november 1892, Novi Sad, Srbsko – † 6. december 1983, Bratislava) bol slovenský novinár, redaktor a úradník. Pseudonym: Pohronský, Horehronský, Podunajský.
Životopis.
Ľudovú školu navštevoval vo Vyšnej Boci a v Brezne, meštiansku školu v Brezne a v Banskej Bystrici (19041908), obchodnú školu v Banskej Bystrici (19081909), študoval na Učiteľskom ústave v Lučenci (19101912), v Turčianskych Tepliciach (19121913). Maturoval v roku 1919.
Od roku 1913 pracoval ako kreslič u architekta Peierbergera v Banskej Bystrici, neskôr bol úradník a redaktor mnohých slovenských novín a časopisov. Zakladateľ, vydavateľ a redaktor jedného z prvých slovenských ilustrovaných časopisov "Nový svet". Zostavil a zredigoval "Zlatú knihu Slovenska", autor autobiografického románu a zbierky lyrizovanej prózy, prispieval do tlače ktorú redigoval.
Funkcionár SNS, od roku 1927 člen bratislavskej odbočky Syndikátu československých novinárov.

</doc>
<doc id="134213" url="https://sk.wikipedia.org/wiki?curid=134213" title="Ivan Kolesár">
Ivan Kolesár

Ivan Kolesár (Matej Vladimír; * 4. december 1895, Vyšná Boca – † 25. máj 1975, Bratislava) bol slovenský evanjelický kňaz, vysokoškolský pedagóg a teológ.
Životopis.
Základné vzdelanie získal vo Vyšnej Boci a v Brezne, študoval na gymnáziu v Banskej Bystrici a v Rimavskej Sobote. Teológiu študoval v Bratislave (19181922). Po ordinácii pôsobil ako kaplán v Krajnom, Starej Turej, farár v Turanoch (19231925), v Kochanovciach (19251953), v Bratislave (19531963). Dekan dolnotrenčianskeho seniorátu, misijný referent, člen sirotincového výboru v Modre, člen výboru Slovenskej evanjelickej jednoty v Klenovci. Po príchode do Bratislavy prvý predseda ÚSEKU.
Počas 2. svetovej vojny sa zapojil do ilegálnej protifašistickej odbojovej skupiny Flóra, pomáhal rasovo prenasledovaným. V decembri 1944 bol zatknutý a internovaný v koncentračných táboroch Mauthausen, Amstetten a Ebensee.
Po roku 1948 sa stal predsedom kňazského spolku, pôsobil ako docent na Slovenskej evanjelickej teologickej fakulte v Bratislave, prednášal cirkevné právo a cirkevnú agendu. Redaktor "Cirkevných listov" (19531959) a senior Bratislavského seniorátu (19591963).

</doc>
<doc id="134214" url="https://sk.wikipedia.org/wiki?curid=134214" title="Dezider Kollár">
Dezider Kollár

Dezider Kollár (* 29. marec 1931, Hronec† 4. november 2022) bol vysokoškolský pedagóg, jazykovedec.
Životopis.
V roku 1955 absolvoval Filozofickú fakultu UK v Bratislave. V roku 19541970 pracovník Ústavu slovenského jazyka, Čs.-sov. inštitútu a Ústavu svetových literatúr a jazykov SAV, od 1970 pôsobil na Pedagogickej fakulte UK v Trnave (od 1972 vedúci Katedry ruského jazyka a literatúry, od roku 1982 prodekan), 1959 CSc., 1975 doc. Vedecký záujem sústredil najmä na štúdium súčasnej i historickej lexikológie a lexikografie ruštiny v konfrontácii so slovenčinou. Ako spoluautor a hlavný redaktor publikoval 14 rusko-slovenských slovníkov a prác. Zaslúžil sa o zvýšenie úrovne prekladateľskej práce, šírenie ruského jazyka, výchovu učiteľov a vyučovanie ruštiny na Slovensku.

</doc>
<doc id="134215" url="https://sk.wikipedia.org/wiki?curid=134215" title="Kamil Kollár">
Kamil Kollár

Kamil Kollár (* 23. november 1866, Banská Bystrica-Hámor – † 16. marec 1939, Banská Bystrica) bol slovenský lekár-chirurg.
Životopis.
Praktický lekár v Banskej Bystrici. Chirurg a primár Mestskej nemocnice (1916-1918), neskôr Štátnej oblastnej nemocnice (1918-1937) v Banskej Bystrici, nástupca primára → Ľ. Rajčiča.

</doc>
<doc id="134216" url="https://sk.wikipedia.org/wiki?curid=134216" title="Martin Kollár (kňaz)">
Martin Kollár (kňaz)

Martin Kollár (* 13. október 1853, Čáry – † 26. január 1919, Trstín) bol slovenský rímskokatolícky kňaz, národnokultúrny pracovník, spisovateľ, redaktor a prekladateľ. Pseudonym: Bielorský, Čáran, Čarda.
Jeho otec bol Ján Kollár a matka Anna rod. Vizváryová.
Životopis.
Ľudovú školu navštevoval v Banskej Bystrici, študoval na gymnáziách v Levoči, v Bratislave, v Trnave, v Skalici a teológiu v Banskej Bystrici a v Ostrihome. V roku 1879 bol vysvätený za kňaza.
Bol známym organizátorom slovenského národného hnutia a prívržencom myšlienky česko-slovenskej vzájomnosti. Vykonával aj politickú a riadiacu činnosť: bol poslancom uhorského snemu, správcom Spolku svätého Vojtecha. Bol redaktorom a vydavateľom Katolíckych novín, redigoval kalendár Pútnik svätovojtešský, zostavil a vydal almanach Záhradka, v ktorom okrem neho publikovali ďalšie významné osobnosti slovenského kultúrneho života: František Víťazoslav Sasinek, Jozef Škultéty, Jozef Gregor Tajovský a iní. Zostavovateľ nenotovaných katolíckych modlitebných spevníkov. Okrem toho z nemčiny, maďarčiny a francúzštiny prekladal náboženskú literatúru.
Posledné obdobie života prežil v obci Trstín pri Smoleniciach. Pochovaný je na miestnom cintoríne. Na dome, v ktorom prežil zvyšok svojho života mu Spolok svätého Vojtecha v roku 1940 osadil pamätnú tabuľu.

</doc>
<doc id="134217" url="https://sk.wikipedia.org/wiki?curid=134217" title="Karol Koller">
Karol Koller

Karol Koller (* 1823, Slovensko † 1890) bol slovenský maliar a fotograf.
Životopis.
Študoval maliarstvo a fotografiu na výtvarnej akadémii vo Viedni. Roku 1861 si otvoril fotoateliér v Banskej Bystrici; bol to pravdepodobne druhý ateliér v meste. Portrétoval v ňom do roku 1873. Jeho jemné retušované portréty sa stretli s úspechom na svetovej výstave vo Viedni (1873). Okrem portrétov vytvoril sériu snímok, ktoré dokumentujú technológiu výroby modrotlače.

</doc>
<doc id="134221" url="https://sk.wikipedia.org/wiki?curid=134221" title="Artúr Komlóš">
Artúr Komlóš

Artúr Komlóš (pôv. Kreisler) (* 14. apríl 1885, Moštenica – † 21. november 1954, Sereď) bol slovenský stavebný inžinier.
Životopis.
V rokoch 18911895 navštevoval ľudovú školu v Slovenskej Ľupči, študoval na gymnáziu v Kremnici (18951903) a na VŠ technickej v Budapešti (19031906). 
Zameral sa hlavne na dopravné stavby a priemyselné objekty. Prispieval do časopisov.

</doc>
<doc id="134223" url="https://sk.wikipedia.org/wiki?curid=134223" title="Július Komora">
Július Komora

Július Komora (* 9. január 1900, Motyčky – † 4. február 1982, Bratislava) bol slovenský pedagóg a včelár.
Životopis.
V roku 1911 – 15 študoval na gymnáziu v Banskej Bystrici, 1915 – 19 na učiteľskom ústave v Turčianskych Tepliciach a v Spišskej Novej Vsi.
Pôsobil ako učiteľ v Hornej Zubrici (19191921), Partizánskej Ľupči (19211931), riaditeľ ľudovej školy v Šenkviciach (19311938), v Bratislave-Kolibe (19381960).
Od roku1929 prispieval do časopisov. Zostavoval výchovne zamerané scénky so včelárskou tematikou.

</doc>
<doc id="134224" url="https://sk.wikipedia.org/wiki?curid=134224" title="Mariana Komorová">
Mariana Komorová

Mariana Komorová (* 15. december 1950, Bzince pod Javorinou) bola spisovateľka, redaktorka, publicistka.
Životopis.
Študovala na strednej škole v Novom meste nad Váhom, na Strednej ekonomickej škole v Trnave, publicistiku na Fakulte humanitných vied Univerzity M. Bela v Banskej Bystrica (1997-2000). Referentka na Železničnej stanici ČSD v Bratislave, pracovníčka Št. vedeckej knižnice (1987), Okresnej knižnice (1987-1990) v Banskej Bystrici, redaktorka Ľudových nov., Slov. denníka, od roku 1996 Slov. rozhlasu v Banskej Bystrici. Po časopiseckých začiatkoch (Slniečko, Slovenka a i.) knižne debutovala zbierkou noviel o príbehoch chlapcov, dospievanie mladých ľudí priblížila aj vo svojich ďalších dielach. Spoločne so svojim otcom L. Vargom sa venuje tvorbe nábožensky motivovanej literatúry. Niektoré svoje prózy zdramatizovala do podoby rozhlasových hier, píše aj rozhlasové pásma o slov. a inonárodných spisovateľoch.

</doc>
<doc id="134225" url="https://sk.wikipedia.org/wiki?curid=134225" title="Peter Kompiš ml.">
Peter Kompiš ml.

Peter Kompiš (* 21. máj 1886, Martin – † 12. júl 1945, Praha) bol slovenský básnik, prozaik, dramatik a publicista. Pseudonym: Čamburský, Jarabinský, Jarabúrsky, Ľubický, Malatínsky, Maurice Geléotti, Podolský Slovák, Smutnohájsky, Smutnohorský...
Životopis.
V roku 19001905 študoval na gymnáziách v Banskej Bystrici, v Banskej Štiavnici (vylúčený za panslavizmus) a v Místku. Roku 19061907 pracovník nakladateteľstva J. Ottu v Prahe, 1907 kníhkupectva F. Volckmara v Lipsku, samostatný kníhkupec v Martine, úradník Úverovej banky v Ružomberku, redaktor Slov. týždenníka v Budapešti, slov. rubriky Venkov v Prahe. Publikovať začal v krajanských kalendároch v USA, básňami prispieval do Dennice a Živeny. V poézii sprvu vychádzal z podnetov symbolizmu a parnasizmu, neskôr impresionizmu. V próze sa pokúsil o experimentovanie, zameral sa najmä na tematiku slov. malomesta s alúziami na starý Martin, kt. však podal opisnorealisticky. Presadil sa skôr ako autor dobrodružnej spisby v románoch z juhoamer. a českého prostredia, zaoberal sa aj spoločensko-politickou tematikou, politickým, agrarizmom. V dráme spracúval pseudoorientálne a folklórne motívy. Slovenské ľudové rozprávky zdramatizoval v hrách Popelvár (1923), Pamodaj šťastia, lavička (1936). V publicistike sa prezentoval viacerými brožúrami, ale väčší význam má iba dejepisecká práca Slovenské povstanie roku 18481849, z oblasti literatúry a kultúry štúdia Slovenská spisba umelecká vo svetle ideí (1931).
Pohřben v Příbrami ve Středních Čechách ve společném hrobě s manželkou.

</doc>
<doc id="134226" url="https://sk.wikipedia.org/wiki?curid=134226" title="Peter Slavomír Kompiš st.">
Peter Slavomír Kompiš st.

Peter Slavomír st Kompiš (* 10. august 1859, Dovalovo - † 21. apríl 1929, Lučenec) bol slovenský spisovateľ, redaktor a úradník. Pseudonym: Čambúrsky, D.O.Valovský
Životopis.
Študoval na gymnáziu v Kežmarku, 1881-1882 obchodnícky učeň v Dobrej Nive. 1878-1879 učiteľ v Dolnom Kubíne, 1883-1885 úradník v Banskej Bystrici, 1885-1911 úradník Tatrabanky v Martine, 1911-1914 jej zástupca v USA, súčasne 1911-1925 redaktor v Pittsburghu, od 1926 žil v Lučenci. Prvý prokurista Tatrabanky, majiteľ, vydavateľ a redaktor mesačníka Hosp. noviny. Zakladateľ moderného slov. účtovníctva a spolutvorca slov. peňažníckej terminológie. V USA sa zúčastnil na rozvoji spoločenského a kultúrneho života slov. vysťahovalcov. Signatár Memoranda Slov. ligy v USA za právo na sebaurčenie slovenského národa.

</doc>
<doc id="134227" url="https://sk.wikipedia.org/wiki?curid=134227" title="Jozef Konder">
Jozef Konder

Jozef Konder (* 13. september 1926, Medzibrod † 12. apríl 2008) bol operný spevák (tenor).
Životopis.
Absolvoval priemyselnú školu, spev študoval u hlasových pedagógov košickej opery. Pôsobil ako člen zboru (1948-1955), sólista opery Štátneho divadla v Košiciach (1955-1959), opery DJGT v Banskej Bystrici (1959-1969), od 1969 opery ŠD v Košiciach. Už v polovici 50. rokov bol prvým, herecky i spevácky disponovaným mladokomikom košických operetných inscenácií. V Banskej Bystrici bola jeho ťažiskovým pôsobiskom spočiatku taktiež opereta, kde sa z mladokomika postupne vypracoval na bonvivána. Hosťoval na viacerých domácich a zahraničných scénach (SFRJ, RSR, ZSSR, BĽR, MĽR).

</doc>
<doc id="134228" url="https://sk.wikipedia.org/wiki?curid=134228" title="Michal Königsberger">
Michal Königsberger

Michal Königsberger (* druhá polovica 15. storočia, Banská Bystrica) bol faktor, podnikateľ, mecén, richtár.
Životopis.
Zámožný majiteľ banskobystrických baní, ťažiar a thurzovský faktor. Richtár Banskej Bystrice (1489), člen Mestskej rady v Banskej Bystrici (1495). Prvý majiteľ domu č. 1 (36) na Námestí v Banskej Bystrici (koncom 15. stor.), býval v ňom až do smrti. Založil v Banskej Bystrici pri farskom kostole, nový kostol (1492), ktorý neskôr volali Kostol sv. Kríža, tiež slovenský kostol. Farskému kostolu v Banskej Bystrici daroval reliefy obraz Getsemanská záhrada (15. stor.), Kaplnke sv. Jána zlatý kalich a zlatom a striebrom vyšívané omšové rúcha.

</doc>
<doc id="134229" url="https://sk.wikipedia.org/wiki?curid=134229" title="Štefan Konkol">
Štefan Konkol

Štefan Konkol (* 7. apríl 1943, Kežmarok) je spisovateľ sci-fi a fantasy.
Životopis.
Po absolvovaní stredoškolských štúdií v Banskej Bystrici študoval rokoch 1960 – 1961 stomatológiu na Lekárskej fak. KU v Hradci Králové, 1961 – 1965 na Lekárskej fak. UK v Bratislave, postgraduálne štúdium absolvoval 1985 – 1992 na University of Sydney v Austrálii a dosiahol titul MDS. V rokoch 1966 – 1969 bol zubným lekárom v Brezne, 1969 emigroval, pracoval 1969 – 1970 ako auxiliary nursing v National Hospital for Nervous diseases v Londýne, ako zubný lekár 1970 – 1991 v United Dental Hospital of Sydney a v súkromnej stomatologickej praxi v Rooty Hill, NSW v Austrálii, 1974 – 1976 žil v Japonsku, od 1991 žije na Slovensku a pôsobí ako spisovateľ. Má právo voliť do senátu University of Sydney, 14x prekročil rovník, 2x obišiel zemeguľu, hodne cestoval po strednej Amerike, má čierny pás v karate.
Dielo.
Dizertácia: The Use of Composite Resins in Direct Anterior Crowns (1991). V žánri fantasy debutoval knihou Operený had (1993), v ktorej rozvíja tajomné príbehy starých stredoamerických civilizácií. Operený had, druhé, rozšírené vydanie vyšlo v roku (1996). Trilógia Miešanci bola ladená v tolkienovskom duchu: Miešanci (2000), spoluautorka A. Pavelková, Miešanci 2 - Kláštor (2001), spoluautorka A. Pavelková, Miešanci 3.b - Krvavá pyramída (2002). Za román Pohrobok (2008), opäť ladený v tolkienovskom duchu, dostal cenu Zlaté pero. Je autorom jazykových kníh Po anglicky takmer bez chýb (1998), Chyby, ktoré robíme v angličtine (2001), Chyby, ktoré Slováci robia v angličtine (2007), 1001 English Phrasal Verbs - 1001 anglických frázových slovies (2007), 111 Useful English Phrasal Verbs - 111 užitočných anglických frázových slovies (2010), Pohrobok e-kniha (2016), Angličtina pre dospelých e-kniha (2017), Operený had e-kniha (2017).

</doc>
<doc id="134231" url="https://sk.wikipedia.org/wiki?curid=134231" title="Július Kontšek">
Július Kontšek

Július Kontšek (* 27. júl 1907, Trenčín † 11. november 1974, Nové Mesto nad Váhom) bol slovenský hudobný pedagóg a huslista.
Životopis.
Základné vzdelanie získal v Trenčíne. Najprv bol záhradníckym učňom, neskôr sa venoval hudbe. Roku 1923-1925 študoval husle v prípravnom oddelení Hudobnej a dramatickej akadémie v Bratislave, 1925-1932 ako riadny poslucháč, 1951-1952 študoval dirigovanie u V. Talicha. Člen Krajského symfonického orchestra v Banskej Bystrici, koncertný majster, neskôr vedúci skupiny viol (od 1953), člen kvarteta pri Krajskom symfonickom orchestri v Banskej Bystrici. Založil a viedol Pohronské sláčikové kvarteto v Banskej Bystrici. Autor scénickej hudby pre DJGT v Banskej Bystrici, autor komorných a inštruktívnych skladieb. Venoval sa aj maliarstvu a osvetovej práci.

</doc>
<doc id="134232" url="https://sk.wikipedia.org/wiki?curid=134232" title="Daniel Kopa">
Daniel Kopa

Daniel Kopa (Koppa) (* 3. január 1838, Banská Bystrica-Radvaň – † 30. november 1920, Modra) bol slovenský pedagóg a redaktor.
Jeho otec bol Ondrej Kopa, matka Mária rod. Knepová, syn Jozef Kopa a manželky Júlia rod. Koróniová, Karolína rod. Lužová.
Životopis.
Ľudovú školu navštevoval v Radvani, študoval na gymnáziu v Banskej Bystrici a na Učiteľskom ústave v Banskej Štiavnici. Učiteľ v Radvani, kde 16 rokov spolupracoval s Andrejom Sládkovičom, potom na evanjelickej škole v Hlbokom. Blízky spolupracovník Jozefa Miloslava Hurbana. V roku 1905 po Jánovi Bežovi redaktor "Novín mladých", od 1909 na odpočinku v Modre.
Autor slovenskej gramatiky, spoluautor učebnice pre evanjelické školy, v ktorej spracoval prírodopisnú časť. Dopisovateľ "Cirkevných listov", "Národných novín" a "Obzoru".

</doc>
<doc id="134233" url="https://sk.wikipedia.org/wiki?curid=134233" title="Jozef Kopa">
Jozef Kopa

Jozef Kopa (* 1. apríl 1876, Banská Bystrica-Radvaň - † 14. január 1961, Modra) bol slovenský osvetový pracovník, pedagóg.
Jeho otec bol Daniel Kopa, matka Júlia rod. Koróniová a manželka Katarína rod. Štetková.
Životopis.
Študoval na Učiteľskom ústave v Soprone a v Banskej Štiavnici. Od 1896 učiteľ v Modre, viedol spevokol a organizoval divadelné predstavenia. Ujímal sa slovenských chovancov modranského učiteľského ústavu, súkromne ich učil hrať na organe. Knihovník Meštianskeho kasína, neskôr Slovenskej besedy v Modre, kde mal prednášky s kultúrnohistorickou a vinohradníckou tematikou. Spolupracoval s Fedorom Houdkom pri zostavovaní miestopisu Slovenska. Predseda Vinohradníckeho spolku, podpredseda Sokola, predseda Spolku cirkevných učiteľov penzistov.

</doc>
<doc id="134234" url="https://sk.wikipedia.org/wiki?curid=134234" title="Milan Kopačka">
Milan Kopačka

Milan Kopačka (* 26. september 1932, Plevník-Drienové – † 20. marec 2021) bol slovenský operný spevák (tenor).
Životopis.
Spev študoval súkromne u A. Hrušovskej a F. Hvastiju. V rokoch 1960–1963 člen zboru spevohry NS, 1963–64 opery SND v Bratislave. V rokoch 1964-72 bol v angažmán ako sólista opery DJGT v Banskej Bystrici, z toho 1966-70 sólista operných divadiel v Eisenachu a Wittenbergu, od 1972 sólista opery Slovenského národného divadla v Bratislave. Počas pôsobenia v Banskej Bystrici spieval operné i operetné úlohy. K najvýznamnejším patril Ondrej (Krútňava), Florestan (Fidelio) a Beg Bajazid (Beg Bajazid). Úlohu Ondreja stvárnil aj vo filmovej verzii opery Krútňava (1972).
Diskografia, kompilácie.
Strana A
Strana B
Symfonický orchester diriguje: Zdeněk Macháček (1,2,3,8,9) a dr. Bohuš Slezák (4,5,6,7)

</doc>
<doc id="134235" url="https://sk.wikipedia.org/wiki?curid=134235" title="Emil Kopšo">
Emil Kopšo

Prof. Ing. Emil Kopšo CSc. (* 26. október 1935, Pruské – † 29. apríl 1989, Bratislava) bol ekonóm, vysokoškolský pedagóg.
Životopis.
Významný slovenský ekonóm, venoval sa otázkam ekonomiky a geografie cestovného ruchu. Zaslúžil sa o vznik detašovaného pracoviska Obchodnej fakulty VŠE Bratislava v Banskej Bystrici (od 1973), stal sa prvým dekanom Fakulty ekonomiky služieb a cestovného ruchu VŠE Bratislava v Banskej Bystrici (1977). 
Po absolvovaní Obchodnej akadémie v Trenčíne študoval na Vysokej škole ekonomickej v Bratislave. Po krátkom období praxe v podniku cestovného ruchu Čedok sa zamestnal na Vysokej škole ekonomickej v Bratislave a jej zostal verný až do smrti v roku 1989.
Ako pedagóg pôsobil na Katedre cestovného ruchu  a spoločného stravovania. Štúdium vedeckej ašpirantúry ukončil v roku 1969 obhajobou dizertačnej práce na tému „"Možnosti účinného rozvoja materiálno-technickej základne cestovného ruchu v Nízkych Tatrách“" a získal vedeckú hodnosť kandidáta ekonomických vied. Na docenta sa habilitoval v roku 1971 obhajobou habilitačnej práce na tému „"Potenciálne podmienky prostredia a ich vplyv na rozvoj materiálno-technickej základne cestovného ruchu“". V roku 1979 bol vymenovaný za vysokoškolského profesora. 
Vo svojej vedeckej práci sa venoval najmä otázkam ekonomiky a geografie cestovného ruchu, osobitne problémom infraštruktúry cestovného ruchu. Výsledky vedeckého bádania publikoval s kolektívnom spoluautorov vo vysokoškolských učebniciach. V roku 1979 to bola Ekonomika cestovného ruchu – národohospodárske otázky, nasledovalo rozsiahle kolektívne česko-slovenské dielo Ekonomika cestovného ruchu (1985). Podobne v roku 1989 učebnica Materiálno-technická základňa cestovného ruchu a spoločného stravovania. Ako priekopník vyučovania geografie cestovného ruchu na VŠE v Bratislave publikoval viaceré práce z geografie cestovného ruchu a viedol kolektív čs. autorov, ktorí vypracovali učebnicu Geografia cestovného ruchu, ktorej knižného vydania sa už nedožil (1992). 
V roku 1973 bol vtedy docent Kopšo prodekanom Obchodnej fakulty VŠE, keď ho vedenie Vysokej školy ekonomickej poverilo vypracovaním projektu na zriadenie fakulty so zameraním na cestovný ruch a hotelierstvo a budovaním detašovaného pracoviska OF v Banskej Bystrici. Vybral si pritom úzky okruh spolupracovníkov (Ing. Baxa, Ing. Gúčik).  
S prechodom do Banskej Bystrice bolo spojené veľa operatívnej práce, ako zabezpečenie vyučovacích priestorov, ubytovanie študentov, obstaranie prostriedkov na rekonštrukciu získanej budovy až po každodennú edukačnú a vedeckú prácu nového pracoviska VŠE. Potreboval na to spoľahlivých spolupracovníkov. Bola to najmä manželka Albínka, ktorá mala na starosti nielen vedenie domácnosti s tromi deťmi, v škole pedagogické povinnosti a mnohé organizačné práce  spojené najmä s rekonštrukciou budovy školy. Spoľahlivým zástupcom pre pedagogické a personálne veci bol Štefan Baxa, študentmi prezývaný gazda. Popri tom po dve volebné obdobia  vykonával aj funkciu poslanca vtedajšej Slovenskej národnej rady za Stredoslovenský kraj.
Prechod do Banskej Bystrice sa spájal s prípravou nového študijného odboru, lebo dovtedy bolo štúdium cestovného ruchu študijným zameraním v odbore vnútorný obchod. V roku 1975 sa po mnohých konzultáciách dosiahlo schválenie širšie koncipovaného študijného odboru ako sa pôvodne predpokladalo, a mohla sa začať výučba v novom študijnom odbore „ekonomika služieb a cestovného ruchu“ v dvoch študijných zameraniach: ekonomika služieb, ekonomika cestovného ruchu a spoločného stravovania. 
Docent Kopšo naďalej pracoval na vytváraní podmienok pre zriadenie samostatnej fakulty. Piata fakulta VŠE bola v Banskej Bystrici po štyroch prípravných rokoch  slávnostne "inaugurovaná 17. februára 1977" "pod názvom „Fakulta ekonomiky služieb a cestovného ruchu“." Profesor Kopšo, ako jej zakladateľ, sa stal jej prvým dekanom a túto akademickú funkciu vykonával až do svojej predčasnej smrti v roku 1989. Pod jeho vedením sa nová fakulta VŠE v roku 1985 stala samostatným školiacim pracoviskom vedeckých ašpirantov (doktorandov) vo vednom odbore odvetvové a prierezové ekonomiky. V roku 1986 pribudol druhý študijný odbor  „ekonomika nevýrobnej sféry a sociálneho rozvoja“. FESCR VŠE v Banskej Bystrici až do rozdelenia Čs. federácie v roku 1992 mala so svojimi odbormi federálnu pôsobnosť.   
Po Nežnej revolúcii roku 1989 sa myšlienka zriadenia Univerzity v Banskej Bystrici opäť obnovila. FESCR nemala právnu subjektivitu, preto  SNR zákonom z 27. februára 1992 k 30. júnu 1992 rozdelila VŠE na dve časti, okrem VŠE zriadila z vtedajšej FESCR Vysokú školu ekonomiky služieb a cestovného ruchu, ktorá 1. júla 1992 už ako Ekonomická fakulta spolu s vtedajšou Pedagogickou fakultou utvorili zväzok – Univerzitu Mateja Bela v Banskej Bystrici. 
Zavŕšili sa tak predstavy vedenia Vysokej školy ekonomickej v Bratislave, ktorá už v 60. rokoch 20.storočia chcela v Banskej Bystrici zriadiť fakultu, ako budúci vklad do pripravovanej univerzity, ako aj poslanie, ktoré v roku 1973 prevzal na seba profesor Emil Kopšo. 
S menom profesora Emila Kopšu sa spája aj hlboká ľudská dimenzia. Dokázal premieňať ciele na činy. Na to, aby to dosiahol obklopoval sa mladými, invenciou obdarenými a tvorivými ľuďmi. A čo je azda najdôležitejšie,  dôveroval im, vedel presviedčať a získavať pre spoluprácu. Podporoval snaženie svojich spolupracovníkov, utváral priestor pre ich iniciatívu a dôveroval im. Len ťažko niesol útoky neprajníkov na prácu mladého formujúceho sa vysokoškolského kolektívu. Úprimný bol jeho vzťah k študentom, riešeniu ich  problémov prikladal veľký význam a tak ich získaval pre spoluprácu a zodpovedné konanie. 
Zdroj: 26. 10. 2016, M. Gúčik

</doc>
<doc id="134236" url="https://sk.wikipedia.org/wiki?curid=134236" title="František Korbay">
František Korbay

František Korbay (* 2. november 1895, Halič † 2. október 1968, Banská Štiavnica) bol notár, úradník, vlastivedný pracovník a osvetový pracovník. Pseudonym: F. Menší
Životopis.
Študoval na gymnáziu v Lučenci, notársky náukobeh absolvoval v Banskej Bystrici. Notár na viacerých miestach, 1923-1945 vedúci notár, potom úradník v Banskej Štiavnici. Kultúrny a osvetový pracovník v banskoštiavnickom okolí, autor turistických sprievodcov a štúdií o Banskej Štiavnici, publikoval o problémoch cestovného ruchu a i.

</doc>
<doc id="134237" url="https://sk.wikipedia.org/wiki?curid=134237" title="Alexander Korda (generál)">
Alexander Korda (generál)

Alexander Korda (známy tiež pod krycím menom Hron; * 18. apríl 1907, Vrútky – † 13. september 1958, Brno) bol slovenský dôstojník.
Životopis.
Narodil sa v rodine Eugena a Zuzany Kordovej rod. Sekerkovej vo Vrútkach 18. apríla 1907. Absolvoval Vojenskú akadémiu v Hraniciach na Morave a v hodnosti poručíka bol zaradený k delostreleckému pluku v Prahe – Ruzyni. V rokoch 1932 – 1939 slúžil u jednotiek v Olomouci, Bíline, Pardubiciach, Místku, Josefove, Dunajskej Strede, Hlohovci, Trnave a v Bratislave. Po vzniku Prvej Slovenskej republiky od roku 1940 pôsobil ako učiteľ na vojenskej akadémii v Bratislave a v Banskej Bystrici.
Od roku 1942 bol príslušníkom ilegálnej vojenskej odbojovej organizácie Victorie. Aktívne sa účastnil protifašistického odboja v armáde, od 10. septembra 1944 velil vojenskému výcvikovému táboru Oremov laz. Pomáhal vyzbrojovať partizánske jednotky. Počas SNP veliteľ 25. pešieho práporu Tretej taktickej skupiny 1. čs. armády na Slovensku. Po ukončení organizovaného odporu ustúpil s jednotkou do priestoru Starých Hôr, kde 19. novembra 1944 padol po vážnom zranení do zajatia. Bol odvlečený do Bratislavy a nemeckého zajateckého tábora Stammlager XVII/A Kaisersteinbruch – Altenburg
Po vojne krátko pôsobil ako zástupca veliteľa vojenskej akadémie v Hraniciach na Morave a v Mladej Boleslavi. Po februári 1948 bol politicky prenasledovaný. Roku 1949 bol za velezradu a vyzvedačstvo odsúdený na doživotie, zomrel vo výkone trestu. V októbri 1991 bol rehabilitovaný a povýšený in memoriam do hodnosti generálmajora.
Podplukovník Korda bol veliteľom povstaleckej armády, ktorej sídlo bolo v Pliešovciach. V parku pred mestským domom mali vojaci poľnú kuchyňu. Po komunistickom prevrate zavreli aj jeho manželku Helenu na 10 rokov. 

</doc>
<doc id="134238" url="https://sk.wikipedia.org/wiki?curid=134238" title="Ján Kordoš">
Ján Kordoš

Ján Kordoš (* 27. október 1845, Ľubietová – † 20. máj 1919, Revúca) bol slovenský národnokultúrny pracovník a pedagóg. Pseudonym: Revúcky.
Životopis.
V rokoch 18601864 študoval teológiu vo Viedni. Roku 1864 profesor gymnázia v Levoči, učiteľ elementárnej školy, 1867-68 externý profesor spevu a hudby na gymnáziu a na učiteľskom ústave v Revúcej. Vo Viedni viedol študentský spevokol Tatran, v Revúcej študentský spevácky zbor a meštiansky spevokol. Ochotník, 18811882 prispel do Slovenských spevov národnými piesňami. Od 1860 prispieval do časopisov Sokol, Dom a škola a i., 1890 spomienkami do Pamätnice Tatrana.

</doc>
<doc id="134239" url="https://sk.wikipedia.org/wiki?curid=134239" title="Jozef Korec">
Jozef Korec

Jozef Korec (* 11. december 1910, Bošany – † 30. október 1987, Bratislava) bol slovenský rímskokatolícky kňaz, pedagóg a verejný činiteľ.
Životopis.
Po ukončení štúdia teológie bol vysvätený za kňaza v Banskej Bystrici (1936). Pôsobil ako stredoškolský profesor náboženstva na obchodnej akadémii a priemyselnej škole v Banskej Bystrici (19411945). Vysokoškolský profesor morálky a cirkevných dejín, docent a profesor na Cyrilometodejskej teologickej fakulte UK, rektor Kňažského seminára v Bratislave. Tajomník Diecézneho výboru Mierového hnutia katolíckych duchovných. Autor náboženských článkov.

</doc>
<doc id="134240" url="https://sk.wikipedia.org/wiki?curid=134240" title="Ján Korim">
Ján Korim

Ján Korim (* 7. február 1920, Cinobaňa – † 7. september 1944, Martin-Priekopa) bol slovenský pedagóg, účastník SNP.
Životopis.
V roku 19351939 študoval na Učiteľskom ústave v Lučenci a Banskej Bystrici. Učiteľ v Dolnom Kubíne, v Priehohu a Opave. Za SNP padol v boji s nemeckými okupantmi v boji o Priekopu.

</doc>
<doc id="134242" url="https://sk.wikipedia.org/wiki?curid=134242" title="Viktor Koromzay">
Viktor Koromzay

Viktor Koromzay (* 16. marec 1839, Kežmarok – † 3. január 1917, Kežmarok) bol slovenský podnikateľ a obchodník.
Životopis.
Vyučil sa za obchodníka v Kežmarku. Obchodný pomocník firmy Baitrock v Brezne, neskôr u T. Stadlera v Banskej Bystrici. Majiteľ obchodu v Kežmarku (18671889). Roku 1874 založil továreň v Spišskej Belej na spracovanie poľnohospodárskych plodín, najmä zemiakov, na škrob. V roku 1884 rozšíril tkáčovňu v Kežmarku. Zakladateľ Kežmarskej banky. Kurátor cirkevného zboru, člen školskej rady evanjelického lýcea.

</doc>
<doc id="134243" url="https://sk.wikipedia.org/wiki?curid=134243" title="Pavol Korpeľ">
Pavol Korpeľ

Pavol Korpeľ (* 7. február 1904, Brezno † 11. január 1966, Zvolen) bol lesný hospodár a historik.
Životopis.
Študoval na gymnáziu v Banskej Bystrici, lesníctvo na VŠZ v Brne (1922-1928), inžinierom sa stal v roku 1934. V roku 1935-1939 úradník Riaditeľstva štátnych lesov a majetkov v Banskej Bystrici, lesný správca na Starých Horách (1933-1935), od roku 1939 pracovník Ústredného riaditeľstva štátnych lesov v Bratislave, Zvolene (1944-1948), hospodársky pracovník lesných závodov vo Vigľaši (1948-1856), Kriváni a v Banskej Bystrici, pracovník Lesoprojektu vo Zvolene (1956-1964), od 1964 na dôchodku.
Zaoberal sa lesnícko-historickým výskumom Banskej Štiavnice, Krupiny, Kriváňa, Banskej Bystrice, Predajnej, Hrabušíc a Smolníckej Huty. Autor obsiahlych historických štúdií v zborníkoch a článkov o lesohospodárstve.

</doc>
<doc id="134244" url="https://sk.wikipedia.org/wiki?curid=134244" title="Samuel Košáni">
Samuel Košáni

Samuel Košáni (* 20. január 1755, Banská Bystrica-Radvaň – † 1818, Pukanec) bol slovenský montanista.
Životopis.
Narodil sa v roku 1755 v Radvani. Pôsobil ako banský odborník, montanista, člen Učenej spoločnosti banského okolia. Zomrel v roku 1818 v Pukanci.

</doc>
<doc id="134246" url="https://sk.wikipedia.org/wiki?curid=134246" title="Beata Kosová">
Beata Kosová

Beata Kosová (rod. Rafková) (* 19. október 1957, Banská Bystrica) je vysokoškolská pedagogička, bývalá rektorka Univerzity Mateja Bela v Banskej Bystrici.
Život.
Študovala na gymnáziu v Banskej Bystrici, dnes Gymnázium Andreja Sládkoviča (1973-1977) a na Filozofickej fakulte Univerzity Komenského v Bratislave do roku 1981. 
Po ukončení školy sa vrátila do Banskej Bystrice ako odborná asistentka na tamojšiu Pedagogickú fakultu na obdobie 1981-1983. V rokoch 1983-1989 pôsobila v Bratislave ako vedúca pionierskeho oddielu SÚV SZM, od roku 1989 pôsobila opäť na pedagogickej fakulte, od roku 1992 už pod novovznikutou Univerzitou Mateja Bela. Titul kandidáta vied obhájila v roku 1995, o dva roky neskôr sa habilitovala na docentku, v roku 2001 bola vymenovaná za profesorku. 
Na PF UMB zastávala postupne funkcie vedúcej Katedry elementárnej predškolskej výchovy v období 1996-1999, prodekanky pre pedagogickú činnosť v období 1999-2002, až na koniec dekanky v obdoví 2002-2006. 
V roku 2006 bola menovaná do funkcie rektorky UMB, vo funkcii zostala až do roku 2014. 
Je autorkou odborných publikácií, autorkou a spoluautorkou učebných textov. Publikovala v domácich a zahraničných časopisoch a zborníkoch. Podieľala sa na redakčných a zostavovateľských prácach, na expertíznej a posudzovateľskej činnnosti, recenzovala vedecké práce, prednášala na domácich a na zahraničných konferenciách pre odbornú pedagogickú verejnosť. Je členkou vedeckej rady Univerzity Matej Bela v Banskej Bystrici a prezidentkou Únie učiteľských fakúlt Slovenska. 

</doc>
<doc id="134247" url="https://sk.wikipedia.org/wiki?curid=134247" title="Elemír Kossaczký">
Elemír Kossaczký

Elemír Kossaczký (* 13. jún 1924, Ľubietová – † 5. máj 2014 Bratislava) bol chemický inžinier.
Životopis.
Zakladateľ moderného chemického inžinierstva na Slovensku. V roku 19491958 pôsobil na SVŠT, 19581965 vo Výskumnom ústave pre ropu a uhľovodíkové plyny, od 1965 znovu na SVŠT (od 1991 STU), od 1983 prof. na VŠE v Bratislave. Pôsobil na Ústave chemického a environmentálneho inžinierstva, kde sa zaoberal výskumom a využitím difúznych procesov a membránových operácií. Autor či spoluautor desiatok publikácií, vrátane prvej slovenskej učebnice z odboru chemického inžinierstva.

</doc>
<doc id="134249" url="https://sk.wikipedia.org/wiki?curid=134249" title="Peter Kothaj">
Peter Kothaj

Prof. MUDr. Peter Kothaj, PhD (* 5. október 1951, Bratislava† 25. apríl 2017, Banská Bystrica) bol slovenský lekár-chirurg.
Životopis.
V roku 19701976 absolvoval štúdium na Lekárskej fakulte UK v Bratislave, 1992 CSc., 1996 docent. Od roku 2003 bol profesorom chirurgie.
Po skončení štúdia pôsobil na chirurgickom oddelení NsP v Brezne ako sekundárny lekár (19761979). Od roku 1979 bol chirurgom vo FNsP F.D. Roosevelta v Banskej Bystrici. Od roku 1991 prednostom chirurgickej kliniky, od 1993 vedúcim Vysunutého výučbového strediska SZU v Banskej Bystrici. Od roku 1997 bol prezidentom Slovenskej chirurgickej spoločnosti. Od roku 2004 bol vedúcim Katedry gastroenterologickej chirurgie Lekárskej fakulty Slovenskej zdravotníckej univerzity.
Na Chirurgickej klinike SZU v Banskej Bystrici v roku 1991 zaviedol kompletné spektrum laparoskopických a torakoskopických výkonov. 
Jeho vedecká činnosť bola nasmerovaná predovšetkým na klinický výskum, ktorý zameriava na význam radikálnej lymfadenektómie a na problematiku karcionómu pankreasu a pečene, pod jeho vedením v Banskej Bystrici ako prvé chirurgické pracovisko na Slovensku zaviedlo laparoskopickú adrenalektómiu, laparoskopickú kardiomyotómiu a laparoskopickú resekciu žalúdka.
Venoval sa aj dejinám slovenskej chirurgie, bol šéfredaktorom časopisu "Slovenská chirurgia", členom viacerých profesných domácich i zahraničných spoločností. Bol autorom a spoluautorom odborných publikácií, vedeckých prác publikovaných v domácich i zahraničných časopisoch. Najznámejšie monografie: "Chirurgická liečba rakoviny pankreasu" (1996), "Momenty z dejín slovenskej chirurgie" (1999), "Operácie na pečeni" (2007). Bol členom Slovenskej chirurgickej spoločnosti.

</doc>
<doc id="134250" url="https://sk.wikipedia.org/wiki?curid=134250" title="Ján Kotoč">
Ján Kotoč

Ján Kotoč (* 23. február 1913, Pohorelá – † 10. február 1981, Bratislava) bol slovenský vysokoškolský pedagóg.
Životopis.
Zaoberal sa dejinami pedagogiky, didaktikou, teóriou výchovy, riadenia a organizácie školstva. Publikoval v časopisoch Jednotná škola, Pedagogika. Člen výboru Pedagogickej rady Ministerstva školstva SSR, predseda a podpredseda Slovenskej pedagogickej spoločnosti pri SAV, podpredseda Československej pedagogickej spoločnosti.

</doc>
<doc id="134251" url="https://sk.wikipedia.org/wiki?curid=134251" title="Ctibor Kovač">
Ctibor Kovač

Ctibor Kovač (* 31. máj 1919, Banská Bystrica – † 30. august 1992, Bratislava) bol slovenský režisér, scenárista a dramaturg.
Životopis.
Študoval na SVŠT v Bratislave. Roku 1940 zatknutý a väznený v Bratislave, Zvolene a Banskej Bystrici. Po začiatku SNP redaktor a hlásateľ Slobodného slovenského vysielača v Banskej Bystrici. V rokoch 1945-1955 režisér Čs. rozhl. v Bratislave, od 1955 dramaturg a režisér 
Štúdia krátkych filmov v Bratislave, v 80. rokoch jeho riaditeľ. V dokumentárnej tvorbe sa venoval prevažne aktuálnej publicistike. Autor niekoľkých audiovizuálnych programov pre múzeum pamätníka SNP v Banskej Bystrici a pre Bratislavský hrad, režisér hraného stredometrážneho Šahina (1967) a dlhometrážneho filmu "Nie" (1978) podľa scenára P. Bielika.

</doc>
<doc id="134252" url="https://sk.wikipedia.org/wiki?curid=134252" title="Daniel Kováč">
Daniel Kováč

Daniel Kováč (* 17. október 1903, Púchov – † 29. august 1974, Banská Bystrica) bol evanjelický kňaz.
Životopis.
Študoval na gymnáziu v Martine, teológiu v Bratislave. Kaplán v Kochanovciach, farár v Slatine nad Bebravou, vojenský duchovný (1935). V rokoch vojny zachraňoval rasovo prenasledovaných, po vypuknutí SNP prednosta Ev. a. v. duchovnej správy v Banskej Bystrici. Superintendant duchovnej služby na Min. obrany ČSR v Prahe. Politicky prenasledovaný, väznený (od 1949). Po prepustení robotník, neskôr úradník a organista v Banskej Bystrici-Radvani (1952). Autor viacerých článkov, kt. uverejňoval v cirk. čsp. Zhromažďoval dokumenty o činnosti evanjelický kňazov počas 2. svet. vojny. Nositeľ viacerých vyznamenaní za účasť v SNP a in memoriam Medailu D. Krmana.

</doc>
<doc id="134253" url="https://sk.wikipedia.org/wiki?curid=134253" title="Ján Kováč">
Ján Kováč

Ján Kováč môže byť:

</doc>
<doc id="134254" url="https://sk.wikipedia.org/wiki?curid=134254" title="Matej Kováč (kňaz)">
Matej Kováč (kňaz)

Matej Kováč (Kováts, Kovácsik) (* 15. február 1790, Banská Štiavnica - † 7. september 1848, Banská Bystrica) bol rímskokatolícky kňaz, náboženský spisovateľ, cirkevný hodnostár.
Životopis.
Študoval na gymnáziu v Banskej Štiavnici, filozofiu v Pešti, teológiu v Pešti a v Banskej Bystrici, ThDr. Študijný dozorca a pedagóg na seminári, 1820 biskupský tajomník, 1824 farár, 1832 riaditeľ gymnázia, 1840 kanonik a riaditeľ seminára v Banskej Bystrici. Roku 1847 zastupoval kapitulu na uhorskom stavovskom sneme v Bratislave. Z rukopisných pozostalosti vydali jeho kázne ("Poklady kazateľské" 1849-1851, 1852-1853), v rukopise zanechal poznámky k histórii banskobystrickej fary.

</doc>
<doc id="134255" url="https://sk.wikipedia.org/wiki?curid=134255" title="Vincent Kováč">
Vincent Kováč

Vincent Kováč (* 25. január 1915, Hronský Beňadik – † 25. október 1968, Brno) bol slovenský politik.
Životopis.
Študoval na gymnáziu v Leviciach. Roku 19371938 úradník v Banskej Bystrici a na viacerých miestach Slovenska. Príslušník regionalistického smeru Republikánskej strany poľnohosp. a maloroľníckeho ľudu, člen DS (19451948). Prispieval do agrárnej a sociálno-demokratickej tlače, do časpoisu Rašelinár. Roku 19461948 bol poslanec SNR.

</doc>
<doc id="134256" url="https://sk.wikipedia.org/wiki?curid=134256" title="Vojtech Kováč (zootechnik)">
Vojtech Kováč (zootechnik)

Vojtech Kováč, pôvodne "Kohn" (* 1. február 1905, Trenčianska Turná – † 24. november 1963, Nitra) bol vysokoškolský pedagóg, profesor, poľnohospodársky odborník - zootechnik.
Jeho otec bol Bernard Kohn a matka Johanna rod. Schlesingerová.
Životopis.
Študoval na Vysokej škole zemědelskej v Brne. Absolvoval Štátny pedagogický seminár pre učiteľov poľnohospodárskych škôl v Prahe. Hospodársky pracovník, neskôr učiteľ na odborných hospodárskych školách. Počas SNP pracovník Povereníctva SNR pre veci hospodárske a zásobovacie v Banskej Bystrici. Vysokoškolský profesor, vedúci Ústavu a Katedry špeciálnej zootechniky Vysokej školy poľnohospodárskej v Nitre. Prednášal špeciálnu zootechniku a biotechnológiu, zaoberal sa šľachtením ošípaných a oviec. Autor monografií, vedeckých prác, štúdií a odborných článkov.

</doc>
<doc id="134257" url="https://sk.wikipedia.org/wiki?curid=134257" title="Ľudovít Kováčik">
Ľudovít Kováčik

Ľudovít Kováčik (* 22. máj 1913, Čierny Balog – † 23. jún 1985, Praha) bol slovenský ekonóm.
Pseudonymy: Juraj Kuniak, Peter Oravský, Ľudo Čudo, Ľukov
Životopis.
V roku 19191924 navštevoval ľudovú školu v Čiernom Balogu, 19241927 meštiansku školu v Brezne, 19271932 študoval na Obchodnej akadémii v Banskej Bystrici. V roku 1962 získal titul docent. Pracoval v bankovníctve na viacerých miestach na Slovensku a v Česku. Pôsobil ako riaditeľ devízového dohľadu Štátnej banky československa v Prahe. Zakladateľ ČSOB, jej generálny riaditeľ (19651975)
Externe prednášal na Fakulte politickej ekonómie a Fakulte financií a úveru VŠE v Prahe. Člen Československej ekonomickej spoločnosti ČSAV, medzinárodných rád a spoločností. Autor kníh z histórie bankovníctva, odborných štúdií a článkov. Účastník protinacistického odboja, počas SNP poverený odvozom drahých kovov z Banskej Bystrice do Moskvy. Nositeľ viacerých vyznamenaní.

</doc>
<doc id="134258" url="https://sk.wikipedia.org/wiki?curid=134258" title="Marián Kováčik">
Marián Kováčik

Marián Kováčik (* 20. máj 1940, Bystrá (okres Brezno) † 16. marec 2004, Lehnice) bol slovenský básnik, spisovateľ pre deti, dramatik, prekladateľ a textár.
Životopis.
V roku 1954 – 1958 študoval na Priemyselnej škole elektrotechnickej a spojovej v Banskej Bystrici. V rokoch 1958 – 1963 pokračoval na Elektrotechnickej fakulte Slovenskej vysokej školy technickej v Bratislave, odbor fyzika pevných látok. 
Spočiatku pracoval ako asistent na Prírodovedeckej fakulte Univerzity Pavla Jozefa Šafárika v Košiciach, 1964 – 1975 v Bratislave, neskôr redaktor a 1976 – 1995 šéfredaktor časopisu Romboid, súčasne 1979 – 1984 riaditeľ Bratislavskej lýry, 1995 – 1998 pracovník Ministerstva kultúry, od 1998 vo vydavateľstve Slovenskej akadémie vied Veda v Bratislave.
Prvé básne publikoval v Smene a v Mladej tvorbe. Ťažiskom jeho poetického diela je intímna ľúbostná lyrika, v oblasti detskej literatúry sa predstavil zbierkami humorne ladených básničiek, deťom tiež adresoval televízne rozhlasové hry. Ako dramatik popri spolupráci s televíziou a rozhlasom upravoval divadelné hry, bol autor textov tanečných piesní pre hudobnú komédiu Igora Bázlika "Veselica" (1978). Prekladal poéziu a drámu z poľštiny, ruštiny, gruzínčiny a chorvátčiny.

</doc>
<doc id="134259" url="https://sk.wikipedia.org/wiki?curid=134259" title="Ján Kováčik (protifašistický bojovník)">
Ján Kováčik (protifašistický bojovník)

Ján Kováčik (* 7. február 1907, Budapešť – † 3. september 1977, Nitra) bol pedagóg, protifašistický bojovník.
Jeho manželkou bola Mária, rod. Halačová. 
Životopis.
V roku 1925 absolvoval Učiteľský ústav v Banskej Bystrici. Učiteľ na viacerých miestach Slovenska, venoval sa aj osvetovej práci. Od roku 1940 spolupracoval s odbojom na Hornej Nitre. Počas Slovenského národného povstania pôsobil ako veliteľ Handlovskej roty, ktorá budovala opevnenia. Po prechode SNP do hôr 3. novembra 1944 zajatý. Zo zajatia však unikol. Po úteku žil do oslobodenia v ilegalite. S manželkou Máriou mal sedem dcér. Zomrel v Nitre v roku 1977.

</doc>
<doc id="134260" url="https://sk.wikipedia.org/wiki?curid=134260" title="Igor Kovačovič">
Igor Kovačovič

Igor Kovačovič (* 24. apríl 1938, Kokava nad Rimavicou) je slovenský choreograf a kultúrno-osvetový pracovník. Je ženatý a má 3 dcéry.
Životopis.
V roku 1956-1958 absolvoval štúdium na Vysokej škole pedagogickej v Bratislave, v rokoch 1965-1967 štúdium tanečnej pedagogiky na VŠMU v Bratislave a 1979-1981 štúdium národopisu na Filozofickej fakulte UK v Bratislave. 
&lt;br&gt;Profesionálne tancoval v ČSSPT Praha (1958-1963). Pôsobil ako metodik tanca, vedúci odd. ZUČ a riaditeľ Krajského osvetového strediska v Banskej Bystrici (1963-1991), vedúci sekcie tanca v Národnom osvetovom centre v Bratislave (1991-1993).
&lt;br&gt;Od roku 1993 je riaditeľom Domu Matice slovenskej v Banskej Bystrici. Vykonáva funkciu riaditeľa Členského ústredia Matice slovenskej (od 1995), podpredsedu Matice slovenskej (od 1996), predsedu programovej komisie folklórnych festivalov, bol členom rady STV (1996-1998).
Od roku 1963 vytvoril 94 choreografií pre folklórne súbory v Banskej Bystrici, na Slovensku i v zahraničí. Scenáristicky, choreograficky a režijne pripravil 15 televíznych filmov, 18 scenárov a réžií Slovenského rozhlasu. Autorsky sa podieľal na 26 publikáciách a štúdiách z oblasti tradičnej kultúry. Je zostavovateľom a spoluzostavovateľom viacerých gramoplatní a gramoalbumov s ľudovou hudbou. Je umeleckým vedúcim a choreografom amatérskeho folklórneho súboru Partizán, ktorý pôsobí v Banskej Bystrici. Počas jeho pôsobenia súbor dosiahol množstvo domácich i zahraničných úspechov. V roku 2025 súbor reprezentoval Slovensko na celosvetovej výstave EXPO 2025 v japonskej Osake.

</doc>
<doc id="134261" url="https://sk.wikipedia.org/wiki?curid=134261" title="Jozef Kovalčík">
Jozef Kovalčík

Jozef Kovalčík (* 8. november 1904, Čierny Balog - † 25. december 1974, Banská Bystrica) bol slovenský pedagóg, speleológ a esperantista.
Životopis.
Pôsobil v Banskej Bystrici. Bol autor vlastivedných a historických článkov, prispieval do krajského denníka Smer v Banskej Bystrici. Zaoberal sa esperantom.

</doc>
<doc id="134262" url="https://sk.wikipedia.org/wiki?curid=134262" title="Ján Kovalik-Ústiansky">
Ján Kovalik-Ústiansky

PhDr. Ján Kovalik-Ústiansky, vlastným menom Ján Kovalik (* 27. november 1861, Ústie nad Oravou – † 8. marec 1950, Žilina) bol básnik. Pseudonym: Bohuznámy, Ján K.Oravský, Peter Skala, Ústiansky.
Životopis.
Jeho otec bol Ján Kovalik a matka Mária rod. Habernalová. V roku 18721880 študoval na gymnáziu v Banskej Bystrici, 18801885 filozofiu na univerzitách vo Viedni a v Budapešti. V roku 18851890 pôsobil ako profesor gymnázia v Trstenej, 18901935 v Žiline. Politický exponent HSĽS. V januári 1920 po abdikácii Vladimíra Makovického bol povolaný za poslanca Revolučného národného zhromaždenia za slovenský klub. V revolučnom parlamente zasadal v sociálnom výbore. V parlamentných voľbách v roku 1920 bol zvolený za senátora za Česko - slovenskú stranu ľudovú. V roku 1921 jej slovenskí poslanci a senátori (vrátane J. Kovalika) zo spoločného klubu vystúpili a vytvorili si vlastný. Za senátora bol zvolený aj v parlamentných voľbách v roku 1925 i 1929. V rokoch 19301936 bol aj členom predsedníctva HSĽS. V krajinských voľbách v roku 1935 bol zvolený za člena Krajinského zastupiteľstva Slovenskej krajiny za HSĽS. V roku 1938 sa stal na ustanovujúcej schôdzi v Žiline prvým predsedom "Zväzu slovenských drevopreimyselníkov, drevoobchodníkov a lesomajiteľov". 
V období Slovenského štátu v rokoch 19421943 bol členom Štátnej rady Slovenskej republiky.
V roku 1947 sa za svoje členstvo v Štátnej rade musel zodpovedať pred Národným súdom. Jeho prípad sa skončil oslobodzujúcim rozsudkom. 
Z hľadiska jeho literárnej tvorby je považovaný za predstaviteľ aromantizmu. Ako epigón štúrovskej balady vstúpil roku 1879 do slovenskej literatúry občiansky a vlastenecky motivovanými veršami v časopise Orol, neskôr ho ovplyvnila aj poézia P.O. Hviezdoslava. Zväčša išlo o veršované epické skladby plné patetizmu, rétoriky a verbalizmu, ktoré ideovo kotvili vo vlasteneckej poézii neskorého štúrovstva a do slovenského literárneho vývinu nezasiahli. Je autorom filozofického spisu Adaptio és emancipatio (1885). Venoval sa aj publicistike, zaoberal sa najmä pedagogickou problematikou.

</doc>
<doc id="134263" url="https://sk.wikipedia.org/wiki?curid=134263" title="Jozef Kovalík (novinár)">
Jozef Kovalík (novinár)

Jozef Kovalík (* 5. marec 1926, Štefanov nad Oravou - Horný Štefanov † 8. január 1986, Bratislava) bol slovenský novinár.
Životopis.
V roku 1941-1944 študoval na Učiteľskej akadémii v Spišskej Novej Vsi, 1945-1946 v Banskej Bystrici. Redaktor, vedúci telovýchovného odd. Pravdy, redaktor Ľudu. Predseda Klubu slovenských športových novinárov.

</doc>
<doc id="134264" url="https://sk.wikipedia.org/wiki?curid=134264" title="Vojtech Kovarík">
Vojtech Kovarík

Vojtech Kovarík (* 30. október 1901, Martin-Jahodníky – † 12. máj 1971, Skalica) bol slovenský herec.
Životopis.
Pôvodne úradník, neskôr člen divadiel v Martine, vo Zvolene, v Košiciach a v Trnave. Pôsobil ako herec a režisér v Mestskom divadelnom združení v Banskej Bystrici (od 1938).

</doc>
<doc id="134266" url="https://sk.wikipedia.org/wiki?curid=134266" title="Juraj Koza-Matejov">
Juraj Koza-Matejov

Juraj Koza-Matejov (* 4. január 1884, Lovčica-Trubín – † 17. december 1973, Pezinok) bol rímskokatolícky kňaz, publicista, novinár. Pseudonym: Argus, Cyril Veľkomoravský, dr. Cyrillus, Čierny havran, Matej, Mošovský, Metod Devinský, Nemo, Zmok
Životopis.
V roku 18961908 študoval teológiu v Banskej Bystrici, kde ho roku 1908 vysvätili za kňaza. Rokuk. farár v Novej Bani a i. obciach, od 1922 redaktor Slováka, zakladateľ a hlavný redaktor Slov. národa a jeho týždenníka Chlieb v Bratislave, od 1927 prof. biskupského seminára v Banskej Bystrici, 19281945 farár v Mošovciach, 1945 turčiansky archidiakon, od 1948 banskobystrický kanonik a rektor seminára. V roku 19181925 člen HSĽS, ideovo stál na pozíciách autonomizmu v rámci jednotného 
čs. štátu. Tieto postoje odrážali aj jeho politické úvodníky aj iné jeho politické spisky, kt. vyšli roku 1927, potom sa venoval výlučne cirk. literatúre. Po oslobodení sa politicky výraznejšie neangažoval, prispieval do novín a časopisov.

</doc>
<doc id="134267" url="https://sk.wikipedia.org/wiki?curid=134267" title="Anna Kozáková">
Anna Kozáková

Anna Kozáková (rod. Krpčiarová; * 2. január 1943, Ábelová – † 24. december 2000, Dolný Kubín) bola slovenská dramaturgička, režisérka (ochotníčka), pedagogička.
Životopis.
V roku 1958 študovala na strednej škole vo Zvolene, 19641945 externe na Vysokej škole pedagogickej v Trnave a 19651969 v Banskej Bystrici, kde 19731975 absolvovala postgraduálne štúdium, neskôr ukončila aj štvorročný režisérsky kurz pre deti a dospelých v Osvetovom ústave v Bratislave. Učiteľka na ZŠ v Cerove, riaditeľka v Zliechove, od roku 1971 dramaturgička a režisérka ochotníckeho súboru Lúč v Martine, ktorý založila. So súborom absolvovala krajské a celoslovenské prehliadky, na ktorých získala viacero ocenení. Za plnenie programu aktivity záujmovej činnosti bola ocenená viacerými cenami.

</doc>
<doc id="134268" url="https://sk.wikipedia.org/wiki?curid=134268" title="Ján Kožehuba">
Ján Kožehuba

Ján Kožehuba (* 24. marec 1847, Banská Bystrica – Kremnička – † 20. apríl 1918, Blatnica) bol slovenský pedagóg a publicista.
Životopis.
V roku 18541858 navštevoval ľudovú školu v Banskej Bystrici-Radvani a 18581863 študoval na evanjelickom gymnáziu v Banskej Bystrici. V tomto období na formovanie jeho osobnosti vplýval Andrej Sládkovič. V roku 1868 zložil učiteľskú skúšku v Dolnom Kubíne. Pracoval ako výpomocný učiteľ v Bátovciach a v Badíne, učiteľ v Jasenovej a v Blatnici.
Autor na svoju dobu moderných slovenských učebníc pre evanjelické národné školy, ktoré rozvíjali okrem rozumovej a pamäťovej aj citovú zložku žiakov. V učebniciach dejepisu kládol dôraz na slovenské a slovanské povedomie, v učebnicovej tvorbe sa zaoberal prírodopisom, počtami a slovenským jazykom. V publicistike venoval pozornosť problematike ľudových škôl a metodike vyučovania. Bol recenzent učebnicovej literatúry, prispieval do časopisov a kalendárov. Je aj autorom troch rozsiahlych oslavných básní na Andreja Sládkoviča, vyvíjal kultúrno-výchovnú a národnouvedomovaciu činnosť, organizoval ochotnícke divadlo: v Blatnici 19031913 jeho zásluhou pracovalo tzv. ochotnícke družstvo. V Jasenovej sa ako učiteľ Martina Kukučína pričinil o jeho ďalšie štúdiá. Člen výboru Spolku oravsko-turčianskych učiteľov.

</doc>
<doc id="134269" url="https://sk.wikipedia.org/wiki?curid=134269" title="Daniel Kozlík">
Daniel Kozlík

Daniel Kozlík (* 22. november 1907, Riečka † 3. november 1963, Bratislava) bol slovenský spisovateľ a redaktor. Pseudonym: D. Kutina
Životopis.
Meštiansku školu a Učiteľský ústav (1924 – 1927) absolvoval v Banskej Bystrici. V roku 1948 štátnou skúškou získal absolutórium na Prírodovedeckej fakulte UK. Sprvu pôsobil ako učiteľ, od 1949 pracoval v rôznych nakladateľstvách a vydavateľstvách.
Autor článkov a rozprávok v detských časopisoch, leporiel s prírodnou a folklórnou tematikou, spoluautor beletrizovanej knihy pre deti s didaktickou funkciou.

</doc>
<doc id="134270" url="https://sk.wikipedia.org/wiki?curid=134270" title="Vladimír Kozlík">
Vladimír Kozlík

Vladimír Kozlík (* 24. február 1917, Riečka – † 23. marec 1969, Mýto pod Ďumbierom) bol slovenský hydrológ.
Životopis.
V roku 19291937 študoval na gymnáziu v Banskej Bystrici, 19371939 na VUT v Brne, 19391943 na SVŠT v Bratislave, 1943 Ing., 1958 CSc. Pracovník Vážskej kaskády, Oravskej priehrady, riaditeľ Výskumného ústavu vodohospodárskeho, vedecký pracovník Ústavu hydrológie a hydrauliky SAV v Bratislave. Zaoberal sa najmä výskumom závlah, prieskumom erózie, hydromelioráciami. Od roku 1962 sa venoval hydrológii snehu. Autor monografií a literatúry faktu pre deti a mládež, článkov a štúdií v odborných časopisoch, ekonomickej publicistiky. Člen osobitnej komisie pre vybudovanie SAV, 19531957 externe prednášal na SVŠT.

</doc>
<doc id="134272" url="https://sk.wikipedia.org/wiki?curid=134272" title="Samuel Krajčík">
Samuel Krajčík

Samuel Krajčík (Krajtsik) (* 26. november 1849, Krupina – † ??) bol maďarský pedagóg slovenského pôvodu.
Životopis.
Študoval na gymnáziu v Krupine, v Banskej Bystrici a v Banskej Štiavnici, na učiteľskom ústave v Ostrihome. V roku 1871 získal učiteľský diplom, v roku 1881 aj pre nápravné ústavy. Od roku 1871 učiteľ, od roku 1891 riaditeľ krajinskej polepšovne v Cluji a v Stoličnom Belehrade. Autor kníh, štúdií a článkov, najmä o delikvencii mladistvých a o nápravných ústavoch.

</doc>
<doc id="134273" url="https://sk.wikipedia.org/wiki?curid=134273" title="Juraj Krajčovič">
Juraj Krajčovič

Juraj Krajčovič (* 24. marec 1898, Bošáca – † 19. február 1945, Melk) bol slovenský banský inžinier, pedagóg.
jeho otec bol Ján Krajčovič a matka Berta rod. Timková.
Životopis.
Študoval na gymnáziu v Trenčíne, 1923 absolvoval Vysokú školu banskú v Příbrami. Od 1923 učiteľ na Vyššej priemyselnej škole strojníckej v Košiciach, od 1939 riaditeľ Štátnej priemyselnej školy v Banskej Bystrici. Odporca klérofašistického režimu, počas SNP dal budovu školy k dispozícii Povereníctvu školstva a národnej osvety, po prechode SNP do hôr sa usiloval zachrániť zbierky školy. Nacistickými bezpečnostnými orgánmi zatknutý, väznený v Banskej Bystrici, od decembra 1944 v Bratislave, zahynul pri nálete amerických lietadiel na transport väzňov do koncentračného tábora v Mauthausene.

</doc>
<doc id="134274" url="https://sk.wikipedia.org/wiki?curid=134274" title="Jozef Krakowitzer">
Jozef Krakowitzer

Jozef Krakowitzer (* 1731, Česko † 11. apríl 1811, Hlohovec) bol rímskokatolícky kňaz, jezuita, pedagóg a technik.
Životopis.
V roku 1758 vstúpil do jezuitskej rehole v Trenčíne. Filozofiu študoval v Linzi, teológiu v Košiciach (1764-1767) a v Banskej Bystrici (1768). V roku 1761-1762 pôsobil ako profesor na gymnáziu v Banskej Bystrici (1763) a v Banskej Štiavnici, neskôr ako kazateľ v Levoči (1769) a v Španej Doline (1770-1773). Po rozpustení rehole bol kňazom ostrihomskej diecézy, kaplánom v Liptovskom Jáne (1778-1792), od roku 1803 v Hlohovci.
Zaoberal sa hydraulikou a vodohospodárstvom.

</doc>
<doc id="134276" url="https://sk.wikipedia.org/wiki?curid=134276" title="Bohuš Králik">
Bohuš Králik

Bohuš Králik, celým menom Jakub Bohumil Králik (* 25. júl 1919, Staré Hory – † 3. december 1973, Košice, pochovaný v Starých Horách) bol slovenský herec.
Životopis.
Pôvodne technický úradník, 1951-1962 člen Divadla SNP v Martine, 1962-1973 činohry Štátneho divadla v Košiciach. Od roku 1936 sa aktívne venoval ochotníckej činnosti v združení Detva a v divadelnom krúžku v podniku Bučina vo Zvolene. Roku 1951 ho angažovali do profesionálneho divadla. Rozsiahli škálu hereckých výrazových prostriedkov uplatňoval s rovnakou pôsobivosťou vo vážnom i komediálnom repertoári. Rázovité ľudové postavy stvárňoval zriedkavo, jeho doménou boli záporné 
meštiacke typy. Vytvoril bohatú galériu výrazných, prevažne veľkých postáv.

</doc>
<doc id="134277" url="https://sk.wikipedia.org/wiki?curid=134277" title="Ivan Králik">
Ivan Králik

Ivan Králik (* 28. november 1937, Banská Bystrica† 14. august 2009) bol slovenský publicista, scenárista a prekladateľ.
Životopis.
Roku 1960 absolvoval štúdium ruskej a svetovej literatúry a jazykov na Lomonosovej univerzite v Moskve, roku 1970 PhDr. Roku 19601964 redaktor vydavateľstva Slovenský spisovateľ, 19641966 časopisu Revue svetovej literatúry, od 1966 Hlavný redaktor redakcie publicistiky a dokumentaristiky, od 1974 hlavný šéfredaktor redakcie literárne-dramatického vysielania Československej televízie v Bratislave. Člen medzinárodných porôt televíznych festivalov - Praha, Monte Carlo, Miláno, Bologna a i.
Autor teoretických prác o televíznej dramatickej tvorbe v časopise Televízní tvorba. Významne sa podieľal na rozvoji pôvodnej slovenskej televíznej dramatickej tvorby. vytvoril scenáre k televíznym filmom a inscenáciám na motívy divadelných hier Štefana Králika, scenár k televíznemu literárne-dokumentárnemu pásmu Z jasnopodpolianskych zápiskov (1983), na motívy prozaických diel scenár k televíznej inscenácii Svadba po imeretinsky (1978), Narodeniny (1981).

</doc>
<doc id="134279" url="https://sk.wikipedia.org/wiki?curid=134279" title="Tibor Králik (športovec)">
Tibor Králik (športovec)

Tibor Králik (* 1914, Banská Bystrica † 3. jún 1998, Banská Bystrica) bol slovenský športovec a obchodník.
Životopis.
Majiteľ firmy na výrobu a predaj lyžiarskych voskov v Banskej Bystrici (30. roky 20. stor.). Lyžiar a tenista, reprezentant Slovenska v zjazde a behu na lyžiach (1928), spoluzakladateľ Tatranského pohára vo Vysokých Tatrách, priekopník akrobatického lyžovania na Slovensku. Pretekár SKI-klubu, neskôr Klubu slovenských turistov a lyžiarov v Banskej Bystrici (1934), člen širšieho kádra čs. reprezentantov, zaradených do príprav na Zimné olympijské hry v Garmisch-
Partenkirchene (1936). Účastník Bielej stopy SNP, organizátor a funkcionár tenisových a lyžiarskych klubov v Banskej Bystrici (od 40. rokov).

</doc>
<doc id="134280" url="https://sk.wikipedia.org/wiki?curid=134280" title="Rudolf Králik">
Rudolf Králik

Rudolf Králik (* 18. apríl 1893, Hronec – † 14. november 1944, Lomnistá dolina-Jasenské hole) bol slovenský robotník, protifašistický bojovník a funkcionár KSČ.
Životopis.
Pomocný, potom odborný robotník v št. železiarňach v Podbrezovej. Člen Česko-slovenskej sociálne demokratickej strany robotníkov a jej odborov, 1920 spoluzakladateľ organizácie Robotníckej telovýchovnej jednoty v Podbrezovej, zakladajúci člen organizácie KSČ v Podbrezovej, člen jej OV v Brezne. Organizátor triednych bojov pracujúcich, 19321933 org. zjazdy horehronského ľudu, protiexekučné vzbury v Bacúchu a v Polomke. Účastník ilegálneho protifašistického hnutia, 1944 člen RNV, účastník podbrezovskej konferencie závodných výborov a dôverníckych zborov v októbri 1944. Zahynul pri ústupe SNP do hôr.

</doc>
<doc id="134281" url="https://sk.wikipedia.org/wiki?curid=134281" title="Michal Králka (komunistický funkcionár)">
Michal Králka (komunistický funkcionár)

Michal Králka (* 28. november 1888, Podbrezová-Lopej - † 25. júl 1939, Podbrezová-Lopej) bol verejný činiteľ, funkcionár KSČ, robotník.
Životopis.
Vyučil sa za valciara v železiarňach v Podbrezovej, kde aj pracoval ako robotník. Ako vojak rakúsko-uhorskej armády padol do ruského zajatia. Skúsenosti zo sovietskeho Ruska uplatňoval po návrate na Slovensko v revolučnom hnutí, spoluzakladateľ straníckej organizácie v Lopeji, popredný predstaviteľ revolučného hnutia v podbrezovských železiarňach. Organizátor mzdových bojov , štrajkov, demonštrácií. Funkcionár miestnej a okresnej straníckej organizácie, člen obecného zastupiteľstva i podstarosta Lopeja. Za revolučnú činnosť perzekvovaný. V roku 1935-1938 senátor NZ na KSČ.

</doc>
<doc id="134282" url="https://sk.wikipedia.org/wiki?curid=134282" title="Oľga Králová-Mistríková">
Oľga Králová-Mistríková

Oľga Králová-Mistríková (rod. Králová; * 24. jún 1939, Rudlová – † 25. január 1992, Banská Bystrica) bola slovenská lekárka – anestéziologička.
Životopis.
Študovala na Jedenásťročnej strednej škole (dnes Gymnázium Andreja Sládkoviča) v Banskej Bystrici, do roku 1962 na Lekárskej fakulte Univerzity Komenského v Bratislave. V roku 1975 absolvovala kurz z anestéziológie a resuscitácie, 1986 kurz org. a riad. zdravotníctva. Roku 1989 bola na študijnom pobyte v Pittsburghu. Prezidentka a viceprezidentka federálneho výboru Česko-Slovenského Červeného kríža (19901992), členka Horskej služby. Zakladateľka integrovaného záchranného systémy v Banskej Bystrici. Vedúca lekárka Stanice rýchlej zdravotníckej pomoci, prvá primárka prijímacieho oddelenia NsP FDR v Banskej Bystrici (19831992), podieľala sa na organizovaní prednemocničnej pomoci aj ako členka Horskej služby a Vodnej záchrannej služby. Iniciátorka založenia Leteckej záchrannej služby v Československu s prvými záchranárskymi heliportami v Prahe a Banskej Bystrici (1988). 
V roku 2015 bola nominovaná do Siene slávy a získala (in mempriam) ocenenie Zlaté krídla za celoživotné dielo.

</doc>
<doc id="134284" url="https://sk.wikipedia.org/wiki?curid=134284" title="Eugen Kramár">
Eugen Kramár

Prof. Eugen Kramár (* 5. máj 1914, Devičie – † 30. december 1996, Bratislava) bol slovenský architekt a vysokoškolský pedagóg.
Život.
Pôsobil ako architekt, autor návrhov mnohých verejných budov. Autor administratívnej budovy Stredoslovenských elektrární v Banskej Bystrici. Vysokoškolský pedagóg STU v Bratislave. Politicky prenasledovaný a väznený. Nositeľ ceny Emila Belluša. Narodil sa 5. mája 1914 v obci Devičie (okres Krupina) v rodine evanjelického kňaza (otec Cyril, matka Valéria), ako druhý zo štyroch súrodencov (brat a dve sestry).
Roku 1920 sa s rodičmi presťahoval do Vrútok. V rokoch 19331938 absolvoval štúdium architektúry na Vysokej škole architektúry a pozemného staviteľstva ČVUT v Prahe. Roku 1941 sa oženil. S manželkou Ruženou mal dcéru Zinu a synov Ivana a Cyrila. 19411942 pracoval v stavebnej spoločnosti Tatra. Roku 19421947 založil s Štefanom Lukačovičom vlastný architektonicky ateliér. Roku 1947 ho Emil Belluš pozýva k účasti na zakladaní Fakulty architektúry SVŠT v Bratislave. V rokoch 19471950 pôsobí ako profesor Fakulty architektúry SVŠT v Bratislave.
Ako profesor pôsobil iba do roku 1950, keď ho v rámci stalinskej perzekúcie v skupinovom procese nespravodlivo obvinili a odsúdili na 14 rokov väzenia vrátane konfiškácie majetku. Roku 19501960 nespravodlivo odsúdený a väznený (vo väzení projektuje, napr. Kláštor Barnabitiek na Hradčanoch v Prahe alebo deväť bytových domov na Žižkove). Väčšiu časť výkonu trestu strávil v pražskej väznici na Pankráci. Roku 1960 ho po desiatich rokoch v rámci amnestie prezidenta z väzenia prepustili. Roku 1964 dostal Eugen Kramár vyznamenanie "Za zásluhy o výstavbu". V rokoch 19601967 pracoval ako vedúci projektant v Stavoprojekte v Košiciach. Práve tu projektoval mnoho významných stavieb realizovaných vo Vysokých Tatrách. Roku 1967 bol rehabilitovaný. Spolu založil Združenie projektových ateliérov pri Zväze slovenských architektov v Bratislave.
Roku 1971 v čase normalizácie ho vylúčili zo Zväzu slovenských architektov a opätovne pozbavili občianskych a ľudských práv. V rokoch 19711984 pracoval ako projektant v Štátnom projektovom a typizačnom ústave v Bratislave. V rokoch 19841990 bol hlavným architektom Slovenského zväzu výrobných družstiev. Roku 1990 sa stal laureátom Ceny Emila Belluša Spolku architektov Slovenska. Roku 1993 napísal a vydal knihu "Umenie života". V roku 1995 udelenie titulu Dr. h. c. (čestný doktorát Slovenskej technickej univerzity). V rokoch 19901996 bol autorizovaným architektom. Roku 1996 získal štátne vyznamenanie" Za rozvoj slovenskej architektúry".
Mestské zastupiteľstvo Vrútky na svojom zasadnutí 26. februára 1992 schválilo udelenie titulu Čestný občan mesta Vrútky. Zomrel 30. decembra 1996 na Bratislavskom hrade pri preberaní vysokého vyznamenania "Pocta ministra kultúry". Pochovaný je na cintoríne vo Vrútkach.
Spolupráca so sochárom Rudolfom Pribišom.
K významným etapám tvorby Eugena Kramára patrí aj obdobie výnimočnej spolupráce so sochárom Rudolfom Pribišom v rokoch 19751982, s ktorým výtvarne dotvoril námestia v Rajci, Rajeckých Tepliciach, Starej Turej a Prievidzi. Ich vzťah mal aj hlboko ľudský rozmer, pričom Rudolf Pribiš na rozdiel od E. Kramára nemal zďaleka taký ťažký život a ideovo predstavoval opačný názorový pól.
Tvorba.
Projektoval domy, kreslil a maľoval najmä akvarely a písal aj básne. Bol typickým predstaviteľom funkcionalizmu, pričom mu bola blízka fínska architektúra pre vzťah k prírode, jednoduchosť a používané materiály.

</doc>
<doc id="134285" url="https://sk.wikipedia.org/wiki?curid=134285" title="Alexander Kraudy">
Alexander Kraudy

Alexander Kraudy (Krauti) (* Banská Bystrica - † 1679, Slovensko) bol zlatník.
Jeho syn Pavol Kraudy 
Životopis.
Zlatník v Banskej Bystrici (spomínaný 1651-1679). Za mešťana Banskej Bystrice prijatý (4. novembra 1651).

</doc>
<doc id="134288" url="https://sk.wikipedia.org/wiki?curid=134288" title="Milan Kraus">
Milan Kraus

Milan Kraus (* 20. august 1924, Tisovec – † 8. august 2006, Považská Bystrica) bol slovenský básnik, esejista a prekladateľ.
Pseudonym: Milan Rudolf (Rudo) Kraus
Životopis.
V roku 19351943 študoval na gymnáziách v Banskej Bystrici, Rimavskej Sobote a Tisovci, v rokoch 19431947 na Evanjelickej bohosloveckej fakulte v Bratislave. Pôsobil ako kaplán, administrátor, v rokoch 19501952 asistent na Evanjelickej bohosloveckej fakulte, v 19521974 redaktor a v 19741985 zástupca šéfredaktora vydavateľstva Slovenský spisovateľ v Bratislave.
Prvé verše pod dojmom vojnových udalostí publikoval od roku 1939 v novinách a časopisecky, jeho knižný básnický debut mal protivojnové zameranie. Svoju ďalšiu básnickú tvorbu rozšíril o intímnejšiu oblasť ľúbostnej, občianskej a prírodnej lyriky. Problematikou postavenia poézie a básnika v spoločnosti sa zaoberal v knihe esejí "Zábery" (1980). Ako vydavateľský redaktor a editor zostavil výbery, antológie a edície pôvodnej i prekladovej poézie. Ako prekladateľ pripravil výbery z diela chorvátskeho básnika D. Tadijanovića, švédskej poetky E. Södergranovej a rumunského básnika M. Soresca, zo srbochorvátčiny preložil viacero rozhlasových hier.
Milan Kraus je i názov dokumentárneho filmu, ktorý v roku 1995 vyrobila STV Bratislava v rámci cyklu Portréty (scenár Jana Kassovicová, réžia Fedor Bartko).

</doc>
<doc id="134289" url="https://sk.wikipedia.org/wiki?curid=134289" title="Teodor Karas">
Teodor Karas

Teodor Kraus (od 1945 Karas) (* Banská Bystrica) je architekt.
Životopis.
Pracoval ako mestský architekt na Technickom oddelení mesta Banská Bystrica (40. roky). Vypracoval a zverejnil regulačný plán Banskej Bystrice (1944). Emigroval do Austrálie (1949), odtiaľ poslal mestu materiál "Zatajená pravda o výstavbe môjho rodného mesta Banskej Bystrice od roku l935 do 1949".

</doc>
<doc id="134291" url="https://sk.wikipedia.org/wiki?curid=134291" title="Ivan Krčméry">
Ivan Krčméry

Ivan Krčméry (* 28. november 1921, Martin – † 18. júl 1997, Bratislava) bol publicista a prekladateľ.
Životopis.
V roku 19341941 študoval na reálnom gymnáziu, 19411945 na Lekárskej fak. Slov. univerzity v Bratislave (nedokončil). V roku19481960 pracoval ako redaktor a prekladateľ Čs. tlačovej kancelárie v Bratislave a v Banskej Bystrici, 19611975 redaktor a reportér bratislavských periodík Svet socializmu, Technické noviny a Nové slovo, tlačový tajomník SAV, 19781982 zástupca šéfredaktora týždenníka Sloboda. V novinárskej a redakčnej práci uverejnil početné články a reportáže z domova i zo zahraničia, pričom zvlášť sa sústredil na popularizáciu vedy a techniky. Ako prekladateľ z ruštiny, nemčiny a angličtiny, pretlmočil najmä beletristické, ale aj zábavné, náučné i publicistické diela svetových autorov.

</doc>
<doc id="134292" url="https://sk.wikipedia.org/wiki?curid=134292" title="Atanázius Silvester Krčméry">
Atanázius Silvester Krčméry

Atanázius Silvester Krčméry (* 31. december 1850, Ružomberok – † 7. október 1877, Ružomberok) bol pedagóg.
Životopis.
R. 18561860 navštevoval ľud. školu, 18601865 študoval na gymnáziu v Ružomberku, 18631868 v Banskej Bystrici, 18681869, teológiu v Banskej Bystrici, 18691872 na univerzite v Budapešti. Roku 18721873 prof. gymnázia v Lučenci, 18731875 v Sátoraljaújhelyi, 18751876 na reálke v Nagykálló, 18761877 v Kremnici. Prívrženec Novej školy slov., uhorskými úradmi perzekvovaný za panslavizmus. Autor učebnice svetových dejín. Prispieval do Bobulových Slovenských novín a do ročeniek gymnázií.

</doc>
<doc id="134293" url="https://sk.wikipedia.org/wiki?curid=134293" title="August Horislav Krčméry">
August Horislav Krčméry

August Horislav Krčméry (* 1. november 1822, Horná Mičiná† 9. marec 1891, Badín) bol slovenský evanjelický kňaz, náboženský publicista, kultúrno-osvetový pracovník. Publikoval aj pod pseudonymom A. Pohronský.
Životopis.
Narodil sa v rodine hornomičenského farára Jozefa Krčméry a jeho manželky Márie rod. Obrcianovej. Učil sa doma, od roku 1831 študoval na gymnáziu v Banskej Bystrici a v Gemeri, 18361838 na lýceu v Banskej Štiavnici, od 1838 v Bratislave. V roku 1844 skončil teológiu vo Wittenbergu. Spočiatku pôsobil ako vychovávateľ, 18441847 ako evanjelický kaplán v Tisovci, od 1848 vo Vrbici u M. M. Hodžu. Neskôr sa stal farárom v Liptovskom Mikuláši, 18551874 farárom v Hronseku a od roku 1874 v Badíne.
V časopisoch Slovenské pohľady (1881), Sokol, Pešťbudínske vedomosti a i. uverejňoval výchovné a cirkevné články, národopisné príspevky, správy o kultúrnom živote. S Jánom Kadavým vydal kalendár Živena, redigoval "Hlahol", hudobnú prílohu Sokola.
Bol znalcom slovenskej ľudovej piesne, vyzýval hudobníkov k zbieraniu a upravovaniu ľudových piesní. Ako skladateľ zhudobnil texty viacerých slovenských obrodeneckých básnikov. Z týchto najlepšou je "Hojže Bože", ktorá vznikla na text básne Andreja Sládkoviča "Pieseň". Túto hymnickú pieseň neskôr Ján Levoslav Bella upravil pre mužský zbor.
S bratom Eugenom Krčmérym zostavil a vydal "Slovenský spoločenský spevník" (1871), do Kadavého zbierky "Slovenské spevy" (18801881) prispel 53 a do Chrástekovho "Sborníka slovenských národných piesní" (1870) 17 ľudovými piesňami. Jeho piesne zohrali významnú úlohu v národnouvedomovacom procese najmä v období zvýšeného národnostného útlaku. Zložil aj niekoľko menších klavírnych skladieb spoločenského charakteru.

</doc>
<doc id="134294" url="https://sk.wikipedia.org/wiki?curid=134294" title="Eugen Krčméry">
Eugen Krčméry

Eugen Krčméry (* 23. február 1830, Horná Mičiná – † 11. september 1891, Martin) bol kníhkupec a vydavateľ.
Životopis.
Kníhkupectvu sa vyučil v Levoči a v Prahe. Roku 18561880 kníhkupec v Banskej Bystrici, 1863 kníhkupec a vydavateľ Matice slovenskej, potom úradník Sporiteľni v Martine. V Banskej Bystrici založil prvé slovenské kníhkupectvo, ktoré objednávalo a rozširovalo slovenské, slovanské a i. spisy po celom Slovensku i v zahraničí. Vydával knižné vydania a Letopis Matice slovenskej, 1871 s bratom A.H. Krčmérym zostavil "Slovenský spoločenský spevník", 1861 vydal Sládkovičove "Spisy Básnické", 1862 Chrástekov "Veniec národných piesní slovenských" a i. Podporovateľ slovenských kultúrnych podujatí, škôl, divadiel a pod.

</doc>
<doc id="134295" url="https://sk.wikipedia.org/wiki?curid=134295" title="Jozef Borivoj Krčméry">
Jozef Borivoj Krčméry

Jozef Borivoj Krčméry (* 8. december 1865, Badín – † 25. december 1925, Pittsburgh) bol slovenský publicista, notár, bankár a krajinský pracovník. Pseudonym: Plameň
Životopis.
Navštevoval ľudovú školu v Badíne, 18781886 študoval na gymnáziu v Banskej Bystrici. V roku 18901893 notár v Liptove, 18931900 úradník rak.-uh. konzulátu v Pittsburghu, 19001925 redaktor na rozličných miestach USA, 1925 správca odd. Bosákovej banky v Scrantove. 
Po príchode do USA člen, neskôr funkcionár Národného slovenského spolku, podporovateľ 1. čs. zahraničného odboja. Autor článkov o hospodárskych pomeroch na Slovensku. Spolupracovník literárneho mesačníka Maják v Pittsburghu, novín Sloboda v Chicagu a i.

</doc>
<doc id="134296" url="https://sk.wikipedia.org/wiki?curid=134296" title="Július Krčméry">
Július Krčméry

Július Krčméry (* 4. február 1889, Zvolen – † 9. február 1968, Lovinobaňa) pochov.: Zvolen bol evanjelický kňaz a cirkevný hodnostár.
Životopis.
Jeho otec bol Karol Krčméry a matka Elena rod. Antolíková.
Navštevoval ľudovú školu vo Zvolene, študoval na gymnáziu v Banskej Bystrici (1899-1907), teológiu v Bratislave 1907- 1911), 1911 vysvätený za kňaza. Ev. kňaz v Roštári, v Kukovej, v Novom Klenovci, v Očovej a i., 1953-1958 v Košiciach, zemplínsky konsenior, zvolenský konsenior a senior, 1953-1958 biskup vých. dištriktu. Autor článkov v Ev. posle spod Tatier. Funkcionár mierového hnutia evanjelický duchovenstva.

</doc>
<doc id="134297" url="https://sk.wikipedia.org/wiki?curid=134297" title="Miloslav Krčméry">
Miloslav Krčméry

Miloslav Krčméry (* 14. máj 1860, Hronsek – † 4. november 1902, Jasenová) bol slovenský evanjelický kňaz, redaktor a hudobný skladateľ. Pseudonym: Benjamin.
Životopis.
Ľudovú školu navštevoval v Hronseku, 18711873 študoval na gymnáziu v Revúcej, 18731879 v Banskej Bystrici a v Banskej Štiavnici, 18791882 teológiu na evanjelickej teologickej akadémii v Bratislave a na univerzite v Lipsku, 1882 ordinovaný za kňaza. V rokoch 18821883 bol evanjelický kaplán v Badíne, v Aradáči a v Petrovci, v Hybiach, od roku 1887 kaplán a učiteľ, od 1889 farár v Mošovciach, od 1896 v Jasenovej. Priekopník poľnohospodárskej osvety na Orave. Funkcionár evanjelický cirkvi a náboženský spisovateľ, od 1894 spoluredaktor Stráže na Sione, tajomník Tranoscia. Skladateľ zborov a piesní na slová slovenských básnikov. Prispieval do časopisov ako aj do kalendárov.

</doc>
<doc id="134298" url="https://sk.wikipedia.org/wiki?curid=134298" title="Ján Krčméry">
Ján Krčméry

Ján Krčméry (* Slovensko) je evanjelický kňaz.
Životopis.
Farár pre všetky národnosti evanjelický obce (1816-1849). Senior Zvolenského seniorátu v Banskej Bystrici (1837-1849).

</doc>
<doc id="134299" url="https://sk.wikipedia.org/wiki?curid=134299" title="Karol Krčméry">
Karol Krčméry

PhDr. Karol Krčméry (Karol Ondrej) (* 29. november 1859, Ružomberok† 2. február 1949, Bratislava) bol jazykovedec, pedagóg, verejný činiteľ. Pseudonym: Karol Tŕňowskí.
Životopis.
Už v mladosti prejavoval záujem o literatúru. Písal básne a zaujímal sa o kultúrne a politické udalosti. Začal študovať teológiu v Pazmáneu vo Viedni, avšak pre slabú telesnú sústavu bol nútený seminár opustiť. Následne sa začal venovať filozofii a štúdiu klasických rečí, z ktorých veľmi rýchlo zložil doktorát a dosiahol profesorský diplom. Karol Krčméry začal svoju pedagogickú dráhu v Erzsébetvárosi a pokračoval ako riaditeľ vo Veľkej Kikinde, kde zotrval až do roku 1918. Okrem maďarského jazyka vyučoval aj po srbsky, čo bolo v tej dobe veľkou vzácnosťou a aj vďaka tomu sa už vo svojich 28 rokoch stal riaditeľom na gymnáziu v jazykovo zmiešanom území. V tomto pôsobisku zotrval 31 rokov. Napriek účinkovaniu v maďarských krajoch udržiaval kontakty so slovenskými vlasteneckými kruhmi.Po vzniku Československa sa vrátil na územie Slovenska. Vzdal sa penzie a všetkých výhod, ktorých by sa mu dostalo, keby zostal v Maďarsku. Stal sa stúpencom politiky Andreja Hlinku a Slovenskej ľudovej strany. Začal prispievať do novín Slovák. V rokoch 1925 - 1939 reprezentoval HSĽS hornej komore Národného zhromaždenia republiky Československej. Dokonca v rokoch 1926 - 1929 pôsobil ako podpredseda senátu. Bol členom predsedníctva strany a počas pobytu Andreja Hlinku v USA bol v päťčlennom direktóriu, ktoré riadilo stranu počas neprítomnosti predsedu. Na zasadnutiach senátu, ako aj vo výboroch sa venoval najmä otázkam školstva a cirkevných záležitostí. Bol odporcom pražského centralizmu a bojoval proti tendenciám počeštiť slovenský pravopis. Dostával sa preto do konfliktu s českými a slovenskými politikmi z centralistických strán, dokonca boli aj pokusy a snahy o jeho odvolanie z postu podpredsedu senátu. Zapojil sa aj do komunálnej politiky. V obecných voľbách v roku 1931 viedol ľudácku kandidátku do trnavského obecného zastupiteľstva. 
Prispieval do viacerých periodík, kde sa venoval najmä dejinám spisovnej slovenčiny, slovenskému pravopisu, gramatike, fonetike a lingvistike. Vo svojej práci dával do súvisu jazykový vývoj s vývojom politickým. Pôsobil v Matici slovenskej. Veľmi aktívny bol aj v Spolku svätého Vojtecha, kde pôsobil ako predseda jeho literárneho odboru, ktorý sa podarilo vytvoriť vďaka jeho snahe v roku 1930. 
Aj v pokročilom veku sa aktívne zúčastňoval na politickom a kultúrnom živote na Slovensku. Po vyhlásení autonómie Slovenska sa postupne stiahol z politiky a vo voľbách do Snemu Slovenskej krajiny už nebol kandidovaný. Po vzniku Slovenského štátu v marci 1939 prispel sumou 10.000 vtedajších korún na pôžičku obrody Slovenska. Aktívnym zostal aj v rokoch 1939 - 1945. Bol členom Slovenského jazykovedného spolku, Slovenskej katolíckej akadémie a zasadal v správnych radách viacerých ružomberských podnikov.

</doc>
<doc id="134300" url="https://sk.wikipedia.org/wiki?curid=134300" title="Ladislav Krčméry">
Ladislav Krčméry

Ladislav Krčméry (* 1894, Dumbraveni - † 1970, Bratislava) bol hospodársky pracovník, elektrotechnik.
Životopis.
Riaditeľ zlúčených elektrárenských podnikov na Slovensku, Technický riaditeľ elektrárne v Banskej Bystrici (od 1926). Vládny komisár pre Obchodnú a priemyselnú komoru v Banskej Bystrici. Člen elektrotechnického zväzu ČSR, neskôr Slov. 
Člen správnych rád viacerých podnikov na Slovensku.

</doc>
<doc id="134301" url="https://sk.wikipedia.org/wiki?curid=134301" title="Oľga Krčméryová">
Oľga Krčméryová

Oľga Krčméryová (rod. Petényová) (* 17. august 1868, Budiná – † 24. december 1950, Bratislava) bola kultúrna pracovníčka.
Rodina.
Bola vydatá za Miloslava Krčméryho, syna Augusta Horislava Krčméryho.
Ich deti:
Vnúčatá:
Pravnúčatá:
Životopis.
Absolvovala školu K. Orfanidesa v Banskej Bystrici. Žila na viacerých miestach Slovenska v období 19071936 a 19481950 v Bratislave. Po príchode do Bratislavy sa venovala kultúrnej a spoločenskej práci, jej domácnosť sa stala pred rokom 1918 jedným z mála centier slovenského kultúrneho života v Bratislave.
Organizátorka ženského hnutia, už pred rokom 1918 členka výboru Živeny, spoluzakladateľka a podpredsedníčka ženského dobročinného spolku v Bratislave. Venovala sa prednáškovej činnosti, organizovala a nacvičovala ochotnícke divadlo. Článkami o poslaní a vzdelaní žien, výchove detí, biografiami významných osobností prispievala do časopisov Živena, Cirkevné listy a i.
Ako blízka priateľka Timravy uverejnila o nej spomienkové príspevky v Slovenských pohľadoch (1932) a v zborníku "Timrava v kritike a spomienkach" (1958).

</doc>
<doc id="134302" url="https://sk.wikipedia.org/wiki?curid=134302" title="Anna Krčulová">
Anna Krčulová

Anna Krčulová (* 4. február 1920, Banská Bystrica† 2. apríl 1969, Banská Bystrica) bola slovenská osvetová pracovníčka, dramaturgička, pedagóg.
Životopis.
Pôvodným povolaním učiteľka, v rokoch 19541963 vedúca Krajskej poradne ľudovej umeleckej tvorivosti, 19631969 dramaturgička Krajského bábkového divadla v Banskej Bystrici. Ako organizátorka ľudovej umeleckej tvorivosti v Stredoslovenskom kraji pripravila prehliadky, festivaly a školenia, pracovala v porotách a komisiách ochotníckych súborov na Slovensku. Podieľala sa na zakladaní ochotníckych scén, v rokoch 19501960 spolupracovala s bábkarským súborom Domu osvety v Banskej Bystrici, 19491961 členka Mestského divadelného združenia Banská Bystrica, resp. Divadelného súboru A. Sládkoviča v Banskej Bystrici, s ktorým naštudovala 4 divadelné hry a viacero krátkych scénok. Prekladala z češtiny.

</doc>
<doc id="134303" url="https://sk.wikipedia.org/wiki?curid=134303" title="Július Krébes">
Július Krébes

Július Krébes (* 3. apríl 1903, Hiadeľ† 9. november 1958, Banská Bystrica) bol slovenský rímskokatolícky kňaz, spovedník, učiteľ náboženstva a prekladateľ. V období vlády Komunistickej strany bol politicky prenasledovaný. Napísal duchovný denník, ktorý poskytuje cenné dobové svedectvá.
Do slovenčiny preložil spolu s Eugenom Citterbergom knihu "Asketika a mystika: Sv. I. Asketika" od maďarského jezuitu Lajosa (Ľudovíta) Müllera.
Životopis.
Narodil sa v roku 1903 v obci Hiadeľ. Navštevoval gymnázium v Banskej Bystrici. Napriek slabnúcemu zraku absolvoval štúdium teológie na Kňazskom seminári svätého Karola Doromejského v Banskej Bystrici. V roku 1929 bol v Kostole svätého Kríža v Banskej Bystrici vysvätený za kňaza a následne po získaní pápežského dišpenzu od pápeža Pia XI. pôsobil ako kaplán v Banskej Bystrici v Kostole Nanebovzatie Panny Márie a v Kostole svätého Kríža. Kázaval v slovenskom či maďarskom jazyku a katechizoval. Vynikal ako spovedník a učiteľ náboženstva v kňazskom seminári v Banskej Bystrici. Počas druhej svetovej vojny pripravil na krst viacerých židov. Od roku 1949 bol assesorom (prísediacim, poradcom biskupa) a blízkym spolupracovníkom biskupa Andreja Škrábika. Po smrti biskupa Škrábika (1950) disponoval špeciálnymi právomocami, potrebnými pre chod osirelej diecézy, ktorými ho poveril nitriansky biskup Eduard Nécsey. Po nástupe komunistického režimu bol politicky prenasledovaný. Pre tlak komunistov nakoniec požiadal o predčasné penzionovanie. Zomrel v roku 1958. Je pochovaný v Banskej Bystrici na katolíckom cintoríne v hrobe svojich rodičov.

</doc>
<doc id="134305" url="https://sk.wikipedia.org/wiki?curid=134305" title="Emanuel Krejcárek">
Emanuel Krejcárek

Emanuel Krejcárek (* 27. jún 1878, Karlín † 18. máj 1926, Banská Bystrica) bol slovenský stenograf a pedagóg.
Životopis.
Študoval na gymnáziu, potom klasickú filológiu v Prahe. Stredoškolský profesor vo Vysokom Mýte, Opave, Třeboni a i., od 1919 profesor Sládkovičovho gymnázia v Banskej Bystrici. V sokolskom hnutí organizoval ochotnícke divadlo a prednášky. Autor lyrických scénok, prispieval do Hronských novín.
Propagoval tesnopis, autor jeho prvej slovenskej učebnice, v ktorej sa pokúsil o uplatnenie Gabelsbergovej sústavy v slovenčine.

</doc>
<doc id="134308" url="https://sk.wikipedia.org/wiki?curid=134308" title="Margita Kresáková-Vozárová">
Margita Kresáková-Vozárová

Margita Kresáková-Vozárová (* 21. máj 1927, Červená Skala – † 1994) bola slovenská astronómka.
Životopis.
Po absolvovaní prírodovedeckej fakulty univerzity v Bratislave (1952) pracovala do roku 1955 v Astronomickom observatóriu na Skalnatom Plese a od 1955 v Astronomickom ústave v Bratislave. Autorka a spoluautorka viac než 60 vedeckých prác z oboru pozorovania a výskumu meteorov a komét. Objavila kométu C/1954 O1 (Vozárová). Manželka astronóma Ľubomíra Kresáka. Je po nej pomenovaná planétka (9821) Gitakresáková.

</doc>
<doc id="134309" url="https://sk.wikipedia.org/wiki?curid=134309" title="Anton Kret">
Anton Kret

PhDr. Anton Kret, CSc. (* 10. apríl 1930, Smižany – † 6. február 2019, Bratislava) bol slovenský dramaturg, teatrológ, prekladateľ a publicista. Pseudonym: Anton Semko, A. K. Vengur, Kamil Pichňa.
Životopis.
Roku 1955 absolvoval štúdium divadelnej vedy (odbor dramaturgia) na VŠMU v Bratislave, 19631966 ašpirant Akadémie spoločenských vied v Moskve 1966 CSc., 1967 PhDr. Pôsobil na Povereníctve kultúry SNR (19551959), 19661967 pracovník ÚV KSS, na Ministerstve kultúry (19671969) a v SND v Bratislave ako hlavný dramaturg (19591963 a 19711992). Externe prednášal na VŠMU v Bratislave (od 1959) predmet estetika divadla a dejiny slovanských divadiel a drámy a na Akadémii umení v Banskej Bystrici (od 1998) predmety dramaturgia, analýza dramatického diela a dejiny divadla. Bol šéfredaktorom časopisu Javisko (19921996) a šéfredaktorom súkromného vydavateľstva (19961998). Napísal desiatky štúdií a doslovov ku knižným vydaniam teatrologických a dramatických prác, množstvo kritík a recenzií z oblasti profesionálneho divadla. Celoživotne sa venuje ochotníckemu divadlu, napísal stovky článkov, recenzií a metodických materiálov. Je editorom desiatky odborných publikácií. Okrem toho je autorom rozhlasových hier, odborných publikácií. Z ruštiny preložil takmer 150 divadelných hier a 10 teoretických prác o divadle. Je nositeľom Ceny Š. Hozu, pozri www.Smižany.sk (2008), a predsedom Spolku priateľov Spiša v Bratislave od r. 1989.
Dielo.
Tlačou vydané alebo v divadlách, v televízii a v rozhlase uvedené monografické práce (pod vlastným menom a pod pseudonymami Kamil Pichňa, Anton Semko a A. K. Vengur):
Preklady vedeckých prác (v abecednom poradí autorov).
Výber z diela: https://drive.google.com/drive/folders/0ByxKg-b3ja97ZEpIZXBkNzYyS0U?usp=sharing

</doc>
<doc id="134310" url="https://sk.wikipedia.org/wiki?curid=134310" title="František Kreutz">
František Kreutz

František Kreutz (* 12. apríl 1920, Cinobaňa-Katarínska Huta – † 19. december 2004, Brezno) bol slovenský spisovateľ pre deti a mládež a prozaik.
Životopis.
V roku 1935 – 1939 študoval na Učiteľských ústavoch v Lučenci a v Banskej Bystrici. V roku 1939 – 1942 pôsobil ako učiteľ na viacerých miestach, 1947 – 1950 riaditeľ meštianskej školy v Detvianskej Hute, 1950 – 1960 základnej školy v Šumiaci, 1960 – 1980 v Brezne. Ako znalec regionálnej horehronskej histórie i ľudovej slovesnosti sa sústredil na koncipovanie povestí. Od roku 1957 ich publikoval v detských časopisoch Ohník a Slniečko. Poviedkami z dedinského prostredia prispel do antológií "Ozveny v nás" (1974), "V znamení života" (1978), "Pribúdanie kruhov" (1980). Autor knižiek pre mládež i dospelých na rozhraní historickej prózy a povesťového žánru. Venoval sa tiež vlastivednému i literárnemu regionálnemu výskumu a múzejníctvu, štúdiami a referátmi prispel do zborníkov "Brezno sedemstoročné" (1965), "František Švantner" (1972), "G. K. Zechenter-Laskomerský" (1974) a i.

</doc>
<doc id="134313" url="https://sk.wikipedia.org/wiki?curid=134313" title="Móric Krippel">
Móric Krippel

Móric Krippel (* 5. september 1867, Kátlovce – † 23. november 1945, Šopron) bol slovenský lesný inžinier, vysokoškolský pedagóg.
Jeho otec bol Štefan Krippel a matka Mária rod. Reinolová.
Životopis.
Študoval lesníctvo na Baníckej a lesníckej akadémii v Banskej Štiavnici (18871890); Ing., 1908 vysokoškolský pedagóg. Od roku 1890 pomocný lesník v obvode Riaditeľstva štátnych lesov v Banskej Bystrici a lesný odborník na viacerých miestach. Od 1908 vedúci katedry lesníckej ťažby a lesného priemyslu Vysokej baníckej a lesníckej v Banskej Štiavnici, 19181938 v Šoprone. Autor vysokoškolských učebníc a príručiek o meračských prístrojoch, o lesnej ťažbe, o priemyselnom spracovaní dreva a o poľovníckych zbraniach. Vypracoval novú metódu na určovanie konštát tvrdosti dreva.

</doc>
<doc id="134314" url="https://sk.wikipedia.org/wiki?curid=134314" title="Samuel Kriška">
Samuel Kriška

Samuel Kriška (* 8. júl 1881, Tisovec † 3. november 1970, Piešťany) bol lesný inžinier, hospodársky pracovník a vysokoškolský pedagóg.
Jeho otec bol Ján Kriška a matka Mária rod. Dianišková.
Životopis.
Študoval na obchodnej škole v Kežmarku a na gymnáziu v Rimavskej Sobote, lesníctvo na Baníckej a lesníckej akadémii v Banskej Štiavnici. Inžinier, od roku 1940 vysokoškolský profesor. Pôsobil ako riaditeľ Štátnych lesov v Banskej Bystrici. Podporoval lesné staviteľstvo, zaslúžil sa o rozvoj lesníckeho vysokého školstva. Dekan lesníckeho odboru Vysokej školy poľnohospodárskej a lesného inžinierstva. Autor odborných článkov. Nositeľ vyznamenaní.

</doc>
<doc id="134315" url="https://sk.wikipedia.org/wiki?curid=134315" title="Rudolf Kriška">
Rudolf Kriška

Rudolf Kriška (* 13. marec 1908, Tisovec – † 14. marec 1981, Banská Bystrica) bol slovenský lesnícky odborník a ochranca prírody.
Životopis.
Účastník protifašistického odboja a SNP. Počas SNP člen Revolučného národného výboru v Banskej Bystrici, zúčastnil sa na obrane Slobodného slovenského vysielača. Po oslobodení pracovník lesnej správy na ONV, potom na KNV v Banskej Bystrici. 
Prvý profesionálny ochranca prírody, vedúci Krajského strediska štátnej pamiatkovej starostlivosti a ochrany prírody v Banskej Bystrici (19601970). Organizátor ochranárskych podujatí, inštruktáží a školení ochrancov prírody v Banskej Bystrici a v kraji. Stál pri zrode Zboru ochrancov prírody V Banskej Bystrici. Spoluautor projektov a štúdií ochrany prírody na strednom Slovensku. Autor odborných a popularizačných článkov. Nositeľ viacerých vyznamenaní.

</doc>
<doc id="134316" url="https://sk.wikipedia.org/wiki?curid=134316" title="Alojz Krist">
Alojz Krist

Alojz Krist (* 30. júl 1898, Pasieczna † 10. jún 1971, Zvolen) bol funkcionár KSČ, verejný činiteľ a úradník.
Životopis.
V roku 1908-1912 sklársky učeň v Katarínskej Hute. Sprvu pomocný sklár a robotník. V roku 1924-1948 obchodný vedúci, neskôr skladník Robotníckeho družstva Budúcnosť v Banskej Bystrici. Podpredseda Krajského národného výboru a vedúci plánovacieho oddelenia v Banskej Bystrici (1949-1953), Podpredseda Krajského výboru Komunistickej Strany Slovenska v Banskej Bystrici (1949-1950).
Poslanec Slovenskej Národnej Rady.
Nositeľ vyznamenania.

</doc>
<doc id="134317" url="https://sk.wikipedia.org/wiki?curid=134317" title="Anton Krištof">
Anton Krištof

Anton Krištof (* Slovensko) je hudobník, dirigent.
Životopis.
Krištof bol prvým dirigentom orchestra Mestského divadelného združenia v Banskej Bystrici.

</doc>
<doc id="134318" url="https://sk.wikipedia.org/wiki?curid=134318" title="Juraj Kriváň">
Juraj Kriváň

Juraj Kriváň (pôv. Karoly-Kriváň) (* 13. november 1926, Šumiac – † 7. október 1960, Hronská Breznica) bol slovenský športovec a pedagóg.
Životopis.
V roku 1946 absolvoval Učiteľskú akadémiu v Banskej Bystrici. Roku 19461948 pôsobil ako učiteľ v Krahuliach, od 1950 inštruktor parašutizmu Sokola, od 1951 Dobrovoľného zväzu ľud. letectva, od 1952 Zväzu pre spoluprácu s armádou v Banskej Bystrici.
Bol organizátor parašutistického športu na Slovensku. Československý rekordér v zoskoku na cieľ, vo voľnom páde a v skupinovom zoskoku. Člen československého reprezentačného družstva v ktorom sa na MS v Moskve 1956 stal majstrom sveta, majster sveta v zoskoku zo 600 m na presnosť pristátia. Člen československého družstva, ktoré získalo na MS 1954 a 1958 striebornú medailu.

</doc>
<doc id="134319" url="https://sk.wikipedia.org/wiki?curid=134319" title="Ivan Križan">
Ivan Križan

Ivan Križan (* 18. november 1891, Štrba – † 17. júl 1977, Bánovce nad Bebravou) bol slovenský evanjelický kňaz, cirkevný hodnostár, historik a publicista.
Životopis.
Pochádzal z učiteľskej rodiny. Študoval na evanjelickom gymnáziu v Banskej Bystrici, na evanjelickom lýceu v Kežmarku, teológiu v Bratislave, Šoproni a Erlangene. Po ordinácii kaplán v Sučanoch, neskôr farár v Lazoch pod Makytou, v Podlužanoch (1923), seniorálny referent SEM (Sdruženie evanjelickej mládeže), konsenior, pokladník generálnej podporovne, podpredseda Misijnej rady cikví v ČSR, administrátor Nitrianskeho seniorátu.
Aktívny na poli družstevníctva a včelárstva. Účastník protifašistického boja a SNP – väznený. Častý dopisovateľ cirkevných časopisoch, autor kázní, náboženskej práce a cestopisných reportáží (rkp.)

</doc>
<doc id="134320" url="https://sk.wikipedia.org/wiki?curid=134320" title="Viktor Križan">
Viktor Križan

Viktor Križan (* 8. august 1927, Preseľany – † 22. jún 1980, Bratislava) bol slovenský lekár – hygienik a organizátor zdravotníctva.
Životopis.
Študoval na gymnáziu v Nitre, na Lekárskej fakulte UK v Bratislave, ktorú ukončil v roku 1951. Pracovník Štátneho zdravotníckeho ústavu v Bratislave a Zvolene, vedúci odboru KNV v Banskej Bystrici (19521953), vedúci Krajskej hygienickej stanice v Banskej Bystrici (19531955), od roku 1956 hlavný hygienik a vedúci zdravotného odboru NV Bratislavy. Absolvoval študijné pobyty, získal atestáciu z organizácie zdravotníctva a ako jeden z prvých na Slovensku z hygieny a epidemiológie. Venoval sa boju proti niektorým infekčným chorobám a budovaniu detských jaslí, neskôr organizácii zdravotníctva a problémom životného prostredia. Autor účelových publikácií a zdravotnícko-osvetových článkov. Nositeľ viacerých vyznamenaní.

</doc>
<doc id="134321" url="https://sk.wikipedia.org/wiki?curid=134321" title="Vojtech Križan">
Vojtech Križan

Vojtech Križan (* 1. máj 1908, Rajec † 30. apríl 1975, Divinka) bol včelár.
Životopis.
Študoval na Priemyselnej škole strojníckej v Košiciach, externe maturoval na Učiteľskom ústave v Banskej Bystrici (1934), absolvoval kurz učiteľov včelárstva v Liptovskom Hrádku (1934). Býval v obci Divinka, kde pracoval ako učiteľ a riaditeľ školy. Tu má aj pamätnú tabuľu. Včelársky odborník a zlepšovateľ najmä vo včelárskej a úľovej technike. Vymyslel a používal veľa technických inovatívnych riešení a pozdvihol včelárstvo, ako také, na európsku úroveň. Je autorom odborných kníh so včelárskou tématikou s názvom "VČELÁRSKA TECHNIKA" a "1000 OTÁZOK A ODPOVEDÍ ZO VČELÁRSTVA". Organizátor zväzovej činnosti včelárov. Prednášal na včelárskych sympóziách a prispieval do odborných časopisov. Nositeľ viacerých vyznamenaní. Na jeho technické riešenia sa chodili pozerať exkurzie včelárov aj zo západnej Európy, napr. aj zo Švajčiarska. 
Vo včelárskom skanzene v Kráľovej pri Senci je možné vidieť niektoré zo zachovaných exponátov.

</doc>
<doc id="134322" url="https://sk.wikipedia.org/wiki?curid=134322" title="Alexander Križka">
Alexander Križka

Alexander Križka (pseudonymy John Thompson, Ypsilon; * 26. február 1903, Ružomberok – † 9. december 1955, Košice) bol slovenský spisovateľ, pedagóg, režisér a dramaturg. 
Do dejín literatúry sa zapísal predovšetkým ako divadelný kritik a propagátor modernej drámy.
Podľa Slovenského bibliografického slovníka bol Križka ženatý s lekárkou Matildou Križkovou, rod. Loykovou.
Životopis.
Narodil sa v rodine Mateja Križku a jeho manželky Adely, rodenej Neumannovej. Študoval na gymnáziu v Ružomberku, v rokoch 1921 – 1925 na Filozofickej fakulte Karlovej univerzity v Prahe, na parížskej Sorbonne a Vysokej škole sociálnych náuk taktiež v Paríži (1925 – 1926). Svoje zážitky z pobytu vo Francúzsku opísal v knihe "V Paríži 1925 – 1927", ktorá vyšla v roku 1927. V kontexte tejto sociograficko-urbanistickej knihy (čo je jej prínos) Križka opisuje fenomény modernizácie a komercionalizácie, postavenia spoločenských tried, zamestnaní a opis priestoru; a to z pozície tzv. flanérstva (pojem tematizuje Walter Benjamin). Je zaujímavé, že Križka v Paríži osobne spoznal avantgardného výtvarníka a poeta Lajosa Kassáka a spisovateľa Sándora Máraia. Podľa Encyklopédie slovenských spisovateľov ide o nenáročný opis zážitkov, ktorý nevyvolal väčšiu pozornosť.
Študoval aj na Právnickej fakulte Univerzity Komenského v Bratislave. V roku 1928 získal titul PhDr. a v roku 1938 JUDr. Podľa archívov Karlovej univerzity napísal dizertačnú prácu "Filozofia dejín po Kantovi" "(Charakter a problémy)".
Po skončení štúdia pôsobil ako pedagóg na gymnáziu v Prešove a Košiciach, ale tiež v ochotníckych divadlách, v ktorých inscenoval hry od Palárika, Stodolu či Tajovského. Podľa Slovenského biografického slovníka bol tajomníkom Divadelného združenia v Košiciach, režisérom Jánošíkovej družiny a v 30. rokoch autorom literárnych a divadelných prednášok v Radiojournale. V kontexte divadla spolupracoval tiež s Miestnym odborom Matice slovenskej v Prešove.
Pôsobil tiež ako redaktor v Prahe, štátny úradník v Banskej Bystrici (1938 – 1945), neskôr bol tiež redaktorom Vatry a Zpravodajskej agentúry v Banskej Bystrici.
Okrem toho bol členom spolku Svojeť, spoluzakladateľom Voľného združenia študentov socialistov zo Slovenska (1922) a DAV-u (1924) a pôsobil v ochotníckych divadlách v Prešove a v Košiciach.
Okrem literárnej tvorby sa venoval i prekladom dramatických diel z francúzskeho a talianskeho jazyka. V roku 1944 sa aktívne zúčastnil protifašistického odboja.
Tvorba.
Križka bol členom spolku Svojeť a spoluzakladateľ Voľného združenia študentov socialistov zo Slovenska, ktoré viedlo k založeniu projektu DAV. V prvom čísle časopisu DAV napísal článok "Boj za slobodu tlače" s cieľom kritizovať dobovú cenzúru. V ďalšom čísle bol však z projektu vylúčený pre zneužitie značky X10, ktorú používal Okáli, a to v kontexte osočovania časopisu Avantgarda. Bol autorom poviedok, článkov o divadle a prekladov dramatických a literárnych diel z francúzskeho a talianskeho jazyka. Okrem DAV-u publikoval v periodikách Elán, Robotnícke noviny, Nový rod, Mladé Slovensko, Slovenský východ, Divadelný svet, Za oponou a Šariš. Križka napísal symbolizmom, novoromantizmom a dekadenciou inšpirovanú knihu "Smutný chlapec", ktorú on sám predstavuje ako svoje prvé literárne pokusy bez vyšších ambícií. Dielo, pretkané proletárskymi témami, obsahuje konfrontácie rozprávača so sociálne vylúčenými postavami prostitútok, invalidov a žobrákov.
Reflexii Križkovej tvorby sa venovali Michał Burdziński, Radoslav Passia a Lukáš Perný.
Divadelná teória.
Ako uvádza Slovník divadelných kritikov a publicistov, Križka je autorom state "Myšlienky o podstate drámy" (1927), v ktorej konštatuje, že dráma napodobňuje život ako ostatné umenia okrem hudby a staviteľstva. V článku o "Príčinách stagnácie slovenskej drámy" konštatuje spolu s Obtulovičom, že na Slovensku je nedostatok "„centrifugálnosti mestskej kultúry a moderného veľkého divadla"“. Príčinu tohto nedostatku autori našli v nedostatočnom spracovaní sociálnej otázky, robotníctva, úpadku meštianstva a ženskej otázky v doterajšej dramatickej tvorbe. Podľa Encyklopédie slovenských spisovateľov svoje početné novinárske a odborné práce Križka knižne nevydal, no jeho významnejším prínosom do slovenskej literatúry je práve divadelná publicistika, ktorou kliesnil cestu k modernému divadlu (na to slúžili aj jeho preklady moderných drám).

</doc>
<doc id="134324" url="https://sk.wikipedia.org/wiki?curid=134324" title="Pavol Križko">
Pavol Križko

Pavol Križko (* 30. máj 1841, Banská Bystrica - † 25. marec 1902, Kremnica) bol historik, archivár, pedagóg. Pseudonym: Tribránsky. Práve on prezentoval kontroverzný Velestúrsky nápis širokej verejnosti  v roku 1868 v Letopise Matice slovenskej, ročník V., zväzok I.
Životopis.
Vyučil sa za tkáča, 1860 absolvoval evanjelické gymnázium v Banskej Bystrici. V decembri 1859 si ho luteráni v Kremnici zvolili za svojho učiteľa a organistu. V roku 1860 sa presťahoval do Kremnice, kde do roku 1872 bol učiteľ a organista a v období 12. apríla 1872-1889 bol súčasne účtovník (audítor) z poverenia komorského grófa Alexandra Goldbrunner. Okrem tejto funkcie od roku 1870 až do roku 1880 pôsobil v cirkevnom a hasičskom zbore a od 1880 do roku 1890 bol riaditeľom kráľovskej banskej spoločnosti v Kremnici.
Už počas gymnaziálnych štúdií zbieral slovenský folklór, prispieval do slovenských a českých časopisov a zúčastňoval sa na národno-kultúrnom dianí. Zakladajúci člen a funkcionár Matice slovenskej a Muzeálnej slovenskej spoločnosti (MSS). Autor próz a básní inšpirovaných folklórom, z ktorých väčšina ostala v rukopisnej podobe. V cestopisných zážitkoch zo Sedmohradska si všímal najmä zaostalosť priemyselnej výroby a propagoval technický pokrok. Jeden z prvých slovenských pozitivistických historikov, založil svoje práce na štúdiu archívneho materiálu, v MSS bol referentom pre dejepis, archeológiu a antropológiu. Excerpovaním prameňov a expertízou pomáhal Aloisovi Jiráskovi pri písaní trilógie "Bratrství" (jej 2. zväzok venoval Jirásek jeho pamiatke). Predstaviteľ česko-slovenskej kultúrnej vzájomnosti. Zakladateľská osobnosť slovenskej archivistiky. Centrom jeho vedeckých záujmov boli dejiny Kremnice, banských miest a regiónov, osobitnú pozornosť venoval dejinám baníctva, mincovníctva, sociálnej problematike, mestskej správe, justícii, školským a cirkevným dejinám. Výrazne národne-obranný charakter mali jeho historicko-filologické štúdie, zamerané proti maďarizačnej politike. Celkove napísal 157 historických štúdií a článkov. Jeho štúdia o vývine a šírení písma od prvopočiatku až po najnovšiu dobu zostala v rukopisnej podobe. V roku 1890 založil v Kremnici Múzeum mincí a medailí, pôvodne ako vlastivedné múzeum. Na základe jeho iniciatívy bol v Kremnici v marci 1895 založený bratmi Aurelom a Klementom Lehotským, prvý filatelistický spolok na Slovensku s názvom Album. Spolok síce po 9 rokoch prestal existovať a nikdy nemal viac ako 20 členov, no vo svojej dobe patril k vrcholom slovenského spolkového života.
Zomrel 25. marca 1902 v Kremnici.

</doc>
<doc id="134326" url="https://sk.wikipedia.org/wiki?curid=134326" title="Andrej Krno">
Andrej Krno

Andrej Krno (* 26. jún 1827, Nemecká Ľupča, dnes Partizánska Ľupča – † 14. február 1911, Novi Sad) bol slovenský evanjelický kňaz a národnokultúrny pracovník. Jeho pseudonym bol "Oružný". 
Životopis.
Študoval na gymnáziu v Levoči (18371845), teológiu v Bratislave. V roku 18531855 kaplán v Hornej Lehote, 18551857 farár v Brezne, 18571902 v Čerenčanoch, od 1902 žil v Novom Sade. Prispel do Prostonárodných slovenských povestí P. Dobšinského, obyčajmi a porekadlami do Sokola (1863, 1865). Písal prevažne cirkevnú publicistiku, autor rkp. katechetickej práce. Roku 1862 spoluzakladateľ slovenského gymnázia v Revúcej.

</doc>
<doc id="134327" url="https://sk.wikipedia.org/wiki?curid=134327" title="Dalibor Miloš Krno">
Dalibor Miloš Krno

Dalibor Miloš Krno (pseudonym: "Miloševič"; * 12. august 1901, Novi Sad† 6. september 1983, Bratislava) bol slovenský verejný činiteľ, publicista, vysokoškolský pedagóg.
Životopis.
Jeho otec bol Miloš Krno (18691917), advokát a matka Oľga rod. Beniačová. V roku 19191920 študoval na Právnickej fakulte Karlovej univerzity, 19201922 architektúru na ČVUT v Prahe. Vysokoškolský pedagóg a prodekan Právnickej fakulty Univerzity Komenského v Bratislave. Zaoberal sa otázkami medzinárodných vzťahov a práva, dejinami svetového novinárstva. Účastník protifašistického odboja, počas SNP pracovník Povereníctva hospodárstva a zásobovania potravinami na povstaleckom území (1944). Spoluzakladateľ a člen redakčného kruhu "Nového slova" v Banskej Bystrici (september 1944). Autor vysokoškolských kníh, skrípt, štúdií a publicistiky.

</doc>
<doc id="134328" url="https://sk.wikipedia.org/wiki?curid=134328" title="Ľubomír Krno">
Ľubomír Krno

Mgr. Ľubomír Krno (* 16. júl 1952, Košice) je slovenský publicista, novinár, redaktor, moderátor, manažér a pedagóg.
Životopis.
V roku 1970 – 1974 absolvoval štúdium na Pedagogickej fakulte Univerzity Mateja Bela v Banskej Bystrici, odbor Slovenský jazyk, hudobná výchova a pedagogika a v roku 1981 – 1984 štúdium žurnalistiky na Filozofickej fakulte UK v Bratislave. Absolvoval krátkodobé pracovné pobyty ako redaktor Slovenského rozhlasu v ZSSR (1985), Maďarsku 1988), Švédsku (1995), Francúzsku (2000), Japonsku (2000), Mexiku (2001) a i. Vo svojich profesijných začiatkoch pôsobil ako hlásateľ Slovenského rozhlasu v Banskej Bystrici a ako redaktor Slovenskej televízie v Banskej Bystrici. Od roku 1978 do (2006) bol odborným redaktorom – krajovým spravodajcom Slovenského rozhlasu Bratislava pre stredoslovenský región a členom reportérskej skupiny "Československého rozhlasu Praha".
Pripravil okolo 9 000 reportáží, spravodajských a publicistických materiálov, odvysielaných predovšetkým v reláciách Slovenského rozhlasu. V roku 2003 založil a až do mája 2008 redigoval časopis Akadémie umení v Banskej Bystrici ART3. V rokoch 2007 – 2008 súčasne pôsobil ako vysokoškolský pedagóg na "Fakulte dramatických umení Akadémie umení" v Banskej Bystrici, kde prednášal teóriu rozhlasového dramatického umenia a dejiny rozhlasového dramatického vysielania a zároveň viedol praktické semináre a cvičenia z rozhlasového herectva.
Je dlhoročným aktívnym priaznivcom zborového spevu a hudobnej kultúry, externe spieval aj v opernom zbore Štátnej opery v Banskej Bystrici (1986 – 1991). V roku 1990 inicioval založenie miešaného speváckeho zboru Canzona Neosolium v Banskej Bystrici, stal sa jeho prvým manažérom a do pozície umeleckého vedúceho a dirigenta pozval hudobného skladateľa a bývalého dirigenta známeho kysuckého zboru Kusuca z Čadce Vojtecha Didiho. Zbor "Canzona Neosolium" hneď v prvých rokoch existencie zaznamenal vynikajúce umelecké úspechy na domácich, ale aj zahraničných pódiách – v Španielsku, Taliansku, Grécku, Maďarsku, Rakúsku, Rumunsku a neskôr i v Poľsku, Česku, Chorvátsku, Slovinsku a v Litve. Od roku 2003, po pretransformovaní sa zboru na akademický spevácky zbor "Akadémie umení v Banskej Bystrici", sa Ľuboš Krno stal jeho čestným predsedom. V rokoch 2008 - 2010 pôsobil ako manažér pre vzťahy s verejnosťou Slovenského banského múzea v Banskej Štiavnici a pre Rádio Lumen autorsky pripravoval a uvádzal hudobnoslovnú reláciu "Piesne na želanie". V júni 2010 sa stal hovorcom Slovenského vodohospodárskeho podniku v Banskej Štiavnici.

</doc>
<doc id="134329" url="https://sk.wikipedia.org/wiki?curid=134329" title="Kristína Krnová">
Kristína Krnová

Kristína Krnová (* 22. august 1952, Rimavská Sobota) je vysokoškolská pedagogička a literárna historička.
Životopis.
Študovala na Filozofickej fak. UPJŠ v Prešove. Prednáša dejiny slov. literatúry na Fakulte humanitných a spoločenských vied UMB v Banskej Bystrici. Venuje sa problematike vývoja súčasnej slov. prózy po roku 1945. Spočiatku uverejňovala recenzie v Slov. pohľadoch a v Romboide, neskôr štúdie v Slov. literatúre. Život a dielo moderných slov. prozaikov analyzovala vo viacerých účelových metodických príručkách.

</doc>
<doc id="134330" url="https://sk.wikipedia.org/wiki?curid=134330" title="Zuzana Krnová">
Zuzana Krnová

Zuzana Krnová (rod. Beniačová) (* 12. január 1845, Nemecká Ľupča - † 16. jún 1902, Tomášová) bola slovenská kultúrna pracovníčka.
Životopis.
Študovala na Vyššej dievčenskej škole → K.A. Zipsera v Banskej Bystrici, neskôr absolvovala štvorročný Klimovej dievčenský vzdelávací ústav v Banskej Bystrici. Po štúdiách sa vrátila do rodiska, súkromne učila šitie. Herečka slovenských ochotníckych súborov v Nemeckej Ľupči a v Liptovskom Mikuláši. Podieľala sa na organizovaní finančných zbierok na národné ciele, osobitne na podporovanie slov. škôl a študentov. Spolupracovala s manželom M. Krnom na ľudovýchovnej práci. V r. 1899-1900 prispela do Dennice niekoľkými článkami zameranými na praktické rady ženám. Spoluorganizátorka slov. ženského hnutia, od roku 1870 členka výboru Živeny.

</doc>
<doc id="134331" url="https://sk.wikipedia.org/wiki?curid=134331" title="Michal Kromholc">
Michal Kromholc

Michal Kromholc (Kromholcz, Krumholz, Krumbholz) (* 7. september 1672, Žabokreky † 23. február 1739, Levoča) bol rímskokatolícky kňaz, pedagóg, náboženský spisovateľ a jezuita.
Životopis.
Od roku 1694 člen jezuitského rádu. Pôsobil ako kazateľ, superior domu a študijný prefekt na Slovensku, Ukrajine a v Rumunsku. Vyučoval na gymnáziu v Banskej Bystrici (1719 – 1720). Autor latinských epigramov a slov. panegyrických pohrebných i polemických kázní s expresívnymi metaforami barokovej poetiky.

</doc>
<doc id="134332" url="https://sk.wikipedia.org/wiki?curid=134332" title="Miroslav Kropilák">
Miroslav Kropilák

Doc. PhDr. Miroslav Kropilák, DrSc. (* 17. august 1918, Ústie nad Oravou – † 9. apríl 1995, Bratislava) bol slovenský historik a vysokoškolský pedagóg.
Životopis.
Štúdium na Filozofickej fakulte UK v Bratislave absolvoval v roku 1941. Pôsobil ako stredoškolský profesor v Bratislave, Ružomberku a Banskej Bystrici. Od roku 1948 pracoval v Ústave SNP v Banskej Bystrici a v Bratislave a od roku v 1953 Historickom ústave SAV. V rokoch 19701980 bol jeho riaditeľ. Bol externým riaditeľom Encyklopedického ústavu SAV.
Je autorom monografií o najnovších dejinách Česko-Slovenska, učebníc, štúdií a článkov, spolutvorca lexikografických a encyklopedických diel. V rokoch 19811990 bol predsedom Slovenskej historickej spoločnosti.

</doc>
<doc id="134333" url="https://sk.wikipedia.org/wiki?curid=134333" title="Arnošt Krpec">
Arnošt Krpec

Arnošt Krpec, krycie meno Václav (* 29. január 1913, Ostrava-Mariánske Hory † 21. jún 1975, Banská Bystrica) bol dôstojník, protifašistický bojovník a partizánsky veliteľ.
Životopis.
Po skončení ľudovej školy sa vyučil v Ostrave za zámočníka. Bol robotníkom na viacerých miestach, po roku 1945 dôstojník ZNB. V roku 1937-1938 bojoval v španielskej občianskej vojne, kde bol ťažko ranený. Po vyliečení žil od roku 1939 v ZSSR. Príslušník ČA, neskôr československého vojska v ZSSR. Počas SNP vysadený na Slovensko (1944). Náčelník štábu partizánskej brigády Ján Žiška. Po oslobodení pôsobil v českom a moravskom pohraničí. Funkcionár KSČ a masových organizácií. Nositeľ viacerých vyznamenaní.

</doc>
<doc id="134334" url="https://sk.wikipedia.org/wiki?curid=134334" title="Bartolomej Krpelec">
Bartolomej Krpelec

Bartolomej Krpelec (* 21. november 1879, Bottyán – † 7. september 1957, Bardejov) bol slovenský historik a školský pracovník.
Životopis.
Študoval na gymnáziu v Banskej Bystrici (18901896), na učiteľskom ústave v Lučenci (18961899). Učiteľ v Beluji a v Sucháni, školský inšpektor v Šahách a v Bardejove.
Historik Bardejova, Šariša a Hontu, košikárstva a ovocinárstva. Redaktor zborníka o bojoch proti Slovenskej republike rád, spolupracoval na 3. zväzku Slovenského náučného slovníka (Praha- Bratislava roku 1936). V rukopisoch zanechal národopisnú prácu o Novohrade a zbierku ľudových rozprávok zo Šariša. Po rozbití republiky účastník ilegálneho protifašistického odboja, člen tzv. občianskeho bloku, člen RNV v Bardejove.

</doc>
<doc id="134335" url="https://sk.wikipedia.org/wiki?curid=134335" title="Ján Kršák">
Ján Kršák

Ján Kršák (Krssak) (* 15. august 1844, Tvrdošín – † 7. jún 1919, Lutila) bol slovenský spisovateľ a prekladateľ. Pseudonym: Ján Slavoľub Kršák, J.Sl.Vavřinec, Rudzan
Životopis.
Teológiu študoval v Banskej Bystrici, pre nár. presvedčenie musel seminár načas opustiť, 1867 vysvätený za kňaza. Roku 18671876 pracoval ako študijný prefekt a profesor bohoslovia v seminári v Banskej Bystrici, 18771891 farár v Rudne nad Hronom, 1891 farár, od 1896 dekan v Lutile, od 1899 tekovský archidiakon a okresný škôldozorca.
K básnickej tvorbe ho podnecoval Andrej Sládkovič. S Jánom Levoslavom Bellom a Andrejom Černianskym pripravil zborník veršov pre mládež Jarnie kvety, ktorý vydal Samovzdelávací krúžok bohoslovcov. V zborníku uverejnil 26 básní prírodnej a vlastivednej lyriky, poznačených idylickosťou a patetizmom. Verše uverejňoval aj v časopisoch Zornička a Vydrove besiedky. Autor vyše 50 článkov s výchovnou, mravoučnou a náboženskou tematikou. Prekladal z nemčiny. Člen literárnej družiny Spolku svätého Vojtecha v Trnave, zakladajúci člen gymnázia v Kláštore pod Znievom.

</doc>
<doc id="134336" url="https://sk.wikipedia.org/wiki?curid=134336" title="Elena Krššáková">
Elena Krššáková

Elena Krššáková (* 2. marec 1946, Banská Bystrica) je slovenská poetka, prekladateľka.
Životopis.
V roku 1964-1968 študovala francúzštinu a ruštinu na Univerzite 17. novembra v Prahe, 1969-1970 na Filozofickej fakulte univerzity vo francúzskom Rennes. 
V roku 1970-1973 pracovníčka Mininsterstva kultúry SSR, 1974-1975 redaktorka Československého rozhlasu, 1976-1992 literárneho mesačníka Romboid v Bratislave. Neskôr pôsobila v diplomatických službách, od roku 1999 ako pracovníčka Stálej misie SR pri Rade Európy v Štrasburgu. Básne a sporadicky aj poviedky publikovala časopisecky, samostatne vydala zbierku občianskej lyriky "Nesmelo sa teším" (1980). Potom sa preorientovala na prekladovú tvorbu, z francúzštiny preložila okolo 15 prozaických prác, okrajovo drámu, pričom sa sústredila na súčasnú francúzsku, ako aj frankofónnu kanadskú a alžírsku literatúru. Ceny Jána Hollého získala roku 1989 za preklad diela A. Djebarovej "Láska a tanec smrti" a 1994 za psychologický román J. Rouauda "Polia cti". Elena Krššáková je aj autorkou prekladu výberu z diela A. Gidea (1993).

</doc>
<doc id="134337" url="https://sk.wikipedia.org/wiki?curid=134337" title="Daniel Krudy">
Daniel Krudy

Daniel Krudy (Crudy, Krúdy) (* 25. október 1735, Zvolen † 18. december 1815, Bratislava) bol evanjelický kňaz, cirkevný hodnostár a náboženský spisovateľ.
Životopis.
Navštevoval školu v Ostrej Lúke, študoval na gymnáziu v Kremnici, v Ožďanoch, v Bratislave, na univerzite v Altdorfe a v Jene. Od roku 1759 evanjelický farár v Cerove, od 1763 slovenskej evanjelickej obce v Banskej Bystrici, farár nemeckej a slovenskej obce v Banskej Bystrici (1763-1774). Od roku 1782 farár nemeckej cirkevnej obce v Bratislave, 1802 superintendant preddunajského dištriktu. V Bratislave prednášal cirkevné právo, homiletiku a pastorálku ma evanjelickom lýceu.
Zostavil zbierku kráľovských rezolúcií, intimátov, žiadostí protestantov, ktorá slúžila ako prameň k dejinám protestantských cirkví. Písal i polemickú náboženskú literatúru, príležitostné kázne a verše.

</doc>
<doc id="134338" url="https://sk.wikipedia.org/wiki?curid=134338" title="Krumm">
Krumm

G. Krumm (* Slovensko) bol hodinár.
Životopis.
Hodinársky majster v Banskej Bystrici. Osadil dolné hodiny do Hodinovej veže, zvanej tiež vážnicová alebo zelená (1763), po tom ako druhý raz vyhorela (1761).

</doc>
<doc id="134340" url="https://sk.wikipedia.org/wiki?curid=134340" title="František Krutel">
František Krutel

Prof. František Krutel, CSc. (* 2. október 1927, Závadka nad Hronom) je slovenský lesný inžinier a pedagóg.
Životopis.
Štúdium na Lesníckej fakulte Vysokej školy poľnohospodárskeho a lesného inžinierstva v Košiciach absolvoval roku 1952. Od roku 1952 pracovník Drevárskej fakulty VŠLD vo Zvolene, od 1974 vedúci katedry náuky o dreve, súčasne pracovník n.p. Bučina vo Zvolene. Roku 1963 CSc., 1971 doc., 1978 prof. Od roku 1972 dekan Drevárskej fakulty VŠLD vo Zvolene.
Autor viacerých vedeckých prác a odborných článkov.

</doc>
<doc id="134341" url="https://sk.wikipedia.org/wiki?curid=134341" title="Július Krúteľ">
Július Krúteľ

Július Krúteľ (* 15. apríl 1911, Valaská † 7. november 1982, Podbrezová) bol slovenský robotník, funkcionár KSČ a hospodársky pracovník.
Životopis.
Vyučil sa za mäsiara vo Zvolene. Mäsiarsky tovariš vo Zvolene a v Harmanci, robotník štátneho mediarskeho podniku v Banskej Bystrici (1936-1937), tajomník OV KSS v Brezne a pracovník KV KSS v Banskej Bystrici (1945-1951), riaditeľ Mäsopriemyslu v Banskej Bystrici (1957-1959). Člen ilegálneho vedenia KSS v Brezne a oblastného vedenia v Banskej Bystrici, organizátor soc. bojov, roku 1941 fašistami zatknutý, do roku 1943 väznený vo Zvolene, v Banskej Bystrici, Bratislave a v Ilave. Počas SNP tajomník OV KSS v Brezne, po ústupe SNP do hôr príslušník partizánskej brigády. Nositeľ viacerých vyznamenaní.

</doc>
<doc id="134342" url="https://sk.wikipedia.org/wiki?curid=134342" title="Peter Kružliak">
Peter Kružliak

Peter Kružliak (* 4. máj 1911, Detva-Kriváň – † 11. august 1976, Levice) bol slovenský dôstojník a partizánsky veliteľ.
Životopis.
Študoval na gymnáziu vo Zvolene (19261929), od roku 1931 vojak z povolania, príslušník československej, slovenskej armády a ČSĽA. Účastník protifašistického boja v armáde. Veliteľ roty 1. československej partizánskej armády J.V. Stalina. Pôsobil na Veliteľstve pozemného vojska v Banskej Bystrici (od 1944), pracovník Povereníctva vnútra v Banskej Bystrici (od apríla 1945). Politicky prenasledovaný, väznený. Pracovník STS v Krškanoch a SEZ v Tlmačoch. 
Vydal knihy spomienok.

</doc>
<doc id="134343" url="https://sk.wikipedia.org/wiki?curid=134343" title="Ladislav Krýsl">
Ladislav Krýsl

Ladislav Krýsl (* 22. september 1899, Tábor – † 26. november 1974, Martin) bol slovenský poľnohospodársky inžinier a pedagóg.
Životopis.
Študoval na reálnom gymnáziu, v roku 19171921 na poľnohospodárskom odbore ČVUT v Prahe, Ing. Vysokoškolský pedagóg na Vysokej škole poľnohospodárskeho a lesníckeho inžinierstva v Košiciach, stredoškolský profesor na SPTŠ v Mošovciach.
Účastník protifašistického odboja a SNP, pracovník Povereníctva pre veci hospodárstva a zásobovania v Banskej Bystrici (1944).
Organizátor poľnohospodárskeho školstva a propagátor ovocinárstva. Autor prvej učebnice poľnohospodárskeho účtovníctva. Spolupracovník rozhlasu, novín a odborných časopisov.

</doc>
<doc id="134344" url="https://sk.wikipedia.org/wiki?curid=134344" title="František Kubač">
František Kubač

František Kubač (* 3. december 1887, Sereď – † 15. jún 1958, Bratislava) bol slovenský partizán, politik a funkcionár KSČ.
Životopis.
Komunistický politik, predseda Slovenskej národnej rady, nositeľ Radu Klementa Gottwalda.
Ľudovú školu navštevoval v Seredi, vo Viedni sa vyučil za obuvníka. Poľnohospodársky a stavebný robotník, obuvník v Seredi. V roku 1950 sa stal predsedom Slovenskej národnej rady. Člen KSČ od roku 1921. V roku 1907 vstúpil do sociálnodemokratickej strany. V roku 1919 založil v Seredi organizáciu Československej sociálnodemokratickej strany robotníckej. Roku 1921- popredný činiteľ Ľubochnianskeho zjazdu. Zakladateľ organizácie KSČ v Seredi a jej okolí, spoluzakladateľ Červených odborov, tajomník Medzinárodného všeodborového zväzu, funkcionár revolučného Zväzu poľnohospodárskych robotníkov. Od roku 1929 člen Krajinského vedenia KSČ, na 6. zjazde zvolený za člena ÚV KSČ, od roku 1929 zastupoval komunistov v československom parlamente. Organizátor demonštrácií, mzdových bojov a štrajkov cukrovarských robotníkov, handlovských baníkov, stavebných robotníkov. Pracovník Zväzu maloroľníkov, člen mestského zastupiteľstva v Seredi. Počas 2. svetovej vojny riadil prácu ilegálnej organizácie KSS v Seredi, vydával ilegálny komunistický časopis Hlas dediny, člen povstaleckej Slovenskej národnej rady a jej povereník starostlivosti, príslušník partizánskeho oddielu Petrov, včleneného do partizánskej brigády Smrť fašizmu. Po oslobodení bol poverený organizovaním národných výborov na juhozápadnom Slovensku, V podmienkach 50. rokoch súhlasil s opatreniami, ktoré obmedzili postavenie a kompetenciu slovenských národných orgánov. V rokoch 1948 - 1950 zastával funkciu podpredsedu Slovenskej národnej rady, potom bol do roku 1958 jej predsedom. Počas jeho pôsobenia išlo o druhoradú funkciu, čo dokumentuje aj skutočnosť, že sa nestal členom Byra ÚV KSS, t. j. užšieho vedenia KSS. Publikoval najmä v straníckej tlači.

</doc>
<doc id="134345" url="https://sk.wikipedia.org/wiki?curid=134345" title="Ján Kubač">
Ján Kubač

Ján Kubač (kr. m. Majster) (* 15. jún 1911, Sereď – † 16. apríl 1978, Bratislava) bol robotník, funkcionár KSČ.
Životopis.
Študoval na Obchodnej škole v Bratislave (19251927), vyučil sa za krajčíra (19331935). Člen ilegálneho vedenia KSS a organizátor triednych bojov na južnom Slovensku. Po skončení druhej svetovej vojny pôsobil vo viacerých hospodárskych funkciách. Riaditeľ konzervární Fatra v Banskej Bystrici (19521953). Autor spomienkových článkov. Nositeľ viacerých vyznamenaní.

</doc>
<doc id="134346" url="https://sk.wikipedia.org/wiki?curid=134346" title="Ján Kubačka">
Ján Kubačka

Ján Kubačka (* 7. december 1904, Dolný Kubín – † 28. december 1981, Dolný Kubín) bol slovenský pedagóg a osvetový pracovník.
Jeho otec bol Ján Kubačka a matka Zuzana rod. Mačuhová.
Životopis.
Študoval na Učiteľskom ústave v Turčianskych Tepliciach, kde v roku 1923 zmaturoval. Pracoval ako učiteľ v Žaškove, v Brezovej pod Bradlom, osvetový inšpektor a neskôr riaditeľ Základnej školy v Trenčianskej Teplej. Zúčastnil sa protifašistického odboja, počas SNP bol príslušník 2. paradesantnej brigády a bojoval v okolí Banskej Bystrice. V roku 1944 pracoval v redakcii "Národných novín" v Banskej Bystrici. Na učiteľských pôsobiskách vyvíjal všestrannú osvetovú činnosť.

</doc>
<doc id="134348" url="https://sk.wikipedia.org/wiki?curid=134348" title="Valér Kubány">
Valér Kubány

Valér Kubány (* 19. máj 1883, Klenovec – † 18. august 1936, Bratislava) bol slovenský ekonóm, bankár a redaktor. Pseudonym: Klenovský, Kronikár Hlasu, Roku Valo.
Životopis.
Jeho otec bol učiteľ Rudolf Rodomil Kubány a matka Zuzana rod. Lámerová. V roku 18941902 študoval na gymnáziách v Banskej Štiavnici, v Banskej Bystrici a v Rimavskej Sobote, 19021904 na Obchodnej akadémii v Brne. Spoluzakladateľ a riaditeľ peňažných ústavov v Martine, riaditeľ Dunajskej banky v Bratislave. Funkcionár Obchodnej a priemyselnej komory. Redaktor Slovenského peňažníka v Martine, autor humoresiek, satír. Prekladateľ z ruštiny.

</doc>
<doc id="134349" url="https://sk.wikipedia.org/wiki?curid=134349" title="Alojz Kubiček">
Alojz Kubiček

Alojz Kubiček (* 19. jún 1928, Trnava – † 1. december 2007, Žilina) bol slovenský operný spevák (basbarytón).
Životopis.
V roku 1954 absolvoval štúdium spevu na Štátnom konzervatóriu, 1958 na VŠMU v Bratislave (A. Korínska). V roku 19511957 bol členom Miešaného zboru Československého rozhlasu, 19571965 Speváckeho zboru SF v Bratislave, 19651975 sólista opery DJGT v Banskej Bystrici, od 1975 učiteľ spevu na Konzervatóriu v Žiline. V DJGT v Banskej Bystrici vytvoril vyše 40 operetných a operných postáv v odbore basbarytónu a basu. K profilovým patrí Bartolo ("Barbier zo Sevilly", 1966); Richtár ("Jej pastorkyňa", 1967); Štelina ("Krútňava", 1972) a i. Vystupoval ako koncertný spevák so širokým piesňovým repertoárom rôznych štýlových období.
Zomrel po viacročnom boji s Parkinsonovou chorobou. Bol ženatý a mal dve deti.

</doc>
<doc id="134350" url="https://sk.wikipedia.org/wiki?curid=134350" title="Klára Kubičková">
Klára Kubičková

Klára Kubičková (rod. Kucserová; * 15. august 1936, Levice – † 25. november 2022) bola slovenská historička architektúry. Pseudonym: KKK, kkk.
Životopis.
V roku 19531959 absolvovala štúdium dejín umenia a estetiky na Filozofickej fakulte UK v Bratislave a na Filozofickej fakulte UK v Prahe. Doktorantské štúdium: externe na Oddelení životného prostredia Ústavu dejín umenia ČSAV v Prahe  v rokoch 19681973, školiteľ  Ing. arch. Otakar Nový.
Pôsobila v Slovenskom ústave pamiatkovej starostlivosti v Banskej Bystrici (19601965, 19741977) ako odborná pracovníčka na Pedagogickej fakulte v Banskej Bystrici a ako odborná asistentka (19651971), Ďalej pôsobila v Oblastnej galérii v Banskej Bystrici ako vedúca odborného oddelenia (19711974) a v SPTÚ v Bratislave ako samostatná vedecká pracovníčka (19831987). V rokoch 19871992 pôsobila v SNG v Bratislave najskôr ako zakladateľka a kurátorka architektonickej zbierky, od roku 1990 ako riaditeľka Galérie architektúry, úžitkového umenia a dizajnu Slovenskej národnej galérie. Od roku 1990 bola predsedkyňou Rady galérií Slovenska. V roku 1991 bola spolu s Ing.arch Radomírou Sedlákovou kurátorkou československej výstavy na 5. bienále architektúry v Benátkach. Od decembra 1989 bola členkou medzinárodnej organizácie DOCOMOMO (Dokumentácia a ochrana modernej architektúry), v rokoch 19921998 pôsobila v tejto organizácii ako predsedkyňa Slovak Working Party DOCOMOMO, v rámci ktorej okrem prezentovania slovenskej architektúry vo svete koordinovala a spoluorganizovala 4. medzinárodnú konferenciu o architektúre na Slovensku (1996). Od roku 1997 žila v Banskej Bystrici a spracovávala dejiny architektúry mesta Banská Bystrica v 20. storočí pre knižné vydanie.
Vo vedeckovýskumnej činnosti sa zameriavala na teórie hodnôt, metódy hodnotenia a kritiky architektúry. Bola autorkou mnohých umeleckohistorických výskumov historickej architektúry. Spracovala koncepcie a bola kurátorkou vyše 70-tich výstav na Slovensku a v zahraničí. Od roku 1992 bola členkou redakčnej rady časopisu Projekt-revue slovenskej architektúry. Autorka odborných monografií, odborných štúdií a článku predovšetkým v odborných časopisoch. Pripravila mnohé rozhlasové a televízne relácie. Je členkou Spolku architektov Slovenska, Slovenskej výtvarnej únie, Združenie historikov moderného umenia a i.
V roku 2012 spoločne s architektom Igorom Teplanom založila Centrum architekta Ladislava Eduarda Hudeca (C.A.L.E.H. n. o.) a venovala sa aj prezentácii kultúrneho odkazu Hudecovho diela.
Ocenenia.
Klára Kubičková získala viacero ocenení:

</doc>
<doc id="134351" url="https://sk.wikipedia.org/wiki?curid=134351" title="Augustín Kubíni">
Augustín Kubíni

Augustín Kubíni ("Kubinyi de Felsőkubin", ; * 30. máj 1799, Lučenec-Vidiná † 19. september 1873, Budapešť) bol prírodovedec a múzejník zemianskeho pôvodu.
Jeho otec Ondrej Kubíni ("Kubinyi de Felsőkubin"), matka Eva rod. Prónaiová ("Prónay de Tótpróna et Blatnicza") a brat František Kubíni.
Životopis.
Študoval na gymnáziu v Banskej Bystrici a na kolégiu v Debrecíne, právo na univerzite v Budapešti. Od roku 1821 pôsobil v správe Novohradskej stolice, riaditeľ Maďarského národného múzea v Budapešti, riadiaci člen UAV. Záujem o prírodné vedy v ňom vzbudil na banskobystrickom gymnáziu prof. Andrej Zipser. Spoluzakladateľ a začas predseda Uhorskej geologickej spoločnosti. Skúmal archeologické lokality v Rimavskej Sobote, Cinobani, Pohorelej, florizoval v Liptove a na Kráľovej Holi. Autor knižných prác, botanických, prírodovedeckých, archeologických, numizmatických, cirkevnopolitických štúdií. Člen vedeckých spoločností. Nositeľ viacerých vyznamenaní.

</doc>
<doc id="134352" url="https://sk.wikipedia.org/wiki?curid=134352" title="František Kubíni">
František Kubíni

František Kubíni (maď. Kubinyi Ferenc, Kubinyi de Felsőkubin) (* 21. marec 1796, Koláre – † 28. marec 1874, Vidiná) bol slovenský verejný činiteľ, prírodovedec a statkár zemianskeho pôvodu.
Jeho otec Ondrej Kubíni (Kubinyi de Felsőkubin), matka Eva rod. Prónaiová (Prónay de Tótpróna et Blatnicza) a brat Augustín Kubíni
Životopis.
Študoval súkromne, 18081811 na gymnáziu v Banskej Bystrici. Profesori Andrej Zipser a Šalamun Peténi v ňom vzbudili záujem o geológiu a paleontológiu. V štúdiách pokračoval v 18121814 na kolégiu v Debrecíne, od 1815 právo na univerzite v Budapešti. Právny praktikant v Budapešti, od roku 1821 podnotár, notár a slúžny Novohradskej stolice, od roku 1843 statkár na svojom majetku.
Účastník revolúcie 18481849, poslanec uhorského snemu za Lučenec za Rezolučnú stranu . Zakladajúci člen a začas predseda Uhorskej geologickej a Uhorskej archeologickej spoločnosti. Autor prírodovedeckých štúdií v časopisoch, ktoré sú spojené s územím Novohradskej stolice. Čestný člen UAV (od 1858).

</doc>
<doc id="134353" url="https://sk.wikipedia.org/wiki?curid=134353" title="Ladislav Longauer">
Ladislav Longauer

Ladislav Longauer (* 30. marec 1919, Banská Štiavnica – † 8. júl 2004, Banská Bystrica) bol slovenský operný spevák (barytón) a pedagóg.
Životopis.
Spev študoval súkromne u A. Flögla a D. Žuravlevovej, 1959 absolvoval štúdium na VŠMU v Bratislave (I. Godin). Roku 19391949 učiteľ v Bratislave, 19491959 sólista a hlasový pedagóg SĽUK-u, súčasne (od 1940) nahrával v rozhlase slovenské ľudové piesne, 19591971 sólista opery DJGT v Banskej Bystrici, potom vokálny pedagóg na Pedagogickej fakulte v Banskej Bystrici. Na scéne banskobystrickej opery vytváral významné úlohy: Samko (Eva, 1960); Georges Germont (Traviata, 1960); Tomeš (Hubička, 1960); Rigoletto (Rigoletto, 1961); Mefisto (Faust a Margaréta, 1964); Ferrando (Trubadúr, 1966) a i.

</doc>
<doc id="134354" url="https://sk.wikipedia.org/wiki?curid=134354" title="Dušan Kubíny">
Dušan Kubíny

Dušan Kubíny (* 2. február 1930, Brezno – † 6. júl 2015, Banská Bystrica) bol slovenský geológ a speleológ.
Životopis.
Navštevoval ľudovú školu v Brezne, 1941-1949 študoval na gymnáziu v Brezne a v Banskej Štiavnici, 1949-1953 absolvoval štúdium na Prírodovedeckej fakulte UK v Bratislave, 1953 získal RNDr., 1976 CSc. 
Pôsobil v GÚDŠ v Bratislave ako vedúci geológ oblasti (1952-1958), v Geologickom prieskume v Banskej Bystrici ako odborný geológ (1958-1975) a vo VÚLH vo Zvolene ako vedúci vedecký pracovník (1975-1992). Na Ministerstve kultúry pôsobil ako člen poradného zboru speleógov (1955-1989). Bol zakladateľom a predsedom Slovenskej speleologickej spoločnosti (1970-1976), 1994 získal čestné členstvo v Slovenskej geologickej spoločnosti.&lt;br&gt;
Bol dobrovoľným členom Horskej služby, od 1959 členom zboru Štátnej opery v Banskej Bystrici, dlhoročným členom a sólistom Katedrálneho spevokolu v Banskej Bystrici a členom Speváckeho zboru slovenských učiteľov v Trenčianskych Tepliciach. 
Zostavil podrobnejšie geologické mapy mnohých ložiskových území Slovenska, tektonické mapy jednotlivých pohorí Slovenska. Venoval sa aplikácii hlbinnej tektoniky Zeme na rozšírenie lesov a produkcii dreva, je autorom prvej projektovej štúdie parkového riešenia Nízkych Tatier, spolupodieľal sa pri vyhlásení chránených území: Veporské skaly, Brankovský vodopád vo Veľkej Fatre, vodopád Spády v Poľane, Moštenické travertíny a i. Je autorom 3 zlepšovacích návrhov, ktoré zabezpečili miliónovú úsporu na technických dielach. Autor monografií, vedeckých štúdií a odborných článkov, zväčša pôvodných a tematicky zameraných na regionálnu geológiu, speleológiu a ochranu prírody. Veľa článkov a cestopisných čŕt venoval Mongolsku.
Ocenenie.
Bol ocenený:

</doc>
<doc id="134355" url="https://sk.wikipedia.org/wiki?curid=134355" title="Urijáš">
Urijáš



</doc>
<doc id="134356" url="https://sk.wikipedia.org/wiki?curid=134356" title="Ján Kubis">
Ján Kubis

Prof. RNDr. Ján Kubis (* 17. január 1911, Banská Bystrica-Radvaň – † 14. marec 1982, Bratislava) bol slovenský chemik a vysokoškolský pedagóg.
Životopis.
Do roku 1929 študoval na gymnáziu v Banskej Bystrici, do 1934 chémiu na Prírodovedeckej fakulte KU v Prahe, 1934 RNDr, 1950 docent, 1960 univerzitný profesor. Po štúdiách asistent Ústavu pre anorganickú a súdnu chémiu KU v Prahe, vedúci chemického oddelenia. Št. rafinérie minerálnych olejov v Dubovej, 19481978 vedúci ústavu a Katedry lekárskej chémie Lekárskej fakulty UK v Bratislave.
Vo svojej vedeckej práci sa zameral na problémy lekárskej chémie, najmä na toxikológiu a súdnu chémiu. Zaoberal sa aj mikrochémiou pre potreby medicíny. Autor vysokoškolských učebníc, okolo 20 štúdií a článkov. Funkcionár Československej chemickej spoločnosti, člen Societé chimique de France. Účastník protifašistického odboja.

</doc>
<doc id="134357" url="https://sk.wikipedia.org/wiki?curid=134357" title="Július Kubiš">
Július Kubiš

Július Kubiš (* 21. apríl 1895, Badín – † 17. jún 1979, Košice) bol slovenský vodohospodársky inžinier.
Životopis.
Strednú školu navštevoval v Banskej Štiavnici, 19131914 študoval na polytechnike v Budapešti, po 1918 na VUT v Brne, 1922 Ing. Stavebný dozorca v Komárne, správca upravovacích stavieb v Košiciach, 19381958 pôsobil v Banskej Bystrici, pracovník Riaditeľstva vodohospodárskeho rozvoja v Bratislave a i. Zúčastnil sa na upravovacích prácach na Dunaji, na výstavbe komárňanského prístavu a na i. regulačných a melioračných stavbách.
Roku 19531960 so skupinou odborníkov vypracoval komplexnú štúdiu úpravy vodohospodárskych pomerov na Východoslovenskej a Moldavskej nížine.

</doc>
<doc id="134358" url="https://sk.wikipedia.org/wiki?curid=134358" title="Jozef Kubiš">
Jozef Kubiš

Jozef Kubiš (pseudonym: "Bystričan"; * 2. jún 1930, Banská Bystrica† 25. jún 2011, Banská Bystrica) bol slovenský pedagóg, hudobník a zberateľ.
Životopis.
V roku 19461950 študoval na Učiteľskej akadémii, 19601963 absolvoval štúdium na Pedagogickom inštitúte v Banskej Bystrici. Pôsobil ako učiteľ v Sobranciach (19501952) a v Banskej Bystrici (19521990).
V roku (19791990) bol riaditeľom Krajského symfonického orchestra v Banskej Bystrici (člen od 1954) a členom rytmickej skupiny Alfréda Riehsa „Bystrica“ (19501982).
Bol majiteľom jedinečnej zbierky historických pohľadníc a fotodokumentácie Banskej Bystrice (asi 10 000 jednotiek). Pohľadnice a fotodokumentáciu vystavoval v Stredoslovenskom múzeu v Banskej Bystrici: "Ak si Bystričan, obzri sa späť" (1992), "Banská Bystrica v premenách času" (2000).

</doc>
<doc id="134359" url="https://sk.wikipedia.org/wiki?curid=134359" title="Marietta Kucháriková">
Marietta Kucháriková

Marietta Kucháriková (* 2. december 1907, Martin – † 9. jún 1970, Martin) bola slovenská pedagogička a kultúrna pracovníčka.
Životopis.
Jej otec bol Samuel Kuchárik a matka Anna rod. Búľovská. Študovala na vyššej škole pre ženské povolania, na učiteľskom ústave v Turčianskych Tepliciach. Bola učiteľkou odborných škôl pre ženské povolania v Bratislave a v Banskej Bystrici (19321937). Ako riaditeľka pôsobila v Trenčíne (1937 - 1945, odborná škola pre ženské povolania) a v Martine (1945, združené školy pre ženské povolania v Ústave M. R. Štefánika). Krátko pôsobila aj ako pracovníčka Štátneho archeologického ústavu v obci Bystrička. V rokoch 19531965 zorganizovala, budovala a viedla obrazové oddelenie Literárneho archívu Matice slovenskej v Martine.
Zomrela v roku 1970 v Martine, kde je aj pochovaná v rodinnom hrobe na Národnom cintoríne.

</doc>
<doc id="134360" url="https://sk.wikipedia.org/wiki?curid=134360" title="Cyril Kuchta">
Cyril Kuchta

Cyril Kuchta (* 5. júl 1913, Spišská Stará Ves – † 1995, Banská Bystrica?) bol slovenský dôstojník, účastník SNP.
Život.
Narodil sa v rodine Pavla Kuchtu a jeho manželky Oľgy rodenej Manicovej. Cyril Kuchta bol príslušník československej, neskôr slovenskej armády a v Česko-slovenskej ľudovej armáde. Účastník protifašistického odboja. Počas Slovenského národného povstania bol povstaleckým veliteľom v Martine, pomocníkom náčelníka Hlavného štábu partizánskych oddielov a pracovník štábu 4. Ukrajinského frontu Sovietskej armády. Po vojne politicky prenasledovaný, neskôr rahabilitovaný. Pracoval v Múzeu SNP v Banskej Bystrici ako zamestnanec (19621986), neskôr ako zástupca riaditeľa (19711977). Pracovník Krajského výboru KSS v Banskej Bystrici (19681971). Funkcionár Zväzu pre spoluprácu s armádou, člen Ústredného výboru Slovenského zväzu protifašistických bojovníkov. Nositeľ viacerých vojenských vyznamenaní.

</doc>
<doc id="134361" url="https://sk.wikipedia.org/wiki?curid=134361" title="Andrej Kúdela">
Andrej Kúdela

Andrej Kúdela (* Poniky) bol slovenský veršovník a kantor.
Životopis.
Okolo roku 1642 slovenský evanjelický kantor v Prešove. Autor humanistickej príležitostnej poézie, z ktorej sa zachovala oslavná báseň v elegických distichách na knihu J. Jakobea "Viva gentis Slavonicae delineatio".

</doc>
<doc id="134362" url="https://sk.wikipedia.org/wiki?curid=134362" title="Jaroslav Kúdela">
Jaroslav Kúdela

Jaroslav Kúdela (* 20. marec 1906, Jiříkovce - † 27. október 1944, Čremošné) pedagóg, účastník Slovenského národného povstania.
Životopis.
Účastník protifašistického hnutia a SNP. Padol v boji pri Čremošnom. Je pochovaný v Štefultove. Vyznamenaný in memoriam Čs. vojenským krížom.

</doc>
<doc id="134363" url="https://sk.wikipedia.org/wiki?curid=134363" title="Peter Kulašík">
Peter Kulašík

Prof. PhDr. Peter Kulašik, CSc. (* 25. december 1947, Prostějov) je slovenský vysokoškolský pedagóg.
Životopis.
V rokoch 19661972 absolvoval štúdium v študijnom programe „vedecký komunizmus-sociológia“ na Filozofickej fakulte Univerzity Komenského v Bratislave, v roku 1975 získal titul PhDr. V roku 1978 sa stal kandidátom vied a 1980 docentom v odbore „vedecký komunizmus“. V roku 1999 bol vymenovaný za profesora.
Absolvoval zahraničné pobyty vo viacerých európskych krajinách. Pôsobil ako asistent a neskôr docent na Univerzite Komenského v Bratislave (19721980), ako docent na Vysokej vojenskej pedagogickej škole v Bratislave (19901992), ako vedúci vedecký pracovník v Politologickom kabinete SAV v Bratislave (19921998).
V rokoch 1995 až 2002 a následne 2005 až 2012 bol dekanom Fakulty politických vied a medzinárodných vzťahov Univerzity Mateja Bela v Banskej Bystrici. Na jar 2010 zvažoval predčasný odchod z tejto riadiacej funkcie, ktorý však napokon nerealizoval. Od 14. septembra 2011 do 31. decembra 2012 pôsobil súbežne ako dekan Fakulty verejnej politiky a verejnej správy Vysokej školy v Sládkovičove (dnes Vysoká škola Danubius). Bol hlavným redaktorom vedeckého časopisu "Politické vedy" a členom redakčnej rady dnes už neexistujúceho časopisu "Ústavnosť a politika: časopis pre právnu prax", ktorý vychádzal v rokoch 19992001. Od roku 1999 je členom - akademikom Akadémie sociálnych vied Ruskej federácie a Československej (od 1972), resp. Slovenskej spoločnosti pre politické vedy (od 1993). Je autorom viacerých odborných monografií a štúdií v odborných časopisoch.

</doc>
<doc id="134364" url="https://sk.wikipedia.org/wiki?curid=134364" title="Soňa Kulfanová">
Soňa Kulfanová

Soňa Kulfanová (* 25. január 1940, Banská Bystrica) je herečka, inšpicientka.
Životopis.
V roku 1958-1960 členka činohry DJGT vo Zvolene, 1960-1961 činohry DJZ v Prešove, 1961-1966 DPJ v Žiline, od 1980 pôsobila ako inšpicientka činohry NS v Bratislave. Ako ochotníčka pôsobila v Div. súbore A. Sládkoviča v Banskej Bystrici, 1957-1958 externe v bratislavskom Rozhl. hereckom súbore a v Čs. televízii ako hlásateľka mládežníckych relácií. V profes. divadlách vytvárala postavy dievčat a mladých žien.

</doc>
<doc id="134365" url="https://sk.wikipedia.org/wiki?curid=134365" title="Martin Kulich">
Martin Kulich

Martin Kulich (* 13. január 1906, Zvolenská Slatina – † 2. december 1979, Poľana) bol slovenský verejný činiteľ a poľovnícky odborník.
Životopis.
Študoval na meštianskej škole vo Zvolene (19201924), na melioračnej škole v Košiciach (19261928). Referent Štátnych lesov v Bratislave, Krajskej správy lesov v Malackách a v Pezinku, pracovník ÚV Slovenského poľovníckeho zväzu a i. Účastník protifašistického odboja, SNP, člen povstaleckej SNR a tajomník Demokratického klubu v Banskej Bystrici, po prechode SNP do hôr partizán. Roku 19451948 člen a funkcionár DS, spoluzakladateľ Strany slovenskej obrody. Poslanec NZ a SNR. Spoluautor publikácií a autor článkov a zlepšovacích návrhov v oblasti poľovníctva, strelectva, ornitológie a včelárstva.

</doc>
<doc id="134366" url="https://sk.wikipedia.org/wiki?curid=134366" title="Pavol Kuna">
Pavol Kuna

Pavol Kuna (* 18. január 1895, Vrbica† 4. máj 1982, Levoča) bol slovenský vojak, generál, česko-slovenský legionár, česko-slovenský dôstojník, dôstojník armády Slovenskej republiky 19391945. Počas ťaženia proti Sovietskemu zväzu velil Zaisťovacej divízii. Počas Slovenského národného povstania velil Obrannej oblasti 1 a taktickým skupinám III a IV. Ku koncu 2. svetovej vojny velil aj 4. česko-slovenskej brigáde. Po vojne vyšetrovaný za údajné vojnové zločiny spáchané na sovietskom území. Spod obvinenia bol oslobodený, ale z politických dôvodov degradovaný a prepustený z armády. Hodnosť mu bola "in memoriam" vrátená až v roku 1991.
Život.
Mladosť a štúdiá.
Študoval na Meštianskej škole v Liptovskom Sv. Mikuláši. V rokoch 19101914 študoval na "Vyššej obchodnej škole s vyučovacím jazykom maďarským" v Kežmarku. V rokoch 19141915 bol bankovým úradníkom v "Úverovej banke" v Ružomberku.
V polovici mája 1915 sa Kuna ako jednoročný dobrovoľník prezentoval v 9. honvédskeho pluku v Košiciach a bol zaradený do "Školy dôstojníkov pechoty v zálohe". V hodnosti kadeta ašpiranta odišiel v januári 1916, ako veliteľ čaty 9. honvédskeho pluku na ruský front, kde absolvoval Zafrontový dôstojnícky pokračovací kurz v Kotuzove. 13. júna 1916 sa v priestore Bobrynca dostal do zajatia.
Česko-slovenský legionár.
Dňa 7. septembra 1917 sa ako dobrovoľník prihlásil do česko-slovenského vojska na Rusi a 1. októbra 1917 bol ako Slovák v hodnosti zaradený do 12. roty 7. streleckého pluku „"Tatranského"“ v Berezani.
Česko-slovenský dôstojník.
Od 6. septembra 1920 bol Pavol Kuna pridelený k pešiemu pluku 37 v Košiciach, kde zastával funkciu veliteľa čaty. Potom bol prednostom cenzúrnej komisie telegramov a od 18. januára 1921 pobočníkom v prijímacom tábore.
Ďalšie pôsobiská.
Pavol Kuna patril do skupiny česko-slovenských dôstojníkov slovenského pôvodu, ktorí boli ako zástupcovia Česko-slovenskej správy pridelení k "Hlavnému veliteľstvu" Hlinkovej gardy v Bratislave. Od 3. januára 1939 až do rozbitia Česko-Slovenska bol ako inštruktor brannej výchovy.
Počas služby v medzivojnovej čs. armáde absolvoval viacero vojenských kurzov:
V ozbrojených silách Slovenského štátu.
Po vzniku Slovenského štátu prevzal velenie 11. divízii v Spišskej Novej Vsi. Počas Malej vojny v marci 1939 velil „"Spišskonovoveskej skupine"“.
Od 1. mája 1939 do 30. septembra 1940 pôsobil ako veliteľ pešieho pluku 1 v Levoči. V ťažení slovenskej armády proti Poľsku s plukom označeným ako „"Podtatranská skupina"“, v zostave 1. divízie zaujal postavenie dočasného krytia severnej hranice Slovenska. Od 27. marca do 7. apríla 1940 bol ako vyšší dôstojník pechoty v Informačnom kurze v Döberitzi pri Berlíne. Od 1. októbra ustanovený za veliteľa pešieho pluku 1 a súčasne aj za veliteľa bratislavskej posádky.
Po návrate z východného frontu na Slovensko sa podrobil liečeniu v bratislavskej "Vojenskej nemocnici" 1 a 1. októbra 1943 bol ustanovený za veliteľa Divíznej oblasti 2 v Prešove. Od 1. januára 1944 veliteľa VS pri "Ministerstve národnej obrany" v Bratislave, ktorá sa v polovici mája 1944 evakuovala do Trenčianskych Teplíc.
Vo vojne proti Sovietskemu zväzu.
Po vypuknutí vojny proti Sovietskemu zväzu sa Kuna so svojím peším plukom 1 presunul do Čajkovíc v Haliči. Po sformovaní Rýchlej divízie a Zaisťovacej divízie sa ako veliteľ nezaradených vojakov 18. augusta 1941 vrátil do mierovej posádky a opätovne prevzal velenie pešieho pluku 1 v Bratislave. V novembri 1941 opätovne odišiel na východný front, kde 25. novembra prevzal od plk.gšt. Augustína Malára velenie Zaisťovacej divízie (ZD) v Žitomíri.
Od decembra 1941 začali jeho jednotky preberať úlohy okupačnej správy. Operačná oblasť Zaisťovacej divízie sa koncom roka 1941 nachádzala v severnej časti tzv. Ríšskeho komisariátu Ukrajina. Kuna obdržal nemecké smernice pre boj s partizánmi, ktoré obsahovali inštrukcie na vykonávanie exekúcií vo vlastnej réžii. Od januára 1941 boli jednotky ZD zapájané okrem protipartizánskych akcií aj do akcií spojených s genocídou Židov 
Od konca apríla a začiatkom mája 1942 sa začali šíriť zvesti o zapojení sa vojakov pešieho pluku 102 divízie (veliteľ pplk. Michal Lokšík) do operácie Bamberg, počas ktorej mali slovenskí vojaci vypaľovať dediny a strieľať do žien a detí. Lokšík tieto správy kategoricky poprel a označil za ohováranie. Kuna napokon rozkazom vyzval podriadených veliteľov, aby do 30. mája poučili vojakov o neprípustnoti dopúšťania sa vrážd a násilnosti na civilnom obyvateľstve. Keď sa Lokšíkovi vojaci začiatkom augusta 1942 dopustili masakra v obci Maloduš Kuna incioval voči pachateľovi npor. Kleinertovi trestné konanie.
O pomeroch na veliteľstve Zaisťovacej divízie počas velenia Pavla Kunu svedčí sťažnosť čat. Jána Hamáčka a slob. Pavla Farkaša prezidentovi Jozefovi Tisovi
„"Každý príslušník tohto veliteľstva mal ruskú frajerku, tam sa len dobre jedlo a pilo donemoty... Tam dôstojníci až na malé výnimky, sa zabávali a kupčili."“
Kunovi neprospela ani ďalšia mimoriadna situácia, dezercia náčelníka štábu ZD stot. Jána Nálepku, npor. Imricha Lysáka a por. Michala Petra, kvôli ktorej divíziu v dňoch 19.- 21. mája 1942 navštívil aj minister obrany gen Ferdinand Čatloš. Dňa 5. augusta 1942 bol Kuna z funkcie veliteľa Zaisťovacej divízie odvolaný a nahradený plk. gšt. Rudolfom Pilfouskom.
Od 8. augusta 1942 do 30. marca 1943 velil Pavol Kuna opätovne pešiemu pluku 1 v Bratislave. Koncom marca 1943 znovu odišiel na východný front, kde od 10. apríla do 10. júna 1943 velil Rýchlej divízii, ktorej jednotky sa v tom čase nachádzali na Kryme.
V Povstaní.
V čase, keď sa na Slovensku rozbehli prípravy ozbrojeného Povstania mal Pavol Kuna na starosti jednu z kľúčových úloh – materiálne zásobovanie slovenskej armády. Táto pozícia mu veľmi dobre umožňovala zakrývať ilegálnu činnosť. Mal dôveru Golianovho "Vojenského ústredia" a z titulu svojej funkcie predisponovával vojenský materiál predovšetkým do priestoru strategického trojuholníka Brezno – Banská Bystrica – Zvolen.
Po vypuknutí povstania prevzal 31. augusta 1944 v rámci 1. Česko-slovenskej armády na Slovensku funkciu veliteľa "Obrannej oblasti 1", rozdelenej na tri podoblasti, Kuna sa stal správcom prakticky zhruba dvoch tretín povstaleckého územia.
Jemu podriadené jednotky mali brániť priestor údolia riek Nitry a Žitavy, údolia Turca, celý operačný trojuholník Brezno – Banská Bystrica – Zvolen s príslušnou časťou vtedajších slovensko-maďarských hraníc. Vo funkcii sa osvedčil a 10. septembra 1944 v rámci reorganizácie povstaleckej armády prevzal velenie. III. Taktickej skupiny „"Gerlach"“ s veliteľstvom vo Zvolene.
Po ústupe povstaleckých síl z priestoru Hornej Nitry a regiónu Turiec sa protivníkom Kunovej III. TS stala bojová skupina Schill. Obidve formácie prišli do kontaktu už 23. septembra 1944, keď nemecké jednotky obsadili severné okraje Jánovej Lehoty. V ten istý čas sa pri Novej Lehote, kde zriadili ženisti III. TS protitankovú prekážku, konala porada velenia taktickej skupiny a partizánov. Počas nej prišla informácia o prieniku nemeckých vojakov na blízke návršie. Kuna okamžite vytkol veliteľovi partizánskej brigády kpt. Nálepku Michalovi Sečánskemu chybu, nakoľko jeho partizáni mali návršie zaisťovať. Na druhý deň podvečer sledoval Kuna pri protitankovej prekážke na ceste z Handlovej do Svätého Kríža protiútok svojich jednotiek s cieľom vytlačiť protivníka z Jánovej Lehoty a počas boja utrpel ľahšie zranenie aj on.
Kunova III. TS bránila údolie rieky Hron a centrom jej obrany sa stal Svätý Kríž nad Hronom, Kuna svoju taktickú skupinu rozdelil na dve podskupiny. Podskupina „"Ipeľ"“ bránila prístupy ku Svätému Krížu od Handlovej, podskupina „"Volga"“ bránila priestor Žarnovice. No napriek húževnatému odporu svojich vojakov bol Kuna nútený vydať 5. októbra rozkaz o ústupe na novú obrannú líniu. Priestor Trnavá Hora - Jalná - Hronská Brezica a okolie Banskej Štiavnice bránili Kunove jednotky až do začiatku nemeckého generálneho útoku na centrum Povstania.
Krátko po jeho začiatku pristúpilo velenie povstaleckej armády k veliteľskej rošáde. Dňa 24. októbra 1944 prevzal Pavol Kuna velenie IV. Taktickej skupiny „"Muráň"“ s veliteľstvom v Tajove a vymenil jej veliteľa plk. pech. Mikuláša Markusa, ktorý zase prevzal velenie nad III. TS. Na druhý deň sa Kunova skupina podľa plánu začala sťahovať do nových obranných postavení severne od Banskej Bystrice. Ústup však skomplikovalo nemecké obsadenia centra povstania a tak sa do nových obranných postavení stihla presunúť len časť Kunových jednotiek. Navyše jeho štáb stratil spojenie s velením povstaleckej armády.
Po 28. októbri 1944 sa Kuna schovával na rôznych miestach: v Nižnej Revúcej, Liptovskom sv. Mikuláši, Važci, Hybiach a napokon v Liptovskej Kokave. V januári 1945 odišiel k partizánskemu oddielu „"Jaromov"“, ktorý operoval v okolí Podbanské. Koncom januára 1945 sa hlásil na veliteľstve 1. česko-slovenského armádneho zboru.
Po anabáze v Slovenskom národnom povstaní pokračoval vo vojenskej kariére česko-slovenského dôstojníka. Dňa 7. februára 1945 bol vyslaný na východné Slovensko a 10. februára bol určený za veliteľa formovanej 4. česko-slovenskej brigády s veliteľstvom v Levoči. Jeho brigáda sa zúčastnil záverečných oslobodzovacích bojov o Liptovský Sv. Mikuláš, Ružomberok a Podhradie pri Turčianskom Sv. Martine. Vo funkcii veliteľa ho v druhej polovici apríla vystriedal plk. Mikuláš Markus.
V druhej polovici apríla 1945 bol premiestnený do štábnej roty "Ministerstva národnej obrany" a ustanovený do funkcie prednostu I./3. oddelenia.
Politické perzekúcie.
Po komunistickom prevrate vo februári 1948 bol na jeseň 1948 Ľudovým súdom v Banskej Bystrici obvinený za údajné zločiny, ktorých sa mal dopustiť ako veliteľ Zaisťovacej divízie v ZSSR. Súd ho oslobodil, no 13. apríla 1950 bol degradovaný na vojaka a v roku 1953 mu znížili dôchodok. V rokoch 1954 až 1968 pracoval ako účtovník v komunálnych službách v Levoči. Hodnosť brigádneho generála in memoriam mu bola vrátená v roku 1991.

</doc>
<doc id="134367" url="https://sk.wikipedia.org/wiki?curid=134367" title="Štefan Kuna">
Štefan Kuna

Štefan Kuna (* 29. júl 1908, Bošáca† 3. november 1944, Pohronský Bukovec) bol slovenský dôstojník, protifašistický bojovník a účastník SNP.
Životopis.
Jeho otec bol Ján Kuna a matka Anna rod. Kaššovicová. Príslušník čs. četníctva, po roku 1939 hlavný dôstojnícky zástupca žandárstva na rozličných miestach Slovenska. Už od začiatku roku 1944 v Martine aktívne spolupracoval s partizánmi. Na udanie Nemcov musel sám zakročiť proti partizánom, ktorých najprv zatkol ale potom ich odviedol na bezpečné miesto a prepustil. Nemcov následne ubezpečil, že je všetko v poriadku. Počas SNP styčný dôstojník Veliteľstva čs. četníctva na Slovensku v Turčianskych Tepliciach s Hlavným štábom partizánskych oddielov. Bojoval v priestore Vrútky – Martin – Banská Bystrica. Po prechode SNP do hôr zajatý pri Pohronskom Bukovci spolu s Bohuslavom Žingorom a O. Vrbom a popravený. Pochovaný bol v Bystričke.

</doc>
<doc id="134368" url="https://sk.wikipedia.org/wiki?curid=134368" title="Stanislav Kunda">
Stanislav Kunda

Doc. MUDr. Stanislav Kunda, CSc. (* 27. január 1936, Staškov – † 3. máj 2016) bol slovenský psychiater a vysokoškolský pedagóg.
Životopis.
V rokoch 19531959 študoval na Lekárskej fakulte UK v Bratislave, 1963 absolvoval špecializačnú prípravu z psychiatrie I. st. v Prahe, 1968 špecializačnú prípravu z psychiatrie II. st. v Bratislave, 1972 CSc., 1996 doc. Pôsobil ako vedecký ašpirant na Psychiatrickej klinike KU v Prahe (19661970), pracoval ako lekár – psychiater v OÚNZ Rimavská Sobota (19591965) a ako primár psychiatrického odd. a Centra pre liečbu drogových závislostí v KÚNZ, resp. NsP FDR v Banskej Bystrici (19651997 ). Od roku 1995 pôsobil na UMB v Banskej Bystrici a od 1998 ako primár psychiatrického oddelenia v NsP v Trstenej. 
Je zakladateľom psychiatrie v Banskej Bystrici a okrese. V roku 1989 sa podieľal na rekonštrukcii pavilónu primára Petelena na psychiatrické oddelenie. Zúčastnil sa na domácich i zahraničných vedeckých seminároch, sympóziách a konferenciách. Bol členom Čs. a Slovenskej psychiatrickej spoločnosti, Spolku lekárov. Zakladal a pravidelne prispieval do rubriky "Linka dôvery" v denníku Smer (19671994). Publikoval odborné vedecké práce doma i v zahraničí. Roku 1990 bol poslancom SNR.

</doc>
<doc id="134369" url="https://sk.wikipedia.org/wiki?curid=134369" title="František Jozef Kunik">
František Jozef Kunik

František Jozef Kunik (* 10. február 1911, Stará Huta – † 1. október 1974, Banská Bystrica) bol slovenský spisovateľ, redaktor a typograf. Pseudonym: Jozef Hutár
Životopis.
Pracovník vydavateľstiev Práca, Osveta a Alfa, redaktor časopisu Čitateľ v MS v Martine. Autor literatúry pre deti a mládež. Publikoval verše, romány, poviedky a divadelné hry. Venoval sa aj zostavovateľskej a prekladateľskej činnosti.

</doc>
<doc id="134370" url="https://sk.wikipedia.org/wiki?curid=134370" title="Alexander Kunoši">
Alexander Kunoši

Alexander Kunoši (* 20. júl 1908, Terešva, Ukrajina – † 31. august 1962, Bratislava, Slovensko) bol slovenský právnik, publicista, prekladateľ a diplomat.
Životopis.
Študoval na gymnáziu v Banskej Bystrici (1919 – 1927), na Právnickej fakulte Karlovej univerzity v Prahe a Univerzity Komenského v Bratislave (1927 – 1932), medzinárodné právo na parížskej Sorbone (1934). Pôsobil na Obchodnej akadémii v Bratislave, v Česko-slovenskom exportnom ústave a Ministerstve zahraničných vecí v Prahe. Bol členom ľavicových študentských spolkov, v roku 1938 bol autorom petície slovenských vysokoškolákov Edvardovi Benešovi. Bol člen česko-slovenskej politickej misie v Paríži a v Londýne (1939), účastník protifašistického odboja, funkcionár Mladého Česko-Slovenska v Anglicku. V rokoch 1947 – 1951 bol prvým povojnovým veľvyslancom Česko-Slovenska v Argentíne s poverením aj pre Paraguaj a Bolíviu. V rokoch 1952 – 1954 bol nezákonne väznený a neskôr rehabilitovaný. Po prepustení pôsobil ako prekladateľ a profesor jazykovej školy v Bratislave.

</doc>
<doc id="134371" url="https://sk.wikipedia.org/wiki?curid=134371" title="Samuel Kupčok">
Samuel Kupčok

Samuel Kupčok (* 21. apríl 1850, Brezno – † 26. júl 1914, Pukanec) bol slovenský botanik, pedagóg a veršovník.
Životopis.
Ľudovú školu navštevoval v Brezne, 18621870 študoval na gymnáziu v Revúcej. V roku 18701913 učiteľ v Pukanci.
Botanizovať začal ako revúcky študent, najmä pod vplyvom Andreja Kmeťa. Venoval sa štúdiu rodov ostružina, mäta a ruža, viaceré z nich pomenoval, iné zas pomenovali jeho menom. Autor príspevkov o flóre okolia Brezna, Pukanca, Nízkych Tatier, Kovačice, kde botanizoval so svojim synom Samuelom Teodorom, s ktorým zozbieral herbár s viac ako 27 000 exemplármi rastlín.
Publikoval v časopisoch, niektoré jeho práce vyšli aj knižne. Ako známy botanik si dopisoval s mnohými našimi i zahraničnými botanikmi.
Veršovník a národný buditeľ, zakladateľ miestneho spevokolu, nacvičoval ľudové a národné piesne. Roku 1905 vydal zborníček veršov obsahujúci sviatkové, mendícke a svadobné vinše. Prispieval do Časopisu Muzeálnej slovenskej spoločnosti (MSS), Cirkevných listov, Černokňažníka, Národných novín a i. Do 2. zväzku Slovenských spevov 18901896 prispel 24 piesňami.

</doc>
<doc id="134372" url="https://sk.wikipedia.org/wiki?curid=134372" title="Mária Kupčoková">
Mária Kupčoková

Mária Kupčoková (rod. Kupčoková) (* 27. apríl 1879, Brezno – † 1. november 1941, Banská Štiavnica) bola slovenská spisovateľka a prekladateľka. Pseudonym: Cipuška, Julo Kľúčik, Miro Krasinský, Iva Tŕn, Všadebol.
Životopis.
Ľudovú školu navštevovala v Brezne, v roku 18911893 absolvovala kláštornú školu v Banskej Bystrici. V roku 19011905 žila v Prahe, kde v spolku Detvan nadviazala styky s I. Kraskom, Ľ. Groeblovou a i., 19051924 pôsobila v Budapešti, v Pukanci, v Novom Sade, v Kysáči a v Bátovciach, od roku 1924 natrvalo v Banskej Štiavnici, kde sa začala venovať i literárnej tvorbe. Písala články, úvahy, besednice a humoresky, v ktorých bojovala za kultúrne povznesenie slov. žien, zaznieval v nich národný a sociálny podtext a emancipačné postoje autorky. V dôsledku nepriaznivých kritík prestala tvoriť až na naliehanie S. H. Vajanského a Ľ. Podjavorinskej sa k tvorbe opäť vrátila. Publikovala v Dennici, Dolnozemskom Slovákovi, Národných novinách a i. V rukopise zanechala prácu o Márii Pischlovej, ako aj román z dejín Banskej Štiavnice "Dve jašterice štôlne Svätej Trojice". Prekladala zo srbčiny, účinkovala v ochotníckych divadlách a kultúrnych spolkoch Slov. liga, Živena, predsedníčka MO MS v Banskej Štiavnici.

</doc>
<doc id="134375" url="https://sk.wikipedia.org/wiki?curid=134375" title="Marta Kusá-Krňanová">
Marta Kusá-Krňanová

Marta Kusá-Krňanová (* 28. júl 1910, Brezno – † 2. september 1943, Brezno) bola klaviristka.
Životopis.
R. 1931 štud. na konzervatóriu v Prahe, 19311932 hru na klavír v majstrovskej triede u J. Heřmana. Koncertná klaviristka v Bratislave, účinkovala na verejných koncertoch a v rozhlase s takmer všetkými dielami súvekých slovenských skladateľov a vrcholmi klasickej svetovej hudobnej tvorby.

</doc>
<doc id="134376" url="https://sk.wikipedia.org/wiki?curid=134376" title="František Kuska (stomatológ)">
František Kuska (stomatológ)

František Kuska (* 9. október 1865, Ľubochňa – † 23. apríl 1934 bol prvý slovenský dentista.
Životopis.
Študoval na gymnáziu v Banskej Bystrici. Odkúpil Kuskovu vilu v Ružomberku v roku 1910, v ktorej zriadil aj prvú ambulanciu. Mal štyroch synov, z ktorých traja tiež pracovali ako dentisti. František Kuska mal aj dcéru Ruženu pre ktorú kúpil vilu/Kusková vila.Dcéra po výdaji..za manžela si zobrala Ondreja Kubáňa a mali dcéry Ruženu a Vieru.

</doc>
<doc id="134377" url="https://sk.wikipedia.org/wiki?curid=134377" title="Peter Kušnier">
Peter Kušnier

Peter Kušnier (* 1. október 1894, Huty – † 1. december 1944, Ružomberok) bol slovenský robotník a funkcionár KSČ.
Životopis.
Vyučil sa za strojníka v Ružomberku. Do roku 1924 a 19311944 stavebný robotník v Ružomberku, 19241931 v Banskej Bystrici. Organizátor miestnych organizácií KSČ v Ružomberku, redaktor komunistických novín a časopisov, spoluzakladateľ 
Medzinárod. všeodborového zv. na Slovensku, 1923 jeho obvodový tajomník v Ružomberku, 1925 v Banskej Bystrici. Účastník Účastník protifašistického hnutia. Prispieval do komunistickej tlače.

</doc>
<doc id="134378" url="https://sk.wikipedia.org/wiki?curid=134378" title="Martin Kusý (architekt, 1916)">
Martin Kusý (architekt, 1916)

Ing. arch. Martin Kusý (* 14. november 1916, Dobroč – † 24. február 1989, Bratislava) bol slovenský architekt, vysokoškolský profesor a odborný publicista.
Dopady.
Je po ňom pomenová Cena profesora Martina Kusého.
Architektonická tvorba.
Tvoril v povojnovej dobe. Bol majstrom proporcie, hľadačom výslednej harmónie hmôt a priestorov – toto je znak tiahnuci sa celou jeho architektonickou tvorbou. Podarilo sa mu robiť architektúru vo všetkých jej typologických podobách. Urbanizmus sídel, krajiny parkov, domy pre bývanie rodinné i kolektívne, školy, administratívne budovy, historické rekonštrukcie, domy pre vedu, ambasády, múzeum, priehrady, pamätníky, hrobky a náhrobky.
Dielo.
Autor monografií, štúdií a článkov, spolutvorca encyklopedických diel, autor publikácií: 

</doc>
<doc id="134379" url="https://sk.wikipedia.org/wiki?curid=134379" title="Gejza Kuszka">
Gejza Kuszka

Gejza Kuszka (* 17. január 1868, Košice † ?) bol slovenský spisovateľ, novinár a sudca.
Životopis.
Sudca v Banskej Bystrici (od 1900). Redaktor týždenníka "Kassa és Vidéke", spoluzakladateľ Košickej literárnej spoločnosti a spolku novinárov. Autor básní, politických úvodníkov, divadelných kritík a noviel.

</doc>
<doc id="134380" url="https://sk.wikipedia.org/wiki?curid=134380" title="Vincent Kútik">
Vincent Kútik

Vincent Kútik (* 29. máj 1917, Ondrej nad Hronom (Brusno) – † 10. október 1995, Bratislava) bol slovenský verejný činiteľ, kultúrny a knižničný pracovník.
Životopis.
Vysokú školu hospodárskych vied absolvoval v roku 1946. Pracovník v rôznych hosp.-finančných inštitúciách. Vedúci Katedry marxizmu-leninizmu SVŠT v Bratislave (1954-1957). Od roku 1959 riaditeľ Univerzitnej knižnice v Bratislave. Poslanec NZ (1948-1954).
Autor statí v odborných časopisoch a zborníkoch. Nositeľ vyznamenaní.

</doc>
<doc id="134381" url="https://sk.wikipedia.org/wiki?curid=134381" title="Anna Kútiková">
Anna Kútiková

Anna Kútiková (* 5. júl 1947, Banská Bystrica) je slovenská bábkoherečka.
Životopis.
V roku 19651979 členka KBD v Banskej Bystrici, od roku 1979 mimo divadla, externá hlásateľka Československého rozhlasu v Banskej Bystrici. Od roku 1963 účinkovala v ochotníckom Divadelnom súbore A. Sládkoviča v Banskej Bystrici. V KBD sa uplatnila najmä v postavách mladých dievčat: Lenka (Diablov most, 1966); Zlatovláska (Zlatovláska, 1970); Krása nevídaná (Krása nevídaná, 1972). Hlasové dispozície ju predurčovali stvárňovať detské postavy (Anička Škriatok v hre Anička Škriatok a Slamený Hubert, 1971) i rozprávkové bytosti (Koníček Hrbáčik v rovnomennej hre, 1975).

</doc>
<doc id="134382" url="https://sk.wikipedia.org/wiki?curid=134382" title="Michal Kútsky">
Michal Kútsky

Michal Kútsky (Kutszky, Kútzky) (* 21. november 1828, Skalica – † 18. marec 1899, Brezová pod Bradlom) bol slovenský hudobný pedagóg a zbormajster.
Životopis.
Študoval na gymnáziu v Komárne, na evanjelickom lýceu v Bratislave a na teologickej fakulte vo Viedni. Učiteľ hudby a organista v Skalici, tri roky učiteľ hudby a matematiky v Banskej Bystrici, 1863-1898 rektor školy a organista v Brezovej pod Bradlom, kde spolupracoval s Jarom Leškom a Štefanom Fajnorom. Posmrtne vyšla jeho partitúra k evanjelickému spevníku.

</doc>
<doc id="134383" url="https://sk.wikipedia.org/wiki?curid=134383" title="Karol Andrej Kuzmány">
Karol Andrej Kuzmány

Karol Andrej Kuzmány (* 15. august 1868, Brezno - † 8. december 1924, Bratislava) bol podnikateľ, verejný činiteľ.
Životopis.
V rokoch 1874-78 navštevoval ľudovú školu v Brezne, odkiaľ pochádzal. Neskôr v rokoch 1878-86 študoval na gymnáziu v Banská Bystrici a v Banskej Štiavnici. Pomocník v rodinnom obchode, ktorý neskôr prevzal, veľkoobchodník v Budapešti, od 1919 v Bratislave. Podporovateľ Slovenského spolku v Budapešti, funkcionár Muzeálnej slovenskej spoločnosti (MSS), 1918 člen ÚV Slovenskej národnej strany, zúčastnil sa na príprave založenia Slovenskej národnej rady.

</doc>
<doc id="134384" url="https://sk.wikipedia.org/wiki?curid=134384" title="Urijá">
Urijá



</doc>
<doc id="134385" url="https://sk.wikipedia.org/wiki?curid=134385" title="Karol Ladislav Kuzmány">
Karol Ladislav Kuzmány

Karol Ladislav Kuzmány (* 2. december 1833, Banská Bystrica – † 11. október 1885, Viedeň) bol slovenský lodný inžinier.
Životopis.
Karol Ladislav Kuzmány študoval na námorníckej akadémii v Terste, do roku 1852 na Polytechnickom inštitúte vo Viedni, do roku 1853 na vojenských školách v Muggii a v Benátkach. Pôsobil ako lodný inžinier, od 60 rokov 19. storočia v Terste, potom vo Viedni. V roku 1858 sa stal kapitánom rakúskeho námorníctva. Bol odborník v lodnom staviteľstve, autor odborných článkov a prác z námorného inžinierstva a strojníctva. Bol zakladajúci člen Matice slovenskej, sprostredkovateľ rusko-slovenských stykov a podporovateľ národných kultúrnych podujatí. Autor cestopisných čŕt a reportáží, v ktorých sa prejavil ako vnímavý pozorovateľ a rozprávač.

</doc>
<doc id="134386" url="https://sk.wikipedia.org/wiki?curid=134386" title="Pavol Michal Kuzmány">
Pavol Michal Kuzmány

Pavol Michal Kuzmány (* 3. júl 1835, Banská Bystrica – † 10. november 1900, Praha) bol slovenský spisovateľ, bankovný úradník a podnikateľ.
Životopis.
V rokoch 18411845 navštevoval ľudovú školu a 18451849 gymnázium v Banskej Bystrici, 18491852 na reálke vo Viedni. V rokoch 18521869 železničný úradník vo Viedni, 18691874 spoluzakladateľ a prvý riaditeľ Živnostenskej banky v Prahe. Oženil sa s Annou Meisnerovou z Viedne (deti: Constance, Pavol, Anna), rodina žila v Prahe až do prvej svätovej vojny.
Autor krátkych próz, reportáží a poviedok v Nár. novinách, v kt. obohatil druhú vlnu slov. realizmu o modernejšie výrazové prostriedky a netradičné spoločenské postoje s náznakmi kriticizmu voči martinskému konzervativizmu. V impresionisticky ladených žánrových obrázkoch z Banskej Bystrice predstavil život slov. malomesta v 1. pol. 19. stor. V časopisoch uverejňoval preklady z franc. a angl. jazyka. Prvý riaditeľ Živnostenskej banky pro Čechy a Moravu v Prahe, ekonomicky napomáhal slovenskému národnému hnutiu, sprostredkúval i finančnú pomoc z Ruska pre Národné noviny, subvencoval vyd. niektorých lit. diel: 1868 Spevy Sama Chalupku, 1878 Spisy básnické Andreja Sládkoviča. Prispieval do Politiky a Slovenských pohľadov.

</doc>
<doc id="134387" url="https://sk.wikipedia.org/wiki?curid=134387" title="Svenska">
Svenska



</doc>
<doc id="134388" url="https://sk.wikipedia.org/wiki?curid=134388" title="Peter Ján Kuzmány">
Peter Ján Kuzmány

Peter Ján Kuzmány (* 1. marec 1837, Banská Bystrica – † 1. január 1886, Malá Poľana) bol slovenský národnokultúrny pracovník.
Životopis.
Navštevoval školy v Banskej Bystrici a Viedni, kde sa vyučil za obchodníka. V mladosti horlivý národný pracovník, rozširoval slovenskú literatúru, spolupracoval s Pavlom Dobšinským, s Viliamom Paulinym-Tóthom a ďalšími národovcami, národné hnutie podporoval i finančne. Zakladajúci člen Matice slovenskej i Nižšieho slovenského evanjelický patronátneho gymnázia v Martine.

</doc>
<doc id="134389" url="https://sk.wikipedia.org/wiki?curid=134389" title="Eugen Kuzmányi">
Eugen Kuzmányi

Eugen Kuzmányi (* 23. júl 1882, Hajmáskér-Öskü † 17. jún 1941, Slavošovce) bol evanjelický kňaz.
Životopis.
Študoval na gymnáziu v Lučenci, štúdium prerušil a pracoval ako notársky úradník. Maturoval v roku 1904, študoval na dištriktuálnej teologickej akadémii Evanjelického kolégia v Prešove (1904-1910). Po ordinácii (1910) pôsobil akoevanjelický kaplán v Klenovci, Brezne, farár v Slavošovciach (1911-1941). Dekan štítnického dekanátu v Gemerskom seniorátu. V zbore sa venoval príprave nadaných detí na štúdiá.

</doc>
<doc id="134390" url="https://sk.wikipedia.org/wiki?curid=134390" title="Ľudmila Kuzmányová">
Ľudmila Kuzmányová

Ľudmila Kuzmányová (rod. Pálková) (* 8. november 1844, Vrbica - † 14. jún 1875, Ľvov) bola slovenská národnokultúrna pracovníčka.
Jej manžel Peter Ján Kuzmány.
Životopis.
Narodila sa v rodine významného slovenského národného pracovníka O. Pálku. Po vydaji za Petra Jána Kuzmányho pracovala v rodinnom obchode v Brezne. V mladosti bola jednou z najbližších spolupracovníčok M. M. Hodžovej. Spoluorganizátorka miestneho dievčenského vzdelávacieho spolku a významná ochotnícka herečka divadla v Liptovskom Mikuláši. Zakladajúca členka Nižšieho slov. evanjelického patronátneho gymnázia v Martine.

</doc>
<doc id="134391" url="https://sk.wikipedia.org/wiki?curid=134391" title="Juraj Kvas">
Juraj Kvas

Juraj Kvas (* 8. máj 1925, Békéscsaba – † 31. august 1970, Bratislava) bol slovenský novinár.
Životopis.
Študoval na gymnáziu v Žiline, v Trenčíne a v Banskej Bystrici (19431944). Redaktor Času, člen tlačovej komisie ONV a redaktor Vatry v Banskej Bystrici (1945). Spoluorganizátor povstaleckej tlače tzv. občianskeho odboja, po ústupe Povstania do hôr člen partizánskeho oddielu, v roku 1945 väznený Gestapom. Od roku 1945 člen Zväzu slovenských novinárov.

</doc>
<doc id="134392" url="https://sk.wikipedia.org/wiki?curid=134392" title="Herman Kvasnica">
Herman Kvasnica

Herman Kvasnica (pôv. Weinberger) (* 14. február 1905, Vylok † 29. august 1979, Bratislava) bol architekt a maliar.
Životopis.
Študoval architektúru na Nemeckej vysokej škole technickej v Prahe. Pracovník projekčnej kancelárie železníc, od roku 1945 architekt ČSD v Bratislave. Autor projektov železničných staničných budov a obytných budov pre železničných zamestnancov. Autor súťažného návrhu na športový štadión v Banskej Bystrici. Vystavoval v Banskej Bystrici. Venoval sa aj krajinomaľbe.

</doc>
<doc id="134393" url="https://sk.wikipedia.org/wiki?curid=134393" title="Ján Kvietok">
Ján Kvietok

Ján Kvietok (* 23. máj 1901, Banská Bystrica – † 24. október 1972, Komárno) bol slovenský pedagóg a osvetový pracovník.
Životopis.
Po absolvovaní Učiteľského ústavu v Turčianskych Tepliciach roku 1919 učiteľ na Orave, v Bešeľove, Detve a Hodžove. Po roku 1945 osvetový a knižničný inšpektor v Komárne, Nitre a Pezinku. Pričinil sa o rozvoj JRD v okolí Komárna.
Publikoval v pedagogických a osvetových časopisoch. V rukopise zanechal trojzväzkovú Kroniku mesta Komárna za roky 19451969.

</doc>
<doc id="134394" url="https://sk.wikipedia.org/wiki?curid=134394" title="Elíam">
Elíam



</doc>
<doc id="134395" url="https://sk.wikipedia.org/wiki?curid=134395" title="Michal Kyseľ">
Michal Kyseľ

Michal Kyseľ (* 27. marec 1788, Blatnica † 22. máj 1871, Banská Bystrica) bol slovenský organár, výrobca klavírov a pedagóg.
Životopis.
Študoval v Blatnici, v Ožďanoch, v Banskej Bystrici a v Banskej Štiavnici. Učiteľ a notár v Dubovom, od 1806 v Slovenskej Ľupči, od 1813 sa venoval organárstvu, od 1820 v Brezne, potom v Slovenskej Ľupči a od roku 1833 v Banskej Bystrici. 
Už ako žiak gymnázia v Banskej Štiavnici si privyrábal opravou a ladením klavírov, ako učiteľ pomáhal cez prázdniny Michalovi Podkonickému, od ktorého sa priúčal remeslu a po jeho smrti 1816 prevzal jeho dielňu. Do 1846 postavil so synom 65 nových a opravil 176 organov a zhotovil 104 klavírov, z toho asi 30 dlhých. Roku 1829 opravil organ v zámockom kostole v Banskej Bystrici.

</doc>
<doc id="134396" url="https://sk.wikipedia.org/wiki?curid=134396" title="Štefan Kýška">
Štefan Kýška

Štefan Kýška (* 14. júl 1914, Žilina † 18. október 1984, Žilina) bol slovenský prekladateľ. Pseudonym: Jožo Dubeň, Štefan Jamský
Životopis.
V roku 1925-1932 absolvoval štátnu reálku v Žiline, pedagogickú kvalifikáciu získal na Učiteľských ústavoch v Turčianskych Tepliciach a v Banskej Bystrici (1932), 1948-1949 študoval francúzštinu, nemčinu a slovenčinu na Pedagogickej fakulte UK v Bratislava (nedokončil). V roku 1932-1948 pôsobil ako učiteľ na ľudových a meštianskych školách, 1948 na učňovskej škole v Žiline, 1948-1949 redaktor vydavateľstva Práca v Bratislave, 1949-1968 prekladateľ v slobodnom povolaní.
Plodný prekladateľ, ktorý od roku 1947 na vysokej umeleckej a jazykovej úrovni pretlmočil do slovenčiny 75 titulov beletrie i odbornej športovej literatúry, najmä z angličtiny a nemčiny, príležitostne aj z francúzštiny, taliančiny a iných jazykov. Pri prekladaní z angličtiny sa zameral na ľahšie beletristické žánre, predovšetkým detektívnu, dobrodružnú a cestopisnú literatúru (osobitne sa venoval dielu Jacka Londona), menej na spoločenské romány. Z nemčiny sa sústredil hlavne na prekladanie športovej himalájskej a horolezeckej literatúry, tejto problematiky sa týkali aj jeho preklady z francúzštiny a taliančiny.

</doc>
<doc id="134397" url="https://sk.wikipedia.org/wiki?curid=134397" title="Dušan Kyzek">
Dušan Kyzek

Dušan Kyzek (* 6. máj 1948, Ožďany) je slovenský režisér a dramaturg.
Životopis.
Roku 1970 absolvoval Pedagogickú fakultu v Banskej Bystrici, v roku 1972 pokračoval v štúdiu rozhlasovej réžie na VŠMU v Bratislave. O 1972 režisér Slovesnej umeleckej realizácie štúdia Československého rozhlasu v Banskej Bystrici. Režíruje publicistické, literárne a hudobno - slovné programy, ťažiskom jeho práce sú však réžie rozhlasových hier pre dospelých a adaptácia literárnych predlôh. Od 1977 sa režijne podieľa na realizácii populárnej rozhlasovej hud.-slovnej relácii Sobotník. Od roku 1989 pôsobí v Slovenskej televízii, televíznom štúdiu Banská Bystrica ako dramaturg a tvorca slovenských dialógov dabingu.

</doc>
<doc id="134398" url="https://sk.wikipedia.org/wiki?curid=134398" title="Jozef Labuda (politik)">
Jozef Labuda (politik)

Jozef Labuda (* 27. jún 1896, Hontianske Nemce – † 3. jún 1961, Bratislava) bol slovenský funkcionár KSČ a robotník.
Životopis.
V roku 19101914 sa vyučil za typografa. V roku 19141915 pracoval ako sadzač v tlačiarni Hungaria v Banskej Bystrici. Od roku 1916 príslušník česko-slovenských légií a pracovník česko-slovenskej tlačiarne v Kyjeve. Pod vplyvom revolučných udalostí a Jaroslava Haška prešiel na stranu revolúcie. Po návrate do vlasti zakladajúci člen KSČ, odborársky funkcionár. Vedúci oddelenia vnútornej správy ÚP Zboru povereníkov (19541960).

</doc>
<doc id="134399" url="https://sk.wikipedia.org/wiki?curid=134399" title="Irena Laciaková">
Irena Laciaková

Irena Laciaková (* 2. október 1865, Polichno – † 14. február 1951, Zvolen) bola spisovateľka. Pseudonym: I. Poľanská, Irena Zorislava Slančík, J. Poľanská
Životopis.
Základy vzdelania jej poskytol otec, potom rok navštevovala meštiansku školu v Banskej Bystrici. Roku 1887 redaktorka rodinného rkp. zábavno-poučného časopisu Ratolesť, v ktorom začala spolu s → Timravou literárne tvoriť. Roku 1895 debutovala v Slov. pohľadoch novelou Spoločnica. Publikovala v Živene realistické memoárové reportáže z obd. 1. sv. vojny a súčasne písala kratšie dramatické a prozaické práce.

</doc>
<doc id="134400" url="https://sk.wikipedia.org/wiki?curid=134400" title="Juraj Lačný">
Juraj Lačný

Juraj Lačný (* 4. máj 1748, Banská Bystrica-Radvaň – † 7. júl 1826, Kremnica) bol slovenský evanjelický kňaz a cirkevný hodnostár.
Jeho otec bol Ján Lačný a matka Anna rod. Majerčíková.
Životopis.
Študoval v Banskej Bystrici, Bratislave, 17741977 na univerzite v Jene. Roku 1769 vychovávateľ u Gostoniovcov, 1772 u Kubíniovcov, 1777 u Jesenákovcov a Radvániovcov, 1781 evanjelický farár v Sľažanoch, 1783 v Ľubietovej, 1795 v Kremnici, tekovský senior.
Zbieral dokumenty a správy o histórii evanjelickej cirkvi, ktoré využil Adam Chalupka pre svoje rukopisné dielo "Fragmenta historica de ecclesiis evangelicis in Com. Zolliensi".

</doc>
<doc id="134401" url="https://sk.wikipedia.org/wiki?curid=134401" title="Július Ladziansky">
Július Ladziansky

Univ. prof. Július Ladziansky (pôv. Ledényi) (* 19. november 1903, Veľký Ďur † 29. august 1943, Banská Bystrica) bol lekár-anatóm a vysokoškolský pedagóg.
Životopis.
Študoval na gymnáziu v Leviciach, medicínu na univerzite v Budapešti a na Lekárskej fakulte UK v Bratislave, 1939 univ. prof. Od roku 1930 pracovník a od roku 1936 prednosta Anatomického ústavu, od roku 1940 Histologicko-embryologického ústavu Lekárskej fakulty Slovenskej univerzity v Bratislave. Absolvoval študijný pobyt u prof. Eggelinga v Nemecku. V anatómii proti teóriám o funkcionálnom pôvode skoliózy riešil problém jej vzniku na anatomickom podklade. Priekopnícku prácu vykonal na poli slovenskej anatomickej terminológie, jeho "Pitevné cvičenia z topografickej anatómie" patria dodnes k základným dielam. Prispieval hlavne do Bratislavských lekárskych listov, 1940-1941 ich zodpovedný redaktor a Anatomischer Anzeigeru. Člen Učenej spoločnosti Šafárikovej, Slov. učenej spoločnosti, viacerých zahraničných lekárskych spoločností.

</doc>
<doc id="134402" url="https://sk.wikipedia.org/wiki?curid=134402" title="František Laho">
František Laho

František Laho (* 16. august 1725, Banská Bystrica-Radvaň – † 1774, Senné) bol slovenský evanjelický kňaz a náboženský spisovateľ.
Životopis.
Študoval na univerzite vo Wittenbergu. Roku 1753 evanjelický kňaz v Pondelku, od roku 1756 v Sennom. Autor barokovej náboženskej práce.

</doc>
<doc id="134403" url="https://sk.wikipedia.org/wiki?curid=134403" title="Ján Laho">
Ján Laho

Ján Laho (* 8. Apríl 1738, Banská Bystrica-Radvaň – † 21. november 1790) bol slovenský evanjelický kňaz, náboženský spisovateľ a cirkevný hodnostár.
Životopis.
Evanjelický kňaz, od roku 1767 učiteľ na šľachtickej škole v Ožďanoch, roku 1784 superintendent v Krížovej. Roku 17841785 prvý superintendent čes. evanjelickej a. v. cirkvi, v roku 1784 na audiencii v Jihlave žiadal cisára Jozefa II., aby zrušil odvádzanie štóly katolíckym kňazom a podporoval superintendantov zo štátnych prostriedkov. Roku 1785 sa vrátil z Čiech do vlasti.

</doc>
<doc id="134404" url="https://sk.wikipedia.org/wiki?curid=134404" title="Ladislav Laho">
Ladislav Laho

Ladislav Laho (* 14. november 1922, Horná Lehota – † 14. október 1972, Bratislava) bol slovenský biochemik.
Životopis.
V roku 19331941 študoval na reálnom gymnáziu v Banskej Bystrici, v rokoch 19411946 na SVŠT v Bratislave. Účastník protifašistického odboja. Po oslobodení spoluzakladateľ vinárskeho výskumu na Slovensku. Zameral sa na biochémiu, analytiku a technológiu vína. V roku 19511963 riaditeľ Výskumného ústavu vinohradníckeho a vinárskeho v Bratislave. Funkcionár Office Internationale de la vigne et de la vin v Paríži, 19681980 jej predseda. Autor resp. spoluautor monografií, príručiek a vysokoškolských skrípt, odborných článkov a štúdií.

</doc>
<doc id="134405" url="https://sk.wikipedia.org/wiki?curid=134405" title="František Lahola">
František Lahola

František Lahola (* 6. marec 1872, Babice – † 13. jún 1925, Liptovský Mikuláš) bol slovenský sochár a kamenár.
Životopis.
Vyučil sa v kamenárskych dielňach v Uherskom Hradišti. Roku 1902 kamenár v Banskej Bystrici, od roku 1904 v Liptovskom Mikuláši. Tvorca prevažne náhrobníkov bežnej úrovne. Jeho tvorba vyvrcholila portrétmi slovenských národných predstaviteľov, z ktorých sa zachovala podobizeň P. O. Hviezdoslava (dnes v SNM, Martin). Väčšina z nich je nezvestná (busty M. M. Hodžu, S. Tomášika, Š. Daxnera, D. Šusteka).

</doc>
<doc id="134406" url="https://sk.wikipedia.org/wiki?curid=134406" title="Ján Lajčiak">
Ján Lajčiak

Ján Lajčiak (* 25. júl 1875, Pribylina † 28. október 1918, Vyšná Boca) bol slovenský filológ a teoretik kultúry.
Životopis.
Študoval na evanjelickom gymnáziu v Banskej Bystrici, zmaturoval 15. júna 1895, tri roky teológiu na Evanjelickom kolégiu v Prešove a na univerzite v Erlangene, z ktorého sa vrátil podľa zvyku vykonať záverečné skúšky do Prešova. Neskôr študoval orientálnu filológiu v Lipsku, kde sa v roku 1902 stal doktorom filozofie, v rokoch 1904 -1905 študoval v Paríži na Sorbonne, kde získal v roku 1905 teologický doktorát za dizertáciu "Ezechiel, jeho osobnosť a učenie", vydanú tlačou v roku 1905.
V rokoch 18991900 a 19021904 pôsobil ako evanjelický kaplán v Pešti u Daniela Bacháta. Od roku 1905 pôsobil ako farár vo Vyšnej Boci, kde pôsobil až do konca svojho krátkeho života.
Spolutvorca modernej slovenskej orientalistiky, prívrženec liberálnych smerov v cirkevných otázkach i v slovenskom národnom hnutí. Autor biblistickej monografie, orientalistických štúdií, prekladateľ biblických textov z gréčtiny a hebrejčiny do slovenčiny. Model slovenskej kultúry rozšíril aj o funkciu vedecko-poznávaciu a politicko-organizačnú.
Okrem vedeckých vedomostí z teológie a filológie mal vedecké znalosti z latinčiny, gréčtiny a hebrejčiny a okrem slovenčiny vedel ešte maďarsky, nemecky, francúzsky, anglicky, taliansky a učil sa mnohé orientálne staré i nové jazyky. Napísal tiež rómsku gramatiku.
V roku 1995 nakrútil režisér Fedor Bartko podľa scenára Borisa Petríka dokumentárny film "Ján Lajčiak" v rámci cyklu Slovenskej televízie Portréty.

</doc>
<doc id="134408" url="https://sk.wikipedia.org/wiki?curid=134408" title="Adolf Lanek">
Adolf Lanek

Adolf Lanek (* 13. január 1897, Ostrava – † 15. december 1948, Podbrezová-Vajsková) bol slovenský chemik.
Životopis.
Študoval na real. gymnáziu, neskôr na ČVUT v Prahe. Ved. technický úradník, od roku 1938 riaditeľ továrne na meď v Krompachoch, v roku 19461948 technický poradca antimónovej huty v Podbrezovej-Vajskovej. Zaoberal sa hutníctvom farebných kovov a technologickými problémami výroby antimónu.

</doc>
<doc id="134409" url="https://sk.wikipedia.org/wiki?curid=134409" title="Ján Lang">
Ján Lang

Ján Lang (; žil v 15. storočí) bol banský podnikateľ, richtár Rožňavy (1496), jeden z najvýznamnejších banských ťažiarov v 90. rokoch 15. storočia. Doložené je jeho pôsobenie v Banskej Bystrici a Rožňave.
Život.
Ako mešťan Banskej Bystrice a zrejme aj člen mestskej rady je doložený z roku 1481. Podľa interpretácie údajov fuggerovského faktora Jána Dernschwama v jeho pamätnom spise "Beschreibung des Mitteren Hauss zue Neosuhl gelegen" (1563) mohol Lang pochádzať z Rožňavy alebo Levoče.
Lang dokázateľne vlastnil hámor na sútoku Bystrice a Hrona. Pre krakovsko-levočskú spoločnosť Turzovcov skupoval banskobystrické medené a strieborné bane. V roku 1494 od neho Ján III. Turzo kúpil polovicu bane Topperstollen a v roku 1495 dva domy v Banskej Bystrici za 1000 zl., ktorých spojením a prestavbou vznikol Turzov dom, sídlo Turzovsko-fuggerovskej spoločnosti.
Po zkoncentrovaní baní v okolí Banskej Bystrice sa Lang zastupujúc záujmy Turzovcov presťahoval do Rožňavy. Pred rokom 1494 sa stal rožňavským mešťanom, keďže v uvedenom roku sa (zrejme už ako člen mestskej rady) zúčastnil vyšetrovania sporu dedín Čučma a Nadabula (dnes mestská časť Rožňavy) s mestom Rožňava. Spolu s Martinom Turzom sa usiloval o monopolné postavenie v miestnej banskej ťažbe.

</doc>
<doc id="134410" url="https://sk.wikipedia.org/wiki?curid=134410" title="Štefan Lángoš">
Štefan Lángoš

Štefan Lángoš (* 23. december 1897, Hrabušice † 27. máj 1984, Bratislava) bol slovenský lesný inžinier a historik.
Jeho otec bol Ján Lángoš a matka Judita rod. Roháriková.
Životopis.
Lesníctvo študoval na Vysokej škole baníckej a lesníckej v Banskej Štiavnici a v Šoprone, kde získal titul Ing. Od roku 1919 pracovník lesných úradov, 19361948 úradník Riaditeľstva štátnych lesov a majetkov v Banskej Bystrici, pracovník riaditeľstva štátnych lesov a majetkov v Bratislave, pracovník Povereníctva lesov a drevárskeho priemyslu, resp. poľnohospodárstva. V roku 19381945 vykonával osadnícke pozemkové úpravy v banskobystrickom obvode. Zúčastnil sa na príprave nového lesného zákona.
Zaoberal sa dejinami lesníctva na Slovensku, autor štúdií. Člen predsedníctva Slovenskej spoločnosti pre dejiny vied a techniky SAV.

</doc>
<doc id="134411" url="https://sk.wikipedia.org/wiki?curid=134411" title="Dávid Láni">
Dávid Láni

Dávid Láni (Lány, Lányi; * 1618, Háj† 29. apríl 1669, Brezno, pochovaný v Banskej Bystrici) bol slovenský evanjelický kňaz, náboženský spisovateľ a cirkevný hodnostár.
Životopis.
Študoval v Mošovciach, Bánovciach nad Bebravou, Bytči, Brezne, Bratislave, 1637 na univerzite vo Wittenbergu. Od roku 1640 učiteľ u Ilešháziovcov a rektor v Prievidzi. Roku 1645 evanjelický farár v Dobrej Nive, 1647 v Prievidzi, 1648 v Banskej Bystrici, 1652 v Brezne, roku 1656 superintendant banského okolia.
Zápasil s útokmi rekatolizátorov, mierny postoj zastával voči kalvínom. Mestu Breznu poskytol roku 1665 veľkú pôžičku a svojmu žiakovi Jurajovi Ilešházimu venoval spis o prirodzenom práve. Z jeho rukopisnej agendy prevzal modlitby do svojho diela jeho švagor Daniel Sinapius-Horčička.

</doc>
<doc id="134412" url="https://sk.wikipedia.org/wiki?curid=134412" title="Daniel Láni">
Daniel Láni

Daniel Láni (Lány, Lanius) (* 1605, Mošovce – † 17. november 1665, Banská Bystrica) bol slovenský pedagóg, evanjelický kňaz a náboženský spisovateľ.
Životopis.
Od roku 1627 študoval na univerzite vo Wittenbergu, roku 1629 rektor gymnázia v Bánovciach nad Bebravou, roku 1647 farár a senior v Hlohovci, roku 1657 špitálsky farár v Banskej Bystrici. V Hlohovci viedol náboženské polemiky s miestnymi františkánmi i trnavskými jezuitmi, pod ich tlakom musel Hlohovec opustiť. Autor polemického spisu luteránskej ortodoxie, dišputy a príležitostnej latinskej poézie.

</doc>
<doc id="134413" url="https://sk.wikipedia.org/wiki?curid=134413" title="Gregor Láni">
Gregor Láni

Gregor Láni (* 16. storočie, Mošovce† 19. august 1651, Brezno) bol slovenský cirkevný hodnostár a evanjelický kňaz.
Životopis.
Od roku 1616 študoval na univerzite vo Wittenbergu, kde získal titul magister. Roku 1618 rektor gymnázia v Bytči, 1619 v Žiline, 1620 kazateľ u Alžbety Coborovej na Oravskom hrade, 1622 farár v Hričove, 1626 v Rajci, 1634 vo Zvolene, od roku 1644 v Brezne, od roku 1635 superintendent.
V pastoračnej práci čelil rastúcej rekatolizácii. Vo Wittenbergu dišputoval o 10 vybratých filozofických otázkach.

</doc>
<doc id="134415" url="https://sk.wikipedia.org/wiki?curid=134415" title="Jozef Lányi">
Jozef Lányi

Mons. ThDr. JCDr. Jozef Lányi ("Lányi de Késmárk"; * 29. jún 1868, Nitrianske Pravno† 28. október 1931, Oradea, Rumunsko) bol rímskokatolícky kňaz, kanonik, doktor teológie, doktor cirkevného práva, titulárny biskup tinínsky, cirkevný slovenský náboženský spisovateľ a cirkevný hodnostár zemianskeho pôvodu.
Životopis.
Narodil sa v rodine zemana Jozefa Lányiho (Lányi de Késmárk) a jeho manželky Márie rod. Zeiselovej. Študoval na gymnáziu v Prievidzi a v Banskej Bystrici, teológiu na univerzite v Budapešti, kde získal doktorát z teológie a roku 1894 aj z kánonického práva. Roku 1891 bol vysvätený za kňaza.
Od roku 1892 pôsobil ako biskupský archivár a ceremoniár v Banskej Bystrici a zároveň ako riaditeľ obecnej vyššej ľudovej školy v Krupine (1895 – 1898). Roku 1898 sa stal farárom v Janovej Lehote, od roku 1899 profesorom na teologickom učilišti v Banskej Bystrici. V rokoch 1900 – 1906 bol učiteľom maďarského jazyka a dôverníkom následníka trónu arcivojvodu Františka Ferdinanda. Roku 1904 bol menovaný v Hronovciach beneficiálnym opátom, v roku 1906 kanonikom Veľkováradskej kapituly a v roku 1907 diecéznym hlavným školským inšpektorom. Pôsobil tiež ako Tinínsky titulárny biskup a rektor kňazského seminára v Oradei.
Bol autorom odborných prác o cirkevnom maliarstve, o diakritických znamienkach v chaldejčine, asýrčine a arabčine, o Nabuchodonozorovom zákonníku a o kánonickom práve.

</doc>
<doc id="134419" url="https://sk.wikipedia.org/wiki?curid=134419" title="Jozef Laššák">
Jozef Laššák

Jozef Laššák (* 17. december 1922, Šoltýska – † 6. november 1985, Bratislava) bol slovenský politický a hospodársky pracovník.
Životopis.
V roku 19401942 študoval na Obchodnej akadémii v Banskej Bystrici, v roku 19621966 na VŠE v Bratislave. Generálny riaditeľ Slovenskej štátnej sporiteľne. Vedúci redaktor Života strany, publikoval v straníckej a odbornej tlači. Nositeľ viacerých vyznamenaní.

</doc>
<doc id="134420" url="https://sk.wikipedia.org/wiki?curid=134420" title="Anton Lauček">
Anton Lauček

doc. PaedDr. Anton Lauček, PhD. (* 7. apríl 1950, Ružomberok) je slovenský spisovateľ a prozaik.
Životopis.
V rokoch 1964 – 1968 študoval na Strednej všeobecnej škole v Ružomberku, 1970 – 1974 na Pedagogickej fakulte v Banskej Bystrici odbor slovenčinu-nemčinu a v rokoch 1979 – 1985 diaľkovo popri zamestnaní na Filozofickej fakulte Univerzity P. J. Šafárika v Prešove odbor slovenčinu-históriu. Pôsobil ako vychovávateľ v domove mládeže a zároveň učil na stredných školách v Ružomberku, Liptovskom Hrádku a v Liptovskom Mikuláši, neskôr sa stal riaditeľom Domova mládeže Ružomberok. Dva roky bol v slobodnom spisovateľskom povolaní. Od roku 1995 bol pedagógom na Katecheticko-pedagogickej fakulte sv. Ondreja v Ružomberku (dnes Katolícka univerzita), od roku 2012 pôsobí ako docent na Fakulte humanitných vied Žilinskej univerzity, v súčasnosti na Fakulte elektrotechniky a informačných technológií.
Debutoval knihou poviedok "Zelená modrá" (1982), v ďalších svojich prózach si všíma podoby medziľudských vzťahov v rozličných životných situáciách. Historickou novelou "Cez utrpenie" (1997) sa vrátil k tragickým udalostiam, ktoré sa odohrali roku 1907 v Černovej. Román "Pušky v hrnci, granáty v kredenci" (1993) je v slovenskej literatúre jediným humorne ladeným románom s vojnovou tematikou. "Smiech cez slzy" charakterizuje aj Laučekov román zo školského prostredia "Keď lastovičky nemôžu lietať" (2006). Čitateľa, obľubujúceho krátke a úderné texty, provokujúce úsmev aj zamyslenie, oslovia knižky obsahujúce hlavne beletrizované žánre publicistického štýlu "Iba tak" (2007), "Iba tak II." (2008), "Iba tak III" (2009), Iba tak - výber plus (2011), Vybijem ti zuby viečkami - iba tak (2011), Iba tak IV. (2013), Iba tak V. (2014), Iba tak VI. (2015), Revolúcia nebude, lebo súdruh Lenin stratil balalajku. Iba tak (2016), Iba tak VII. (2016), Iba tak VIII. (2017). Podľa jeho scenára sa zrealizovala televízna inscenácia pre mládež Benedikt (1974). Napísal tiež prvý román o Andrejovi Hlinkovi pod názvom "Andrej" (2007) a životopisnú prózu o biskupovi Jánovi Vojtaššákovi s názvom "Anjelom svojim prikážem o tebe" (2000). Je autorom "Stručnej príručky nemčiny pre turistov" (1992), vysokoškolskej učebnice Autori katolíckej moderny - život a prehľad tvorby (2000), "Katolícka moderna" (2003), Katolícka moderna /aj v reflexii/ (2014), Slovenskej literatúry pre deti a mládež /1990 – 2004/ (2004), Slovenskej literatúry pre deti a mládež /1990-2008/ (2009), Slovenské pohľady v službe totalitnej moci /1948-1951/ (2013) a Slovenské pohľady v službe totalitnej moci /1952-1955/ (2018). Autorsky sa podpísal pod monografie "Výrobný román" (2003), "Schéma a dogma v literatúre" (2006),"Schéma a dogma v literatúre II." (2011), "Schematická reportáž Ferdinanda Gabaja" (2008), "Perom pálil, perom chválil" (2009), "Svedectvo reportáží z "krajín, kde vychádza slnko"" (2009).

</doc>
<doc id="134422" url="https://sk.wikipedia.org/wiki?curid=134422" title="Alexander Lechnitzky">
Alexander Lechnitzky

Alexander Lechnitzky (* Slovensko) je fotograf a vojnový zločinec.
Životopis.
Venoval sa portrétnej fotografii. Po otcovi prevzal fotoateliér v Banskej Bystrici (20.roky 20. stor.) Okrem portrétnej fotografie sa venoval zložitým alegorickým kompozíciám. Počas 2. svetovej vojny spolupracoval s nemeckou armádou, bol pracovníkom a tlmočníkom nemeckej bezpečnostnej služby Sicherheitsdienst (SD) v Banskej Bystrici. Aktívne sa podieľal na vraždení v Kremničke, kde údajne osobne zavraždil stovky ľudí. Koncom vojny emigroval a za svoje zločiny nebol nikdy potrestaný.

</doc>
<doc id="134423" url="https://sk.wikipedia.org/wiki?curid=134423" title="Ellíám">
Ellíám



</doc>
<doc id="134424" url="https://sk.wikipedia.org/wiki?curid=134424" title="Oto Lechnitzky">
Oto Lechnitzky

Oto Lechnitzky (* Slovensko) je fotograf.
Jeho syn: Alexander Lechnitzky 
Životopis.
Majiteľ fotoateliéru v Banskej Bystrici (asi od 90. rokov 19.stor.). Venoval sa portrétu, vytvoril obrazovú galériu banskobystrických ulíc, budov a zákutí.

</doc>
<doc id="134426" url="https://sk.wikipedia.org/wiki?curid=134426" title="Krištof Lehher">
Krištof Lehher

Krištof Lehher (* Banská Bystrica) bol zlatník.
Životopis.
Zlatník v Banskej Bystrici (spomínaný v roku 1596-1610). Člen Mestskej rady v Banskej Bystrici (r. 1608).

</doc>
<doc id="134427" url="https://sk.wikipedia.org/wiki?curid=134427" title="Ján Lehký">
Ján Lehký

Ján Lehký (* 18. máj 1906, Čestín - † 15. október 1979, Bratislava) bol verejný činiteľ, redaktor, knihovník.
Životopis.
Štud. na gymnáziu v Prievidzi a Prešove. Filológiu a filozofiu na Filozofickej fakulte Univerzity Komenského v Bratislave. Pôsobil v knihovníctve, pracovník Univerzitnej knižnice, riaditeľ Slovenskej pedagogickej knižnice v Bratislave, v knihovníckej práci spolupracoval pri výchove mladej knihovníckej generácie. Zakladateľ a člen spoločenských organizácií, vedeckých a redakčných rád. Publikoval v denníkoch a odbornej tlači. V roku 1944 redaktor časopisu Povstanie v Prievidzi, vedúci vnútropolitickej redakcie SSV v Banskej Bystrici.

</doc>
<doc id="134428" url="https://sk.wikipedia.org/wiki?curid=134428" title="Krištof Lehner">
Krištof Lehner

Krištof Lehner mladší (; * 1563, Norimberg† 17. marec 1633, Banská Bystrica) bol nemecký umelecký zlatník a richtár Banskej Bystrice.
Životopis.
Krištof Lehner (tiež: "Kristóf, Chrishff, Christophorus, Christoff Lohner, Löhner, Lönner, Cobner") sa narodil v roku 1563 v nemeckom Norimbergu. Patril do zlatníckej rodinnej dynastie Lehnerovcov. Jeho otec Krištof Lehner († 14. augusta 1600) bol tiež zlatník v Banskej Bystrici. Krištof Lehner prišiel do Banskej Bystrice koncom 16. storočia na pozvanie mestskej rady. V lete 29. augusta 1595 si zobral za manželku Helenu (Olena) Saidlovú. V roku 1598 býval mladý zlatník s manželkou na Dolnej ulici č. 9. V tom istom roku sa im 7. augusta narodil prvorodený syn Krištof, ktorý neskôr pokračoval v zlatníckej rodinnej tradícii. Zlatníkova manželka 14. augusta 1600 zomrela. Vdovec Krištof Lehner sa 4. marca 1601 druhýkrát oženil, za manželku si vzal Sibylu Jakobeiovú, dcéru špitálskeho farára Jána Jakobeia. V tom istom roku sa im 9. decembra narodila dcéra Mária, ktorá zomrela 30. júla 1608 ako 7-ročná. V roku 1604 (1605?) sa Krištof Lehner presťahoval na námestie do domu č. 15, kde už v tom čase fungoval hostinec a neskôr hotel „U červeného raka“. Tu sa Lehnerovcom narodil 2. júna 1606 syn Ján a 27. januára 1608 dcéra Olena.
Je pozoruhodné, že Krištof Lehner bol nielen vynikajúcim zlatníkom, ale popri remesle sa aktívne podieľal aj na meštianskom a politickom živote mesta. V období od 12. novembra 1606 do 17. marca 1633 bol senátorom. V rokoch 1604 – 1605 bol členom a hovorcom tzv. vonkajšej mestskej rady, správcom mlynov, špitála sv. Alžbety a mestského chudobinca. Od roku 1606 sa stal členom vnútornej mestskej rady. Krištof Lehner sa 3. mája roku 1608 spolu s viacerými členmi mestskej rady rozhodli predať malú časť kostolných predmetov, uložených na Radnici, s úmyslom použiť finančné prostriedky na renováciu kostolnej veže a kostola. Lehner bol aj deväťnásobným richtárom. Funkciu richtára zastával v období rokov 16151618 a následne v rokoch 1621, 1623, 1626, 1629 a 1630. Krištof Lehner zomrel 17. marca 1633 ako 70-ročný.
Dielo.
V zbierkach Stredoslovenského múzea sa zachovalo nádherné dielo majstra zlatníka Krištofa Lehnera, je to kanvica z pozláteného striebra. Vznik kanvice datujeme do 1. polovice 17. storočia. Kanvica je valcovitého tvaru, na vypuklom odsadenom sokli sa nachádza rastlinný a volútový dekór. Na cylindrickom plášti sa vo vertikálne komponovaných troch tepaných a bohato zdobených kartušiach nachádzajú krajinky s alegorickými výjavmi a tromi postavičkami – puttami (z talianskeho "putto" – postava, v umeleckom diele zobrazená ako bacuľatý chlapec, zvyčajne nahý a niekedy aj okrídlený), ktoré sú symbolmi hojnosti. (Pozn. autora: uvádzajú sa aj ako tri ročné obdobia v symbolike: jar – kvety, leto – ovocie a jeseň – obilie). Plochu medzi kartušami vypĺňajú tvary ovocných plodov a tváre putti s krídlami. Na telo kanvice je pripojené liate volútovite zakrútené ucho. Na palcovitom odklápači vrchnáka sa nachádza liata plastika morskej panny. Na zadnej časti je malý reliéfny obraz Adama a Evy. Vo vrchole vrchnáka je umiestnená drobná plastika, liata kompozícia pelikána, kŕmiaceho (vlastnou krvou) svoje dve mláďatá. Obdobný motív môžeme nájsť aj na kanvici z roku 1722 od rožňavského majstra Michaela Molnára, ktorá je majetkom Evanjelickej cirkvi augsburského vyznania v Rožňave. Na vnútornej strane vrchnáka Lehnerovej kanvice je vo vavrínovom venci sekundárne umiestnený dedikačný nápis s dodatočným vročením v nemeckom jazyku: „DIESE KANDEL VOREHRT HERR GEORG FIBINGER DER EVANGELISCHEN TEUSCHEN GEMEIN ANNO DOM. 1682 DEN 9. JUNY NEUSHOL“. Tento predmet pôvodne profánneho určenia v roku 1682 daroval Georg Fibinger evanjelickej obci v Banskej Bystrici. Výška kanvice je 25,8 centimetra, priemer postavy 11,6 centimetra a váha 696 gramov.

</doc>
<doc id="134429" url="https://sk.wikipedia.org/wiki?curid=134429" title="Aurel Lehotský">
Aurel Lehotský

Aurel Lehotský (* 19. júl 1882, Kremnica – † 19. január 1953, Kremnica) bol slovenský banský inžinier a hospodársky pracovník.
Životopis.
Narodil sa 19. júla 1882 v Kremnici ako syn Jána Lehotského a Ľudmily rod. Križkovej. Študoval na reálke v Kremnici, roku 19011904 na Baníckej a lesníckej akadémii, v rokoch 19041907 na Vysokej škole baníckej a lesníckej v Banskej Štiavnici. Riaditeľ baní v Kremnici.
Aurel Lehotský bol tiež tajomníkom prvého filatelistického spolku na Slovensku, ktorý spolu s bratom Klementom Lehotským založil v Kremnici, v marci 1895. Iniciatívny návrh na vytvorenie klubu podal ich starý otec Pavol Križko, mestský archivár, zakladateľ mestského múzea v Kremnici. Spolok filatelistov sa volal "Album", v roku 1896 boli vydané jeho stanovy. Spolok prestal fungovať po deviatich rokoch v roku 1904. Spolok nemal nikdy viac než 20 členov a jeho význam ani činnosť nepresiahli miestny rámec. Bol však príkladom slovenského spolku v dobe národnostného útlaku a má tak čestné miesto v dejinách slovenského spolkového života pred prvou svetovou vojnou.
Aurel Lehotský ako hlavný banský inžinier bol členom komisie, ktorá 15. decembra 1918 prevzala kremnickú mincovňu do správy Československej republiky. Vládny referent finančnej správy pre Slovensko Ľudovít Medvecký ho následne ustanovil dočasným správcom mincovne.
Počas druhej svetovej vojny sa Aurel Lehotský zúčastnil ilegálneho protinacistického odboja. V roku 1944 pôsobil ako vedúci Štátnych banských a hutných závodov pri Povereníctve verejných prác v Banskej Bystrici, v decembri roku 1944 väznený gestapom v Martine. Historik kremnického baníctva, autor štúdií a článkov v odborných časopisoch. Člen spoločenských, technických a vedeckých organizácií.

</doc>
<doc id="134430" url="https://sk.wikipedia.org/wiki?curid=134430" title="Egid Lehotský">
Egid Lehotský

Egid Lehotský (maď.Lehotzky Egyed de Király-Lehota) (* 26. apríl 1822, Brezno – † 31. október 1894, Brezno) bol verejný činiteľ.
Životopis.
Študoval na gymnáziu v Banskej Bystrici, právo na univerzite v Pešti. Statkár v Kráľovej Lehote a v Liptovskom Trnovci. V 60. rokoch politicky organizovaný v Deákovej strane, potom vo vládnej Liberálnej strane. V roku 1861, 1865, 18871892 poslanec uhorského snemu za volebný okres Brezno. Predseda správy výchovného ústavu v Slovenskej Ľupči, vydal správu o jeho činnosti.

</doc>
<doc id="134431" url="https://sk.wikipedia.org/wiki?curid=134431" title="Ferdinand Lehotský">
Ferdinand Lehotský

Ferdinand Lehotský (* 30. máj 1908, Slatina nad Bebravou † 17. júl 1968, Bratislava) bol slovenský vojenský a neskôr civilný pilot, tanečník, herec a spevák.
Životopis.
Absolvoval Vyššiu priemyselnú školu v Banskej Bystrici. Vojenský, neskôr civilný pilot. Tanečník a herec v niektorých pražských divadlách. Člen činohry SND roku 1941-1956, od roku 1957 Novej scény v Bratislave.

</doc>
<doc id="134432" url="https://sk.wikipedia.org/wiki?curid=134432" title="Amiel">
Amiel

Amiel môže byť:

</doc>
<doc id="134433" url="https://sk.wikipedia.org/wiki?curid=134433" title="Eugen Lehotský">
Eugen Lehotský

Eugen Lehotský (* 3. august 1909, Kráľová† 14. november 1970, Bratislava) bol slovenský maliar.
Životopis.
V roku 1926-1929 študoval na Umeleckopriemyselnej škole a v roku 1929 na AVU v Prahe. Pôsobil ako profesor kreslenia na gymnáziu v Kláštore pod Znievom, potom v Banskej Bystrici. Jeho maľba sa na začiatku vyznačovala renoirovsky riešenou formou, najmä figurálne zoskupenia a krajiny. Krajinu využíval najmä na tlmočenie citových polôh. Maľoval Banskú Bystricu a jej okolie, vystavoval v Banskej Bystrici roku 1932, 1940, 1974. 
Príslušník Generácie 1909, do slovenského maliarstva vniesol výdobytky európskej moderny. Tvoril najviac technikou olejomaľby, používal aj akvarel a lavírovanie, menej gvaš a temperu, venoval sa aj kresbe kriedou. Stvárňoval námety slovenskej prírody a krajiny, významnú časť jeho tvorby však predstavujú sociálne motívy a po roku 1949 diela s politickým zameraním.

</doc>
<doc id="134434" url="https://sk.wikipedia.org/wiki?curid=134434" title="Karol Miloslav Lehotský (publicista)">
Karol Miloslav Lehotský (publicista)

Karol Miloslav Lehotský ("de Kisrákó et Bisztricska"; * 16. september 1846, Púchov, Slovensko† 2. október 1915, Hložany, Srbsko) bol slovenský spisovateľ, prekladateľ a učiteľ. Pseudonym: Dragutin, Graničar, Drahotín Miloslavský, K. Miloslavský.
Životopis.
Pochádzal zo šľachtického rodu Lehotský s predikátmi z Malého Rakova a Bystričky. Karol Miloslav Lehotský študoval na gymnáziu v Trenčíne, v Českom Těšíne, v Modre a v Levoči. Učiteľský diplom získal v Banskej Bystrici. Od 1866 pôsobil ako učiteľ v Báčskom Petrovci, v rokoch 18731905 v Laliti. Od roku 1906 bol na odpočinku v Hložanoch. Bol autorom osvetových a pedagogických článkov, cestopisov, krátkych próz a prekladov. Počas pôsobenia v Juhoslávii podporoval osvetový, kultúrny a hospodársky život dolnozemských Slovákov. Roku 1887 bol vydavateľom časopisu "Priateľ školy". Bol členom Matice slovenskej.

</doc>
<doc id="134435" url="https://sk.wikipedia.org/wiki?curid=134435" title="Pavol Lehotský">
Pavol Lehotský

Pavol Lehotský (* 17. november 1923, Kráľova Lehota – † 25. máj 1977, Bratislava) bol slovenský drevársky odborník.
Životopis.
Študoval na SVŠT v Bratislave, v roku 19471948 mechanickú technológiu dreva na Vysokej škole lesníckej v Štokholme. V roku 19501951 pracoval ako technik n.p. Smrečina v Banskej Bystrici.
Ako výskumný pracovník drevárskeho priemyslu sa zaslúžil o vývoj a zavedenie výroby vláknitých dosák suchým spôsobom v Česko-Slovensku. V roku 19651968 koordinoval výskum v rámci RVHP. Člen SAV, vedeckých rád a spoločností pre otázky využitia drevnej suroviny.

</doc>
<doc id="134436" url="https://sk.wikipedia.org/wiki?curid=134436" title="Viliam Lehotský">
Viliam Lehotský

Viliam Lehotský (* 25. január 1847, Bystrička – † 20. apríl 1897, Martin) bol uhorský šľachtic, verejný činiteľ a právnik.
Životopis.
Študoval na gymnáziu v Banskej Bystrici, Rimavskej Sobote, Banskej Štiavnici, Pápe a na právnickej akadémii v Bratislave. Od roku 1872 notár, neskôr slúžny v Martine. Predstaviteľ maďarskej šľachty. Funkcionár vládnej Liberálnej strany, od roku 1893 poslanec uhorského snemu za volebný okres Sučany. Príslušník turčianskeho šľachtického rodu.

</doc>
<doc id="134438" url="https://sk.wikipedia.org/wiki?curid=134438" title="Krištof Leiwsol">
Krištof Leiwsol

Krištof Leiwsol (* Slovensko) bol kníhkupec.
Životopis.
Majiteľ kníhkupectva v Banskej Bystrici (1583).

</doc>
<doc id="134439" url="https://sk.wikipedia.org/wiki?curid=134439" title="Viliam Lenčo">
Viliam Lenčo

Viliam Lenčo (* 23. máj 1885, Mošovce† 9. január 1960, Praha-Modřany?) bol slovenský vlastivedný pracovník, pedagóg.
Jeho otec bol Dr. Ján Lenčo (lekár) a matka Mariana rod. Búľovská.
Životopis.
Študoval na gymnáziu v Martine a v Banskej Štiavnici, prírodopis a chémiu na univerzite v Budapešti. Po ukončení pedagogickej činnosti "Povereníctvom školstva a osvety" vymenovaný za konzervátora pre stredoslovenskú oblasť, neskôr pracoval aj v Krajskom múzeu v Banskej Bystrici, kde vypracoval scenár reinštalácie anorganických zbierok. Expozíciu doplnil nálezmi z krasových území pri Harmanci. Autor štúdií a článkov v odborných časopisoch, v rukopise zanechal topografickú mineralógiu Slovenska.

</doc>
<doc id="134440" url="https://sk.wikipedia.org/wiki?curid=134440" title="Ján Lengyel">
Ján Lengyel

Ján Lengyel (* Slovensko) bol gróf.
Životopis.
Komorský gróf a správca mediarskeho podniku v Banskej Bystrici (1525).

</doc>
<doc id="134441" url="https://sk.wikipedia.org/wiki?curid=134441" title="Martin Lenko">
Martin Lenko

Martin Lenko (* 3. september 1913, Liptovský Mikuláš – † 24. september 1969, Ružomberok) bol slovenský verejný činiteľ a pedagóg.
Životopis.
Študoval na gymnáziu v Liptovskom Mikuláši, v roku 19281932 na učiteľskom ústave v Banskej Bystrici. Učiteľ na rôznych miestach Liptova, neskôr riaditeľ ZŠ v Ružomberku. Účastník protifašistického odboja. Organizátor záujmovej umeleckej činnosti, najmä umeleckej fotografie v Stredoslovenskom kraji, roku 1968 sa zúčastnil pri zakladaní Zväzu slovenských fotografov. V roku 19481954 poslanec SNR.

</doc>
<doc id="134442" url="https://sk.wikipedia.org/wiki?curid=134442" title="Roman Leontyč">
Roman Leontyč

Roman Leontyč (* 19. február 1930, Horní Černošice † 7. apríl 1994, Banská Bystrica) bol slovenský lesný inžinier.
Životopis.
Odborník na lesnícku fytopatológiu, koordinátor výskumných úloh, medzinárodný expert, pôsobil v zahraničí. Vedúci výskumnej stanice v Banskej Štiavnici. Autor kníh, vedeckých prác, odborných štúdií a článkov.

</doc>
<doc id="134443" url="https://sk.wikipedia.org/wiki?curid=134443" title="Matej Lepáček">
Matej Lepáček

Matej Lepáček (* Banská Bystrica † 1881, Slovensko) bol slovenský lekár.
Životopis.
Kráľovský horársky lekár v Banskej Bystrici.

</doc>
<doc id="134444" url="https://sk.wikipedia.org/wiki?curid=134444" title="Juraj Lepény">
Juraj Lepény

Juraj Lepény (* Banská Bystrica) bol evanjelický kňaz.
Životopis.
Kazateľ slovenskej evanjelickej obce v Banskej Bystrici (1624-1650).

</doc>
<doc id="134445" url="https://sk.wikipedia.org/wiki?curid=134445" title="Ján Leporíni">
Ján Leporíni

Ján Leporíni (* Banská Bystrica) bol evanjelický kňaz a náboženský spisovateľ.
Životopis.
Študoval na univerzite vo Wittenbergu. Pôsobil ako evanjelický učiteľ a kňaz. Autor dišputy z etiky, veršami prispel do diela J. Röschela "Exercitatio Chronologica" (Wittenberg, 1692).

</doc>
<doc id="134446" url="https://sk.wikipedia.org/wiki?curid=134446" title="Mikuláš Leporíni">
Mikuláš Leporíni

Mikuláš Leporíni (* Turiec?) bol evanjelický kňaz.
Životopis.
Pôsobil v Banskej Bystrici-Radvani ako rektor, roku 1669 kňaz v Poltári, senionárny notár v Poltári. 
Prívrženec reformácie, po prešovskom súde prenasledovaný a väznený v Leopoldove, odsúdený na galeje. Po návrate do vlasti sa nemohol usadiť v Banskej Bystrici, preto odišiel do Poltára (1696).

</doc>
<doc id="134449" url="https://sk.wikipedia.org/wiki?curid=134449" title="Samuel Letač">
Samuel Letač

Samuel Letač (* Slovensko) bol slovenský maliar.
Životopis.
Pôsobil v Banskej Bystrici. Ako maliar cirkevných obrazov činný v roku 17641828.

</doc>
<doc id="134450" url="https://sk.wikipedia.org/wiki?curid=134450" title="Ľudovít Leustach">
Ľudovít Leustach

Ľudovít Leustach de Ilsva et Zolna (* Zolná) je archeológ.
Životopis.
Pochádzal zo starej zemianskej rodiny. Jeho manželkou bola Emília Breuerova. Bol hlavným slúžnym Zvolenskej stolice. Skúmal praveké sídliská v lokalitách Zvolenskej stolice ako napríklad na Pustom hrade (s Júliusom Thomkom), všímal si náleziská medzi Zvolenom a Banskou Bystricou.

</doc>
<doc id="134451" url="https://sk.wikipedia.org/wiki?curid=134451" title="Karol Ľudovít Libai">
Karol Ľudovít Libai

Karol Ľudovít Libai (* 13. máj 1814, Banská Bystrica - † 16. január 1888, Viedeň, Rakúsko) bol slovenský litograf, vedutista, cestovateľ, kresliar a maliar.
Životopis.
Začínal ako zlatník a v rokoch 1829 – 1832 sa učil remeslo u svojho slávneho otca Samuela. Zlatnícky cech ho 23. januára 1832 povýšil do tovarišského stavu. O dva roky neskôr bol už zlatnícky majster, o čom svedčí oficiálny dokument s podpisom a pečaťou Samuela Libaya, ktorý sa dnes nachádza v súkromnej zbierke v Rakúsku. Mladý dvadsaťročný zlatnícky majster odcestoval do Viedne, kde si mal prehlbovať zlatnícke zručnosti. Avšak, bohatý viedenský kultúrny život zlákal Ľudovíta k inému druhu umenia.
Maliar.
Ľudovít sa vo Viedni zapísal v roku 1835 na "Akademie der bildenden Künste". Jeho učitelia boli významní maliari, o. i. portrétisti Karl Gsellhofer a Johann Nepomuk Ender, autor religióznych fresiek a dôverný priateľ skladateľa Franza Schuberta, Leopold Kupelweiser a aj krajinkár Joseph Mössmer. V maliarskej tvorbe sa Ľudovít orientoval najmä na krajinky a veduty. V technike maľovania sa od roku 1845 zdokonaľoval u mecéna umenia grófa Augusta Ferdinanda von Breunnera.
Cestovateľ.
Banskobystrický maliar veľa a rád cestoval. Z jeho ciest po Európe sa zachovalo niekoľko albumov litografií. Po prvý raz vystavoval veduty v Pešti (1840), samostatný album vydal v Bad Ischli (1848) a o rok vznikla kolekcia 18 litografií zo Salzburgu a kraja Salzkammergut s krásnymi jazerami. V rokoch 1849 – 1850 precestoval Bavorsko, Toskánsko a južné Taliansko, maľoval veduty pre arcivojvodu Jána Habsbursko-Lotrinského. Výsledkom cesty do Egypta (1855 – 1856) bol druhý album 45 farebných litografií, za ktorý mu v roku 1857 udelili v Berlíne cenu Alexandra von Humbolta – Humbolt Preis. V 50-tych rokoch úspešne vystavoval svoje dielo v Dome umenia vo Viedni.
Na Slovensku.
Prvá litografia Banskej Bystrice pochádza z roku 1852, keď sa Ľudovít vrátil do rodného mesta. Jeho pobyt potvrdzuje aj žiadosť policajného komisariátu z Wildbad-Gasteinu župnému úradu v Banskej Bystrici o vydanie cestovného pasu pre akademického maliara Ľudovíta Libaya. O päť rokov neskôr opäť pricestoval na Slovensko. Kreslil najmä hrady, o. i. Devín, Oravský zámok alebo Zvolenský zámok. Počas ďalšieho pobytu v júli a auguste 1883 kreslil nielen v Banskej Bystrici, ale aj v Sklených Tepliciach a na Štrbskom Plese. Do mesta po Urpínom sa potom vrátil ešte dvakrát, a to v auguste 1884 a 1886.
Grafické albumy.
Z mnohých grafických albumov spomeňme osem litografií z okolia Blatenského jazera, sériu devätnástich grafických listov z Wildbad-Gasteinu. Vo Viedni vyšla grafická séria šiestich litografií venovaná kúpeľom Sliač. O rok neskôr vznikla séria grafických listov dedikovaná kúpeľom a prírode v Starom Smokovci. Dobová tlač takto zachytila portrét Ľudovíta Libaya: "„...bol strednej štíhlej postavy, podlhovastej tváre s blond vlasmi a modrými očami bez zvláštnych znamení. Jeho rodiskom bola Banská Bystrica, kde bol aj policajne príslušný (1860). Býval vo Viedni.“" V 70-tych rokoch pracoval v južnom Tirolsku a Korutánsku. Posledné kresby vznikli v Salzburgu rok pred jeho smrťou.
Dobročinnosť.
Začiatkom mája 1887 spísal Ľudovít Libay vo Viedni desaťstranový testament. Významnú čiastku v ňom venoval evanjelickej elementárnej škole v Banskej Bystrici na podporu chudobných žiakov. Šaty a obuv dostali deti chudobných a siroty vždy na Štedrý večer. Karol Ľudovít Libay zomrel slobodný a bezdetný 16. januára 1888 vo Viedni. Jeho telesné pozostatky sú uložené na "Evangelischer Friedhof Matzleinsdorf" v rakúskom hlavnom meste. Pohreb bol podľa jeho osobného želania skromný a pozostalí mu splnili aj posledné prianie - po smrti mu prepichli srdce. Ľudovít Libay bol významný a uznávaný umelec nášho mesta. Zanechal po sebe rozsiahle dielo, stovky kresieb, akvarelov, grafických listov a milovaných vedút.
Svoje kreslené reportáže vydal ako litografické albumy. Jeho umelecký význam spočíva v realisticky videných krajinárskych kresbách. Najvýznamnejšie diela sú umiestnené v SNG, v Galérii hlavného mesta Bratislavy, vo Stredoslovenskom múzeu v Banskej Bystrici, Východoslovenskom múzeu v Košiciach, vo viedenskej Albertine a v Maďarskej národnej galérii v Budapešti. Zomrel slobodný a bezdetný.

</doc>
<doc id="134452" url="https://sk.wikipedia.org/wiki?curid=134452" title="Samuel Libai">
Samuel Libai

Samuel Libai, alebo Samuel Libay (* 11. marec 1782, Modra† 7. august 1866, Banská Bystrica) bol slovenský zlatník.
Samuel Libay bol významnou osobnosťou mesta Banská Bystrica. Počas svojej zlatníckej kariéry bol majstrom, cechmajstrom, vychoval budúcich zlatníkov a svoju prajnosť prezentoval aj v sociálnej oblasti. Svojim dielom dokázal nenahraditeľnosť a jedinečnosť ručnej zlatníckej práce v období, keď v súťaži s lacnejšou strojovou výrobou strácala svoje pozície. Jeho práce svedčia o poctivej remeselnej príprave, sú dokladom jeho zručnosti, zlatníckeho majstrovstva, ale aj schopnosti umeleckého pozorovania.
Životopis.
Samuel Libay, ml. (tiež "Sámuel von Libay, Libaÿ, Libóy, Libai, Liebei, Libei)" sa narodil 11. marca 1782 v Modre, v rodine miestneho zlatníka Samuela Libaya (1755 – 1818) a Alžbety rod. Rázga (1753 – 1826). Krstnými rodičmi mu boli modranskí mešťania – mäsiar Imrich Wolesch s manželkou Juditou a Ján Oblátkas s manželkou Teréziou. Keď mal Samuel 6 rokov, rodina sa presťahovala do neďalekého Pezinka.
Ako 16-ročný sa začal učiť za zlatníka v bratislavskej v dielni Jána Michala Tirtscha (tiež "Johann Michael Turtsch, Tirsch"), rodáka zo šarišských Lipian a žiaka banskobystrického majstra zlatníka Samuela Hallera. Ako 19-ročný (1801) sa stal zlatníckym tovarišom. V listinách bratislavského zlatníckeho cechu sa zachoval záznam, v ktorom sa píše „"o prepustení učňa Samuela Libaya zo stavu učňovského"“ a v zápise z 28. júna 1801 je zmienka, že „"majster Tirtsch a cech prepúšťajú Samuela Libaya na stupeň tovariša"“.
Po dokončení povinnej vandrovky sa Samuel Libay v roku 1805 usadil natrvalo v Banskej Bystrici. Slobodné kráľovské mesto sa stalo 23-ročnému mladému zlatníkovi celoživotným bydliskom a zlatníckym pracoviskom. Tu vytvoril svoje významné diela, ktoré mesto reprezentovali na významnej Mileniárnej výstave v Budapešti a Svetovej výstave v Paríži.
Samuel Libay mal 25 rokov, keď vstúpil 15. augusta 1807 do banskobystrického zlatníckeho cechu. Z dobového dokumentu sa dozvedáme, že na zasadanie cechu sa dostavil s výučným listom a s ručiteľom, banskobystrickým stolárskym majstrom Ondrejom Grillom (tiež "Andreas Grillus"). Preukázal zvládnutie zlatníckej profesie, povinné absolvovanie vandrovky a predniesol prosbu, aby mu cech na základe zvyklostí udelil majstrovské právo a prijal ho medzi cechových majstrov. Ako majstrovskú prácu predložil "striebornú vysokú kávovú kanvicu podľa súčasnej módy s dvojitou bordúrou o váhe 32,5 lóta". Do pokladne vložil kapitál 50 zlatých a za dve zvolania cechu zaplatil 2 zlaté. O štyri mesiace neskôr sa Samuel Libay stal 5. decembra mešťanom Banskej Bystrice.
Dielo.
Úžitkové aj umelecké predmety z dielne Samuela Libaya sa nachádzajú v slovenských, maďarských múzeách a súkromných zbierkach. Ich vznik inšpirovala príroda ("roháče, kobylky, muchy, komáre") a jemná technika filigránu pripomína krehké japonské umelecké diela. Technikou, podobnou benátskej či bruselskej čipke, vyrábal Libay aj drobné ozdobno-úžitkové predmety ("spony, ihlice, brošne, vinety, schránky, krstné medailóny") a veľké plastiky a busty.
Pokál Jozefa Glabitsa.
Pozlátený pokál zo striebra darovali mešťania Banskej Bystrice richtárovi Jozefovi Glabitsovi v roku 1835 pri príležitosti jeho tretieho zvolenia za richtára nepretržite od roku 1823. Pokál predstavuje unikátnu zlatnícku prácu tepaného, liateho a rytého pozláteného striebra. Na profilovanej kruhovej nohe, nádobe a vrchnáku sa nachádza plastická godrona, pripomínajúca vajcovec (godrony sa v umeleckých remeslách objavujú v renesancii a klasicizme) a akantové listy (ide o paznechtík ostnatý, rastlinu z oblasti Stredozemného mora a z trópov). Akant sa svojimi tvarmi vždy prispôsobuje vládnemu slohu, zvyčajne má podobu voľných listov, rozvilín alebo ružíc, doplnených tyrkysmi. Na vrchnáku je umiestnená kytica s ametystami a zafírmi. Po obvode sa nachádza strieborná nápisová – dedikačná stuha, prerušovaná geometrickým ornamentom a erbom. Vo vlastnom štíte erbu je umiestnená postava bohyne Justície, symbolu súdnictva, so zviazanými očami, symbolom nestrannosti. V jednej ruke drží váhy, zvažuje vinu a nevinu.
V nápisovej striebornej stuhe sa nachádzajú tri symboly s rytými latinskými textami.
„"IOSEPHO GLABITS ab anno 1823 ex voto omnium, communibus suffragiis die 28. Jan. 1835 iterum et tertium Judici Civium Animi."“
„"Jozefovi Glabičovi, od roku 1823 z vôle všetkých občanov spoločnými hlasmi dňa 28. januára 1835 opäť po tretí krát zvolenému richtárovi."“
„"Laeti et grati Cives Lib[erae] Reg[iae] ac Mont[anae] Civitatis Neozoliensis."“
„"Radostní a vďační občania slobodného kráľovského banského mesta Banskej Bystrice."“
Pod nápisovou stuhou sa nachádza 24 kusov tyrkysových očiek, vsadených do rastlinného ornamentu. Pokál je unikátne navrhnutý a skonštruovaný. Po rozobratí sa skladá z 9 častí. Vo vnútri vrchnáka sa nachádza odnímateľná vnútorná časť v tvare kvetu s lupeňmi. Na lupeňoch sú vyryté mená členov vnútornej rady, richtára, mestských sudcov a advokátov z Banskej Bystrice, zvolených počas mestských volieb 28. januára 1835.
Na vrchnom kvete s piatimi lupeňmi sú vyryté mená: Ondrej Czilhert (mestský zástupca), Ján Sumrák (notár), Štefan Peťko (podnotár), Karol Szigethy (mestský advokát) a Michal Fischer (mestský zástupca).
Na spodnom 12-lupeňovom kvete, symbolizujúcu novozvolenú 12-člennú mestskú radu, sú vyryté mená členov: Jozef Glabits (richtár), Michal Rárus (starosta), Ján Svetnický, Matej Sinovicz, Maximilián Ondrejkovič, Karol Invitty, Dr. Karol Wecker, Michal Fischer, Leopold Pierl, František Némethy, Alojz Schenko a Ondrej Czilhert.
Podobne ako vrchnák, je skonštruovaný aj samotný pohár, ktorého vnútro sa dá od plášťa oddeliť. Vo vnútornej časti sa z vonkajšej strany nachádza v nemeckom jazyku odkaz samotného autora Samuela Libaya. Uvádza sa v ňom, že pokál bol zhotovený na objednávku Samuelom Libayom, v spolupráci s Jurajom Sodomkom, Františkom Rosenbergerom a Alojzom Herritzom. Pokál je uložený v špeciálnom drevenom puzdre na mieru vyrobenom pre tento vzácny artefakt. Pokál bol vystavený na Mileniárnej výstave v roku 1896 v Budapešti.
Výška pokálu je 24 cm. Priemer postavy je 7,9 cm a priemer pokála je 9,1 cm.
Výchova zlatníckeho dorastu.
Samuel Libay počas svojej činnosti umeleckého zlatníka a strieborníka vychoval 14 budúcich zlatníkov. Patrili medzi nich: Pavol Kupec, Pavol Libay, Daniel Škultéty, Karol Miškovský, Alojz Herritz, Mikuláš Malagreda, Michal Schnell, Jakub Trauer, Karol Ľudovít Libai, Ján Nepomuk Zollner, Ján Wünsch, Ferdinand Reimlinger, Samuel Lettner a Karol Herman Teodor Lindtner. Niektorí z nich boli dôstojnými pokračovateľmi umenia svojho majstra a učiteľa.
Spolupracovníci v Libayovej dielni.
V zlatníckom remesle Libayovej dielne kontinuálne pokračovali František Rosenberger a jeho žiak Viliam Emler, ktorý sa mimoriadnym spôsobom zaslúžil aj o zachovanie časti zlatníckej dielne majstrov Františka Rosenbergera a Samuela Libaya. Po smrti Viliama Emlera (1897) odovzdala vdova Juliana Linkesch (1853 – 1902) časť dielne do múzea.
Rodinný život.
Do manželstva vstúpil Samuel Libay ako 29-ročný a za manželku si zobral 26. augusta 1811 v Bratislave 20-ročnú Frederiku Schröppel (1789 – 1862, tiež "Anna Rosina Friederica Carolina Schrőpl, Schrőppl, Schrőp, Schreppel"), dcéru mlynárskeho majstra Pavla Schröppela a manželky Barbory, rod. Haas. Schröppelovci pochádzali z bavorského mesta Erlangen. Na svadbe bol mladému zlatníkovi svedkom Andrej Czilchert, waldbürger z Banskej Bystrice, svedkom nevesty bol Gottlieb Zendy, obchodník z Bratislavy. Manželia Libayovci mali 6 detí, prvým dieťaťom bol "Augustín Teofil", budúci lekár, po ňom prišli v Banskej Bystrici na svet "Karol Ľudovít", budúci významný maliar a vedutista, "Terézia Frederika", "Augusta Ludovika", "Viliam Móric" a posledným potomkom bol "Samuel Adolf".
Samuel Libay zomrel 7. augusta 1866 vo veku 84 rokov. Pochovaný je v rodinnej hrobke na miestnom evanjelickom cintoríne v Banskej Bystrici.

</doc>
<doc id="134453" url="https://sk.wikipedia.org/wiki?curid=134453" title="Augustín Teofil Libai">
Augustín Teofil Libai

Augustín (Gustáv) Teofil Libai (* 5. jún 1812, Banská Bystrica† 29. jún 1853, Mehadia, Sedmohradsko) bol lekár.
Životopis.
Gustáv Teofil sa narodil 4. júna 1812. Krstnými rodičmi boli 5. júna 1812 Gottlieb Zendy s manželkou Rozáliou z Bratislavy a Ľudovít Kolbenheyer s manželkou Teréziou z Banskej Bystrice. V bežnom živote používal neskôr iba krstné meno Gustáv.
V rokoch 1821 –1824 navštevoval donatistickú a gramatickú triedu na tunajšom evanjelickom gymnáziu. V Bratislave vyštudoval medicínu a stal sa lekárom. Bol o. i. aj autorom práce o príprave liečiv zo zlúčenín jódu, venoval sa výskumu a liečeniu syfilisu, prispieval do odbornej medicínskej tlače. Pôsobil ako cisársko-kráľovský banský fyzikus v Sedmohradsku v Oravici.
Gustáv Libay sa ako 32-ročný oženil. V Budíne si 16. novembra 1844 vzal za manželku katolíčku a budínsku rodáčku Rozáliu Unger (14. február 181124. december 1899). Po sobáši žili manželia v Oravici, kde sa im narodili tri deti.
Na jednej zo služobných ciest ochorel Gustáv Libay na kiahne, z ktorých sa liečil v kúpeľnom meste Mehadia v juhozápadnom Rumunsku. Tam 29. júna 1853 ako 41-ročný nečakane zomrel. 30. júna 1853 ho pochoval miestny rímskokatolícky kňaz Ján Knezevich v Herkulových kúpeľoch (Bâile Herculane) v Mehadii. Po smrti Gustáva Libaya žila vdova Rozália v Budíne, kde počas vianočných sviatkov 24. decembra 1899 vo veku osemdesiatosem rokov zomrela.

</doc>
<doc id="134454" url="https://sk.wikipedia.org/wiki?curid=134454" title="Oskár Lichner">
Oskár Lichner

Oskár Lichner (* 6. december 1904, Banská Bystrica – † 19. august 1967, Ostrava) bol slovenský dôstojník.
Životopis.
V roku 19151923 študoval na gymnáziu v Banskej Bystrici, v roku 19231925 na Vojenskej akadémii v Hraniciach na Morave. Dôstojník ČSĽA. Účastník protifaštického odboja v armáde. Počas SNP prednosta doplňovacej služby osôb a koní Veliteľstva 1.čs. armády na Slovensku, úspešne mobilizoval záložníkov. Po ústupe SNP do hôr príslušník partizánskeho zväzku Chruščov, od februára 1945 dôstojník 1. čs. armádneho zboru v ZSSR, s ktorým sa zúčastnil na oslobodzovacích bojoch.

</doc>
<doc id="134455" url="https://sk.wikipedia.org/wiki?curid=134455" title="Viliam Lichner">
Viliam Lichner

Viliam Lichner (* 20. október 1902, Banská Bystrica – † 23. november 1977, Bratislava; pochovaný v Šamoríne) bol slovenský dôstojník a generál.
Životopis.
V roku 19131921 študoval na gymnáziu v Banskej Bystrici, v roku 19211924 na Vojenskej akadémii v Míloviciach. Získal dôstojnícku hodnosť. Účastník protifašistického odboja v armáde. Od roku 1944 zástupca veliteľa 2. čs. paradesantnej brigády v ZSSR. Po vypuknutí SNP 13. októbra 1944 presunutý spolu s jednotkou na povstalecké územie. Brigáda patrila k najlepším vojenským jednotkám v záverečných bojoch SNP. Zúčastnil sa na bojoch o Čierny Balog a pri oslobodení Brezna.
Od roku 1945 prednosta MNO v Prahe. Dôstojník ČSĽA, od roku 1947 generálmajor. Zomrel v roku 1977 v Bratislave, pochovaný je v Šamoríne.

</doc>
<doc id="134456" url="https://sk.wikipedia.org/wiki?curid=134456" title="Rút Lichnerová">
Rút Lichnerová

Rút Lichnerová (* 12. január 1951, Martin) je slovenská prozaička, výtvarná teoretička a výtvarná historička.
Životopis.
V roku 1969-1974 študovala slovenčinu a estetiku na Filozofickej fak. UK v Bratislave. V roku 1974-1975 pracovala ako teoretička umenia v Oblastnej galérii v Banskej Bystrici, 1975-1983 pracovníčka Kultúrneho strediska, 1983-1991 teoretička umenia, od 1991 vedúca galérie Jozefa Kollára v Slov. banskom múzeu v Banskej Štiavnici. Prvé poviedky publikovala v literárnych zborníkoch a časopisoch a v Slov. rozhlase, debutovala zbierkou poviedok v Kremenisku (1989). Problematikou budovania si autentických vzťahov k miestu a najbližším ľuďom pokračovala aj vo svojich ďalších prácach. Zaoberá sa teóriou výtvarného umenia a baníckym ľudovým umením, v týchto odboroch publikovala vedecké štúdie. Pripravila a realizovala desiatky výstav z diel slov. výtvarníkov doma i v zahraničí, autorka monografie Jozef Kollár (1996).

</doc>
<doc id="134457" url="https://sk.wikipedia.org/wiki?curid=134457" title="Michal Lichý">
Michal Lichý

Michal Lichý (* 2. marec 1871, Rudlová † 23. august 1909, Banská Bystrica) bol slovenský stolár a priekopník robotníckeho hnutia.
Životopis.
Vyučil sa za stolára, stolársky robotník v Budapešti, v Martine, vo Viedni a v Banskej Bystrici.
Priekopník robotníckeho hnutia. Organizátor robotníckych štrajkov, spoluzakladateľ org. Soc. dem. strany Uhorska, odborových organizácií, 1904 robotníckeho vzdelávacieho spolku Snaha.

</doc>
<doc id="134458" url="https://sk.wikipedia.org/wiki?curid=134458" title="Tibor Ličko">
Tibor Ličko

MUDr. Tibor Ličko (* 29. jún 1924, Čierny Balog – † 22. marec 1976, Banská Bystrica) bol slovenský lekár-chirurg a vysokoškolský pedagóg.
Životopis.
Štud na gymnáziu v Banskej Bystrici, na Lekárskej fakulte UK v Bratislave, v roku 19671970 na študijnom pobyte vo Švédsku. Špecialista na traumatologickú chirurgiu. Pôsobil na LF UK v Bratislave (19671970). Primár chirurgického oddelenia KÚNZ v Banskej Bystrici. Po jeho vedením sa začala vykonávať hrudná chirurgia a kardiochirurgia. Autor a spoluautor kníh, odborných článkov a štúdií v domácich aj zahraničných časopisoch. Účastník SNP.

</doc>
<doc id="134459" url="https://sk.wikipedia.org/wiki?curid=134459" title="Ján Martin Liebhardt">
Ján Martin Liebhardt

Ján Martin Liebhardt (* Slovensko) bol pedagóg.
Životopis.
Učil na nemeckej katolíckej škole v Banskej Bystrici (zmienky o ňom v roku 1720-1742).

</doc>
<doc id="134460" url="https://sk.wikipedia.org/wiki?curid=134460" title="Paulín Lihán">
Paulín Lihán

Paulín Lihán (* marec 1724, Polomka - † 23. máj 1803, Prievidza) bol slovenský pedagóg.
Životopis.
Roku 1743 vstúpil v Carei do piaristickej rehole. Roku 1748-1750 študoval filozofiu vo Váci, Debrecene a v Nitre, 1850-1853 teológiu v Nitre. Učiteľ filozofie, teológie a kanonického práva na rehoľných gymnáziách. Predstavený rehoľného domu v Prievidzi, v Brezne, v Nitre a Trenčíne. V roku 1791-1796 radca a tajomník rehoľnej rady v Pešti, od roku 1797 magister novicov a provinciál v Prievidzi. Vo výučbe filozofie sa zaoberal i prírodnými vedami, jeho práce zostali v rukopisoch. Vydal pohrebnú reč za biskupom Esterházim.

</doc>
<doc id="134461" url="https://sk.wikipedia.org/wiki?curid=134461" title="Ondrej Lihany">
Ondrej Lihany

Ondrej Lihany (* 2. polovica 16. storočia Slovensko - ?† 1. polovica 18. storočia) bol slovenský evanjelický kňaz.
Životopis.
Slovenský kazateľ v roku 1588-1597. V Banskej Bystrici-Radvani pôsobil v roku 1598-1606. Farár v Špitáli sv. Alžbety v Banskej Bystrici v roku 1612-1626.

</doc>
<doc id="134462" url="https://sk.wikipedia.org/wiki?curid=134462" title="Karol Lilge">
Karol Lilge

Karol Lilge (* 28. marec 1888, Mošovce† 22. november 1953, Beška) bol pedagóg, vlastivedný a osvetový pracovník, prekladateľ z chorvátskej literatúry.
Pseudonym: K.L. Dragovič, Lilge-Dragovič. K. Lilge-Dragovič.
Životopis.
Jeho otec bol farbiarsky majster Samuel Lilge a matka Hermína rod. Ajchlerová. Študoval na gymnáziu v Banskej Bystrici, na učiteľskom ústave v Šoproni, v Szarvasi, roku 1908 v Osijeku. Učiteľ v Beške, od roku 1925 katechéta v Starej Pazove. Od roku 1931 tajomník Matice slovenskej, od roku 1925 Slovenskej pospolitej čitárne a od roku 1928 Slovenského národného domu. Pôsobil aj ako režisér divadelného krúžku a člen výboru Sokola v Starej Pazove. Cenné sú jeho "Príspevky k histórii Slovákov v Juhoslávii", ale najmä monografia "Stará Pazova", v ktorej spracoval dejiny tamojších Slovákov, ich školstvo a spolkovú činnosť, hospodárstvo a národopis. Prekladateľ z chorvátskej literatúry.

</doc>
<doc id="134465" url="https://sk.wikipedia.org/wiki?curid=134465" title="Linhard">
Linhard

Linhard (* Slovensko) bol staviteľ.
Životopis.
Podľa mestskej knihy účtov viedol v Banskej Bystrici opravu radnice, ktorá bola súčasťou mestského hradu (1546).

</doc>
<doc id="134466" url="https://sk.wikipedia.org/wiki?curid=134466" title="Linhart">
Linhart

Linhart (* Slovensko) bol zlatník.
Životopis.
Zlatník v Banskej Bystrici (doložený roku 1482-1493).

</doc>
<doc id="134467" url="https://sk.wikipedia.org/wiki?curid=134467" title="Kamil Linhart">
Kamil Linhart

Kamil Linhart (* 29. november 1910, Babiná – † 23. október 1994, Banská Bystrica) bol slovenský publicista, organizátor turistiky a horolezec.
Životopis.
Od roku 1950 riaditeľ pobočky Štátnej banky československej v Banskej Bystrici.
Člen pôvodného KSTL, IAMES-u (pôvodne Slovenského horolezeckého zväzu) v Banskej Bystrici. Predseda Krajského odboru turistiky a predseda Okresnej značkárskej komisie v Banskej Bystrici. Autor turistických sprievodcov, najmä z oblasti Nízkych Tatier a Slovenského rudohoria, turistických a značkárskych máp Nízkych Tatier a Veľkej Fatry. Na jeho počesť otvorili Turistický chodník Kamila Linharta na trase Banská Bystrica-Králiky.

</doc>
<doc id="134468" url="https://sk.wikipedia.org/wiki?curid=134468" title="Vladimír Linkeš">
Vladimír Linkeš

Vladimír Linkeš (* 15. jún 1937, Kremnické Bane – † 25. september 1997, Banská Bystrica) bol slovenský poľnohospodársky odborník a výskumný pracovník.
Životopis.
Pracovník pobočky Výskumného ústavu pôdnej úrodnosti v Banskej Bystrici. Spolupracoval pri tvorbe prírodovedných expozícií v múzeách, pracoval na bonitácii pôd Slovenska. Spoluautor mapovej časti o pôdach v Atlase SSR. Autor publikácií a odborných článkov. Spolupracoval na príprave a realizácii prírodovednej expozície Stredoslovenského múzea v Banskej Bystrici, autor vystavených pôdnych profilov, niekoľko vzoriek daroval múzeu.

</doc>
<doc id="134470" url="https://sk.wikipedia.org/wiki?curid=134470" title="Tomáš Lintner">
Tomáš Lintner

Tomáš Lintner (* Slovensko) bol hudobný skladateľ, pedagóg, organista.
Životopis.
V druhej polovici 16. storočia pôsobil ako organista v Banskej Bystrici. Vyhľadávaný pedagóg, ku ktorému prichádzali žiaci aj z okolitých miest. O jeho skladbách sa zachovali pramene z roku 1575 a 1606. V inventári pozostalosti → J. Bisakcia je roku 1606 zmienka o diele Musica Thomae Lintneri Organistae Neusol. pro percipuis festis diebus 4 partes, ktoré pravdepodo bne obsahovalo viac jeho skladieb.

</doc>
<doc id="134472" url="https://sk.wikipedia.org/wiki?curid=134472" title="Zora Liptáková">
Zora Liptáková

Zora Liptáková (* 12. august 1939, Brezno-Bujakovo – † 9. november 1983, Banská Štiavnica) bola slovenská múzejníčka a etnografka.
Životopis.
R. 1961 absolvovala archeológiu na Filozofickej fak. UK v Bratislave, 1970 PhDr. na Filozofickej fak. Univerzity J.E. Purkyňu v Brne. Odborná pracovníčka Archeologického múzea v Nitre, Múzea nábytky a bytovej kultúry na hrade Červený Kameň, SNM v Bratislave (1969-1973 vedúca historického odd.), samostatná odborná pracovníčka-etnografka Slov. Banského múzea v Banskej Štiavnici, vedúca národopisného odd. Šarišského múzea v Bardejove. Vo svojej práci realizovala záchranné archeologické výskumy na stavbách Duslo Šaľa, Úľany nad Žitavou, prieskum trasy ropovodu a i. Realizovala výskum v Banskej Štiavnici a jej okolí (najmä na Sitne). Podieľala sa na výskume najst. baníctva na Slovenska v Španej Doline. Sústredila sa na dokumentáciu baníckeho ľudového umenia z jednotlivých banských regiónov Slovenska. V ostatnom období predmetom jej záujmu sa stali maľované strelecké terče. Roku 1983 pripravila ich výstavu v Banskej Štiavnici.

</doc>
<doc id="134474" url="https://sk.wikipedia.org/wiki?curid=134474" title="Karol Líška">
Karol Líška

Karol Líška (* 6. máj 1910, Banská Bystrica † 14. apríl 1987, Banská Bystrica) bol slovenský dentista, horolezec a lyžiar.
Životopis.
Vyučil sa u Ludvíka Nábělka v Banskej Bystrici. Dentista v súkromnej ambulancii, neskôr obvodný a závodný stomatológ OÚNZ v Banskej Bystrici (po roku 1950), člen zdravotnej komisie pri MsNV. 
Pomáhal pri záchrane francúzskych partizánov väznených v Banskej Bystrici (r. 1945).
Dlhoročný člen turistického oddielu Lokomotíva Banská Bystrica, zakladateľ turistického prechodu Veľkou Fatrou, organizátor pretekov v behu na lyžiach Biela stopa SNP. Člen horolezeckého spolku IAMES v Banskej Bystrici. Absolvoval množstvo výstupov vo Vysokých Tatrách a Alpách.

</doc>
<doc id="134475" url="https://sk.wikipedia.org/wiki?curid=134475" title="Samuel Lišovíni">
Samuel Lišovíni

Samuel Lišovíni (Lischoviny, Lissovinyi, Lischonyi, Lišovini) (* 31. január 1712, Paludza † 4. september 1774, Banská Bystrica) bol náboženský spisovateľ.
Životopis.
Študoval v Kežmarku, Bratislave, Györi, Soprone, roku 1732 na univerzite v Jene. Roku 1735 vychovávateľ u Gabriela Zmeškala, roku 1739 dvorný kazateľ baróna Calisia v Bytčici, roku 1760 evanjelický farár v Banskej Bystrici.
Autor kázní a katechistických prác, preložil katechizmus a postilu nemeckého teológa J. Arndta.

</doc>
<doc id="134476" url="https://sk.wikipedia.org/wiki?curid=134476" title="Jozef Lissiak">
Jozef Lissiak

Jozef Lissiak (* Banská Bystrica † 3. september 1777) bol zvonolejár.
Životopis.
Ako zvonolejár pôsobil v Banskej Bystrici, dokladajú to aj nápisy na zvonoch v okresoch Banská Bystrica a Žiar nad Hronom (1769-1775). Od roku 1773 sa stal mešťanom Banskej Bystrice.

</doc>
<doc id="134478" url="https://sk.wikipedia.org/wiki?curid=134478" title="František Xaver Littman">
František Xaver Littman

František Xaver Littman (* 25. november 1765, Banská Štiavnica – † 29. november 1813, Banská Bystrica) bol zvonolejár a kovolejár.
Životopis.
Ako zvonolejár, kovolejár v roku 17921812 zhotovoval zvony pre mestá a obce stredného a východného Slovenska, Maďarska a Poľska. V roku 1792 bol prijatý za mešťana v Banskej Bystrici.

</doc>
<doc id="134480" url="https://sk.wikipedia.org/wiki?curid=134480" title="Alojz Litva">
Alojz Litva

Alojz Litva (* 20. jún 1912, Mikšová – † 2. november 1998, Ivanka pri Dunaji) bol náboženský spisovateľ, teológ, pedagóg.
Životopis.
Vysokoškolský pedagóg teológie na univerzite v Trnave. V roku 1941 – 1946 prednášal teológiu na seminári v Banskej Bystrici. Politicky prenasledovaný a väznený v Banskej Bystrici. Z jeho diela sú významné štúdie a preklady z francúzštiny a nemčiny. Autor monografie "Teológia sv. Augustína".

</doc>
<doc id="134481" url="https://sk.wikipedia.org/wiki?curid=134481" title="Félix Litva">
Félix Litva

Félix Jozef Litva, SJ (niekedy písané aj ako Felix Litva; * 11. máj 1919, Mikšová, dnes súčasť Bytče† 1. február 2006, Ivanka pri Dunaji) bol slovenský rímskokatolícky kňaz, jezuita, univerzitný profesor, národný a kultúrny pracovník a literárny a cirkevný historik a prekladateľ. 
Jeho bratom bol náboženský spisovateľ, teológ a jezuita Alojz Litva. 
Litva býva považovaný za jednu z najväčších osobností jezuitskej rehole slovenského pôvodu.
Životopis.
Narodil sa v roku 1919 v Mikšovej pri Bytči, no vyrastal v Trnave, kde navštevoval ľudovú i strednú školu. Stredoškolské štúdium však nakoniec dokončil v roku 1938 Kláštore pod Znievom. Už v roku 1934 ako 15-ročný vstúpil do Spoločnosti Ježišovej, ktorej členom bol aj jeho starší brat Alojz. Rehoľné sľuby zložil v roku 1936 v Ružomberku. Po stredoškolských štúdiách študoval filozofiu v Benešove pri Prahe. V roku 1942 však odišiel študovať teológiu na kňazský seminár v Banskej Bystrici. Počas Slovenského národného povstania (1944) a prechodu vojnového frontu pomáhal prepravovať ranených do nemocnice. Štúdium teológie zakončil v roku 1945, keď zároveň z rúk biskupa Andreja Škrábika prijal kňazské svätenie.
Od roku 1946 študoval dejiny a francúzsku literatúru na Slovenskej univerzite v Bratislave a popri tom vykonával aj pastoračnú a pedagogickú činnosť. V rokoch 1947 až 1948 absolvoval štúdium francúzskej literatúry v Paríži. V apríli roku 1950 bol počas barbarskej noci (akcia K) komunistami internovaný v Jasove a neskôr v Podolínci. V lete sa mu však podarilo ujsť a ukrýval sa na Morave. Patril k ôsmim jezuitom, ktorí mali riadiť rehoľu v prípade, že by tak nemohol robiť provinciál. V roku 1951 sa mu podarilo emigrovať do Talianska a následne našiel uplatnenie v redakcii slovenského vysielanie Vatikánskeho rozhlasu (19511952). V roku 1952 bol na študijnom pobyte v Dubline (Írsko) a v rokoch 1953 až 1957 študoval cirkevné dejiny na Gregorovej univerzite v Ríme. Dizertačnú prácu písal na tému financovania pápežskej kúrie v 16. storočí ("L’attivita finanziaria delle dattaria durante il periodo Tridentino"). Po dokončení štúdia prednášal dejiny vatikánskej administratívy, teóriu a dejiny archivistiky na Gregorovej univerzite a na archivárskej škole vo Vatikáne. Už v Ríme podporoval slovenský povojnový exil. Bol jedným z iniciátorov založenia Slovenského ústavu svätých Cyrila a Metoda.
V januári 1968 bol zvolený za provinciála slovenských jezuitov v zahraničí. Z tohto dôvodu sa v roku 1970 presťahoval do Kanady, kde v misijnom dome Galte-Cambridgei pomáhal budovať významné duchovné a kultúrne stredisko Slovákov v zahraničí. Bol iniciátorom založenia vydavateľstva Dobrá kniha, ktoré počas svojej existencie len v Kanade vydalo stovky slovenských kresťanských publikácií. Na pozícii provinciála jezuitov zotrval až do roku 1975 (neskôr pozíciu zastával ešte v rokoch 1989/1990). 
Od roku 1974 pôsobil v Svetovom kongrese Slovákov, kde bol predsedom Kultúrnej komisie. Ako spolupracovník a priateľ predsedu kongresu Štefana Boleslava Romana organizoval mnohé náboženské, kultúrne a národné podujatia. Koncom 70. rokov 20. storočia odišiel opäť pôsobiť do Ríma, kde pracoval vo Vatikánskom rozhlase (v rokoch 1983 až 1984 bol vedúcim slovenskej sekcie) a v rokoch 1983 až 1990 pôsobil tiež znovu ako profesor na Gregorovej univerzite.
V roku 1990 sa presťahoval na Slovensko, kde pomáhal jezuitom v obnove rehole a viedol aj do Trnavy prenesené vydavateľstvo Dobrá kniha. Podieľal sa tiež na vzniku Trnavskej univerzity (1992) a stal sa jej prorektorom. Od roku 2000 žil v Senioráte Spoločnosti Ježišovej v Ivanke pri Dunaji, kde aj 1. februára 2006 zomrel. Je pochovaný v Trnave.
Dielo.
Litva napísal množstvo odborných článkov a štúdií. Jeho dizertácia vyšla v časopise "Archivum Historiae Pontificiae" (Vol. V/1967). Bol tiež spoluautorom "Enciclopedia moderna del cristianesimo" (Rím, 1958). Spolu s Jánom Moravským zredigoval publikáciu "Pamätnica slovenských jezuitov v Kanade, 1952""1977". V roku 1982 prevzal vydávanie ročenky "Slovak Studies" a zaslúžil sa aj o zachovanie časopisu "Most" po smrti jeho zakladateľa Mikuláša Šprinca v roku 1986. Študentom Gregorovej univerzity vydal skriptá "Historia Curiae Romanae" ("Dejiny rímskej kúrie", 1960) a "Archivistica" (1962). V roku 1969 spolupracoval na vydaní príručky pre slovenských pútnikov "Rím a Vatikán". V roku 1960 pripravil do tlače modlitby v duchu Liturgie svätého Jána Zlatoústeho "Nesmierny Bože, sláva Tebe".
Na vydanie tiež pripravil knihu "Štefan B. RománČlovek v rozdvojenom svete" (1981) a v roku 2005 pripravil publikáciu "Kanadský experiment", ktorá poskytuje prehľad polstoročia dlhej slovenskej jezuitskej misie v Kanade.
Prekladal z taliančiny, francúzštiny a angličtiny.

</doc>
<doc id="134482" url="https://sk.wikipedia.org/wiki?curid=134482" title="Ján Lochman">
Ján Lochman

Ján Lochman (* 1597, Banská Bystrica - † 26. september 1645, Nemecká Ľupča, dnes Partizánska Ľupča) bol náboženský spisovateľ, evanjelický kňaz, cirkevný hodnostár.
Jeho otec Matej Lochman, brat Pavol Lochman, syn Matej Lochman.
Životopis.
Navštevoval školu v Banskej Bystrici. Roku 1615 študoval na univerzite vo Wittenbergu. Ev. kňaz, cirkevný hodnostár, Liptovský senior (1645). Autor pohrebnej kázne za Jurajom Tranosciom. Duchovné verše uverejnil v zbierkach J. Tranovského ("Phiala odoramentorum" a "Cithara sanctorum"). Pokračoval v diári svojho otca a v zbieraní listov.

</doc>
<doc id="134483" url="https://sk.wikipedia.org/wiki?curid=134483" title="Matej Lochman">
Matej Lochman

Matej Lochman (* 24. február 1561, Banská Bystrica† 4. september 1620, Mošovce) bol slovenský evanjelický kňaz, kronikár a pedagóg.
Jeho synovia boli Ján Lochman a Pavol Lochman.
Životopis.
Syn Juraja Lochmana, banskobystrického práporčíka padlého v bitke pri Sečanoch a Anny rod. Bystrickej. Navštevoval školy v niekoľkých mestách na Slovensku. Roku 1588 si vzal za manželku Levočanku Hedvigu rod. Cirbovú. Najprv bol rektorom v Levoči, roku 1593 povolaný za učiteľa do Štiavnice, neskôr rektor v Žiline, roku 1595 farárom v Sučanoch. Od roku 1596 evanjelický kňaz v Mošovciach, 1615 turčiansky senior. Proti obvineniam z kalvinizmu sa bránil roku 1609 u palatína Juraja Thurzu. Autor knihy, denníkov a obranných spisov o viere (v rukopisoch).

</doc>
<doc id="134484" url="https://sk.wikipedia.org/wiki?curid=134484" title="Jozef Locka">
Jozef Locka

Jozef Locka (* 14. marec 1855, Nitrianske Pravno – † 8. marec 1912, Budapešť) bol slovenský múzejník, chemik a mineralóg.
Životopis.
Jeho otec bol Jozef Locka a matka Rozália rod. Kotschnerová. Študoval na gymnáziách v Leviciach, v Banskej Bystrici a v Nitre. Od roku 1875 chémiu, fyziku a matematiku, roku 1876 prírodopis a mineralógiu na Budapeštianskej univerzite, roku 1883 vo Viedni. Roku 18831903 kustód mineralogických zbierok, roku 19031912 riaditeľ mineralogického oddelenia Maďarského národného múzea v Budapešti. Prvý v Uhorsku skúmal chemickú štruktúru minerálov, pričom zdokonalil viaceré analytické metódy. Pri skúmaní kremičitanov používal metódy, ktoré sa používajú dodnes. Člen Uhorskej geologickej spoločnosti. Spolupracoval s prof. Doelterom pri zostavovaní diela "Handbuch der Mineralchemie" (Viedeň 1900).

</doc>
<doc id="134485" url="https://sk.wikipedia.org/wiki?curid=134485" title="Štefan Lohner">
Štefan Lohner

Štefan Lohner (* 23. november 1912, Spišské Podhradie – † 27. august 1973, Košice) bol slovenský dôstojník a funkcionár KSČ.
Životopis.
Vychovávaný v soc. ústave, kde sa vyučil za krajčíra. Sprvu krajčírsky a stavebný robotník na viacerých miestach Slovenska. Organizátor siete ilegálnych buniek KSČ. Účastník protifašistického odboja a SNP. V roku 19451960 zamestnanec Ministerstva vnútra na rôznych miestach Slovenska aj v Banskej Bystrici. Od roku 1960 pracovník hosp. org. v Košiciach. Funkcionár KSČ a spoločenských organizácií.

</doc>
<doc id="134486" url="https://sk.wikipedia.org/wiki?curid=134486" title="Krištof Löhner">
Krištof Löhner

Krištof Löhner (* 1629, Banská Bystrica † 1694, Slovensko) bol evanjelický kňaz.
Životopis.
Teológiu študoval vo Wittenbergu. Ako evanjelický kňaz pôsobil v Maďarsku a v Pezinku.

</doc>
<doc id="134487" url="https://sk.wikipedia.org/wiki?curid=134487" title="Alexander Lombardini">
Alexander Lombardini

Alexander Franciscus Joseph Lombardini, uvádzaný aj ako Lombardíni (* 10. apríl 1851, Veľká Bytča – † 26. apríl 1897, Žilina) bol slovenský národovec, právnik, vlastivedný pracovník, archivár, amatérsky historik, amatérsky herec.
Životopis.
Narodil sa vo Veľkéj Bytči Alojzovi Lombardinimu a Františke rod. Germoettovej. Rodina Alojza Lombardiniho sa presťahovala z Veľkej Bytče do Žiliny a bývala na Hornom vale v dome po zemanoch Rakovských. Základy svojho vzdelania získal neďaleko svojho domu v Rímskokatolíckej ľudovej škole v Žiline v rokoch 1857 - 1861. Po skončení školy pokračoval v štúdiách na dvojtriednej reálke. Neskoršie študoval v Trenčíne, potom v Nitre, Banskej Bystrici, Bratislave a gymnaziálne vzdelanie ukončil v roku 1869 Ostrihome. V štúdiách pokračoval na Cisárskej kráľovskej právnickej akadémii v Bratislave. Z Bratislavy odišiel študovať právo na právnickú fakultu Paznányho univerzitu v Budapešti. Lombardini ukončil práva s titulom JUDr. v Budapešti v roku 1872. Po krátkom pôsobení v Budapešti sa vrátil v roku 1873 ako 22 ročný do Žiliny. Bol vymenovaný za notára a neskôr sudcu v Pezinku. Tohto povolania sa dobrovoľne vzdal na úkor svojich koníčkov a od roku 1878 sa vrátil do Žiliny ako advokát, právny zástupca a archivár mesta. Finančne podporoval slovenskú tlač.
Dielo.
Venoval sa prevažne vlastivednej práci, v rozsiahlej sérii článkov a štúdií spracoval dejiny 11 slovenských hradov, bibliografiu Trenčianskej župy. Autorsky prispieval do zborníkov, časopisov a novín napr. "Od Šumavy k Tatrám", "Orol Tatranský", "Slovenské pohľady", "Tovaryšstvo", "Banskoštiavnický žurnál", "Dom a škola". V začiatkoch uverejnil aj niekoľko článkov v maďarskom jazyku v časopise "Vágvőlgyi Lap", neskôr písal už len v slovenčine.
Kritika.
V článkoch publikovaných v roku 1896 sa pri niektorých článkoch prvýkrát priznáva k publikovaniu cudzieho diela pod svojim menom. 
Neskôr sa porovnaním staršieho opisu z archívu uloženého v Budapešti zistilo, že vydaná kniha o histórii Žiliny bola z veľkej časti bez uvedenia zdroja opísaná z rukopisov "Historia civitatis Solna" od predchádzajúceho žilinského archivára Ľudovíta Stárka, niektoré jej časti boli predtým aj publikované v "Slovenskej Slovesnosti".

</doc>
<doc id="134488" url="https://sk.wikipedia.org/wiki?curid=134488" title="Eduard Longauer">
Eduard Longauer

Eduard Longauer (* 26. máj 1949, Banská Bystrica† 27. máj 2017, Banská Bystrica) bol slovenský bežec cez prekážky a pedagóg.
Životopis.
Absolvoval Fakultu telesnej výchovy a športu Univerzity Komenského v Bratislave. Pôsobil ako učiteľ na Strednej zdravotníckej škole v Banskej Bystrici. Reprezentoval Slovensko v behu na 110 m cez prekážky, bol päťnásobným majstrom Slovenska v tejto disciplíne. Bol držiteľom európskeho rekordu veteránov na 60 m prekážok v kategórii M50.

</doc>
<doc id="134489" url="https://sk.wikipedia.org/wiki?curid=134489" title="Alena Longauerová">
Alena Longauerová

Doc. Ing. Alena Longauerová, CSc. (* 31. august 1958, Banská Bystrica) je ekonómka, vysokoškolská pedagogička.
Životopis.
Študovala na gymnáziu v Banskej Bystrici, v roku 1977-1981 absolvovala štúdium na Fakulte ekonomiky služieb a cestovného ruchu VŠE v Banskej Bystrici. V roku1987 obhájila vedeckú hodnosť CSc., 1996 doc. Absolv. pracovné a študijné pobyty vo Viedni, v Bazileji. Pôsobila ako asistentka GR Slovcepa v Banskej Bystrici, odb. asistentka na VŠE a na FESCR UMB v Ban. Bystrici, riaditeľka odd. stratégií v Dopravnej banke v Banskej Bystrici. Od 1998 je prezidentka a predsedníčka Predstavenstva Banky Slovakia Banská Bystrica. Publikovala vedecké štúdie a odborné články v domácich a zahr. časopisoch a zborníkoch. Má syna Jurka Longauera.

</doc>
<doc id="134490" url="https://sk.wikipedia.org/wiki?curid=134490" title="Gustav Longauer">
Gustav Longauer

Gustáv Longauer (* 2. september 1911, Donovaly-Polianka – † 17. november 1984, Martin) bol slovenský spisovateľ pre deti a mládež, redaktor. Pseudonym: Gusto L. Monikin, G.L.-Monikin
Životopis.
V roku 19271931 navštevoval učiteľský ústav v Banskej Bystrici. Učiteľ v Donovaloch, v Podlaviciach, Dúbravici a v Banskej Bystrici. Od roku 1947 korektor v Matici slovenskej, v roku 19531958 jazykový redaktor vo vydavateľstve Osveta, 19581967 korektor v TSNP v Martine.
Literárnej práci sa venoval od roku 1938. Spolupracoval s časopismi "Slniečko" a "Matičné čítanie". Venoval sa ochotníckemu divadlu a orgenizácii kultúrnych podujatí, pracovník miestnych odborov MS. V Martine spolupracoval so slovenským spevokolom.

</doc>
<doc id="134491" url="https://sk.wikipedia.org/wiki?curid=134491" title="Ján Longauer">
Ján Longauer

Ján Longauer (* 27. október 1868, Donovaly-Hanesy † 28. október 1936, Lovča) bol slovenský rímskokatolícky kňaz a ľudovýchovný pracovník. Pseudonym: Janko, Nik.
Životopis.
Narodil sa v rodine Jána Longauera a jeho manželky Rozálie. V roku 1880-1888 študoval na gymnáziu v Banskej Bystrici, 1888-1892 študoval teológiu na seminári v Banskej Bystrici. Ako rímskokatolícky kňaz pôsobil na viacerých miestach Slovenska. Roku 1930 titulárny kanonik. Člen Slovenského literárneho krúžku v Banskej Bystrici, autor obrany slovenčiny, finančne podporil kňazský seminár a sirotinec v Banskej Bystrici. Propagoval spolky triezvosti. Náboženskými a ľudovýchovnými článkami prispieval do slovenskej tlače.

</doc>
<doc id="134492" url="https://sk.wikipedia.org/wiki?curid=134492" title="František Longauer">
František Longauer

František Longauer (* 4. október 1899, Donovaly-Polianka † 6. máj 1992, Žilina) bol slovenský pedagóg a amatérsky astronóm.
Životopis.
Ako pedagóg pôsobil roku 1939-1942 na Učiteľskej akadémii v Banskej Bystrici, na dievčenskom gymnáziu a meštianskej škole v Banskej Bystrici. Pracoval vo viacerých banskobystrických podnikoch (do roku 1964).
Amatérsky sa zaoberal históriou, fotografovaním a turistikou. Autor učebníc pre meštianske školy, článkov z oblasti archeológie, dejepisu, zemepisu, mineralógie a astronómie. Prispieval aj do Českej astronomickej spoločnosti. Ako astronóm-amatér sa zaslúžil o vybudovanie Ľud. hvezdárne na Vartovke v Banskej Bystrici. Člen banskobystrickej pobočky a predseda výboru Československej astronomickej spoločnosti.

</doc>
<doc id="134493" url="https://sk.wikipedia.org/wiki?curid=134493" title="Ľubomír Longauer">
Ľubomír Longauer

Prof. Ľubomír Longauer (* 2. jún 1948, Banská Bystrica – † 6. september 2025) bol slovenský maliar, grafik a vysokoškolský pedagóg.
Životopis.
Študoval na SŠUP odbor užitková grafika, 19691975 VŠVU Bratislava odd. užitkovej grafiky, v roku 1993 sa habilitoval na docenta, v roku 1998 bol menovaný profesorom. V roku 19671969 pôsobil ako pedagóg na Ľudovej škole umenia v Topoľčanoch, 19751989 v slobodnom povolaní ako výtvarník, vedúci ateliéru grafického designu na VŠVU, 19921993 prorektor VŠVU, od 1999 prorektor Katedry grafického designu na VŠVU.
Vo svojej práci sa zaoberal históriou grafického designu, jeho zakladateľ, účastník viac ako 100 domácich a zahraničných samostatných a kolektívnych výstav. Od roku 1966 člen patafyzickej skupiny 29, majiteľ vydavateľstva Grif-Graf PC. Autor článkov v odborných časopisoch. Čestný člen Združenia Bienále Brno.

</doc>
<doc id="134494" url="https://sk.wikipedia.org/wiki?curid=134494" title="František Lopušný">
František Lopušný

František Lopušný (* 13. september 1813, Brezno † 7. október 1874, Brezno) bol slovenský teológ a vysokoškolský pedagóg.
Životopis.
Študoval na gymnáziu v Brezne a v Banskej Bystrici, teológiu v Pešti, roku 1836 vysvätený za rímskokatolíckeho kňaza. V roku 1840 profesor na gymnáziu v Banskej Bystrici. 1851-1852 vysokoškolský profesor a dekan na teologickej univerzite v Pešti, kanonik vo Veľkom Varadíne.
Podporoval slovenské národné a kultúrne hnutie, bol akcionárom Spolku milovníkov reči a literatúry slovenskej a mecénom Pešť budínskych vedomostí. Člen delegácie, ktorá žiadala povolenie MS a Spolku sv. Vojtecha. Prispieval do cirkevnej tlače, samostatne vyšli jeho príležitostné prejavy.

</doc>
<doc id="134495" url="https://sk.wikipedia.org/wiki?curid=134495" title="Jozef Lós">
Jozef Lós

Jozef Lós (Loos) (* 11. december 1839, Necpaly - † 7. júl 1878, Budapešť) bol slovenský jazykovedec, lexikograf, stredoškolský pedagóg. 
Pseudonym: Ivan J. Rúrik, Jozef Necpálsky.
Životopis.
V rokoch 1851-1859 študoval na gymnáziu v Banskej Bystrici. Študoval na filozofickej fakulte univerzity vo Viedni v rokoch 1859-1862. Učiteľskú aprobáciu z klasickej filológie získal v Budapešti. V rokoch 1865-1872 bol profesorom cudzích jazykov na gymnáziu v Banskej Bystrici. Tu spolupracoval s Martinom Čulenom, Jozefom Božetechom Klemensom, Emilom Černým. Budoval školskú knižnicu a jej katalóg. V rokoch 1872-1878 pôsobil ako profesor v Budapešti. 
Pokračoval v tradícii lexikografických diel Antona Bernoláka a Š. Jankoviča. V spoluautorstve zostavil a vydal trojzväzkový (vyše 2000 slov) maďarsko-nemecko-slovenský slovník (1869-1871). Okrem ďalších lexikografických prác, zostavoval učebnice a čítanky, zaoberal sa slovenskou mytológiou. Bol autorom národnobuditeľských veršov v Sokole a Černokňažníkovi.

</doc>
<doc id="134497" url="https://sk.wikipedia.org/wiki?curid=134497" title="Alojz Július Lovčáni">
Alojz Július Lovčáni

Alojz Július Lovčáni (Lovešáni) (* 1851, Šahy) bol pedagóg, geograf.
Životopis.
Študoval na gymnáziu v Banskej Štiavnici a v Banskej Bystrici, roku 1873-1874 na univerzite v Budapešti, 1876-1877 vo Viedni a v Berlíne. Stredoškolský pedagóg na Slovensku a v Maďarsku. Autor učebníc zemepisu, redigoval mesačník pre geografiu a štatistiku Magyar Gea. Uverejnil príspevky o slov. ľud. zvykosloví (v Ethnologische Mittheilungen).

</doc>
<doc id="134498" url="https://sk.wikipedia.org/wiki?curid=134498" title="Adam Lovich">
Adam Lovich

Adam Lovich de Halász (* 21. december 1760, Liptovská Sielnica - † 8. december 1831, Banská Bystrica) bol slovenský pedagóg, evanjelický kňaz, cirkevný hodnostár a národnokultúrny dejateľ.
Životopis.
Študoval na gymnáziu v Kežmarku a na univerzitách v Lipsku a vo Wittenbergu. V roku 1791-1796 profesor evanjelického gymnázia, neskôr zvolený za riaditeľa. Od roku 1795 kňaz slovenskej a nemeckej evanjelickej obce v Banskej Bystrici. Roku 1810 senior Zvolenského seniorátu v Banskej Bystrici, roku 1813 superintendent Banského dištriktu v Banskej Bystrici. Na banskobystrickom gymnáziu zaviedol vyučovanie pravopisu slovenčiny-bibličtiny. Spolu s J. Palkovičom a M. Hamaliarom Zakladateľ Katedry reči a literatúry československej na evanjelickom lýceu v Bratislave. Prvý predseda Učenej spoločnosti Banského okolia. Tlačou vydal príležitostné reči a kázne , písal aj duchovnú poéziu, pracoval na príprave nového kancionála.

</doc>
<doc id="134499" url="https://sk.wikipedia.org/wiki?curid=134499" title="Filip Lövy">
Filip Lövy

Filip Lövy (* 29. december 1887, Hlohovec – † ??) bol slovenský kníhtlačiar.
Životopis.
Tlačiarstvu sa vyučil u otca v Nitre, praktikant v tlačiarni Waldheim vo Viedni, Kaposváre, Veszpréme a v KÚS v Martine. V roku 19211941 majiteľ Prvej slovenskej kníhtlačiarne v Nitre, 19411944 typograf v Banskej Bystrici, po 1945 sadzač v Bratislave. Tlačil takmer všetky nitrianske a niektoré mimonitrianske týždenníky, knihy a merkantil, najmä práce regionálnych slovenských autorov vecnej i umeleckej literatúry.

</doc>
<doc id="134500" url="https://sk.wikipedia.org/wiki?curid=134500" title="Karol Löwl">
Karol Löwl

Karol Löwl (* 28. január 1871, Bor † 13. september 1937, Banská Bystrica) bol slovenský vysokoškolský pedagóg a montanista.
Životopis.
Po maturite na reálke študoval na ČVUT v Prahe, neskôr na Vysokej škole Banskej v Příbrami. V roku 1919-1921 prednášal všeobecné hutníctvo a hutníctvo kovov na Vysokej škole banskej v Příbrami. V roku 1921-1936 riaditeľ štátnych železiarní v Podbrezovej.

</doc>
<doc id="134502" url="https://sk.wikipedia.org/wiki?curid=134502" title="Ján Lieb">
Ján Lieb

Ján Lieb, tiež Liub, Ľub, Ivan (* prvá polovica 19. storočia, Šurany) je slovenský poľnohospodársky odborník, osvetový pracovník.
Pseudonym: Braniborský, Havolan, Ján Milý, Kraskovan, Ľudomil.
Jeho matka rod. Jakobiová.
Životopis.
Študoval na reálnej škole v Brandenburgu, asi 1843-1848 v Revúcej. Hospodársky úradník v Brezne, Banskej Štiavnici, od roku 1881 správca družstva v Kraskove resp. v Lukovištiach. Odborník v praktickom poľnohospodárstve, pričom hospodárske povznesenie ľudu spájal s jeho kultúrnym rozvojom. Podporovateľ a dôverník Matice slovenskej, organizátor peňažných zbierok.

</doc>
<doc id="134503" url="https://sk.wikipedia.org/wiki?curid=134503" title="Ondrej Lubi">
Ondrej Lubi

Ondrej Lubi (* 16. december 1922, Tiszafüred – † 9. november 1985, Bratislava) bol slovenský ekonóm.
Životopis.
V roku 1928-1934 navštevoval ľudovú školu v Banskej Bystrici-Radvani, 1938-1942 sa vyučil za strojného zámočníka v Banskej Bystrici, 1961-1967 študoval na VŠE v Bratislave. V roku 1944 pracovník armádneho skladu pohonných hmôt v Banskej Bystrici, od novembra 1944 žil v ilegalite, od marca 1945 príslušník 1. česko-slovenského armádneho zboru. Vodič ČSAD v Banskej Bystrici, neskôr generálny riaditeľ Československej plavby dunajskej, vedúci jej služobne v Belehrade.

</doc>
<doc id="134504" url="https://sk.wikipedia.org/wiki?curid=134504" title="Augustín Lubrich">
Augustín Lubrich

Augustín Lubrich (* 28. december 1825, Banská Bystrica – † 14. júl 1900, Rákospalota) bol slovenský pedagóg. Pseudonym: Garamszeghi.
Životopis.
V roku 18371842 študoval na gymnáziu v Rožňave, 18431945 teológiu v biskupskom seminári v Rožňave a v ústrednom seminári v Pešti. Roku 1848 získal učiteľský diplom, roku 1870 univ.prof. V roku 18611862 profesor gymnázia v Banskej Bystrici.
Autor obsiahlych pedagogických, filozofických a sociologických prác, stúpenec novoscholastiky. Člen korešpondent Uhorskej akadémie vied od roku 1871.

</doc>
<doc id="134505" url="https://sk.wikipedia.org/wiki?curid=134505" title="Izaiáš Lucius">
Izaiáš Lucius

Izaiáš Lucius (* Slovensko) bol slovenský evanjelický kňaz.
Životopis.
Prvý slovenský kazateľ slovenskej evanjelickej obce v Banskej Bystrici (1608?-1620).

</doc>
<doc id="134506" url="https://sk.wikipedia.org/wiki?curid=134506" title="Miroslava Ludvíková">
Miroslava Ludvíková

Miroslava Ludvíková (* 4. október 1923, Telgárt, Slovensko – † 27. február 2005, Brno, Česko) bola moravská etnografka narodená na Slovensku. 
Životopis.
Miroslava sa narodila na Slovensku, kde jej otec pôsobil ako štátny zamestnanec. V rokoch 1956-1985 odborná pracovníčka etnografického oddelenia Moravského múzea v Brne. Zaoberala sa prevažne štúdiom ľudového textilu, zvlášť výšivky (Moravská ľudová výšivka, roku 1986), odevu (Kroj brnianskeho vidieka, roku 1979) a tradičnej stravy (Ľudová strava na Kloboucku a Ždanicku, roku 1967). Organizovala výstavy ľudového umenia.

</doc>
<doc id="134507" url="https://sk.wikipedia.org/wiki?curid=134507" title="Eugen Lukáč">
Eugen Lukáč

Eugen Lukáč (* 15. máj 1900, Ľubietová – † 29. november 1975, Komárno) bol slovenský evanjelický kňaz.
Životopis.
V roku 1918 maturoval na gymnáziu v Banskej Bystrici. Ako evanjelický kňaz pôsobil na Slovensku, v USA a na Ukrajine. Jeden zo zakladateľov Modlitebného bratstva evanjelických farárov. Podporoval ekumenickú spoluprácu. Venoval sa maliarstvu.

</doc>
<doc id="134508" url="https://sk.wikipedia.org/wiki?curid=134508" title="Štefan Lukáč">
Štefan Lukáč

Štefan Lukáč (* 8. január 1837, Závadka nad Hronom?) bol slovenský krajčír a štrajkový aktivista.
Narodil sa v rodine Andreja Lukáča a Anny, rod. Kršákovej. Vyučil sa za krajčíra. Ako krajčírsky tovariš pôsobil vo Fiľakove (1863) a Pešti (1864). Bol zakladajúcim členom Všeobecného robotníckeho spolku v Pešti, od roku 1869 členom jeho výboru a knihovníkom. Ako predseda štrajkového výboru sa zapojil do štrajku krajčírskych tovarišov v roku 1871, za čo bol uväznený a v roku 1872 odsúdený.

</doc>
<doc id="134509" url="https://sk.wikipedia.org/wiki?curid=134509" title="Ján Luprich">
Ján Luprich

Ján Luprich (* 10. december 1892, Nitrianske Pravno – † 4. november 1968, Nitrianske Pravno) bol slovenský funkcionár KSČ a stavebný robotník.
Životopis.
Vyučil sa za murára v Budapešti. Ako stavebný robotník pracoval od roku 1919 na rôznych miestach Slovenska, okrem iných i v Banskej Bystrici. Zakladajúci člen KSČ a odborov. Člen a spoluzakladateľ ilegálnych komunistických a protifašistických organizácií. Účastník zjednocovacieho zjazdu KSS a sociálnej demokracie roku 1944 v Banskej Bystrici. Pôsobil vo vrcholných straníckych orgánoch, člen KV KSS v Banskej Bystrici (19621968).

</doc>
<doc id="134510" url="https://sk.wikipedia.org/wiki?curid=134510" title="Jozef Ľupták">
Jozef Ľupták

Jozef Ľupták (* 16. október 1916, Mýto pod Ďumbierom – † 27. október 1944, Banská Bystrica) bol pedagóg, účastník SNP.
Životopis.
Učil na ľudových školách a na meštianskej škole v Pukanci. Účastník protifašistického hnutia a SNP. Padol v boji ako vojak povstaleckej armády.

</doc>
<doc id="134511" url="https://sk.wikipedia.org/wiki?curid=134511" title="Koloman Lux">
Koloman Lux

Koloman Lux (* 14. február 1880, Brezno-Bujakovo † 21. december 1961, Budapešť) bol architekt a reštaurátor.
Životopis.
V roku 1901 absolvoval štúdium na Vysokej škole technickej v Budapešti. Od roku 1919 bol hlavným architektom Štátneho výboru na ochranu pamiatok a samostatným staviteľom. Od roku 1935 hlavný radca pre ochranu pamiatok, súčasne prednášal na Vysokej škole technickej v Budapešti. Od roku 1904 viedol obnovu interiéru gotického kostola v Štítniku a Starý zámok v Banskej Štiavnici. Roku 19401942 bola obnovená pre muzeálne účely Miklušova väznica v Košiciach a spolu so synom viedli opravu Urbanovej veže. Publikoval odborné práce z oblasti ochrany a reštaurovania pamiatok.

</doc>
<doc id="134512" url="https://sk.wikipedia.org/wiki?curid=134512" title="Krištof Lyci">
Krištof Lyci

Krištof Lyci (* 19. jún 1744, Pusté Úľany † 18. september 1814, Banská Bystrica) bol cirkevný hodnostár a evanjelický kňaz.
Životopis.
Študoval na gymnáziu v Modre a v Bratislave a na univerzite vo Wittenbergu. Od roku 1775 pôsobil ako evanjelický kňaz v Banskej Bystrici, v roku 1787 ako zvolenský senior, 1807 superintendent banského okolia.
Podporoval založenie katedier reči a literatúry čs. na evanjelických lýceách v Bratislave a v Banskej Štiavnici, spoluzakladateľ Učenej spoločnosti banského okolia. Tlačou vydal kázeň.

</doc>
<doc id="134513" url="https://sk.wikipedia.org/wiki?curid=134513" title="Rudolf Macášek">
Rudolf Macášek

Rudolf Macášek (* 7. apríl 1901, Kysucké Nové Mesto – † 7. september 1974, Bratislava) bol slovenský dopravný odborník a odbojár.
Životopis.
Do roku 1947 študoval na gymnáziu v Žiline, neskôr na VŠE v Bratislave. Účastník protifašistického odboja, zapojil sa do príprav SNP, príslušník 1. československej partizánskej brigády M. R. Štefánika, zúčastnil sa bojov pri Hričove, Žiline, Strečne, v okolí Martina, Čremošného a Banskej Bystrice. Po oslobodení organizoval rekonštrukciu železničnej dopravy. 
Vedeckovýskumný pracovník, riaditeľ Výskumného ústavu dopravného v Bratislave. V roku 19531961 sa venoval výskumu bezpečnosti dopravy a kultúre cestovania. Článkami prispieval do Technických novín.

</doc>
<doc id="134514" url="https://sk.wikipedia.org/wiki?curid=134514" title="Marta Mácelová">
Marta Mácelová

Marta Mácelová (* 11. máj 1952, Kežmarok) je slovenská archeologička.
Životopis.
V roku 1970-1975 absolvovala štúdium archeológie na Filozofickej fakulte Univerzity Komenského v Bratislave, 1981 PhDr. Od roku 1975 pracovala v Stredoslovenskom múzeu v Banskej Bystrici ako archeologička a od roku 1991 aj ako vedúca historického oddelenia. V roku 1975-2001 robila prieskumy a záchranné práce v okresoch Banská Bystrica a Zvolen (prieskumy slovanských sídlisk 7.-9. storočia na Sliači, 1979-1980, 1985-1986; jaskyne Netopierska v Nemciach pri Banskej Bystrici, 1987; areálu Mestského hradu v Banskej Bystrici, 1996-1997 a i.). 
Je členkou "Slovenskej archeologickej spoločnosti pri SAV" v Nitre, je členkou správnej rady "Nadácie Antona Točíka". Publikovala štúdie a odborné články v domácich a zahraničných časopisoch a zborníkoch. 
Bola autorkou a spoluautorkou scenárov výstav v "Stredoslovenskom múzeu", "Lesníckom a drevárskom múzeu" vo Zvolene, editovala špeciálne dvojčíslo odborného periodika "Mineralia Slovaca". 
Do roku 2016 pôsobila na Katedre histórie Filozofickej fakulty Univerzity Mateja Bela, na ktorej prednášala dejiny praveku, dejiny Blízkeho Východu, dejiny hmotnej kultúry a muzeológiu.

</doc>
<doc id="134515" url="https://sk.wikipedia.org/wiki?curid=134515" title="Tomáš Machan">
Tomáš Machan

Tomáš Machan (* 11. október 1919, Ratkovská Suchá – † 17. október 1992, Banská Bystrica) bol slovenský osvetový pracovník, pedagóg a publicista.
Životopis.
Učiteľský ústav v Banskej Bystrici absolvoval v roku 1939. V rokoch 19391950 bol riaditeľ ľudových škôl v Brádne a Slizkom. V roku 19501954 pôsobil ako okresný osvetový inšpektor v Rimavskej Sobote. V roku 19541969 bol inšpektor kultúry KNV a pracovník Krajského domu osvety v Banskej Bystrici.
Angažoval sa za vznik Literárno-hudobného múzea a bol jeho prvým riaditeľom (19691973). Od roku 1973 prvý riaditeľ Okresnej knižnice v Banskej Bystrici (19731979). Podporoval rozvoj folklórnych tradícií, spolupracoval so Slovenskou národopisnou spoločnosťou SAV, Národopisným ústavom SAV a Gemerskou vlastivednou spoločnosťou. Autor vlastivednej monografie o Ratkovskej Suchej, poézie a prózy. Prispieval do detských časopisov, Osvetovej práce a Obzoru Gemera.

</doc>
<doc id="134516" url="https://sk.wikipedia.org/wiki?curid=134516" title="Filip Machold (1780)">
Filip Machold (1780)

Filip Machold (* 29. apríl 1780, Kremnica – † 26. november 1850, Kremnica) bol slovenský kníhtlačiar a vydavateľ.
Životopis.
Od Jána Jozefa Veterla kúpil v Banskej Bystrici tlačiareň, ktorú viedol, rozšíril a zmodernizoval (18321837), potom ju odstúpil synovi. V dielni sa tlačil almanach Hronka (18361838), prvé slovenské aj nemecké diela Karola Kuzmányho, slovenské púťové a jarmočné tlače a i.

</doc>
<doc id="134517" url="https://sk.wikipedia.org/wiki?curid=134517" title="Bat-Šeba">
Bat-Šeba



</doc>
<doc id="134518" url="https://sk.wikipedia.org/wiki?curid=134518" title="Bat-šúa">
Bat-šúa



</doc>
<doc id="134519" url="https://sk.wikipedia.org/wiki?curid=134519" title="Betsabé">
Betsabé



</doc>
<doc id="134520" url="https://sk.wikipedia.org/wiki?curid=134520" title="Objektivizmus (literatúra)">
Objektivizmus (literatúra)

Objektivizmus je smer, podľa ktorého má literárne umenie verne zobrazovať skutočnosť, bez pokusu o jej vlastné hodnotenie.
Je súčasťou naturalizmu a pozitivizmu. Hlavnou témou je skutočné zobrazenie života.

</doc>
<doc id="134521" url="https://sk.wikipedia.org/wiki?curid=134521" title="Alojzia Macholdová">
Alojzia Macholdová

Alojzia Macholdová (* 18. jún 1817, Banská Bystrica – † 1. apríl 1887, Banská Bystrica) bola podnikateľka, vydavateľka.
Životopis.
V roku 1865 – 1874 viedla rod. podnik pod názvom Vdova F.Macholda, od roku 1870 spolu so synom Filipom. Roku 1868 tlačiareň zmodernizovala postavením prvého rýchlolisu, čím produkcia tlačiarne vzrástla. Počas jej vedenia vychádzali knihy → A.E. Timka, Nový a starý vlastenecký kalendár (1865-1874), časopis Svornosť a i., desiatky púťových tlačí.

</doc>
<doc id="134522" url="https://sk.wikipedia.org/wiki?curid=134522" title="Mária Machová">
Mária Machová

Ing. Mária Machová, CSc. (* 19. február 1953, Prievaly) je slovenská ekonómka, generálna riaditeľka.
Životopis.
V roku 1968-1972 študovala na Strednej ekonomickej škole v Skalici, 1972-1977 na Fakulte národného hospodárstva VŠE v Bratislave, 1978-1983 ext. ašpirantúra, 1986-1988 postgraduálne štúdium „Manažment riadenia“, štud. pobyty: 1985 Moskovská univerzita, 1991 Bath, Anglicko, 1993 Jagellovska Univerzita Krakov. V roku 1977-1994 pôsobila na Fakulte ekonomiky služieb a cestovného ruchu VŠE v Banskej Bystrici, do 1986 asistentka, odborná asistentka, 1986-1990 vedúca odd. katedry, 1990-1994 vedúca Katedry verejná ekonomika, 1994-1998 riaditeľka Harward Capital &amp; Consulting, 1998-2002 ministerka privatizácie, od 2002 generálna riaditeľka Daňového riaditeľstva SR v Banskej Bystrici, od 2010 generálna riaditeľka Colného riaditeľstva SR. Odborné príspevky publikovala v domácej a zahraničnej tlači.

</doc>
<doc id="134523" url="https://sk.wikipedia.org/wiki?curid=134523" title="Rudolf Machovič">
Rudolf Machovič

Rudolf Machovič (* 16. apríl 1940, Banská Bystrica – † 10. máj 1994, Banská Bystrica) bol slovenský redaktor, básnik a publicista.
Životopis.
Základnú a strednú školu navštevoval v Banskej Bystrici. Ako redaktor literárno dramatického oddelenia Československého rozhlasu štúdio Banská Bystrica (2. pol. 60 rokov-1972), spoluzakladateľ relácie Rádiovíkend a Sobotník. Venoval sa aj výtvarnému umeniu a ochotníckemu divadlu. Člen a predseda porôt prehliadok ochotníckych divadiel, speváckych súťaží v Banskej Bystrici Sládkovičova Radvaň, Bystrické zvony, festivaly džezovej hudby a i. Podieľal sa na org. Slovenských gagov v Kremnici.
Člen literárno-umeleckej skupiny Bója a Zväzu slovenských výtvarných umelcov. Autor poézie, krátkych próz, scenárov,literárno-umeleckých pásiem, krátkych humoristických a satirických žánrov, textov piesní. Prispieval do almanachov, zborníkov, odbornej tlače a denníkov. Fragmenty jeho tvorby vydala Bója pod názvom "Báseň a slza", kompletná zbierka básní "Letokruhy" vyšla posmrtne. 
Počas normalizácie stratil pôvodné zamestnanie (od roku 1972).

</doc>
<doc id="134524" url="https://sk.wikipedia.org/wiki?curid=134524" title="Šimon Mackodera">
Šimon Mackodera

Šimon Mackodera bol knihár a kníhkupec v Banskej Bystrici .
Životopis.
Knihár a kníhkupec v Banskej Bystrici (2. polovica 16. storočia)

</doc>
<doc id="134525" url="https://sk.wikipedia.org/wiki?curid=134525" title="M. Maczigel">
M. Maczigel

M. Maczigel (* Banská Bystrica† september 1526, Slovensko) bol jedným z vodcov baníckeho povstania v rokoch 15251526.
Životopis.
Jeden z vodcov baníckeho povstania v Banskej Bystrici v roku 15251526. Pri pokuse o dobytie hradného areálu bol chytený, odsúdený a popravený (r. 1526).

</doc>
<doc id="134526" url="https://sk.wikipedia.org/wiki?curid=134526" title="Ján Madáč">
Ján Madáč

Ján Madáč (* Dolná Strehová - † 17. máj 1768, Slovensko) bol slovenský právnik, statkár a veršovník.
Životopis.
Absolvoval právnické štúdiá. Advokátsku prax vykonával v Banskej Bystrici, kde sa zapojil do protestantského hnutia, pomáhal evanjelickej cirkvi finančne a obhajoval ju na cisárskom dvore vo Viedni, odkiaľ bol ako burič roku 1775 vykázaný. Neskôr hospodáril na rodinnom statku v Dolnej Strehovej.
Autor pohrebnej piesne, ktorá vyšla 1743 v Tranovského kancionáli. Písal latinsky aj slovensky príležitostnú, gratulačnú poéziu, ktorú venoval svojej matke.

</doc>
<doc id="134527" url="https://sk.wikipedia.org/wiki?curid=134527" title="Dávid Samuel Mádai">
Dávid Samuel Mádai

Dávid Samuel Mádai (* 4. január 1709, Banská Štiavnica - † 2. júl 1780, Benkendorf) bol lekár, lekárnik.
Životopis.
Absolvoval strednú školu v Banskej Štiavnici, potom navštevoval lekársku akadémiu Karola Ottu Mollera v Banskej Bystrici, od roku 1729 štud. medicínu na univerzite v Halle, roku 1732 MUDr. Pôsobil ako lekár a lekárnik sirotinca, tiež osobný lekár vojvodu z Anhaltu, dvorný radca. V laboratóriu lekárne pokračoval vo výrobe liečivých prípravkov, jeho obchod s liečivami siahal až na Slovensko. Od roku 1745 člen Academia Leopoldina.

</doc>
<doc id="134528" url="https://sk.wikipedia.org/wiki?curid=134528" title="Július Madarás">
Július Madarás

ThDr. Július Madarás (* 24. september 1919, Banská Bystrica - † 26. január 1994, Rožňava) bol slovenský evanjelický kňaz a pedagóg.
Životopis.
Maturoval v Banskej Bystrici (1938), teológiu študoval v Bratislave. Kaplán v Banskej Bystrici, Prešove, Sučanoch a v Martine. Farár v Spišskej Novej Vsi (1946-1962). Prenasledovaný a väznený. Okrem pastoračnej práce sa venoval i vedeckej práci. Účastník obrodného procesu v cirkvi (1968-1969). Prednášal na Evanjelickej bohosloveckej fakulte UK v Bratislave. Predseda vnútromisijného výboru cirkvi. Autor viacerých štúdií. Jedinečný znalec Lutherových spisov. Publikoval v Cirkevných listoch a ďalších cirkevných časopisoch.

</doc>
<doc id="134529" url="https://sk.wikipedia.org/wiki?curid=134529" title="Ján Madlen">
Ján Madlen

Ján Madlen (* 28. júl 1918, Lišov – † 17. apríl 1981, Zvolen) bol lesnícky muzeológ, pedagóg.
Životopis.
V roku 1936-1940 študoval na Štátnej vyššej lesníckej škole v Banskej Štiavnici, 1940-1945 na SVŠT v Bratislave. Od roku 1964 prednášal biológiu na Pedagogickej fakulte UK v Banskej Bystrici, vedúci Katedry biológie a agrológie. Externe pôsobil na Pedagogickej fakulte UK v Trnave. Riaditeľ Lesníckeho a drevárskeho múzea vo Zvolene. Zameriaval sa na obnovu a pestovanie lesov, najmä lesné semenárstvo, neskôr na zoológiu a chov kožušinových zvierat. V roku 1961 založil a do roku 1964 zostavil Sborník prác Lesníckeho a drevárskeho múzea. Autor knižných publikácií, vysokoškolských učebníc, významne sa podieľal na rozvoji lesníckej historiografie. Redigoval Lesnícke a drevárske písomnosti.

</doc>
<doc id="134530" url="https://sk.wikipedia.org/wiki?curid=134530" title="Banksy">
Banksy

Banksy (* Bristol, Anglicko) je anglický grafity umelec pochádzajúci z Bristolu. Špekuluje sa tiež, že švajčiarsky umelec Maître de Casson môže byť práve Banksy. Maître de Casson to na svojej webovej stránke popiera.
Banksyho diela sú často satirické a nesú politické, kultúrne alebo etické posolstvo. Jeho pouličné umenie (), ktoré kombinuje grafity s využitím šablónovej techniky, sa objavilo v Londýne i v iných svetových mestách. Zatiaľ žije anonymne a nikto presne nevie, kto sa nachádza za prezývkou „Banksy“. Sú o ňom tiež natočené filmy „Banksy – Exit Through the Gift Shop“ z roku 2010 a „The Antics Roadshow“ z roku 2011.
Pre 22. sériu kresleného seriálu "Simpsonovci" vymyslel pre epizódu 3 tzv. gaučový skeč, ktorý sa objavuje v každej časti Simpsonovcov. Pri tvorbe mal úplnú autorskú slobodu. O maliarovi Banksy sa nevie veľa. Nevie sa koľko má rokov, kedy sa narodil a iné informácie. Grafituje veľmi pekne. Najpopulárnejší grafit od Banksyho je Dievča s balónom.

</doc>
<doc id="134531" url="https://sk.wikipedia.org/wiki?curid=134531" title="Pavol Magda">
Pavol Magda

Pavol Magda (* 29. jún 1770, Rožňava - † 23. júl 1841, Sárospatak) bol slovenský pedagóg, geograf a štatistik.
Životopis.
Študoval na gymnáziu v Rožňave, evanjelickom lýceu v Kežmarku a Bratislave, v roku 1792-1794 na univerzite v Jene. Roku 1843 sa stal korešpondentom UAV. Od roku 1797 učil na súkromných školách, vo výchovných ústavoch a na gymnáziách na Slovensku a v Maďarsku. V rokoch 1810 -1914 bol profesorom na evanjelickom gymnáziu v Banskej Bystrici, učiteľ Jána Kollára. Prednášal jazyky, cirkevné dejiny, filozofiu, dejiny prírody, rímsku a nemeckú literatúru, národné hospodárstvo. Je autorom geograficko-demografických prác, venoval sa aj poľnohospodárskej osvete. Viaceré jeho práce ostali v rukopisoch.

</doc>
<doc id="134532" url="https://sk.wikipedia.org/wiki?curid=134532" title="Viktor Magic">
Viktor Magic

Viktor Magic (* 22. január 1911, Sušany – † 27. september 1970, Banská Bystrica) bol slovenský politik.
Životopis.
Učiteľ – riaditeľ obecnej školy v Sušanoch pri Rimavskej Sobote. &lt;br&gt;
Poslanec snemu Slovenského štátu (19391945), funkcionár HSĽS.

</doc>
<doc id="134534" url="https://sk.wikipedia.org/wiki?curid=134534" title="Anna Majerčáková">
Anna Majerčáková

 
Doc. Ing. Anna Majerčáková, CSc. (rod. Gálová) (* 12. marec 1942, Beňuš - † 14. október 1994, Košice) bola slovenská hutnícka odborníčka, vysokoškolská pedagogička.
Životopis.
Do roku 1959 študovala na JSŠ, v roku 19591964 na Hutníckej fakulte Vysokej škole technickej v Košiciach, 1964 Ing., 1973 CSc., 1983 doc. Odborná asistentka na Katedre železiarstva Hutníckej fakulte Vysokej školy technickej v Košiciach.
Okrem pedagogickej a vedeckovýskumnej činnosti sa venovala tvorbe vysokoškolských učebníc a študijných pomôcok. Venovala sa problematike redukovateľnosti vsádkových materiálov vo Východoslovenských železiarňach a ich vplyvu na spotrebu koksu, rafinácii ocele, metodike štúdií teplotných polí, vplyvu obsahu paliva na ukazovatele spekania, využitiu odpadového tepla spekacieho procesu a i. Zúčastňovala sa na riešení výskumných úloh a podieľala sa na organizovaní medzinárodných vedeckých konferencií.

</doc>
<doc id="134535" url="https://sk.wikipedia.org/wiki?curid=134535" title="Ladislav Majerský">
Ladislav Majerský

Ladislav Róbert Ján Majerský (* 11. marec 1900, Hliník nad Hronom – † 22. marec 1965, Bratislava) bol slovenský sochár, medailér a pedagóg.
Životopis.
V roku 19111915 študoval na gymnáziu v Banskej Bystrici, 19151918 na učiteľskom ústave v Turčianskych Tepliciach, 1920 absolvoval kurz pre učiteľov kreslenia v Bratislave, v roku 19221926 študoval na umeleckopriemyselnej škole a na AVU v Prahe. V roku 1926 sa oženil v Banskej Bystrici a po štúdiu sa usadil v Bratislave. Roku 19301937 absolvoval študijné cesty do Rakúska, Poľska, Juhoslávie a Talianska. 
Patrí ku generácii umelcov, ktorí budovali základy súčasného slovenského sochárstva. Výtvarne sa realizoval predovšetkým v portréte. Spolu s Fraňom Štefunkom bol jedným z prvých, ktorí sa cielene venovali medaile a plakete. Zhotovoval pomníky a reliéfy pre architektúru (reliéf Tlačiari na budove Slovenskej grafie, reliéf Práca I na budove Okresnej sociálnej poisťovne a robotníckej poisťovne. Majerského diela ovplyvnil český sociálny civilizmus, voľné hnutie inšpirované prácami sochára Otta Gutfreunda.. Viaceré jeho diela sa nachádzajú v múzeách na Slovensku, najmä v Slovenskej národnej galérii v Bratislave.

</doc>
<doc id="134536" url="https://sk.wikipedia.org/wiki?curid=134536" title="Pavol Majling">
Pavol Majling

Pavol Majling (* 13. jún 1911, Rudlová † 15. február 1984, Bratislava) bol slovenský verejný činiteľ a bankár.
Životopis.
Študoval na Obchodnej akadémii v Banskej Bystrici, v roku 1930-1948 pracoval v Mestskej sporiteľni v Banskej Bystrici, roku1948 bol riaditeľ Okresnej sporiteľne a pokladnice v Banskej Bystrici.
Účastník protifašistického odboja, počas SNP pobočník veliteľa partizánskych jednotiek v Banskej Bystrici (1944).
Po oslobodení spolutvorca a realizátor povojnovej industrializácie Slovenska. Minister - predseda Ústrednej ľudovej kontroly a štatistiky, veľvyslanec v Bulharsku a v Grécku, poslanec NZ a člen predsedníctva SNR.

</doc>
<doc id="134537" url="https://sk.wikipedia.org/wiki?curid=134537" title="Vojtech Majling">
Vojtech Majling

Vojtech Majling (* 24. marec 1938, Harmanec – † 3. október 2021, Banská Bystrica) bol slovenský fotograf, zberateľ ľudovej slovesnosti a priekopník atletickej chôdze na Slovensku.
Životopis.
V roku 19441949 navštevoval ľudovú školu v Harmanci a v Banskej Bystrici-Radvani, 19491952 študoval na Nižšej strednej škole, 19521956 na Vyššej strednej škole v Banskej Bystrici. Pracoval ako manipulant na Poštovom úrade v Banskej Bystrici (19561957), manažér v podniku Zdroj Banská Bystrica (19591964), v obchodnom dome Hron Banská Bystrica (19651969), ako propagačný pracovník v Smrečine Banská Bystrica (19691983) a v obchodnom dome Prior Banská Bystrica (19831989).
Od roku 1966 sa venoval výskumu ľudových zvykov a ľudových remesiel na území celého Slovenska. Navštívil 95 slovenských obcí, zmapoval 650 ľudových výrobcov. Zozbieral viac ako 10 tisíc čiernobielych a farebných fotografických záberov ľudových remeselníkov, viac ako 100 magnetofónových pásov autentických nahrávok ich spomienok. Podieľal sa na propagácii ľudových remesiel v Banskej Bystrici. V roku 19822001 vystavoval fotografie v Banskej Bystrici a v zahraničí, prispieval do časopisov a novín, je autorom scenára O ľudových remeselníkoch (STV, Košice).
V roku 1956 položil základy chodeckého športu na Slovensku, bol prvým slovenským reprezentantom v tomto športe, je štvornásobným rekordérom v športovej chôdzi, pracoval aj ako mládežnícky hokejový tréner v TJ Iskra Smrečina Banská Bystrica.

</doc>
<doc id="134538" url="https://sk.wikipedia.org/wiki?curid=134538" title="Ján Major">
Ján Major

Ján Major (* Jelšava † 1722, Kameňany) bol slovenský evanjelický kňaz, veršovník a pedagóg.
Životopis.
V roku 1675-1677 študoval filozofiu a teológiu na univerzite vo Wittenbergu. Po štúdiách pôsobil ako evanjelický kňaz a rektor v Lovinobani a v Kremnici. V roku 1714-1715 riaditeľ reformačnej mestskej partikulárnej latinskej školy v Banskej Bystrici. Neskôr kňaz v Lovinobani a napokon v Kameňanoch.
Autor latinskej a nemeckej príležitostnej poézie vydávanej samostatne i v spisoch iných autorov.

</doc>
<doc id="134539" url="https://sk.wikipedia.org/wiki?curid=134539" title="Pavol Major">
Pavol Major

Pavol Major (Maior, Maiorus, Maier, Pavol) (* Prievidza † 28. september 1714, Banská Bystrica) bol slovenský evanjelický kňaz, náboženský spisovateľ a cirkevný hodnostár.
Životopis.
Študoval na univerzite vo Wittenbergu. Pôsobil ako evanjelický kňaz na viacerých miestach Slovenska, trenčiansky konsenior. Nábožensky prenasledovaný, žil prevažne v exile. Od roku 1713 žil u syna Jána v Banskej Bystrici. Autor teologických dišpút (o farskom úrade a jeho poslaní, o božej prozreteľnosti, princípoch teológie) a náboženského spevníka, ktorý zostal v rukopise a zachoval sa v prepise J. Chrastinu z roku 1749.

</doc>
<doc id="134540" url="https://sk.wikipedia.org/wiki?curid=134540" title="Štefan Major">
Štefan Major

Štefan Major (* 13. december 1887, Vráble – † 19. september 1963, Bratislava) bol slovenský pedagóg a funkcionár KSČ.
Životopis.
Po ukončení štúdií učiteľ na niekoľkých miestach Slovenska, potom redaktor časopisu Népszava, Ľud. denníka, majiteľ a vydavateľ novín Pravda. Spoluorganizátor štrajkov a sociálnych bojov. 
Aj v Košútoch bíreši štrajkovali za vyššie platy a ich štrajk bol úspešný, vybojovali si práve také platy, aké požadovali, takže dôvod na vzburu tu už ani nebol. Ale komunistický poslanec Štefan Major, ktorý agitoval v tejto oblasti, sem doviedol 25. mája 1931 nespokojných robotníkov zo susedných majerov a z dioseckého cukrovaru. Na verejnom zhromaždení sa mali poradiť čo ďalej, aby hnev v miestnych ľuďoch neutíchal, ale šíril sa ďalej. Okresný úrad v Galante však zhromaždenie nepovolil. Štefan Major ho odmietol zrušiť, začali padať kamene a četníci spustili streľbu. Na zemi ostali ležať traja mŕtvi,  piati ľudia boli vážne zranených.
V roku 19381945 žil v emigrácii v ZSSR. Funkcionár KSS a KSČ, člen ústredných straníckych orgánov, poslanec Národného zhromaždenia, nositeľ vysokých vyznamenaní. Predsedal celoslovenskej konferencii KSČ v Banskej Bystrici.

</doc>
<doc id="134541" url="https://sk.wikipedia.org/wiki?curid=134541" title="Pavol Majovszký">
Pavol Majovszký

Pavol Majovszký (* 22. jún 1856, Banská Bystrica – † 13. december 1935, Budapešť) bol slovenský historik umenia.
Životopis.
Venoval sa histórii umenia a zberateľstvu obrazov.

</doc>
<doc id="134542" url="https://sk.wikipedia.org/wiki?curid=134542" title="Sergej Makara">
Sergej Makara

Sergej Makara, doc. PhDr., CSc. (pseudonym: Maxim Kyčara; * 6. máj 1937, Michalovce† 9. august 2022, Liptovský Mikuláš) bol vysokoškolský pedagóg, básnik.
Životopis.
V roku 19541958 študoval na Vysokej škole pedagogickej v Prešove. Po štúdiách pôsobil ako profesor v Sabinove, 19611965 odborný asistent na Pedagogickom inštitúte v Martine, 19651972 na Pedagogickej fakulte v Banskej Bystrici. V období normalizácie pracoval ako pomocný robotník v Štátnych lesoch a Stredoslovenských stavbách v Banskej Bystrici, 19851990 bol redaktorom, potom vedúcim redaktorom v Slovenskej literárnej agentúre, 1990 rehabilitovaný, od 1992 pôsobil ako vedúci Katedry slovanských jazykov a literatúry na Filologickej fakulte UMB v Banskej Bystrici.
Popredný predstaviteľ ukrajinskej literatúry na Slovensku. Jeho poézia sa vyznačuje hlbokým lyrickým cítením, pričom vo svojej lyrike reflektoval nielen stavy citového rozpoloženia človeka, ale aj závažné životné momenty i spoločenské metamorfózy, ktoré vplývajú na ľudské vedomie a citovú sféru človeka. Z literárnovednej oblasti vydal monografiu Borba romantičeskich i realističeskich tendencij v pervoj polovine 19. veka (1993). Prekladal z ukrajinčiny a ruštiny do slovenčiny a zo slovenčiny do češtiny a ukrajinčiny.

</doc>
<doc id="134543" url="https://sk.wikipedia.org/wiki?curid=134543" title="Anton Makay">
Anton Makay

Anton Martin Makay (šľachtický prídomok "de Makó et Gelej"; * 24. február 1756, Rožňava † 8. január 1825, Sümeg) bol rímskokatolícky biskup, v rokoch 18191823 diecézny biskup banskobystrický a od roku 1823 vesprémsky.
Životopis.
Narodil sa 24. februára 1756 v Rožňave ako syn sudcu Františka Xavera Makaya a Márie rod. Nagyovej. Študoval na gymnáziu v Rožňave a teológiu v Jágri (Eger). Po vysvätení pôsobil ako profesor latinčiny, pracoval v biskupskej kancelárii a následne sa stal jej riaditeľom. 1792 sa stal kanonikom a 1809 prepoštom v Jágri. V roku 1816 bol menovaný za titulárneho biskupa makarského a člena sedmopanskej tabule.
7. augusta 1818 bol menovaný panovníkom za banskobystrického biskupa. 21. decembra 1818 bolo menovanie potvrdené pápežom. Za biskupa ho vysvätil jágerský arcibiskup Štefan Fischer 25. marca 1819 v univerzitnom kostole v Pešti. Do úradu bol inaugurovaný 18. apríla 1819. Vykonal vizitáciu väčšiny farností diecézy. 
V roku 1823 ho vymenovali za diecézneho biskupa vo Vespréme a za kancelára kráľovnej. Tlačou vyšli jeho príležitostné prejavy.
Zomrel 8. januára 1825 v Sümegu.

</doc>
<doc id="134544" url="https://sk.wikipedia.org/wiki?curid=134544" title="Koloman Makovíny">
Koloman Makovíny

Koloman Makovíny (* 9. november 1904, Banská Bystrica – † 5. február 1963, Bratislava) bol slovenský sochár.
Životopis.
V roku 19201924 študoval na Umeleckopriemyselnej škole (u prof. E. Luxa a A. Orbána), 19251929 na AVU v Budapešti, absolvoval študijné cesty do Ríma, Rakúska a Nemecka. Od roku 1920 sochár v Budapešti, od roku 1947 v Bratislave. Nadviazal na neoklasicizmus 20. a 30. rokov. Po vojne pracoval na reštaurovaní umeleckých pamiatok v Bratislave (Modrý kostolík sv. Alžbety, kostol sv. Trojice, 1949; plastiky Primaciálneho paláca, 19551957. Jeho tvorba je v zbierkach Galérie mesta Bratislavy, Szépművészeti múzea a Mestskej galérie v Budapešti. Člen Umeleckej besedy slovenskej, Bratislavského umeleckého spolku a neskôr Zväzu výtvarných umelcov.

</doc>
<doc id="134545" url="https://sk.wikipedia.org/wiki?curid=134545" title="Ján Makovník">
Ján Makovník

Ján Makovník (* 13. november 1920, Banská Bystrica-Jakub – † 15. február 1980, Predajná) bol spisovateľ. Pseudonym: Ján Makovník-Tónin
Jeho matka Antónia Makovníková 
Životopis.
V roku 1931 – 1936 absolvoval gymnázium v Banskej Bystrici, 1936 – 1937 praktikant na obvodnom notárstve v Banskej Bystrici. Neskôr pracoval na rôznych miestach v podnikoch v Banskej Bystrici. Zakladajúci člen RNV (Revolučný národný výbor) v Banskej Bystrici-Jakube (1944).
Autor cestopisných a spoločenských románov, 1942 debutoval románom Maharadža podsvetia. Po roku 1948 nepublikoval. V rkp. ostal jeho nedokončený prvý román Ty si môj otec.
Dielo.
Trilógia Z tajomného Orientu:

</doc>
<doc id="134546" url="https://sk.wikipedia.org/wiki?curid=134546" title="Samuel Máľach-Petrovský">
Samuel Máľach-Petrovský

Samuel Máľach-Petrovský (* 15. február 1916, Bački Petrovac – † 3. október 1944, Podbrezová) bol básnik účastník SNP.
Životopis.
Do roku 1936 študoval na gymnáziu v Petrovci, 19381940 na vojenskej akad. v Belehrade. Po okupácii Vojvodiny Maďarskom ilegálne prešiel na Slovensko. V roku 1944 sa zúčastnil SNP, kpt. povstaleckej armády, org. na Slovensku žijúcicich Juhoslovanov, bojoval pri Červenej skale a Telgárte, kde bol zranený a po operácii zomrel. Ako Petrovský gymnazista písal lyricko-senzitívnu, neskôr vlasteneckú poéziu. Pochovaný je Banskej Bystrici.

</doc>
<doc id="134547" url="https://sk.wikipedia.org/wiki?curid=134547" title="Ondrej Malachovský">
Ondrej Malachovský

Ondrej Malachovský (* 5. apríl 1929, Badín – † 3. apríl 2011, Bratislava) bol slovenský operný spevák (bas).
S manželkou Martou sa im narodili tri deti. Syn Svätopluk je operný spevák (barytón) a herec, syn Martin je operný spevák (bas), dcéra PhDr. Oľga Lorinczová je klinická psychologička.
Životopis.
Roku 1959 absolvoval štúdium spevu na Konzervatóriu v Bratislave (T. Tessler). Od 1959 sólista opery SND v Bratislave, 1962 – 1965 stály hosť opery Štátneho divadla v Brne, 1966 – 1969 angažovaný v opere v Kolíne nad Rýnom, v sezóne 1979 – 1980 v opere v Ľubľane. Na opernej scéne SND vytvoril širokú paletu postáv basového operného repertoáru, viaceré v rôznych inscenáciách. Hneď v prvej sezóne v SND stelesnil postavu Svätopluka (Svätopluk, 1960, 1970, 1972, 1985), ktorá sa stala jednou z jeho najvýznamnejších životných umeleckých kreácií. Výrazný, mohutný a nosný hlasový materiál sa hneď od začiatku jeho pôsobenia uplatňoval v najrôznejšom repertoári. Roku 1965 spieval Štelinu (Krútňava 1965, 1978), popri Svätoplukovi jeho druhú najvýznamnejšiu opernú postavu; v nasledujúcich rokoch sa stal jej jediným predstaviteľom. Schopnosť mnohostranného umeleckého záberu charakterizujú aj ďalšie jeho postavy, významné sú aj jeho postavy vo filmovom, resp. televíznom spracovaní, účinkoval aj v televíznych filmoch. Spolupracoval s Československým rozhlasom v Bratislave, účinkoval aj v prierezoch opier. Významné árie zo svojho repertoáru naspieval na gramofónové platne. So Slovenskou filharmóniou účinkoval v oratoriálnych skladbách L. van Beethovena, G. F. Händla, G. Verdiho a i. Hosťoval aj v zahraničí (Maďarsko, Poľsko, Rakúsko, ZSSR, Taliansko, Nemecko, Grécko).

</doc>
<doc id="134548" url="https://sk.wikipedia.org/wiki?curid=134548" title="Mária Malátková">
Mária Malátková

Mária Malátková (* 17. september 1944, Viedeň, Nemecká ríša – † 26. jún 1983, Košice) bola operná speváčka.
Životopis.
Študovala spev na Konzervatóriu v Košiciach, na Hudobnej fak. Vysokej školy múzických umení v Bratislave. Po ukončení členka opernej skupinu Vojenského umeleckého súboru v Bratislave, sólistka spevohry Divadla J. Záborského v Prešove, opery Divadla J.G. Tajovského v Banskej Bystrici (1970-1973), odborná pracovníčka Osvetovej besedy, Obvodného kultúrneho a spoločenského strediska v Košiciach. Svoj spevácky talent rozvíjala v hudobne založenej rodine. Už počas pôsobenia v banskobystrickom divadle pod vedením režiséra K Jermeka z Prahy inklinovala k talianskemu opernému štýlu, jej dramatický soprán umožňoval prechod cez výrazne dramatické stredy až do mezzosopránu. Vytvorila tu pestrý rad umelecky náročných postáv.

</doc>
<doc id="134549" url="https://sk.wikipedia.org/wiki?curid=134549" title="Marína Maliaková">
Marína Maliaková

Marína Maliaková (* 4. november 1861, Nižná Slaná – † 13. január 1946, Zvolen) bola osvetová pracovníčka, krajčírka a publicistka. Pseudonym: Celý mešťan, Horniačka, Zdychavská
Životopis.
V roku 1876 sa učila za krajčírku v Banskej Bystrici, 1885 v Revúcej, 18861887 absolvovala krajčírske kurzy vo Viedni a v Prahe. Krajčírske dielne a kurzy viedla na niekoľkých miestach Slovenska, od roku 1939 u Brockov a B. Hanesovej v Banskej Bystrici. Krajčírske kurzy dopĺňala vlasteneckou výchovou, 18781885 ochotnícka herečka v Tisovci, 18871888 činná v Slov. spevokole v Martine, zberateľka ľud. krojov, aktivistka slov.nár. a ženského hnutia. Autorka autobiografických čŕt. Cestopisné črty, články a beletristické útvary romanticko-sentimentálne až dokumentárno-realistické uverejňovala v Slov.pohľadoch, Dennici, Živene, Slov.žene, Národ.novinách a Nár.jednote. Prekladala z chorvátčiny.

</doc>
<doc id="134551" url="https://sk.wikipedia.org/wiki?curid=134551" title="Mojmír Mamojka">
Mojmír Mamojka

Mult. Dr. h. c. prof. JUDr. Mojmír Mamojka, CSc. (* 29. júl 1950, Zvolen) je slovenský právnik, vysokoškolský pedagóg a verejný činiteľ.
Životopis.
V rokoch 1965 až 1968 študoval na všeobecnovzdelávacej škole vo Zvolene (terajšie gymnázium). V rokoch 1968 až 1973 na Právnickej fakulte UK Bratislave. V roku 1985 získal titul CSc., v roku 1989 titul docenta,  v roku 1999 inauguroval  a získal titul profesor.  Pred príchodom na akademickú pôdu bol právnym čakateľom na Mestskej prokuratúre v Bratislave, v rokoch 1975 až 1977 ako podnikový právnik na Ústrednom skúšobnom a kontrolnom ústave v Bratislave a v rokoch 1977 až 1985 na Ministerstve financií  SR ako vedúci majetkovoprávneho oddelenia. 
Od roku 1990 do roku 1997 bol prvým vedúcim novozriadenej Katedry obchodného, hospodárskeho a finančného práva PF UK. V roku 1997  bol akademickým senátom fakulty zvolený za dekana Právnickej fakulty Univerzity Komenského. Uvedenú funkciu vykonával dve funkčné obdobia do roku 2003. Je autorom koncepcie rozvoja Právnickej fakulty UMB.V rokoch 2004 bol zvolený za jej dekana. Túto funkciu vykonával do roku 2006.
V roku 2006 bol zvolený do NR SR v ktorej ako poslanec pôsobil do roku 2016. V rokoch 2006 až 2010 bol predsedom Ústavnoprávneho výboru, v rokoch 2010 až 2012 jeho podpredsedom a v rokoch 2012 až 2016 predsedom výboru pre vzdelávanie, vedu, mládež a šport. Do NR SR bol zvolený ako nezávislý na kandidátke Smeru SD.
Prezidentom SR R. Šustrom bol menovaný za člena prvej súdnej rady. V rokoch 1994 až 2000 bol členom prvej Rady pre vysielanie a retransmisiu (Licenčná rada).
V  rokoch 2006 až 2013 bol dekanom súkromnej Fakulty práva Janka Jesenského v Sládkovičove. Časť roku 2013 bol aj jej rektorom. Určitý čas bol aj podpredsedom Rozhodcovského súdu pri SOPK. Bol členom vedeckých rád všetkých renomovaných právnických fakúlt v SR resp.  ČSSR. (Právnická fakulta Karlovej univerzity, Právnická fakulta Masarykovej univerzity Brno, Právnickej fakulty UK, Akadémie Policajného zboru v Bratislave a ďalšie).
V roku 2015 bol NR SR zvolený za kandidáta na sudcu Ústavného súdu a v roku 2017 prezidentom SR menovaný do funkcie sudcu Ústavného súdu. V roku 2020 sa tejto funkcie zo zdravotných dôvodov vzdal. 
Je držiteľom dvoch čestných doktorátov od Vysokej školy sv. Alžbety (prof. Krčméry) a od Štátnej univerzity v Užhorode (Ukrajina). Taktiež bol držiteľom licencie komerčného právnika a neskôr advokáta. Bol alebo je členom viacerých redakčných rád odborných právnických časopisov (Podnikateľ a právo, Justičná revue...)
Ocenenie.
Boli mu udelené 3 ceny Slovenského literárneho fondu za knižné monografie Správa národného majetku, Zmluvné umenie v obchodnom práve a Teória a prax obchodného práva. Je autorom alebo vedúcim autorského kolektívu ďalších významných knižných monografií (Veľký komentár k Obchodnému zákonníku, Postavenie a hospodárenie štátnych podnikov...)
Je držiteľom zlatej medaily Univerzity Komenského, medaily Ministerstva kultúry za šírenie kultúry v práve a celého radu akademických a rezortných ocenení.
Dielo.
Je autorom alebo spoluautorom viac ako 10 knižných monografií a učebných textov a viac ako 150 odborných a vedeckých článkov. Vychoval desiatky doktorandov a bol členom mnohých habilitačných a inauguračných komisií.

</doc>
<doc id="134552" url="https://sk.wikipedia.org/wiki?curid=134552" title="Pavol Marcely">
Pavol Marcely

Pavol Marcely (* 26. jún 1914, Zvolen - † 17. október 1980, Piešťany) bol slovenský generál, pedagóg a protifašistický bojovník.
Životopis.
Do roku 1933 študoval na učiteľskom ústave v Banskej Bystrici, do roku 1965 na FF UK v Bratislave. Pôvodne učiteľ, neskôr príslušník Slovenskej armády a ČSĽA. Účastník profifašistického odboja v slovenskej armáde, počas SNP štábny kapitán, príslušník československého vojska v ZSSR, bojoval v karpatsko-duklianskej operácii, 15. októbra 1944 aj s brigádou vysadený na letisku Tri duby, dnes Letisko Sliač, po prechode SNP do hôr bojoval na najohrozenejších úsekoch frontu, 5. decembra 1944 ťažko ranený. Ako 36 ročný sa stal najmladším dôstojníkom slovenskej národnosti, ktorý bol vymenovaný do prvej generálskej hodnosti. Brigádnym generálom sa totiž stal 1.10.1950. Na konci septembra 1953 bol preložený do zálohy. Reaktivovaný do Československej ľudovej armády bol začiatkom augusta 1968 a to vo vojenskej hodnosti generálmajora. Následne bol zaradený vo Vojenskom historickom ústave na oddelenie vojenských dejín Slovenska v Bratislave. V rokoch 1969 až 1971 pôsobil ako vojenský a letecký pridelenec v Belehrade. Odtiaľ nastúpil na MNO v Prahe kde vykonával štábne funkcie. Do opätovného odchodu do zálohy odišiel koncom júla 1973. .
Venoval sa problémom štatistiky, predseda Slovenského štatistického ústavu. Vysokoškolský pedagóg, prednášal na PF UK v Trnave, prispel k rozvoju slovenského školstva. Od roku 1974 pracoval ako vedúci útvaru obrany na Ministerstve práce a sociálnych veci SSR v Bratislave. Prispieval memoárovými a odbornými článkami do novín a časopisov i do odbornej tlače.
Udelené vyznamenania.
Nositeľ mnohých vysokých vojenských vyznamenaní ako napríklad: 
Jeho meno nesie Základná škola Pavla Marcelyho, Drieňová 16 v Bratislave. 

</doc>
<doc id="134553" url="https://sk.wikipedia.org/wiki?curid=134553" title="Viliam Marčok">
Viliam Marčok

Viliam Marčok (* 28. máj 1935, Dubová – † 7. máj 2013, Bratislava) bol slovenský literárny vedec, literárny kritik, básnik, vysokoškolský pedagóg, editor.
Životopis.
V roku 19461953 študoval na gymnáziu v Banskej Bystrici, 19541958 na Vysokej škole pedagogickej v Bratislave. Pôsobil ako učiteľ v Považskej Bystrici, od 1961 vysokoškolský pedagóg na Pedagogickej fakulte v Banskej Bystrici, po 1968 musel pre svoje postoje pracovisko opustiť, od 1975 pracovníkom Slovenského literárneho fondu, 19891995 pedagógom na Katedre slovenského jazyka a literatúry Filozofickej fakulty UK, pôsobil ako profesor na Katedre slovenskej literatúry Pedagogickej fakulty UK v Bratislave. Po básnických začiatkoch upriamil svoju pozornosť na literárnovedný výskum a folkloristiku, najmä rozvíjanie folklórnej tradície v tvorbe pre deti a mládež. Napísal viacero odborných štúdií z oblasti literárnej histórie, komparatistiky, historickej poetiky a súčasnej literatúry, ktoré publikoval v zborníkoch a literárnych periodikách (Slovenská literatúra, Literárny týždenník, Slovenské pohľady, Romboid a i.)
Zomrel 7. mája 2013 v Bratislave.

</doc>
<doc id="134554" url="https://sk.wikipedia.org/wiki?curid=134554" title="Mikuláš Marek">
Mikuláš Marek

Mikuláš Marek (* 24. december 1901, Sedanka, Cárske Rusko† 27. marec 1971, Bratislava, Slovensko) bol slovenský stavebný inžinier, projektant.
Životopis.
Absolvoval České vysoké učení technické (ČVUT) v Prahe, stavebný inžinier pôsobil na viacerých miestach v Česku i na Slovensku. V rokoch 19481951 riaditeľ Doprastavu, v rokoch 19511971 prednášal dopravné stavby na Stavebnej fakulte Slovenskej vysokej školy technickej (SVŠT) v Bratislave, kde vybudoval vedeckovýskumné laboratórium. Účastník SNP, pracovník Povereníctva verejných prác v Banskej Bystrici, stavbyvedúci povstaleckého poľného letiska Rohožná. Po prechode SNP do hôr, zatknutý gestapom a väznený. Autor vysokoškolských učebníc, učebných textov a odborných článkov.

</doc>
<doc id="134555" url="https://sk.wikipedia.org/wiki?curid=134555" title="Milan Marenčák">
Milan Marenčák

Milan Marenčák (* 10. júl 1932, Levice) je pedagóg, architekt, ochranca prírody, horolezec.
Životopis.
Od roku 1960 pracovník Krajského strediska štátnej pamiatkovej starostlivosti a ochrany prírody, neskôr na odd. ochrany prírody Krajského strediska Slov. ústavu pamiatkovej starostlivosti a ochrany prírody v Banskej Bystrici (1968-1972). Externý pracovník TU vo Zvolene. Venoval sa rozvoju cestovného ruchu. Dlhoročný člen správy TANAP-u, Horskej služby Západné Tatry-juh. Autor štúdií, článkov a úvah z oblasti architektúry a ochranárstva.

</doc>
<doc id="134556" url="https://sk.wikipedia.org/wiki?curid=134556" title="Ladislav Marinovský">
Ladislav Marinovský

Ladislav Marinovský (* 6. jún 1894, Slovensko) je maliar.
Životopis.
Pôsobil v Banskej Bystrici. Účastník SNP a protifašistického odboja. Po potlačení SNP pre podozrenie z kreslenia a rozširovania letákov bol nemeckými bezpečnostnými orgánmi zaistený v Banskej Bystrici (8. novembra 1944), neskôr prepustený na slobodu 
(6. decembra 1944).

</doc>
<doc id="134557" url="https://sk.wikipedia.org/wiki?curid=134557" title="Markin">
Markin

J. Markin (* Slovensko) bol zlatník.
Životopis.
Pôsobil v Banskej Bystrici (1724), kde zhotovil pre farský kostol navikulu a turibulum - loďku na tymián a kadideľnicu.

</doc>
<doc id="134558" url="https://sk.wikipedia.org/wiki?curid=134558" title="Matej Marko">
Matej Marko

Matej Marko (* 24. február 1910, Chynorany - † 22. október 1974, Topoľčany) bol slovenský náboženský spisovateľ, prekladateľ, pedagóg a jezuita.
Životopis.
V Banskej Bystrici pôsobil ako rektor a profesor cirkevných dejín a liturgie na jezuitskom náboženskom inštitúte (1941- 1946). Autor divadelných hier a biografií svätých. Nábožensky prenasledovaný.

</doc>
<doc id="134559" url="https://sk.wikipedia.org/wiki?curid=134559" title="Viera Marková">
Viera Marková

Viera Marková (rod. Kleinová) (* 26. október 1952, Martin) je vysokoškolská pedagogička.
Životopis.
V roku 1972-1977 štúdium na Fakulte ekonomiky služieb a cestovného ruchu VŠE v Banskej Bystrici, 1988 PhD., 1998 doc. Od roku 1977 pôsobí na Ekonomickej fakulte UMB v Banskej Bystrici (predtým FESCR VŠE), 1983 hospodárska stáž, 1989-1991 ved. Katedry drobného a stredného podnikania, zástupkyňa ved. Katedry manažmentu a marketingu, 1994-1996 prodekanka pre štúdium EF UMB Banská Bystrica, 1997-1999 zástupkyňa ved. Katedry podnikového hosp. EF UMB, od 1999 je vedúcou Katedry podnikového hospodárstva EF UMB v Banskej Bystrici. Je autorkou odbornej publikácie, autorkou a spoluautorkou skrípt a učebných textov, publikovala vedecké štúdie v domácich a zahraničných vedeckých zborníkoch, kapitoly vo vysokoškolských učebniciach, referáty, ktoré odzneli na vedeckých konferenciách, výskumné štúdie a priebežné správy. Od 1990 je členkou redakčnej rady časopisov Ekonomických rozhľadov a od 2000 Ekonomika a spoločnosť. Absolvovala zahraničné študúdijnú pobyty, zúčastnila sa 2-mesačného prednáškového pobytu na University of South Carolina, HRTA Offise, Columbia (USA, 1994).

</doc>
<doc id="134561" url="https://sk.wikipedia.org/wiki?curid=134561" title="Karol Markovič (ekonóm)">
Karol Markovič (ekonóm)

Karol Markovič (* 4. február 1897, Banská Bystrica-Radvaň - † 2. február 1980, Kremnica) ekonóm, finančník, protifašistický bojovník.
Životopis.
Navštevoval ľudovú školu v Banskej Bystrici-Radvani (1903-1908), meštiansku školu (1908-1911), obchodnú akadémiu v Banskej Bystrici (1911-1915). Bankový úradník v Banskej Bystrici, 1938-1944 riaditeľ filiálky SNB v Banskej Bystrici, riaditeľ Oblastného ústavu Št.banky čs. v Bratislave (1945-1953). Účastník ilegálneho protifašistického hnutia, neskôr príprav SNP, podieľal sa na jeho finančnom zabezpečení. Roku 1944 člen Okr. RNV v Banskej Bystrici, počas SNP zástupca povereníka SNR pre financovanie. Zúčastnil sa na záchrane zlatého pokladu ulož. v trezoroch banky. V novembri 1944 zatknutý, do oslobodenia väznený v Banskej Bystrici, Bratislave a v koncentračnom tábore Mauthausen. Po oslobodení sa zúčastnil na príprave nového bank. systému v ČSR. Nespravodlivo obvinený a väznený (1953-1956), neskôr rehabilitovaný. Bol pochovaný v Kremničke.

</doc>
<doc id="134562" url="https://sk.wikipedia.org/wiki?curid=134562" title="Matej Markovič">
Matej Markovič

Matej Markovič (* 27. február 1707, Dobrá Niva – † 14. apríl 1762, Sarvaš) bol slovenský evanjelický kňaz, filozof, básnik, jeden z priekopníkov nášho osvietenstva.
Životopis.
Študoval v Banskej Štiavnici, vo Dvorníkoch, v Banskej Bystrici (17221725) a teológiu v Jene (17311733). Od roku 1734 pôsobil v Sarvaši ako evanjelický kňaz, od roku 1754 ako senior.
Tvorba.
Je autorom náboženských aj náučných spisov písaných vo veršoch i v próze. Veršovanými učebnicami zemepisu a dejepisu Uhorska a knižkou modlitieb sa usiloval šíriť slovenskú národnosť a vychovávať k národnému povedomiu. Jeho umelecky nenáročné literárne práce tvoria predstupeň slovenského osvietenského klasicizmu. Časť jeho diela ostala v rukopise, ako napr. veršovaná latinská kronika Sarvaša.

</doc>
<doc id="134563" url="https://sk.wikipedia.org/wiki?curid=134563" title="Pavol Markovič">
Pavol Markovič

Pavol Markovič (* 20. december 1829, Banská Bystrica-Radvaň, Slovensko – † 29. október 1902, Hrachovo, Slovensko) bol slovenský spisovateľ, národnokultúrny dejateľ a evanjelický kňaz.
Životopis.
Narodil sa v rodine Michala Markoviča a jeho manželky Zuzany, rodenej Tvrdoňovej. Študoval na evanjelickom lýceu v Banskej Štiavnici, od roku 1846 v Levoči, potom na evanjelickom kolégiu v Prešove. Počas štúdia sa zúčastňoval na národnokultúrnej práci štúrovskej mládeže v Levoči, pôsobil v slovenských kultúrnych spolkoch a usiloval sa o upevnenie slovenského národného povedomia proti rastúcej maďarizácii. Prispel do Dobšinského povestí a do Korouhve na Sionu. 

</doc>
<doc id="134565" url="https://sk.wikipedia.org/wiki?curid=134565" title="Mária Markovičová">
Mária Markovičová

Mária Markovičová (* 29. august 1908, Radvaň – † 10. november 1984, Stupava) bola slovenská herečka.
Životopis.
Študovala na gymnáziu v Banskej Bystrici, do roku 1949 úradníčka v Tatra-závodoch v Banskej Bystrici, potom študovala dva roky na Inštitúte prof. Busersa vo Švajčiarsku. Roku 1949-1981 členka činohry Divadla J. G. Tajovského vo Zvolene. Zúčastnila sa SNP ako vedúca ženskej jednotky Červeného kríža, hlásateľka Slobodného slovenského vysielača v Banskej Bystrici. Ochotníckemu divadlu sa venovala už počas gymn. štúdií ako herečka Divadelného odboru Ev. spolku a v Mestskom divadelnom združení v Banskej Bystrici (1939-1949). Jej prechod k profesionálnemu divadlu bol plynulý, uplatnila sa ako charakterová herečka v hrách klasických i súčasných, vytvorila desiatky postáv najmä dedinských žien a matiek. Hrala v slov. filme i v televíznych inscenáciách. Debutovala v roku 1955 menšou úlohou vo filme Drevená dedina. Venovala sa aj športu, bola trojnásobnou majsterkou Slovenska v tenise, zúčastnila sa automobil. pretekov Tatra 57, kde obsadila druhé miesto.
Je pochovaná v Kremničke.

</doc>
<doc id="134566" url="https://sk.wikipedia.org/wiki?curid=134566" title="Viera Markovičová">
Viera Markovičová

Viera Markovičová (* 23. jún 1876, Skalica – † 21. január 1946, Nové Mesto nad Váhom) bola slovenská kultúrna pracovníčka.
Životopis.
Aktívne pracovala v ženských a kultúrnych spolkoch. Po roku 1934 usporiadala pozostalosť svojho otca S. H. Vajanského. Spolu s manželom sa zapojila do kultúrneho a spoločenského života v Banskej Bystrici. Literárne nepracovala, ale jej korešpondencia má dokumentárnu aj literárnu hodnotu.

</doc>
<doc id="134567" url="https://sk.wikipedia.org/wiki?curid=134567" title="Viera Markovičová-Záturecká">
Viera Markovičová-Záturecká

Viera Markovičová-Záturecká - "Zathureczky de Zaturcsa" (* 26. február 1910, Trnava - † 1. august 1953, Bratislava, pochov.: Banská Bystrica-Kremnička) bola spisovateľka.
Životopis.
V roku 1920-1925 študovala na gymnáziu v Trnave, v Bratislave absolvovala Filozof. fak. UK. Po vydaji sa venovala rodine, žila v Banskej Bystrici. Spolu s manželom sa zapojila do príprav a priebehu SNP. Literárnou tvorbou sa zaoberala od detstva, debutovala už v roku 1926 poviedkou Trik v časopise Živena. Jej rozsahom neveľké, ale žánrovo bohaté dielo obsahuje poéziu, prózu, divadelné a rozhlasové hry, pokus o operné libreto (Hajnikova žena roku1941), preklady, literárnovedné 
štúdie, fejtóny, reportáže, úvahy a rozprávkovú tvorbu pre deti. Ochotnícke divadlo v Banskej Bystrici uviedlo v roku 1941 jej hru Poklady noci svätojánskej, v roku 1942 hru Ničomník. Vo verejnom živote sa aktivizovala v ženskom a mierovom hnutí. Podpredsedníčka Čs. výboru na ochranu detí.

</doc>
<doc id="134570" url="https://sk.wikipedia.org/wiki?curid=134570" title="Jozef Markus">
Jozef Markus

Jozef Markus (Markusz, Markuš) (* 31. október 1835, Brezno - † 23. jún 1902, Ľubietová) bol rímskokatolícky kňaz, pedagóg, archivár.
Životopis.
V roku 1853-1856 študoval teológiu v seminári v Banskej Bystrici, 1856-1857 na Pázmáneu vo Viedni, 1858 vysvätený za kňaza. V roku 1857-1859 aktuár biskupskej diecézy, 1859-1860 ceremoniár Štefana Moysesa, 1861-1865 profesor teológie a prefekt v seminári, od roku 1862 aj biskupský archivár v Banskej Bystrici a 1864-1865 kustód zbierky Matice slovenskej, od roku 1865 rokuk. kňaz v Ľubietovej, od roku 1900 dekan. Podporovateľ ochotníckeho divadla, v roku 1863 spoluzakladateľ Matice slovenskej. Náboženskými článkami prispieval do časopisov Cirill a Method (1856) a Svornosť.

</doc>
<doc id="134571" url="https://sk.wikipedia.org/wiki?curid=134571" title="Július Markus">
Július Markus

Július Markus (* 8. september 1825, Banská Bystrica † 30. máj 1893, Budapešť) bol slovenský rímskokatolícky kňaz a cirkevný hodnostár.
Životopis.
Študoval na gymnáziu v Banskej Bystrici a v Bratislave, filozofiu v Trnave, teológiu v Pešti, roku 1849 vysvätený za kňaza. Hodnostár rímskokatolíckej cirkvi, predseda Krajinského podporného spolku katolíckych učiteľov, podpredseda spoločnosti sv. Ladislava. V Banskej Bystrici založil a podporoval sirotinec. Prispieval článkami do maďarskej tlače.

</doc>
<doc id="134572" url="https://sk.wikipedia.org/wiki?curid=134572" title="Mikuláš Markus">
Mikuláš Markus

Divízny generál Mikuláš Markus (* 27. jún 1897, Málinec – † 31. január 1967, Ružomberok) bol vojak, dôstojník armády Slovenskej republiky 1939-1945, česko-slovenský dôstojník a generál. V roku 1944 sa ako veliteľ 1. divízie Východoslovenskej armády zapojil do protifašistického odboja. Počas Slovenského národného povstania velil 4. taktickej skupine. 2. svetovú vojnu končil ako veliteľ 4. česko-slovenskej brigády 1. česko-slovenského armádneho zboru.
Mladosť.
Ľudovú školu navštevoval v rodnom Málinci. V 1907 – 1916 študoval vo "Vyššej štátnej reálke" s vyučovacím jazykom maďarským v Kremnici
V rakúsku-uhorskej armáde.
V októbri 1915 bol odvedený do armády a 15. októbra bol ako jednoročný dobrovoľník prezentovaný v 5. náhradnej rote 29. poľného jágerského práporu v Lučenci, kde bol odoslaný do Školy dôstojníkov v zálohe. V júli 1916 bol ako veliteľ čaty odoslaný na ruský front, v septembri 1917 bol ťažko ranený a až do 13. júna 1918 bol v nemocničnom ošetrení. V júni 1918 ako veliteľ útočnej roty odoslaný na taliansky front, kde zotrval do októbra 1918. 
Po skončení vojny demobilizoval, s úmyslom študovať na "Vysokej škole lesníckej" v Banskej Štiavnici, ale finančné pomery mu to nedovolili.
V ozbrojených silách Česko-slovenska.
Dňa 25. mája 1919 sa prihlásil do vzniknutej česko-slovenskej armády a vo funkcii veliteľa 6. roty nastúpil na vykonávanie činnej služby do pešieho pluku 25 v Šumperku. Pluk bol v roku 1920 premiestnený do Lučenca.
Ďalšie pôsobiská.
V priebehu služby v medzivojnovej česko-slovenskej armáde absolvoval viacero vojenských kurzov: 
Po anabáze v odboji a v Slovenskom národnom povstaní sa 26. marca 1945 prezentoval v Košiciach. Opätovne bol prijatý do česko-slovenskej armády, s pridelením do 1. česko-slovenskému náhradného pluku. Od 3. apríla do 31. mája 1945 velil "4. česko-slovenskej samostatnej brigáde" 1. česko-slovenského armádneho zboru v ZSSR, s ktorou sa zúčastnil záverečných bojov oslobodzovania Česko-slovenska.
Od 12. júna do 19. októbra 1945 vykonával funkciu veliteľa "Vojenskej oblasti 4" v Bratislave. Dňa 20. októbra 1945 bol určený za dočasného veliteľa VII. zboru (na jeseň 1947 premenovaný na V. zbor) v Trenčíne a od 28. októbra 1945 bol ustanovený do tejto velilteľskej funkcie. Od 1. decembra 1947 do 28. februára 1948 bol frekventantom kurzu pre vyšších veliteľov pri "Vysokej vojenskej škole". v Prahe. Vo funkcii veliteľa V. zboru v Trenčíne zotrval do konca apríla 1949, keď bol premiestnený k "Vojenskej oblasti 3" na Morave. Od 1. mája 1949 bol poverený funkciou ZV "Vojenskej oblasti 3" so sídlom v Brne. K 1. augustu 1950 bol preradený do zálohy.
V ozbrojených silách Slovenského štátu.
Deň po vzniku Slovenského štátu prevzal velenie 10. divízie v Banskej Bystrici. 
Ďalšie pôsobiská.
Po napadnutí ZSSR v júni 1941 odišiel s peším plukom 3 do na východný front, kde zotrval do 4. decembra 1941. Dňa 8. decembra 1941, po návrate na Slovensko, prevzal velenie pešieho pluku 3 vo Zvolene. Na východný front opäť odišiel 16. septembra 1942, kde do začiatku apríla 1943 zastával funkciu veliteľa motorizovaného pešieho pluku 20 v rámci Rýchlej divízie. 
S účinnosťou od 1. januára 1944 bol ustanovený za veliteľa Vojenskej divíznej oblasti 1 v Trenčíne. Jeho divízia sa stala súčasťou tzv. Východoslovenskej armády (VSA) a preto už 7. mája 1944 odišiel ako jej veliteľ na východné Slovensko do priestoru Giraltoviec, kde bol zriadený štáb divízie.
V odboji.
Už počas pôsobenia v Trenčíne nadviazal úzky kontakt s pplk.gšt. Jánom Golianom, ktorý ho zapojil do príprav ozbrojeného povstania. O svojich aktivitách v odboji informoval Markus aj veliteľa VSA gen. Augustína Malára. 
Kontakty s oddielom Čapajev.
Po príchode na východné Slovensko nadviazal plk. Markus spojenie s partizánskym oddielom Čapajev. Začiatkom augusta poveril prednostu spravodajského oddelenia svojej divízie npor. pech. Gejzu Kelemena, aby zorganizoval stretnutie členov svojho štábu s velením čapajevovcov. Partizáni si chceli overiť dôveryhodnosť ponuky, preto požiadali, aby vojaci umiestnili pod Oblík päť samopalov a 2 000 nábojov. Vojaci požiadavku vyplnili. Stretnutie sa konalo 3. augusta pod vrchom Oblík v Slánskych vrchoch. Za vojakov sa stretnutia sa okrem Markusa zúčastnili aj členovia jeho štábu náčelník štábu mjr. gšt. Elemír Polk, prenosta operačného oddelenia stot. pech. Ján Stejskal, prednosta spravodajského oddelenia npor. pech. Gejza Kelemena. Na stretnutí sa preberala aktuálna situácia, predpokladané možnosti a sledované ciele. Dôležitým bodom sa stala písomná dohoda o ukončení nepriateľstva medzi vojakmi a partizánmi. Podľa dohody sa mali všetky protipartizánske akcie partizánom včas oznámiť. Po uznaní jednotiek 1. divízie za súčasť spojeneckých vojsk mala "1. automatná partizánska skupina Čapajev" podliehať veleniu Markusovej 1. divízie. Partizáni odmietli zastavenie svojej bojovej činnosti, no boli ochotní sa dohodnúť na zmene operačného pôsobenia mimo oblasť 1 divízie.
Kontakty s oddielom Alexander Nevskij.
Začiatkom augusta sa prednosta operačného oddelenia Markusovej divízie stot Jan Stejskal zoznámil s npor. Stanislawom Wrónskim - veliteľom prieskumnej skupiny partizánske oddielu Alexander Nevskij (pplk. Karasjov-Stepanov). Po udomácnení sa karasjovovho oddielu v pohorí Čergov sprostredkoval Wónski stretnutie velenia svojej jednotky s plk. Markusom a jeho štábom. Stretnutie sa konalo v roľníckom dome obci Kríže a za vojakov sa ho okrem plk. Markusa zúčastnili aj mjr. gšt. Polk, stot. pech. Stejskal, npor. pech. Kelemen a ďalší dvaja členovia štábu. Stretnutie sa nieslo v pracovnej atmosfére a fľašu slivovice, ktorú vojaci priniesli dovolil pplk. Karasjov otvoriť až po jeho skončení. Obe strany sa snažili zistiť čo najviac a jeho výsledkom neboli žiadne záväzné rozhodnutia, no v obrysoch bola načrtnutá ďalšia spolupráca. Plk. Markus sprostredkoval stretnutie Karasjova s ľuďmi zo štábu partizánskej brigády Čapajev.
V dňoch 30. a 31. augusta 1944.
Dňa 30. augusta sa Markus spoločne so svojím náčelníkom štábu mjr. Polkom zúčastnili porady na "Armádnom veliteľstve" VSA v Prešove, ktorú narýchlo zvolal zástupca veliteľa VSA plk. Talský. Výsledkom porady bolo rpzhodnutie, podľa ktorého mal mr. Polk odletieť ráno 31. augusta o 3. hodine k veliteľovi "1. Ukrajinského frontu" maršálovi Ivanovi Stepanovičovi Konevovi, s požiadoavkou zabezpečiť pomoc Červenej armády v smere na Dukliansky priesmyk. Obidve divízie mali v nasledujúcich dvoch dňoch urobiť opatrenia na preskupenie zostavy a 2. septembra začať útok, ktorým by si vytvorili výhodné podmienky pre spojenie s Červenou armádou. Markusova 1. pešia divízia mala útočiť v smere Dukla - Krosno.
Po skončení porady sa plk. Markus vrátil na svoj štáb do Giraltoviec a vydal rozkaz na zvolanie dvoch zhromaždení, ktoré sa mali konať nasledujúci deň. Šlo o zhromaždenia, na ktorých hodlal veliteľov podriadených jednotiek informovať o úlohách prijatých na porade v Prešove. Prvé zhromaždenie sa malo konať o 14.00 hod. na veliteľstve pešieho pluku 3 vo Vyšnom Svidníku, druhé o 16.00 hod. na štábe pešieho pluku 2 v Bardejove.
Dňa 31. augusta o 6.00 hod. obdržal Markus od svojho náčelníka štábu mjr. Polka závažnú informáciu o nečakanom odlete plk. Talského a veľkej časti lietadiel skupiny vzdušných zbraní k sovietom. Obidvaja muži sa nad počinom Talského značne pohoršovali. O 9.00 hod. volal Markusa druhý náčelník štábu VSA pplk. Urban, ktorý sa v daný moment stal veliteľom celej VSA. Urban žiadal Markusa, aby prišiel do Prešova, aby sa mohli poradiť, čo ďalej. Markus mu vyhovel. Ich porada sa skončila približne napoludnie a Markus sa vrátil na štáb svojej 1. divízie do Giraltoviec.
No popoludní volal pplk. Urban Markusa opäť a žiadal, ho opäť o stretnutie, tentoraz v Giraltovciach, Po skončení ich dopoludňajšeho stretnutia totiž volal Urbanovi nemecký generál z Užhorodu, ktorý mu krátko oznámil, že "...vie akú súrnu pomoc potrebuje slovenská armáda v boji proti povstalcom, a posiela cez Košice a Kysak nemecké oddiely, ktoré sa už pravdepodobne vykladali na staničných rampách." .Podľa Markusa sa však v tom čase nič mimoriadne nedialo. Obraz na cestách nebol odlišný ako v iné dni. No v tom čase sa už naplno rozbiehalo odzbrojenie jednotiek Východoslovenskej armády, vrátane Markusovej 1. divízie. Správa o odzbrojovaní slovenských jednotiek zastihla plk. Markusa na prvom zhromaždení vo Svidníku. Markus prítomných veliteľov oboznámil s obsahom telefonickej správy a schôdzu okamžite ukončil s rozkazom pre veliteľov:"Odobrať sa okamžite ku svojim jednotkám, zahájiť paľbu, nedať sa odzbrojiť a keby sa na mieste nedalo udržať spojiť sa s partizánskou skupinou Čapajev a v boji pokračovať"Velitelia sa odobrali k svojim jednotkám a plk. Markus spoločne so svojim pobočníkom npor. v zál. Rudolfom Rázgom sa vedľajšími cestami vydali do Bardejova, kde sa malo konať druhé zhromaždenie. V tom čase sa z Giraltoviec presunula do Bardejova aj časť jeho štábu, ktorá sa zúčastnila porady, na ktorej vydal plk. Markus podobný rozkaz ako vo Svidníku, iba s tým rozdielom, že prikázal, aby sa jednotky odišli do pohoria Čergov (do horského masívu Minčol). Z Bardejova Markus volal do Svidníka na veliteľstvo pluku 3, kde mu veliteľ stihol oznámiť, že ich Nemci práve zaisťujú. Po porade sa Markus aj s časťou svojho štábu odobral do pohoria Čergov a ešte v tú noc v obci Kríže nadviazal spojenie so štábom partizánskeho zväzku Alexander Nevskij V pohorí Čergov sa napokon sústredilo približne 7 000 príslušníkov 1. divízie. 
Odpor v pohorí Čergov.
Už 1. septembra podnikli vojaci Markusovej skupiny výpad do Badejova, kde oslobodili už zajatých slovenských vojakov, ktorí taktiež odišli do pohoria Čergov. V nasledujúcich dňoch kládli vojaci Markusovej skupiny odpor nemeckej skupine Rintelen a odolávali zajatiu. Už 3. septembra bol zlomený ich odpor pri Demjate ha druhý deň začali Nemci útočiť na jednotky 1. divíizie sústredené na západe a juhozápade od Bardejova. Situácia Markusovej skupiny sa zhošovala a 5. septembra už bola takmer obkľúčená vojakmi bojových skupín Rintelen a Mathias. Hned na druhý deň však tlak na Markusových vojakov poľavil nakoľko velenie skupiny Heinrici už registrovalo prípravy Červenej armády na útok cez karpatské priesmyky (Karpatsko-duklianska operácia). Preto bola časť jednotiek bojovej skupiny Mathias, ktoré sa podieľali na odzbrojovaní, vrátené ku svojim kmeňovým jednotkám. 
Markusovi vojaci zvádzali s okupantami tvdré boje pri dnešnej Livovskej Hute no postupne boli zatlačovaní ku kóte 1157 Minčol, kde odpor skončil. Časť zostávajúcich vojakov sa rozišla domov, plk. Markus spoločne s 10 dôstojníkmi a 150 vojakmi sa začal prebíjať na povstalecké územie na Strednom Slovensku a so značne preriedenou časťou svojich jednotiek dorazil do priestoru Červenej skaly.
Veliteľ taktickej skupiny.
Dňa 12. septembra 1944 sa hlásil v Banskej Bystrici na veliteľstve Česko-slovenskej armády na Slovensku a 14. septembra prevzal velenie nad 4. taktickou skupinou (TS) "„Muráň“". K jeho prvým krokom patrilo zabezpečenie obrany zo smeru Nováky – Cígeľ na Handlovú a zastaviť postup bojovej skupiny Schill do stredu Slovenska a prevziať iniciatívu. 
Dňa 18, septembra zaútočili jednotky Markusovej 4. TS s cieľom oslobodiť Prievidzu. Útok zlyhal na zlej koordinácii vojenských jednotiek a partizánskych skupín. Markus v hlásení uvádzal:"Celý deň útok nepriateľského delostrelectva a mínometov. Útočili oni - útočili sme my. Prestali oni - prestali sme aj my. oni v obrane - my v obrane. Jeleník je náš, Malý Grič náš, Veľký Grič ich. Podplukovník Vašič osobne prinesie hlásenie."Neskôr jemu podriadené jednotky skupiny zvádzali sústavné boje s útočiacimi nemeckým jednotkami v priestore Kordík. Po ústupe povstaleckých síl z Turca zaujala 4. TS obranu priestoru Kremnice. Po prerazení obrany pri Dolnom Turčeku 5. októbra, žiadal velenie 1. Česko-slovenskej armáda na Slovensku o ústup a zaujatie obrany na úpätí západnej strany Kremnických vrchov. Dňa 23. októbra 1944 spravilo velenie povstaleckej armády rošádu. Mikuláš Markus ako mladší a pružnejší veliteľ prevzal velenie 3. TS "„Gerlach“" a vymenil tak plk. Pavla Kunu. ktorý zase prevzal velenie nad pôvodne Markusovou 4. TS.
Dňa 26. októbra ustúpil Markus do priestoru Poľany a v horách zotrval do decembra 1944, Kvôli vážnym zdravotným problémom sa následne až do príchodu oslobodzovacích jednotiek ukrýval vo Zvolene.
V civilnom živote.
Po uvoľnení do zálohy žil v Okoličnom a zamestnal sa ako plánovač, neskôr technik v Lesnom závode v Liptovskom Mikuláši. 
Mikuláš Markus vo filme.
"Choď a nelúč sa" (1979 - réžia Jozef Režucha, námet a scenár Emil Kadnár) - Mikuláša Markusa hrá slovenský herec Štefan Kvietik.

</doc>
<doc id="134574" url="https://sk.wikipedia.org/wiki?curid=134574" title="Alexander Márkus">
Alexander Márkus

Alexander Márkus (* 7. apríl 1831, Balassagyarmat † 14. február 1867, Banská Bystrica) bol slovenský pedagóg a botanik.
Životopis.
Študoval na evanjelickom lýceu v Banskej Štiavnici, evanjelickom kolégiu v Prešove a na univerzite v Halle. Od roku 1861 profesor, 1863 riaditeľ na evanjelickom gymnáziu v Banskej Bystrici.
Študoval rastlinstvo banskobystrického okolia, najmä Harmaneckého vrchu, Majerovej skaly a Krížnej. Zaoberal sa štúdiom cievnatých rastlín, ale najmä rias. Jeho zbery (1860-1867) ako súčasť historického herbára Augusta Junkera sú v zbierkach Stredoslovenského múzea v Banskej Bystrici. Jeho poznámky posmrtne vydal Fridrich Haszlinsky.

</doc>
<doc id="134575" url="https://sk.wikipedia.org/wiki?curid=134575" title="Anna Markusová">
Anna Markusová

Anna Markusová (rod. Koreňová) (* 1895, Banská Bystrica ? – † 9. september 1963, Banská Bystrica? ) bola robotníčka a funkcionárka KSČ.
Životopis.
Robotníčka Zápalkárne v Banskej Bystrici. Členka a funkcionárka KSČ, funkcionárka Sekcie komunistických žien v Banskej Bystrici. Od roku 1921 spolupracovníčka Klementa Gottwalda počas jeho pôsobenia v Banskej Bystrici. Kolportérka Hlasu ľudu, Pravdy chudoby a Proletárky v Banskej Bystrici a v stredoslovenskom regióne.

</doc>
<doc id="134576" url="https://sk.wikipedia.org/wiki?curid=134576" title="Jolana Márkušová">
Jolana Márkušová

Jolana Márkušová alebo Jolana Markusová (* 1862, Banská Bystrica?) bola slovenská pedagogička.
Životopis.
Učiteľka v Banskej Bystrici od roku 1882 dlhé roky pôsobila na banskobystrických evanjelických školách.

</doc>
<doc id="134577" url="https://sk.wikipedia.org/wiki?curid=134577" title="Juraj Maro">
Juraj Maro

Juraj Maro (* 21. apríl 1853, Kláštor pod Znievom – † 26. marec 1918, Kláštor pod Znievom) bol slovenský prekladateľ, národno-kultúrny pracovník a obchodník.
Životopis.
V roku 18651867 študoval na gymnáziu v Banskej Bystrici, po otcovej smrti odišiel na tri roky pracovať do mesta Tulcea, kde sa oboznámil s rumunčinou, bulharčinou, gréčtinou, turečtinou a orientálnymi jazykmi. Po návrate domov pokračoval v otcovom povolaní, obchodoval v Rusku. Po návrate žil v roku 18931918 v Kláštore pod Znievom. Podporoval kultúrno-osvetovú činnosť a národné podujatia. Od konca 19. stor. jeden z najaktívnejších prekladateľov z ruskej literatúry na Slovensku. Stal sa kmeňovým prekladateľom Nár. novín a Slovenských pohľadov. Prostredníctvom ruštiny preložil aj diela neruských autorov. Majiteľ bohatej rusko-slovenskej knižnice, ktorú v záveti daroval knižnici Slovenskému národnému múzeu, člen Muzeálnej slovenskej spoločnosti (MSS).

</doc>
<doc id="134578" url="https://sk.wikipedia.org/wiki?curid=134578" title="Ľudovít Maróthy">
Ľudovít Maróthy

Ľudovít Maróthy (* 5. júl 1863, Ľuboreč † 5. august 1899, Lalić) bol evanjelický kňaz a spisovateľ. Pseudonym: Ľudovít Ľuborečský
Životopis.
Študoval na gymnáziách v Martine, v Banskej Bystrici a v Bratislave, teológiu v Bratislave, vo Viedni a v Lipsku, medzitým študoval aj medicínu. Pôsobil ako evanjelický kňaz v Juhoslávii. Počas štúdia predseda slovenského spolku Tatran vo Viedni. 
Literárne a organizačne činný už v študentských rokoch. Publikoval humoristické obrázky a črty zo študentského a dedinského prostredia. Svoj štýl oživoval ľudovými jazykovými prvkami najmä z novohradského nárečia.

</doc>
<doc id="134579" url="https://sk.wikipedia.org/wiki?curid=134579" title="Jozef Viliam Marschan">
Jozef Viliam Marschan

Jozef Viliam Marschan (* 26. august 1803, Moštenica† 1872, Budapešť) bol banský inžinier.
Jeho otec bol Ján Marschan a matka Juliana Marschanová.
Životopis.
V roku 18211824 študoval baníctvo a hutníctvo na Baníckej akadémii v Banskej Štiavnici. V roku 18371847 učiteľ kreslenia a banského meračstva na Baníckej a lesníckej akadémii, súčasne 18431847 suplujúci profesor a vedúci katedry deskriptívnej geometrie a staviteľstva, 18471848 hlavný strojmajster v Štiavnických baniach. Viedol pokusy s úpravou hutníckych trosiek, práce na stavbe parnej stupy s Wattovým rozvodom. Vykonával meračské práce, robil geologické mapovanie, neskôr robil pokusy so zavedením amalgamácie v Kremnici. Autor priekopníckej práce o výstavbe železníc, štúdií o ryžovaní riečneho zlata, knižných prác o vedeckých a technických objavoch. Roku 1848 člen zakladajúceho výboru Uhorskej geologickej spoločnosti.
Jeho potomkovia boli povýšení do šľachtického stavu v roku 1896.

</doc>
<doc id="134580" url="https://sk.wikipedia.org/wiki?curid=134580" title="Viliam Martin">
Viliam Martin

plk. Ing. Viliam Martin (do roku 1940 Martiny) (27. marca 1913, Banská Bystrica – 7. mája 1976, Praha) bol slovenský a československý dôstojník, protifašistický bojovník, partizán a pedagóg. Príslušník slovenskej armády a ČSLA. Účastník protifašistického odboja v armáde. Bol pracovníkom Veliteľstva pozemného vojska v Banskej Bystrici. Organizoval odsun zdravotníckeho materiálu partizánskym jednotkám (1944). Veliteľ partizánskych skupín, príslušník 1. československého armádneho zboru v ZSSR . Nositeľ niekoľkých vyznamenaní.
Životopis.
Rané roky, štúdiá, rodina.
Viliam Ján Martin sa narodil 27. marca 1913 v meste Banská Bystrica, v rodine obuvníka evanjelického vyznania Viliama Martiny a katolíčky Ludmily Szélovej, ako jediné dieťa. Otec, vďaka expanzii Baťovej veľkovýroby obuvi, prišiel o živnosť. V roku 1930 odovzdal svoj živnostenský list a prevzal miesto domovníka v evanjelickom spolku, kde poberal nízky a nepravidelný plat. Rodina žila v skromných pomeroch. Viliam v Banskej Bystrici navštevoval všeobecnú školu a Štátne reálne gymnázium, ktoré zakončil v roku 1932 maturitnou skúškou. V dôsledku hospodárskej krízy nemohol nájsť zamestnanie až do 15. júna 1933, kedy nastúpil ako výpomocný učiteľ do novootvorenej Všeobecnej školy v obci Malachov, kde pôsobil do 31. augusta 1934. Potom odišiel do Bratislavy študovať Štátnu pedagogickú akadémiu. Po dokončení štúdií s aprobáciou na fyziku a chémiu odišiel vyučovať žiakov do Štátnej meštianskej školy v meste Podbrezová a po niekoľkých mesiacoch prestúpil do Štátnej meštianskej školy v meste Tornaľa. V Podbrezovej, na popud členov učiteľského zboru, vstúpil do Čs. soc. demokratické strany. V Podbrezovej sa zoznámil aj so svojou budúcou ženou Annou Mišútovou (21. januára 1921, Donovaly – 15. februára 1987, Praha), s ktorou sa oženil v roku 1938. Starým otcom Anny bol Ján Bohúň, držiteľ Štátneho vyznamenania, ktoré dostal od T. G. Masaryka za odbojovú činnosť proti rakúskej monarchii. Za túto vlasteneckú činnosť bol niekoľko rokov väznený. Viliam s Annou vychovali tri deti; Annu (nar. 14. septembra 1938), Miloša (nar. 27. november 1940) a Danielu (nar. 1. apríla 1951).
Armáda, vojna, SNP, partizánsky pluk.
Od 1. októbra 1937 do 31. augusta 1939 vykonával základnú vojenskú službu v Trenčíne, Ružomberku a v Banskej Bystrici. Po skončení základnej vojenskej služby pôsobil ako učiteľ na štátnej ľudovej škole v obci Hrochoť. Aby sa vyhol ako štátny zamestnanec a učiteľ povinnému vstupu do Hlinkovej gardy, 15. februára 1940 sa stal dôstojníkom z povolania. V slovenskej armáde slúžil ako pobočník veliteľa nemocnice a ako veliteľ roty pomocného zdravotníctva v Ružomberku. V tomto období si na vlastnú žiadosť, z vlasteneckých pohnútok, zmenil svoje priezvisko z Martiny na Martin. Od marca 1941 pracoval v zdravotnej správe VPV (Veliteľstvo pozemného vojska) ako pridelený dôstojník pomocného zdravotníctva v Banskej Bystrici. Dňa 26. júna 1941 bol poslaný na bojisko vo funkcii dôstojníka pomocného zdravotníctva, s veliteľstvom slovenskej poľnej armády. Od augusta do decembra 1941 bol pobočníkom veliteľa poľnej nemocnice slovenskej armády pri rýchlej divízii v meste Pologi, severne od Azovského mora. Na východný front bol odvelený spoločne s kapitánom Nálepkom, kolegom z vysokej školy v Bratislave. Dňa 10. decembra 1941 sa zo zdravotných dôvodov vrátil z frontu na Slovensko a ako dôstojník bol opäť pridelený k zdravotnej správe VPV v Banskej Bystrici. Počas tohto obdobia sa zúčastnil príprav SNP (Slovenského národného povstania). Zapojil sa do protifašistického odboja. Organizoval odsun zdravotníckeho materiálu partizánskym jednotkám a po celý čas bol v kontakte s členmi revolučnej SNR (Slovenská národná rada) Imrichom Bohúňom a Danielom Ertlom. Dňa 29. augusta 1944, po vyhlásení SNP, požiadal o pridelenie na pechotu. Zaradený bol do posádky Banská Štiavnica, kde prevzal velenie vo funkcii veliteľa III/24. pešieho práporu Topľa, s ktorým prehradil územie v smere od Levíc na Banskú Štiavnicu. S práporom sa zúčastnil, v rámci 3. taktickej skupiny 1. čs. armády, obraných bojov v Dolných Hamrovoch – Sandriku, Hodruše, Banskej Štiavnici, Tŕnii, Ľadnej, Hronskej Dúbrave a Hrochoti, spolu s jednotkami 2. čs. paradesantné brigády. Po čiastočnom potlačení SNP prešiel cez hory z priestoru Hrochoť do obce Donovaly, kde sa zdržiaval ako vojenský spravodajca. Jeho žena Anna, hoci už bola matkou dvoch detí, sa tiež aktívne zapojila od septembra 1944 do apríla 1945 do odbojovej činnosti na Donovaloch. Obstarávala odbojárom falošné doklady, zaisťovala potraviny a lekársku pomoc pre partizánov. V ohnisku SNP, počas prechodu frontu na začiatku apríla 1945, bol ťažko zranený ich štvorročný syn, ktorý bol v ohrození života, ale vďaka penicilínu, ktorý ku koncu vojny zhadzovali z lietadiel americkí letci na povstalecké územia, následky zranenia prežil. Dňa 15. februára 1945 Viliam vstúpil do 1. partizánskeho pluku 4. čs. partizánske brigády "Ciprich", kde velil čate na území Nízkych Tatier (Lužná, Magurka, Železná). Koncom apríla 1945 sa prihlásil do československej armády a od 1. mája 1945 bol pridelený k DOV Levice a od augusta 1945 potom k pešiemu pluku 12 Levice.
Povojnové roky, MNO, pedagogická činnosť.
Po skončení vojny zostal vo vojenskej službe. Od 1. novembra 1946 bol premiestnený na Veliteľstvo 2. pešej divízie v Banskej Bystrici. Tu sa stal vo februári 1947 členom Komunistickej strany Slovenska. Neskôr prijal pozvanie prezidenta Edvarda Beneša pracovať na povojnovom budovaní "Hlavného štábu čs. brannej moci" v Prahe (po roku 1950 "Generálneho štábu Československej ľudovej armády"), zo začiatku sľubne nadväzujúceho na prvorepublikové demokratické princípy a využívajúceho bojové skúsenosti československých dôstojníkov, ktorí sa vrátili do vlasti z bojov na západnom i východnom fronte. Od októbra 1947 do februára 1950 úspešne absolvoval Vysokú školu vojenskú v Prahe. Od 1. marca 1950 do 17. septembra 1958 pracoval na Ministerstve národnej obrany v Prahe 6, rovnako ako jeho priateľ generálmajor Ing. Alexander Timko, náčelník kancelárie odboja, ktorému bol veliteľom počas SNP. V priebehu politických čistiek v 50. rokoch bol donútený, rovnako ako mnoho ďalších prvorepublikových dôstojníkov, odbojárov či interbrigádistov, Generálny štáb predčasne opustiť. Preto sa vrátil k svojej pôvodnej pedagogickej profesii a od 18. septembra 1958 do 14. septembra 1968 prednášal na vojenskej katedre Vysokej školy chemicko-technologickej v Prahe. Je autorom knihy Dejiny chemického vojska a držiteľom vyznamenania Československý vojnový kríž 1939, Československá medaila Za chrabrosť pred nepriateľom, Rád Slovenského národného povstania 2. triedy, Rád červenej hviezdy (ČS), Odznak Československého partizána a ďaľších vyznamenaní. Medzi jeho celoživotné koníčky patrila kresba, maľba, hra na husle a pražské historické pamiatky. Zomrel 7. mája 1976 v Prahe na zlyhanie srdca, v dôsledku celkového vyčerpania organizmu po dlhoročnom boji s rakovinou.
Referencie.
"Životopis Viliama Martina napísaný v Prahe 3. februára 1971. Informácie z kondolencie poslané Alexandrom Timkom vdove Anne Martinovej v Prahe 11. mája 1976. Informácie z encyklopédie odboja a SNP - DEJINY SLOVENSKÉHO NÁRODNÉHO POVSTANIA 1944 - zväzok 5."

</doc>
<doc id="134581" url="https://sk.wikipedia.org/wiki?curid=134581" title="Jozef Martinček">
Jozef Martinček

Jozef Martinček (* 15. august 1855, Varín – † 13. február 1937, Syracuse) bol slovenský rímskokatolícky kňaz a kultúrny pracovník.
Životopis.
V Banskej Bystrici študoval teológiu, roku 1879 vysvätený za kňaza. Ako rímskokatolícky kňaz pôsobil na rôznych miestach Slovenska o. i. aj v Banskej Bystrici. V roku 1904 emigroval do USA. Organizátor kultúrneho, cirkevného a spoločenského života amerických Slovákov. Počas 1. svetovej vojny účastník československého zahraničného odboja, signatár Slovenskej ligy v Amerike o práve na sebaurčenie slovenského národa.

</doc>
<doc id="134582" url="https://sk.wikipedia.org/wiki?curid=134582" title="Jozef Martinec">
Jozef Martinec

Jozef Martinec (* 21. november 1901, Banská Bystrica – † 20. november 1976, Banská Bystrica) bol slovenský lekár – rádiológ.
Životopis.
Študoval na gymnáziu v Banskej Bystrici. Pracovať začal ako úradník na Riaditeľstve štátnych lesov v Banskej Bystrici. Neskôr praktický lekár, od roku 1931 röntgenológ nemocnice v Banskej Bystrici. Prvý primár rádiodiagnostického oddelenia NsP KÚNZ Banská 
Bystrica (19541974), zaslúžil sa o vybudovanie rádiodiagnostického oddelenia. Člen výboru Slovenskej rádiologickej spoločnosti a Spolku lekárov v Banskej Bystrici. Je pochovaný na mestskom cintoríne na námestí Štefana Moyzesa v Banskej Bystrici.

</doc>
<doc id="134583" url="https://sk.wikipedia.org/wiki?curid=134583" title="Daniel Martini">
Daniel Martini

Daniel Martini (Martíny) (* 18. január 1806, Banská Bystrica† 21. marec 1887, Krupina) bol evanjelický kňaz.
Životopis.
Študoval na gymnáziu v Banskej Bystrici, pravdepodobne aj v Bratislave a na univerzite v Jene. Po ukončení štúdií bol evanjelickým kňazom v Háji (46 rokov), na odpočinku žil v Krupine. Autor homiletickej literatúry a príležitostných kázní.

</doc>
<doc id="134584" url="https://sk.wikipedia.org/wiki?curid=134584" title="Juraj Martinka">
Juraj Martinka

Juraj Martinka (* 22. december 1864, Vrbica – † 20. február 1938, Liptovský Mikuláš) bol slovenský lesný inžinier, muzeológ.
Jeho otec bol Juraj Martinka a matka Maria Martinková.
Životopis.
Študoval na lesníckom odbore Vysokej školy baníckej a lesníckej, kde dostal roku 1888 absolutórium. V roku 19131916 viedol stavbu budovy Riaditeľstva štátnych lesov v Banskej Bystrici. Zameriaval sa na budovanie lesných dopravných zariadení, pozemných stavieb, neskôr na lesnícku muzeológiu. Vedúci oddelenia a riaditeľ v Liptovskom Hrádku (19211930). Jeden zo zakladateľov Pôdohospodárskeho múzea v Bratislave (1930), autor lesníckej a poľovníckej expedície. Výtvarník-amatér, tvorca modelov prírodných scenérií. Modely získali ocenenia na výstavách v Budapešti (1896), Paríži (1908), Londýne (1908), vo Viedni (1910). Predseda Lesníckeho múzea v Bratislave, člen výboru Lesníckeho a poľovníckeho múzea v Prahe, člen ČSAZ, od roku 1928 vládny radca.

</doc>
<doc id="134585" url="https://sk.wikipedia.org/wiki?curid=134585" title="Matej Martinko">
Matej Martinko

Matej Martinko (* 10. február 1898, Spišský Štiavnik – † 21. apríl 1945, Sachsenhausen) bol slovenský pedagóg, novinár.
Životopis.
V roku 19211938 učiteľ na ľudových školách na východnom Slovensku. V máji 1943 za účasť v ilegál. protifašistickom hnutí zatknutý a väznený. V roku 1944 pracoval v redakcii povstaleckej Pravdy v Banskej Bystrici. Redigoval a kolportoval komunistickú tlač. Od novembra 1944 väznený v koncentračnom tábore v Rawensbrücku, Oranienburgu, naposledy v Sachsenhausene.

</doc>
<doc id="134586" url="https://sk.wikipedia.org/wiki?curid=134586" title="Anton Martinkovič">
Anton Martinkovič

Anton Martinkovič (* 9. február 1924, Hlohovec – † 11. február 1995, Banská Bystrica) bol slovenský lekár – hematológ.
Životopis.
Primár hematologicko-transfuziologického oddelenia, krajský lekár. Zakladateľ transfúznych staníc na Slovensku. Autor publikácie o rozvoji darcovstva krvi na Slovensku a mnohých článkov v odborných časopisoch. Od roku l951 primár laboratórnej diagnostickej časti Krajskej transfúznej stanice, neskôr hematologicko-transfuziologického oddelenia nemocnice v Banskej Bystrici, po rozčlenení primár transfuziologického oddelenia (19791989). Pod jeho vedením sa oddelenie zameralo na imunohematológiu, na výrobu vzácnych sér, vybudovalo register darcov so vzácnymi krvnými skupinami. Nositeľ viacerých vyznamenaní.

</doc>
<doc id="134588" url="https://sk.wikipedia.org/wiki?curid=134588" title="Štefan Márton">
Štefan Márton

Štefan Márton (* 15. september 1911, Levice † 20. máj 1979, Vyšné Hágy) bol operný spevák.
Životopis.
Po skončení meštianskej a obchodnej školy sa od roku 1927 učil za obchodníka, do roku 1941 pracoval ako tovariš, neskôr vedúci v Leviciach. Spev študoval súkromne u prof. Fényvesiho v Budapešti. Patril k popredným osobnostiam Spevohry v DJZ v Prešove (1946-1959). V roku 1959-1961 sólista Opery DJGT (dnes Štátna opera) v Banskej Bystrici. Roku 1961-1976 DJZ v Prešove, s ktorým externe spolupracoval aj po odchode do dôchodku.

</doc>
<doc id="134589" url="https://sk.wikipedia.org/wiki?curid=134589" title="Pavol Martuliak">
Pavol Martuliak

Pavol Martuliak (* 18. február 1939, Dolný Tisovník) je slovenský vysokoškolský pedagóg a historik.
Životopis.
Narodil sa v Dolnom Tisovníku (dnes súčasť obce Horný Tisovník) v okrese Detva, ako 4. dieťa živnostnícko-maloroľníckej rodine. Otec sa volal Ján, matka Anna, rod. Backová. Prvých päť ročníkov základnej školy navštevoval v rodnej obci, 6.8. ročník v Hornom Tisovníku. 9. ročník ukončil na SŠ vo Zvolenskej Slatine. Stredoškolské štúdium absolvoval na Jedenásťročnej strednej škole v Lučenci.
V roku 1958 s vyznamenaním ukončil štúdium na Vyššej pedagogickej škole v Banskej Bystrici, kombinácia dejepis – zemepis a získal vysokoškolskú kvalifikáciu „promovaný pedagóg pre 6.8. postupný ročník“. Do roku 1960 pôsobil na základe umiestenky ako učiteľ na Osemročnej strednej škole vo Veľkom Krtíši, do roku 1963 ako učiteľ a vychovávateľ v ŠD na Strednej poľnohospodárskej technickej škole v Modrom Kameni.
V rokoch 19591962 študoval popri zamestnaní na Vysokej škole pedagogickej v Bratislave (kombinácia dejepis – zemepis). Po reorganizácii štúdia a zrušení tejto VŠ začiatkom 60. rokov sa zemepis vyučoval na Geologicko-geografickej fakulte UK, spoločensko-vedné predmety, vrátane dejepisu, na Filozofickej fakulte Univerzity Komenského. Tu bol Pavol Martuliak promovaný a bol mu udelený titul „promovaný historik, učiteľ dejepisu a zemepisu pre stredné školy“.
Do roku 1967 pôsobil ako stredoškolský profesor a zástupca riaditeľa na Strednej všeobecnovzdelávacej škole v Bytči. Od roku 1967 pôsobil na Pedagogickej fakulte v Banskej Bystrici ako odborný asistent, od 1. apríla 1980 ako docent. 1. júla 1992 sa fakulta stala súčasťou Univerzity Mateja Bela. V roku 1970 obhájil rigoróznu prácu a získal akademický titul PhDr. na Filozofickej fakulte Univerzity Komenského v Bratislave. Koncom roka 1976 na základe obhajoby dizertačnej práce na Univerzite Komenského v Bratislave získal vedeckú hodnosť kandidát vied (CSc.). Na základe úspešnej habilitácie 20. decembra 1978 na Univerzite Komenského v Bratislave bol 1. apríla 1980 menovaný za docenta v odbore Československé dejiny. V rokoch 19821989 pôsobil ako prodekan pre rozvoj na Pedagogickej fakulte v Banskej Bystrici.
Po vzniku Univerzity Mateja Bela pôsobil od 1. júla 1992 ako docent Katedry histórie Fakulty humanitných a prírodných vied, po rozčlenení fakulty na dve časti (1. marca 1995) Fakulty humanitných vied, od roku 1999 ako profesor dnešnej Filozofickej fakulty UMB v Banskej Bystrici. Za profesora pre odbor história bol vymenovaný prezidentom SR dňa 30. septembra 1999 na základe úspešnej inaugurácie na Fakulte humanitných vied UMB v Banskej Bystrici.
31. januára 2004 odišiel do dôchodku, naďalej však až do 31. augusta 2007 pôsobil ako profesor na Katedre histórie Fakulty humanitných vied UMB na riadny, do 31. augusta 2010 na 1/3 úväzok. Od 1. septembra 2005 do 31. januára 2011 pracoval na čiastočný úväzok v Ústave vedy a výskumu UMB. Po ukončení tohto čiastočného úväzku 31. januára 2011 nastúpil definitívny odchod do dôchodku.

</doc>
<doc id="134590" url="https://sk.wikipedia.org/wiki?curid=134590" title="Daniel Masník">
Daniel Masník

Daniel Masník (Masnicius; * ?, Bodice † 1650, Zemianske Kostoľany) bol evanjelický kňaz.
Životopis.
Bol synom Mikuláša Masníka, uhrovského farára. Bol otcom Tobiáša Masníka a starým otcom Daniela Krmana. Evanjelický kňaz a rektor v Banskej Bystrici-Radvani. Autor duchovných piesní zaradených do Tranovského a Klejchovho kancionála.

</doc>
<doc id="134591" url="https://sk.wikipedia.org/wiki?curid=134591" title="Beňo Maslo">
Beňo Maslo

Beňo Maslo alebo Beňo Massla (* Slovensko) bol baník, vojak, vodca baníckeho povstania.
Životopis.
Bol baníkom mediarskeho podniku Turzovsko-fuggerovskej spoločnosti v Banskej Bystrici, po roku 1530 vojenský veliteľ na Spišskom hrade. Patril k najradikálnejším vodcom povstania banskobystrických baníkov koncom júla a začiatkom augusta 1526. Po potlačení povstania ušiel z mesta a spolu s bratmi vstúpil do služieb Jána Zápoľského.

</doc>
<doc id="134592" url="https://sk.wikipedia.org/wiki?curid=134592" title="Rudolf Masný">
Rudolf Masný

Rudolf Masný (* 21. marec 1907, Banská Štiavnica † 17. júl 1985, Bratislava) bol slovenský dôstojník a protifašistický bojovník.
Životopis.
Pôvodne pedagóg, riaditeľ meštianskej školy v Ľubietovej, neskôr absolvoval tylový odbor Vysokej školy vojenskej v Prahe. V roku 1940-1944 v hodnosti kapitána veliteľ automobilovej roty a práporu v Banskej Bystrici. Od roku 1942 aktívny účastník ilegálneho protifašistického odboja v armáde, 1944 spolupracovník Vojenského ústredia SNR. Po prechode SNP do hôr príslušník partizánskej skupiny. Po oslobodení pracovník hospodárskych organizácií.

</doc>
<doc id="134593" url="https://sk.wikipedia.org/wiki?curid=134593" title="Edmund Massányi">
Edmund Massányi

Edmund Massányi (* 15. január 1907, Nitra - † 29. november 1966, Nitra) bol slovenský maliar, ilustrátor a reštaurátor.
Životopis.
Maliarstvo a reštaurátorstvo študoval v Prahe, Nitre, vo Viedni, v Mníchove a Hodkovciach. V rokoch 1930-1932 pracoval ako scénický výtvarník v SND v Bratislave, potom slobodný umelec. Spolupracovník Slovenského ústavu na ochranu kultúrnych pamiatok v Bratislave. Výborne ovládal techniku pravej fresky a perspektívu. Maľoval a reštauroval kostolné obrazy a fresky, portrétoval významné osobnosti, venoval sa časopiseckej a knižnej ilustrácii, navrhoval výpravy pre SND v Bratislave. Reštauroval fresky v Thurzovom dome v Banskej Bystrici. 
Jeho diela sú v SNG Bratislava, v galérii v Nitre a v Bojniciach.

</doc>
<doc id="134594" url="https://sk.wikipedia.org/wiki?curid=134594" title="Ján Matejčík">
Ján Matejčík

Ján Matejčík (* 18. júl 1933, Lupoč – † 5. január 1997, Banská Bystrica) bol slovenský jazykovedec a pedagóg.
Životopis.
Od roku 19571959 asistent na Vyššej pedagogickej škole v Banskej Bystrici, stredoškolský profesor na Strednej priemyselnej škole spojovej techniky v Banskej Bystrici (19591960). Vysokoškolský profesor a dekan PF v Banskej Bystrici, neskôr UMB (19601992).
Člen Miestneho odboru MS v Banskej Bystrici (1968). Venoval sa slavistike, dejinám slovenského jazyka, dialektológii a onomastike. Autor jazykovedných a jazykovedno-historických publikácií, štúdií a článkov v domácich a zahraničných periodikách.

</doc>
<doc id="134596" url="https://sk.wikipedia.org/wiki?curid=134596" title="Martin Matejovič">
Martin Matejovič

Martin Matejovič (Mateovic, Mateovich) (* 1734, Kuklov † 27. júl 1803, Banská Bystrica) bol rímskokatolícky kňaz, cirkevný hodnostár a mecén.
Životopis.
Roku 1758 ukončil štúdiá teológie v Trnave. Od roku 1776 pôsobil ako kanonik Banskobystrickej kapitoly, kapitulný veľprepošt (1784) a generálny vikár v Banskej Bystrici (1792). V roku 1792 zastupoval Banskobystrickú kapitulu na uhorskom sneme. Člen Slovenského učeného tovarišstva, jeho odb. v Banskej Bystrici (od roku 1794). Napísal latinskú autobiografiu, zloženú v elegickom distichu.

</doc>
<doc id="134597" url="https://sk.wikipedia.org/wiki?curid=134597" title="Vladimír Mathern">
Vladimír Mathern

Prof. JUDr. Vladimír Mathern, DrSc. (* 13. december 1928, Brezno – † 12. január 2014) bol slovenský advokát a vysokoškolský pedagóg.
Životopis.
V roku 1939-1947 študoval na gymnáziu v Brezne, 19471951 na Právnickej fakulte Univerzity Komenského v Bratislave, 1967 CSc., 1973 doc., 1984 DrSc., 1987 prof. Od roku 1953 pôsobil ako dôstojník Vojenskej justície, od 1954 na viacerých vojenských súdoch v ČSSR do r. 1972, 19721976 pedagóg na Vojenskej škole v Bratislave, 19762002 docent, profesor na Katedre trestného práva Právnickej fakulty UK v Bratislave.
Autor 3 monografií, spoluautor 5 monografií, autor a spoluautor 14 učebníc, autor 2 štúdií v zahraničných zborníkoch a odborných časopisoch a 47 domácich, zúčastnil sa na 10 zahraničných prednáškach v rámci konferencií a sympózií. V roku 19992003 predseda komisie pre rekodifikáciu trestného práva, 19902003 sekretár, neskôr predseda komisie pre udeľovanie vedeckých hodností DrSc. V rovnakom období bol aj členom Vedeckej rady Univerzity Komenského.

</doc>
<doc id="134598" url="https://sk.wikipedia.org/wiki?curid=134598" title="Ján Matolai">
Ján Matolai

Ján Matolai (Matula) - Matolay de Zolna (* Zolná) bol vlastivedný pracovník a ampelológ. Pochádzal zo zemianskej rodiny s predikátom zo Zolnej.
Životopis.
V roku 1711 žiak banskobystrického gymnázia (zapísaný ako Matula), kde ho učil aj Matej Bel, od roku 1715 študoval teológiu vo Wittenbergu. Blízky spolupracovník Mateja Bela pre jeho "Prodromus" napísal stať o šopronskom vinohradníctve, spolupracoval s ním na príprave opisu uhorského poľnohospodárstva ("De rustica Hungariae"). Od roku 1720 robil pod jeho vedením základný výskum Bratislavskej stolice, výsledky predložil roku 1729 v rukopise "Commentatio in inclytum comitatum Posoniensem facta anno 1729". Zakladateľ ampelografie na Slovensku.

</doc>
<doc id="134599" url="https://sk.wikipedia.org/wiki?curid=134599" title="Ctibor Matulay">
Ctibor Matulay

Ctibor Matulay (* 21. august 1916, Trnava – † 17. február 1995, Banská Bystrica) bol archivár, pedagóg.
Životopis.
V Banskej Bystrici pôsobil ako pedagóg na Obchodnej akadémii, od roku 1954 pracovník Pôdohospodárskeho archívu v Banskej Bystrici-Radvani, po zlúčení so Štátnym archívom jeho riaditeľ (1956-1962). Dokumentarista a pracovník v Stavoindustrii, VŠD vo Zvolene a vo Vlastivednom múzeu v Banskej Bystrici. V roku 1968-1982 riaditeľ Okresného archívu v Banskej Bystrici. Autor Katalógu administratívnych a súdnych písomností 1255-1536, ktorý vyšiel pod názvom Mesto Banská Bystrica. Prekladateľ pedagogických príručiek z ruštiny, odbornej literatúry z nemčiny. Venoval sa spracovávaniu starého archívneho materiálu, časť vyšla tlačou.

</doc>
<doc id="134600" url="https://sk.wikipedia.org/wiki?curid=134600" title="Michal Matunák">
Michal Matunák

Michal Matunák (* 17. júl 1866, Šurany - † 5. december 1932, Kremnica) bol rímskokatolícky kňaz, historik, archivár.
Životopis.
Ľudovú školu navštevoval v Šuranoch, neskôr študoval na gymnáziách v Nových Zámkoch, Banskej Štiavnici, maďarskom Egri. Následne študoval teológiu na univerzite v Budapešti, prihlásil sa na vysokú bohosloveckú školu v Banskej Bystrici, kde bol v roku 1891 vysvätený za rímskokatolíckeho kňaza. V rokoch 1894-1898 bol kaplánom v Kremnici, v rokoch 1898-1902 bol riaditeľom ľudovej školy v Krupine, v rokoch 1902-1922 pôsobil ako rímskokatolícky kňaz a dekan v Brezne, od roku 1922 bol archivárom mesta Kremnica. 
Popri teológii študoval na univerzite aj cirkevnú hudbu a najmä históriu, ovládal niekoľko jazykov (aj turečtinu). Bol členom historického odboru i výboru Matice slovenskej a Muzeálnej slovenskej spoločnosti. Počas pôsobenia ako kaplán v Kremnici ho do archívnej práce zasvätil historik Pavol Križko. Zbieral ľudové a historické piesne (najmä z obdobia uhorsko-tureckých bojov a stavovských povstaní), skúmal a zdokumentoval historický vývoj miest, v ktorých pôsobil (Šurany, Nové Zámky, Vígľaš, Krupina, Kremnica. Zaslúžil sa najmä o opísanie historického vývoja mesta Kremnica, spracoval mnoho prameňov k otázke uhorsko-tureckých vojen v 16. a 17. storočí. V Krupine založil miestne múzeum a usporiadal mestský archív. Bol aj tajomníkom Hontianskej muzeálnej spoločnosti. Počas pôsobenia v Brezne sa na dlhší čas organizačne i publikačne odmlčal.
Zaoberal sa aj otázkami starších slovenských dejín so zameraním na veľkomoravské obdobie a entogenézu Slovákov. Venoval sa aj botanike, numizmatike a zostavoval herbáre. Svoju numizmatickú zbierku venoval meštianskej škole v Brezne. Pričinil sa aj o vznik miestneho odboru MS v Brezne (1919).

</doc>
<doc id="134602" url="https://sk.wikipedia.org/wiki?curid=134602" title="Juraj Matúška">
Juraj Matúška

Juraj Matúška de Tvarozsna et Felsőrasztoka (* 14. november 1809, Dolný Kubín – † 24. február 1898, Liptovský Mikuláš) bol slovenský evanjelický kňaz, národnokultúrny dejateľ a sudca.
Životopis.
Pochádzal zo šľachtického rodu Matuška z Tvarožnej a Vyšných Ráztok (de Tvarozsna et Felsőrasztoka). Bol starším bratom autora textu slovenskej hymny Janka Matúšku (18211877). Študoval na evanjelickom lýceu v Bratislave a na teologickej akadémii vo Viedni. Sedriálny sudca v Liptovskom Mikuláši, po roku 1876 v Banskej Bystrici. Roku 1837 spoluzakladateľ a prvý predseda Spoločnosti vychovávateľskej oravského bratstva. Bol tiež zakladajúcim členom Tatrína a členom Matice slovenskej. Zúčastnil sa roku 1861 martinského memorandového zhromaždenia.
Skladal duchovné piesne, 18 z nich vyšlo v Zpěvníku 1842.

</doc>
<doc id="134603" url="https://sk.wikipedia.org/wiki?curid=134603" title="Samuel Matz">
Samuel Matz

Samuel Matz, SJ (; * 26. august 1716, Spišské Podhradie/Kláštor pod Znievom† 10. júl 1788, Spišské Podhradie/Spišská Kapitula) bol uhorský jezuita, kňaz, profesor a básnik. 
Napísal elegickú skladbu O premenách sedempahorkatej Dácie pri príležitosti úmrtia Karola VI. ().
Život.
Narodil sa v roku 1716 v Spišskom Podhradí. Avšak v slovenskej historiografii sa uvádza ako miesto jeho narodenia aj Kláštor pod Znievom. Jeho otec bol Ján Matz a matka Dorota. Dňa 20. októbra 1736 vstúpil do jezuitskej rehole v Trenčíne, kde si urobil aj noviciát v rokoch 17371738. Po štúdiu pôsobil ako učiteľ na rehoľných gymnáziách, najdlhšie v Skalici. V roku 1739 vyučoval jazyky a spoločenské náuky na gymnáziu v Banskej Bystrici, v roku 1740 v Prešove a roku 1741 v Kluži.
V rokoch 17421745 študoval teológiu v Košiciach. Okolo roku 1746 si urobil tretiu probáciu na teologickom inštitúte v Banskej Bystrici. Neskôr v rokoch 17471751 pôsobil ako profesor a študijný prefekt na gymnáziu v Banskej Štiavnici. V roku 1752 ako farár a katechéta v Prešove. Ďalej ako prokurátor rádového domu v Trenčíne. Po roku 1752 ako profes so štyrmi sľubmi. V rokoch 17551765 bol učiteľom latinčiny v Skalici. Medzi rokmi 17661767 bol regent konviktu v Levoči, a v rokoch 17681773 bol špirituálom v Stoličnom Belehrade. Ďalej pôsobil ako kazateľ. Po rozpustení jezuitov v roku 1773 bol diecéznym kňazom na Spiši.
Dielo.
Je autorom elegickej skladby "Metamorphosis septicollis Daciae occasione mortis Caroli VI." (Cluj, 1741; v preklade: O premenách sedempahorkatej Dácie pri príležitosti úmrtia Karola VI.), v rukopise zostalo 184 jeho latinských básní z rokov 17791785, z ktorých sedem uverejnil nitriansky kanonik Jozef Vágner v roku 1886. Rukopis sa nachádza v nitrianskej diecéznej knižnici. Zomrel v roku 1788 pravdepodobne v Spišskej Kapitule.

</doc>
<doc id="134604" url="https://sk.wikipedia.org/wiki?curid=134604" title="František Otto Matzenauer">
František Otto Matzenauer

František Otto Matzenauer (* 16. máj 1845, Beňov - † 22. december 1901, Trnava) bol spisovateľ, prekladateľ, editor. Pseudonym: M. Beňovský
Životopis.
Bol učiteľom v Brezne a v Starej Turej, od 1873 profesorom na učiteľskom ústave v Trnave. Písal didaktizujúce, ľudovýchovné prózy. Založil 1885-1891 vydával edíciu leporiel. Prekladal populárnu lit. z maď. a nem. Edičným činom sú jeho preklady Antológia z poetickej literatúry nemeckej (1890), v kt. ako prvý v slov. kultúre vedome prezentoval informatívnu funkciu prekladu; vydal aj Pet2fiho Lyrické básne (1893).
Literatúra.
Dejiny kráľovstva uhorského

</doc>
<doc id="134605" url="https://sk.wikipedia.org/wiki?curid=134605" title="Henrich Matzner">
Henrich Matzner

Henrich Matzner (* 23. december 1892, Moravský Ján – † január 1945, Nemecká) bol pedagóg, protifašistický bojovník.
Životopis.
V roku 19381944 stredoškolský profesor na priemyselnej škole v Banskej Bystrici. Účastník ilegálneho protifašistického odboja v Banskej Bystrici a SNP. Po potlačení SNP bol 1. januára 1945 spolu s manželkou Elenou a synom Tomášom nem. bezpečn. orgán. v Banskej Bystrici zaistený, väznený a popravený v Nemeckej. Rasovo prenasledovaný, obeť fašistického teroru. Autor stredoškolských učebníc pre strojárske predmety a odborných článkov.

</doc>
<doc id="134607" url="https://sk.wikipedia.org/wiki?curid=134607" title="Ján Maxian">
Ján Maxian

Ján Maxian (* 18. máj 1895, Banská Bystrica-Jakub † 29. október 1967, Šamorín) bol slovenský dôstojník.
Životopis.
Účastník protifaštického odboja v armáde a SNP v Banskej Bystrici.

</doc>
<doc id="134608" url="https://sk.wikipedia.org/wiki?curid=134608" title="Eugen Medek">
Eugen Medek

Eugen Medek (* 13. december 1905, Náchod – † 29. október 1949, Martin) bol slovenský herec, autor textov a ľudový rozprávač.
Životopis.
V roku 1919 sa s rodičmi presťahoval z Čiech do Dolného Kubína, kde neskôr prevzal po otcovi holičstvo. Tu sa začal venovať aj ochotníckemu divadlu ako herec i režisér. Od roku 1943 žil v Martine, kde pôsobil ako člen Slovenského spevokolu a Slovenského komorného divadla, kde vďaka svojmu živelnému prejavu vytvoril množstvo charakterových aj tragických postáv. Počas Slovenského národného povstania účinkoval vo Frontovom divadle a spolupodieľal sa na vysielaní Slobodného slovenského vysielača v Banskej Bystrici. Kvôli tejto činnosti bol v roku 1945 väznený aj s otcom v koncentračnom tábore v Puppingu. Po skončení vojny pokračoval v hereckej kariére a stal sa výraznou osobnosťou moderného slovenského herectva.
Zomrel v roku 1949 na následky srdcového ochorenia, ktoré bolo dôsledkom vojnových útrap v koncentračnom tábore a je pochovaný na Národnom cintoríne v Martine.

</doc>
<doc id="134610" url="https://sk.wikipedia.org/wiki?curid=134610" title="Gejza Medrický">
Gejza Medrický

Gejza Medrický (* 12. november 1901, Banská Bystrica-Radvaň – † 2. marec 1989, Bratislava) bol politik, štátnik, publicista.
Životopis.
V roku 1911-1919 študoval na gymnáziu v Banskej Bystrici. Počas Slovenského štátu (1939-1945), funkcionár HSĽS, poslanec slovenského snemu, minister hospodárstva a predseda Komitétu hospodárskych ministrov Slovenského štátu. Hlavný organizátor hospodárskeho života. Po oslobodení perzekvovaný a väznený. Autor spomienkovej knihy, politických a hospodárskych člankov.

</doc>
<doc id="134611" url="https://sk.wikipedia.org/wiki?curid=134611" title="Július Medrický">
Július Medrický

Július Medrický (* 2. január 1871, Špania Dolina† 14. február 1942, Liptovský Hrádok) bol slovenský pedagóg a vlastivedný pracovník, otec ministra hospodárstva Slovenskej republiky (19391945) Gejzu Medrického.
Životopis.
Pôsobil ako učiteľ v Tajove, Banskej Bystrici-Radvani a do konca aktívnej služby v župnom sirotinci (1928). V čase Rakúsko-Uhorska udržiaval pravidelné styky s radvanským katolíckym kňazom a národne uvedomelým Slovákom Antonom Miššuthom. Organista, zberateľ ľudového umenia. Autor knihy vianočných piesní z Tajova, Španej Doliny a iných dedín na strednom Slovensku.

</doc>
<doc id="134612" url="https://sk.wikipedia.org/wiki?curid=134612" title="Marka Medvecká">
Marka Medvecká

Marka Medvecká (* 21. február 1916, Nová Baňa – † 19. jún 1990, Bratislava) bola slovenská operná speváčka, hudobná pedagogička.
Životopis.
V roku 1928-1935 študovala na reálnom gymnáziu vo Zvolene, 1932-1933 na dievčenskom lýceu v Saint Germain en Laye vo Francúzsku, 1935-1940 spev na Konzervatóriu v Prahe, 1945-1950 externe hudobnú vedu a francúzštinu na Filozofickej fakulte UK v Bratislave, súčasne súkromne spev u A. Korínskej. V roku sa stala 1940-1952 sólistka opery SND (s výnimkou 1944-1945, keď sa zapojila do SNP ako členka povstaleckého Slovenského rozhlasu v Banskej Bystrici a ošetrovateľka Československého Červeného kríža), v roku 1952 bola z politických dôvodov prepustená zo SND, v roku 1952-1974 sa stala učiteľkou spevu na Štátnom konzervatóriu, resp. Konzervatóriu v Bratislave. Úspešná interpretka najmä lyrických a mladodramatických postáv klasického i moderného repertoáru, popri sopránových zvládla i niektoré mezzosopránové úlohy. Hosťovala na operných scénach v Prahe, v Brne, v Belehrade a vo Viedni. Ako koncertná speváčka propagovala i modernú piesňovú tvorbu našich autorov. Ako vokálna pedagogička vychádzala z talianskej školy. K jej žiakom patrili Edita Gruberová, Štefan Babjak, A. Judt a i. Pôsobila aj ako hlasová poradkyňa Lúčnice, Speváckeho zboru bratislavských učiteliek a vokálna pedagogička v opere Divadla JGT v Banskej Bystrici. 
Spolupracovala so Slovenským rozhlasom, členka súťažných porôt a komisií.

</doc>
<doc id="134613" url="https://sk.wikipedia.org/wiki?curid=134613" title="Has">
Has

Has môže byť:
HAS môže byť:

</doc>
<doc id="134614" url="https://sk.wikipedia.org/wiki?curid=134614" title="Samuel Medvecký">
Samuel Medvecký

Samuel Medvecký (* 28. január 1794, Hybe† 18. september 1876, Zvolenská Slatina) bol slovenský evanjelický kňaz, národnokultúrny pracovník.
Jeho otec bol Matej Medvecký, matka Alžbeta rod. Lehocká, manželka Terézia rod. Langová, syn Samuel Štefan Medvecký, dcéra Terézia Vansová rod. Medvecká.
Životopis.
Pochádzal zo starého zemianskeho rodu Medvecký z Medvedzia a Malého Bysterca. Študoval v Levoči a Kežmarku, roku 1819 zložil kandidátsku skúšku v Prešove. Pôsobil ako vychovávateľ v zemianskych rodinách, potom kaplán u Adama Lovicha v Banskej Bystrici, od roku 1825 evanjelický kňaz vo Zvolenskej Slatine. Seniorálny dekan a dorozca škôl, člen Matice slovenskej, podporovateľ národných podujatí. Tlačou vydal príležitostnú báseň.

</doc>
<doc id="134615" url="https://sk.wikipedia.org/wiki?curid=134615" title="Ľudovít Medveď">
Ľudovít Medveď

Ľudovít Medveď (pôv. Mezei) (* 16. jún 1913, Čierny Balog – † 5. máj 1967, Košice) bol funkcionár KSČ, verejný činiteľ a protifašistický bojovník.
Životopis.
V roku 19301934 sa učil za zámočníka, 1939 ukončil meštiansku školu v Brezne. Príležitostný robotník, neskôr tajomník Oblastného výboru KSS, 19491953 predseda KNV v Prešove, neskôr pracovník vo významných funkciách hospodárskych podnikov.
Účastník revolučného hnutia, 1939 väznený v Ilave, ilegálneho protifašistického hnutia, 1944 člen RNV v Čiernom Balogu. Počas SNP pomáhal zásobovať partizánov, organizovať Ľudové milície. Po ústupe SNP do hôr partizánska spojka, Ľudové milície sa pod jeho velením podieľali na oslobodzovaní Horehronia.
Člen KSČ a funkcionár ÚV KSS. Nositeľ viacerých vyznamenaní.

</doc>
<doc id="134616" url="https://sk.wikipedia.org/wiki?curid=134616" title="Adolf Medzihradský">
Adolf Medzihradský

Adolf Gustáv Medzihradský ("Medzihradszky de Medzihradne", * 2. apríl 1835, Leštiny† 13. december 1919, Dolný Kubín-Medzihradné) bol slovenský pedagóg, národnokultúrny pracovník.
Životopis.
Pochádzal zo šľachtického rodu Medzihradský z Medzihradného ("Medzihradszky de Medzihradne"). Študoval na gymnáziu v Banskej Bystrici, 18521855 v Kežmarku. Popredný pedagóg, zostavovateľ rukopisných učebníc zemepisu, dejepisu, prírodopisu a i. Ovplyvnil tvorbu P. O. Hviezdoslava, zaslúžil sa o jeho slovenské národné prebudenie. Zakladajúci člen Matice slovenskej, spevokolu a organizátor ochotníctva v Dolnom Kubíne. Venoval sa maliarstvu, 1873 uňho tvoril Peter Bohúň. Študoval oravskú a liptovskú genealógiu.

</doc>
<doc id="134617" url="https://sk.wikipedia.org/wiki?curid=134617" title="Gregor Melcer">
Gregor Melcer

Gregor Melcer (Meltzer, Melczer; Rehor) (* asi Banská Bystrica) bol slovenský evanjelický kňaz&lt;br&gt; a cirkevný hodnostár.
Životopis.
Podľa jedných prameňov pochádzal z Moravy, podľa iných zo Spišského Podhradia. Roku 1555 bol vo Wittenbergu vysvätený za evanjelického kňaza. Asi v 1549 rektor školy v Spišskej Belej, neskôr evanjelický kňaz na niekoľkých miestach najmä východného Slovenska; od roku 1560 v Banskej Bystrici, potom hlavný mestský farár, 1584 senior stredoslovenských banských miest v Banskej Bystrici, kde viedol vieroučné spory so slovenským farárom Tomášom Frölichom. Autor náboženského spisu o pravej viere, v jeho prílohe uverejnil i vierovyznanie stredoslovenských banských miest ("Confesio ecclesiarum montanarum civitatum"). V spise uverejnil i svoje verše, venované richtárovi a mestu Banská Bystrica. V rukopise zostala jeho cirkevná agenda.

</doc>
<doc id="134618" url="https://sk.wikipedia.org/wiki?curid=134618" title="Jozef Melcer">
Jozef Melcer

Jozef Melcer (Melczer, Melzer, Meltzer) (* 6. apríl 1800, Ostrá Lúka - † 18. november 1854, Hronsek) bol evanjelický kňaz, publicista.
Životopis.
Študoval na lýceu v Banskej Štiavnici a v Bratislave, od 1824 teológiu vo Viedni. Roku 1827-1834 evanjelický farár v Slovenskej Lupči, od roku 1834 v Hronseku. Účastník revolúcie 1848-1849, väznený v Bratislave, napokon omilostený. Autor príležitostných kázní, pôvodných aj preložených piesní, ktorými sa zaradil medzi popredných tvorcov evanjelický Zpěvníka (1842). Venoval sa aj problematike spisovného jazyka, zastával sa jeho prirodzeného vývinu. Jeho anonymne po maďarsky vydaná brožúra Ohlas v záujme slovenskej reči (1842) patrí medzi významné diela národnej obrany proti násilnej maďarizácii.

</doc>
<doc id="134620" url="https://sk.wikipedia.org/wiki?curid=134620" title="Ján Meličko">
Ján Meličko

Ján Meličko (* 22. december 1846, Martin† 7. september 1926, Martin) bol slovenský pedagóg, hudobný skladateľ.
Životopis.
Základnú školu navštevoval v Martine, strednú v Gemeri a v Banskej Bystrici, od 1864 študoval na učiteľskej prípravke v Nyíregyháze. Spočiatku pomocný učiteľ neskôr riadny učiteľ a kantor, od roku 18751926 v Martine. Od marca 1883 viedol Slovenský spevokol v Martine (do roku 1914). Spolu s Karolom Ruppeldtom redaktor Slovenských spevov. Ako evanjelický kantor komponoval cirkevné a príležitostné spoločenské skladby i vlastenecké piesne. Jeho dcéra Hana Meličková bola významná slovenská herečka.

</doc>
<doc id="134621" url="https://sk.wikipedia.org/wiki?curid=134621" title="Samuel Melik">
Samuel Melik

Samuel Melik (Mellik, Melikius) (* Važec † 29. august 1620, Očová) bol evanjelický kňaz a cirkevný hodnostár.
Životopis.
Pochádzal z rektorskej a kňažskej rodiny. Študoval teológiu vo Wittenbergu. Evanjelický kňaz v Brezne (1595). Na žilinskej synode roku 1610 bol zvolený za jedného z 3 prvých superintendantov evanjelickej cirkvi na Slovensku.
Študoval orientálne jazyky a astronómiu ("Explicatio planetarium" - Výklad planét) v rukopise s I. Abrahamidesom a E. Lánim preložil Lutherov "Katechizmus" (1612) - pravdepodobne jeden z prvých prekladov do biblickej češtiny. Jemu pripisovaným a pravdepodobne kolektívnym dielom je "Apológia synody" proti útokom ostrihomského arcibiskupa Františka Forgáča.

</doc>
<doc id="134622" url="https://sk.wikipedia.org/wiki?curid=134622" title="Vojtech Mensatoris">
Vojtech Mensatoris

Vojtech Mensatoris (* 23. november 1916, Kispest - † 15. september 1986, Liptovský Hrádok) bol slovenský maliar, historik umenia a pedagóg.
Životopis.
Jeho rodičia sa presťahovali na Slovensko v roku 1919. 
V rokoch 1932-1936 študoval na učiteľskom ústave v Banskej Bystrici, neskôr popri zamestnaní na Konzervatóriu, v rokoch 1942-1947 študoval kreslenie a maľovanie na Slovenskej vysokej škole technickej, dejiny umenia na Filozofickej fakulte UK v Bratislave. 
V rokoch 1941-1944 pôsobil ako učiteľ a súčasne sólista spevohry Slovenského národného divadla, 1945-1951 ako referent výtvarného umenia na Povereníctve v Bratislave, 1951-1955 bol vedúcim pre súčasné umenie v Slovenskej národnej galérii. Maliarstvu sa intenzívne začal venovať po príchode do Liptovského Mikuláša, kde bol v rokoch 1955 - 1976 riaditeľom Obrazárne Petra Michala Bohúňa. Ako maliar sa venoval krajinomaľbe a zátišiam. Od olejomaľby a kresby prešiel ku gvašu a pastelom. Bol komisárom mnohých výstav a výstavných katalógov.

</doc>
<doc id="134624" url="https://sk.wikipedia.org/wiki?curid=134624" title="Ján Mesiarik">
Ján Mesiarik

JUDr. Ján Mesiarik, CSc (* 17. február 1940, Tŕnie) je verejný činiteľ, právnik.
Životopis.
V roku 1954-1957 študoval na Jedenásťročnej strednej škole vo Zvolene, 1964-1969 na Právnickej fakulte UK v Bratislave, 1974- 1977 Akadémia spoločenských vied Moskva, interná vedecká ašpirantúra na Katedre teórie štátu a práva (CSc). V roku 1957-1961 asistent spojov na Úrade poštovej prepravy vo Zvolene, 1962-1965 právnik na ONV vo Zvolene, 1965-1969 právnik na KNV v Banskej Bystrici, 1969-1975 vedúci odboru vnútorných vecí na ONV v Banskej Bystrici, 1977-1986 vedúci ideologického oddelenia na KV KSS v Banskej Bystrici, 1986-1990 podpredseda KNV v Banskej Bystrici, od 1991 komerčný právnik, špecializácia obchodné právo a obchodné spoločnosti, podieľal sa transformácii právnych noriem viacerých spoločností na akciové spoločnosti. Publikoval odborné články v časopisoch "Právny obzor" a "Právnické štúdie" a v iných periodikách. Člen Slovenskej komory komerčných právnikov.

</doc>
<doc id="134625" url="https://sk.wikipedia.org/wiki?curid=134625" title="František Mesík-Vajda">
František Mesík-Vajda

František Mesík-Vajda (* 24. október 1880, Selce – † 22. október 1941, Banská Bystrica) bol rímskokatolícky kňaz, verejný činiteľ, kanonik.
Životopis.
Študoval na gymnáziu v Banskej Bystrici, už ako septimána ho prijali do banskobystrického teologického seminára. Po ukončení prokurátor banskobystrického seminára (1911). Od roku 1919 rektor a hlavný diecézny škôldozorca v Ban.Bystrici. Starosta Banskej Bystrice (1. októbra 1927-1. mája 1932). Od roku 1933 generálny vikár a kanonik sídelnej kapituly v Ban.Bystrici. Prodirektor bohosloveckej akadémie (od roku 1935). Funkcionár a organizátor lyžovania v Banskej Bystrici, dlhoročný 
predseda TJ ŠK Banská Bystrica.

</doc>
<doc id="134628" url="https://sk.wikipedia.org/wiki?curid=134628" title="Ľudmila Mešková">
Ľudmila Mešková

Ľudmila Mešková rod. Kvačkajová (* 1. december 1948, Banská Bystrica) je vysokoškolská pedagogička, lingvistka.
Životopis.
V roku 1964–1967 študovala na SVŠ v Banskej Bystrici, 1967–1973 absolvovala štúdium na Filozofickej fakulte UK v Bratislave (odbor francúzština-ruština) a v rokoch 1971-1972 štúdium na Filozofickej fakulte Univerzite v Grenobli (Francúzsko), odbor francúzsky jazyk a literatúra, 1973 PhDr., 1988 CSc. 1997 habilitovala. 
V roku 1977, 1980 a 1989 získala certifikáty o úspešnom absolvovaní metodických kurzov vo vtedajšom Medzinárodnom inštitúte pedagogického štúdia (CIEP) v Sévres-Paríži. Obdržala certifikát o absolvovaní stáže a obhájení práce "Trvalo udržateľný rozvoj cestovného ruchu" (1994) a certifikát" Tréning manažérskych zručností funkcionárov UMB" (1998). 
Absolvovala niekoľko študijných pobytov na rôznych európskych univerzitách. V roku 1973-1976 pracovala v SAV v Bratislave na odd. medzinárodnej výmeny publikácií, na Katedre jazykov v Banskej Bystrici ako asistentka francúzskeho jazyka (1974-1976) a ako odborná asistentka francúzskeho jazyka (ved. odd. francúzskeho jazyka, 1976-1992). Od roku 1992 je vedúcou Katedry cudzích jazykov na EF UMB v Banskej Bystrici]. Od roku 2000 prednáša francúzsku frazeológiu a vedie semináre z odborného prekladu na Filologickej fak. UMB v Banskej Bystrici. Ako hosťujúca doc. prednáša odbor interkultúrnu komunikácia na Vysokej škole technológie a obchodu ESTA v Belforte (Francúzsko, od roku 1999). Od roku 1997 je vedúcou redaktorkou zborníka "Acta Linguistika" (EF UMB v Banskej Bystrici). 
Výsledky svojej vedeckovýskumnej činnosti prezentovala na medzinárodných konferenciách. Publikovala vedecké štúdie najmä z francúzskej frazeológie, odborné články, recenzie publikácií a slovníkov, populárnonáučné články v domácich i zahraničných zborníkoch a časopisoch. 
Od roku 1974 je evidovanou prekladateľkou Slovenského literárneho fondu, od 1999 členkou Jednoty tlmočníkov a prekladateľov a od 2000 členkou Európskej frazeologickej spoločnosti (EUROPHRAS).
Jej manželom je Pavel Meško.

</doc>
<doc id="134629" url="https://sk.wikipedia.org/wiki?curid=134629" title="Jozef Messerschmidt">
Jozef Messerschmidt

Jozef Messerschmidt (* 18. marec 1875, Ľubietová – † 12. jún 1931, Kroměříž) bol národno-kultúrny pracovník a úradník.
Životopis.
Od roku 1887 študoval na gymnáziu v Banskej Bystrici, 18911895 na evanjelickom lýceu v Banskej Štiavnici. V roku 18951896 zamestnanec slúžnovského úradu v Banskej Bystrici, neskôr notár v Donovaloch. Podporoval rozširovanie slovenskej tlače a národnej kultúry v období silnejúcej maďarizácie. Za protivojnovú a protimonarchistickú činnosť bol roku 1916 zatknutý, zbavený funkcie a väznený v Košiciach. Po smrti sa o jeho exhumáciu a uctenie pamiatky postaral Jozef Gregor Tajovský.

</doc>
<doc id="134633" url="https://sk.wikipedia.org/wiki?curid=134633" title="Ivan Michalec">
Ivan Michalec

Ivan Michalec (* 4. február 1929, Trenčín – † 16. september 1993, Trenčín) bol architekt, urbanista.
Životopis.
Po ukončení štúdií pracoval na Ministerstve výstavby a techniky SSR. Predseda Zväzu architektov, člen komisie EHS v Ženeve. Autor projektov budov a územných plánov, publikácií a článkov. Inicioval vytvorenie strediska URBION v Banskej Bystrici. Vedúci odboru územného plánovania na SKNV v Banskej Bystrici (1976-1990).
Angažoval sa v trenčianskom skautingu.

</doc>
<doc id="134634" url="https://sk.wikipedia.org/wiki?curid=134634" title="Samuel Michalides">
Samuel Michalides

Samuel Michalides (Michaelides) (* 18. február 1674, Lehnica † 22. november 1740, Banská Bystrica) bol náboženský spisovateľ, cirkevný hodnostár a evanjelický kňaz.
Životopis.
Navštevoval školy na viacerých miestach Slovenska o. i aj v Banskej Bystrici, 16901694 študoval v Zittau, 16941696 na univerzite vo Wittenbergu. Kazateľ slovenskej evanjelickej obce v Banskej Bystrici (17101732). Od roku 1732 prvý superintendant banského dištriktu v Banskej Bystrici. Nábožensky prenasledovaný rekatolizátormi. Z nemčiny preložil a s podporou Samuela Bohuša a iných mecénov vydal rozsiahly výklad Svätého Písma, ktorý v danej dobe zohral významnú úlohu v evanjelickom cirkevnom živote. Tlačou vyšla i jeho dišputa z etiky, v rukopise zostala Konkordancia a náčrt životopisov evanjelických superintendantov.

</doc>
<doc id="134635" url="https://sk.wikipedia.org/wiki?curid=134635" title="Mikuláš Michelčík">
Mikuláš Michelčík

Mikuláš Michelčík (* 11. december 1912, Priechod † 10. november 1966, Žilina) bol slovenský lesnícky a poľovnícky odborník.
Životopis.
V rokoch 19221930 študoval na gymnáziu v Kláštore pod Znievom, 19301935 na lesníckom odbore VŠZ v Brne. Pôsobil ako lesnícky odborník na viacerých lesných správach Slovenska. Zameriaval sa na rozvoj poľovníctva, ochranu prírody. Osobitne sa venoval chovu a výskumu jelenej a raticovej zveri.
Jeden z iniciátorov založenia TANAP-u (1949) a jeho prvý riaditeľ. Prispieval do časopisov "Les", "Lesnická práce", "Poľovníctvo a rybárstvo". Do poľovníckej príručky napísal kapitoly o jelenej zveri na Slovensku a o chove jelenej, danielej a kamzíčej zveri.

</doc>
<doc id="134637" url="https://sk.wikipedia.org/wiki?curid=134637" title="Juraj Mičko">
Juraj Mičko

Juraj Mičko (Mitzko) (* Slovensko) bol živnostník a mäsiar.
Životopis.
Najzámožnejší mäsiar v Banskej Bystrici, člen Mestskej rady (1532). Majiteľ domu č. 18 (21) na námestí, vlastnil aj majer na Hornej ulici. V čase baníckeho povstania (15251526) vystúpil ako príslušník banskobystrického patriciátu proti povstalcom.

</doc>
<doc id="134638" url="https://sk.wikipedia.org/wiki?curid=134638" title="Ján Mihál">
Ján Mihál

Ján Mihál (* 18. február 1891, Moštenica - † 28. júl 1969, Budapešť) bol jazykovedec, pedagóg, prekladateľ. Pseudonym: Filipovský, Homo, Ivan Michalovič, Omega, Orol, Rodobranec, Ypsilon
Životopis.
Meštiansku školu navštevoval v Banskej Bystrici, 1907-1911 študoval na učiteľskom ústave v Lučenci, 1920 nostrifikoval učiteľský diplom v Bratislave, 1929 nadobudol aprobáciu zo slovenčiny a nemčiny na Filozofickej fakulte v Bratislave, 1933 PhDr. 
Od roku 1911 pôsobil ako učiteľ na viacerých miestach Slovenska. V roku 1928-1938 riaditeľ meštianskej školy v Slovenskej Ľupči, 1938-1945 riaditeľ učiteľskej akadémii v Banskej Bystrici. Popri pedagogickej práci sa venoval jazykovednému bádaniu problémov spisovnej slovenčiny, jej syntaxu, tvarosloviu, lexike, frazeológii. Osobitnú pozornosť venoval nárečiu Slovenskej Ľupči a Brezna. Publikoval portréty o slovenských jazykovedcoch, recenzie a kritiky jazykovedných, pedagogických i umeleckých diel. V pedagogickej praxi sa zaslúžil o uplatňovanie spisovnej slovenčiny. Autor učebníc gramatiky, prekladateľ najmä detskej literatúri i pedagogických prác, z ruštiny, francúzštiny, nemčiny a češtiny. Venoval sa aj teórii prekladu. Stály spolupracovník časopisu Slovenská reč, redaktor Sborníka Matice slovenskej, člen Jazykovedného odboru Matice slovenskej.

</doc>
<doc id="134640" url="https://sk.wikipedia.org/wiki?curid=134640" title="Štefan Alojz Mihálik">
Štefan Alojz Mihálik

Štefan Alojz Mihálik (* Slovensko) bol kníhtlačiar.
Životopis.
Viedol tlačiareň v Banskej Bystrici (1831-1832), ktorú kúpil od → Jána Jozefa Veterla, neskôr prešla do vlastníctva rodiny → Macholdovcov (od roku 1832).

</doc>
<doc id="134641" url="https://sk.wikipedia.org/wiki?curid=134641" title="Sokolče">
Sokolče

Sokolče boli jednou z obcí, ktoré boli v roku 1975 zatopené priehradou Liptovská Mara. V roku 1971 bola formálne pričlenená k obci Vlachy.
Prvá písomná zmienka o obci pochádza z roku 1267, kde sa spomína ako zem kráľovského sokolníka Foytha. Názov obce je zrejme služobný - obyvatelia boli kráľovskými sokoliarmi, chovali poľovnícke sokoly pre kráľovský dvor. V jej chotári sa nachádzal kráľovský letohrádok, ktorý slúžil pre kráľovských úradníkov a kráľovu družinu počas poľovačiek v Liptove. Obec pravdepodobne vznikla z Dolného a Horného Sokolča pod názvom Sokolče, preto aj skloňovanie jej názvu by sa malo držať liptovského úzu – teda ako množné číslo mužského rodu.
Z roku 1609 pochádza prvé zachované pečatidlo s erbom obce - sú na ňom zobrazené tri ruže vyrastajúce zo srdca.
Sokolčania boli v minulosti známi pltníci, polyhistor Matej Bel označil sokolčianske plte za najlepšie v Uhorsku. Koncom 18. storočia bolo v obci 67 registrovaných pltníkov. Pri Váhu bolo pltisko, kam zvážali drevo z nízkotatranských dolín. V 19. a začiatkom 20. storočia mnohí pracovali aj ako kvalifikovaní murári a tesári na stavbách celej monarchie, najmä v Budapešti.
V roku 1877 si obyvatelia obce postavili školu (evanjelickú a. v.), do ktorej chodili aj deti z okolitých dedín. Už koncom 19. storočia v Sokolčoch pôsobil agilný divadelný súbor podľa vzoru Belopotockého ochotníkov z Liptovského Mikuláša. V rokoch 1936-38 si na vlastné náklady vybudovali nový, moderný "Kultúrny dom M. R. Štefánika", ktorý sa stal centrom kultúrneho a spoločenského diania pre širšie okolie. V polovici tridsiatych rokov postavili aj novú dvojtriednu školu s bytmi pre správcu školy a pre učiteľa.
Novostavba vytvorila zázemie pre obecnú knižnicu aj pre miestny športový klub "Sokol Sokolče", ktorý vznikol v roku 1930. V roku 1934 futbalisti získali titul „Majster Horného Liptova“. Práve v Sokolčoch svoju kariéru začínal aj neskorší hráč Slovanu Bratislava a reprezentant Viktor Tegelhoff.
Pýchou Sokolčanov bol však v päťdesiatych a šesťdesiatych rokoch 20. storočia najmä hokejový oddiel. V roku 1955 v obci svojpomocne postavili hokejový štadión s prírodným ľadom, vybavený šatňami a elektrickým osvetlením. Oddiel mal dorastenecké aj žiacke družstvá, spočiatku pôsobil v okresnej súťaži, neskôr v krajskej, ktorú aj niekoľkokrát vyhral, z finančných dôvodov však nemohol pomýšľať na postup do vyššej súťaže.
V roku 1968 sa obec objavila v kanadskom dokumentárnom filme "Dvadsaťštyri hodín v Československu", ktorý zaznamenával cestu rodáka Stana Mikitu, jeho manželky a dcéry na rodinné stretnutie do Československa.
Obec oficiálne zanikla v roku 1972. Zostal však cintorín aj časť chotára. Od roku 1982 sa bývalí Sokolčania a ich potomkovia pravidelne každoročne schádzajú vo svojom bývalom háji nad priehradou v prvú augustovú sobotu. Tradíciu majú aj februárové plesy Sokolčanov v Liptovskom Mikuláši.

</doc>
<doc id="134642" url="https://sk.wikipedia.org/wiki?curid=134642" title="Karol Mika">
Karol Mika

Karol Mika (* 10. apríl 1927, Staré Hory† 10. august 2025, Banská Bystrica) bol slovenský lekár a spisovateľ. Bol najdlhšie slúžiacim lekárom na Slovensku. Autor odborných publikácií, beletrizovanej prózy a rozhlasovej hry "Tri hlasy". Venoval sa skúmaniu účinkov rastlinných látok na ľudské telo. Bol spoluzakladateľom a zástupcom šéfredaktora časopisu "Slovenský lekár" (od 1991).
Životopis.
Narodil sa v roku 1927 v Starých Horách. Jeho matka pracovala ako zdravotná sestra v banskobystrickej vojenskej nemocnici, jeho otec bol štátnym notárom. Z manželstva sa narodilo šesť synov. Karol Mika bol druhý najstarší syn v rodine.
Študoval na gymnáziu. Vysokoškolské štúdium absolvoval v roku 19491955 na Lekárskej fakulte UK v Bratislave. Následne celé desaťročia pôsobil v Banskej Bystrici ako praktický lekár pre dospelých. V roku 19551956 pracoval ako sekundárny lekár v KÚNZ Banská Bystrica, 19561993 ako praktický lekár pre dospelých OÚNZ v Banskej Bystrici. Od roku 1994 pôsobí ako súkromný praktický lekár pre dospelých v Banskej Bystrici. Člen a funkcionár profesných organizácií a spoločností (SČK, Regionálna lekárska komora a i.). Ordinoval viac ako sedemdesiat rokov, na odpočinok odišiel v roku 2024 ako deväťdesiat sedemročný potom, ako raz po vyšetrení omdlel.
Zomrel 10. augusta 2025 v banskobystrickej Rooseveltovej nemocnici.
Dielo.
Bol spoluzakladateľom a zástupcom šéfredaktora časopisu "Slovenský lekár" (od 1991). Od roku 1992 bol členom redakčnej rady časopisu "Naše liečivé rastliny". Venoval sa skúmaniu účinkov rastlinných látok na ľudské telo. Autor odborných publikácií, beletrizovanej prózy a rozhlasovej hry "Tri hlasy". V periodikách uverejňoval rôzne odborné články, okrem iného je autorom a režisérom niekoľkých zdravotníckych amatérskych filmov. 
Výber

</doc>
<doc id="134643" url="https://sk.wikipedia.org/wiki?curid=134643" title="Samuel Mikler">
Samuel Mikler

Samuel Mikler (* 1. júl 1835, Hodruša-Hámre – † 29. november 1909, Banská Bystrica) bol pedagóg, náboženský spisovateľ, evanjelický kňaz. Pseudonym: S. Zatáraný
Životopis.
Vyštudoval teológiu v Prešove, 1875 dosiahol pedagogický diplom v Kluži. Evanjelický kňaz a učiteľ náboženstva v Banskej Bystrici (1887 – 1909). Aktívne sa zúčastnil na obnove slovenského študentského hnutia prostredníctvom Národnej spoločnosti slovenskej, 2-krát zvolený za jej predsedu. V Banskej Bystrici patril k národovcom, odoberal slovenskú tlač. Zorganizoval zbierky na novú školskú budovu nižšieho evanjelického gymnázia, čím odvrátil jeho zrušenie (1886 – 1887). Autor idylických lyrických básní, potom príležitostných oslavných veršov i valedikcií, náboženské básne písal v bibličtine. Knižne vydal prácu k 100. výročiu trvania evanjelického kostola a. v. v Banskej Bystrici. Článkami prispieval do miestnych novín v Banskej Bystrici.

</doc>
<doc id="134644" url="https://sk.wikipedia.org/wiki?curid=134644" title="Ján Mikleš">
Ján Mikleš

Ján Mikleš (* 18. júl 1911, Zvolen – † 17. január 1997, Banská Bystrica) bol slovenský vysokoškolský pedagóg.
Životopis.
Vyštudoval Filozofickú fakultu Univerzity Komenského. Významný pedagóg, venoval sa dejinám filozofie, školstva, pedagogiky, učiteľstva a komeniológii. Osobitnú pozornosť venoval dejinám školstva na Slovensku. Autor monografií, štúdií, odborných článkov. Nositeľ viacerých vyznamenaní. Krajský školský inšpektor v Banskej Bystrici (19491951), stredoškolský profesor v Banskej Bystrici (19511957). Profesor Vyššej pedagogickej školy, Pedagogického inštitútu a PF v Banskej Bystrici (19571971). Vedúci Katedry pedagogiky PF v Banskej Bystrici (19621970). Vedúci pracovník Ústavu pre regionálny výskum pri PF v Banskej Bystrici (19711974). Počas SNP viedol vojnový rozhlas Slobodného slovenského vysielača.

</doc>
<doc id="134645" url="https://sk.wikipedia.org/wiki?curid=134645" title="Ján Mikloš">
Ján Mikloš

Ján Mikloš (* 27. marec 1931, Považská Bystrica-Považské Podhradie – † 30. apríl 1983, Bratislava) bol slovenský pedagóg.
Životopis.
Vyštudoval pedagogiku na Filozofickej fakulte v Bratislave a na Pedagogickej fakulte Karlovej univerzity v Prahe. Krajský inšpektor pre úsek špeciálnych škôl a detských domovov v Banskej Bystrici (19611963). Učiteľ a riaditeľ viacerých základných škôl. Venoval sa špeciálnej pedagogike so zameraním na prácu s delikventnou mládežou. Štúdie a články uverejňoval v zborníkoch a dennej tlači, spolupracoval s rozhlasom a televíziou.

</doc>
<doc id="134646" url="https://sk.wikipedia.org/wiki?curid=134646" title="Jozef Miklóši">
Jozef Miklóši

Jozef Miklóši (* 1792 Banská Bystrica-Radvaň – † 1841, ?) bol slovenský maliar ikon.
Životopis.
Maliar kostolov z Banskej Bystrice-Radvane. Pôsobil na rôznych miestach po Slovensku.

</doc>
<doc id="134647" url="https://sk.wikipedia.org/wiki?curid=134647" title="Michal Miklovič">
Michal Miklovič

Michal Miklovič (* 2. november 1937, Nadlak - † 15. január 1997, Brezno) bol ekonóm, pedagóg, kultúrny pracovník.
Životopis.
Obecnú cirkevnú školu navštevoval v Nadlaku (1943-1944). Po presťahovaní do ČSR (1949) pokračuje v štúdiách v Hraniciach a na Pedagogickej škole v Karlových Varoch a v Bratislave (1949-1957). V roku 1962 ukončil Vysokú školu ekonomickú v Bratislave. Pracoval v Mostárni Brezno (1962-1995). Vykonával tu rôzne funkcie a bol aj riaditeľom OÚ strojárskeho. Aktívne pracoval v mládežníckych a odborových organizáciách a účinkoval v zmiešanom speváckom zbore mesta Brezna. Pôsobil ako pedagóg v letných táboroch, sprievodca zájazdov do zahraničia. Jeho vzťah k slovenčine a národné povedomie ho privádzajú do Matice slovenskej, v breznianskej MO MS vykonával viaceré funkcie.

</doc>
<doc id="134648" url="https://sk.wikipedia.org/wiki?curid=134648" title="Fabián Miko">
Fabián Miko

JUDr. Fabián Miko (* 5. október 1912, Dvorníky – † 2. október 1975, Martin) bol slovenský právnik.
Životopis.
Príležitostný poľnoh.pracovník o. i. vo Francúzsku, kde vstúpil do čs. armády bojujúcej proti nacizmu. Po roku 1945 absololvoval právnickú prípravu pre pracujúcich. Roku 1967 vyštudoval trestné právo na Právnickej fakulte UK. Od roku 1960 námestník, neskôr predseda (od 1970) Krajského súdu v Banskej Bystrici.

</doc>
<doc id="134649" url="https://sk.wikipedia.org/wiki?curid=134649" title="Liptovská Mara">
Liptovská Mara

Liptovská Mara môže byť

</doc>
<doc id="134650" url="https://sk.wikipedia.org/wiki?curid=134650" title="Dušan Mikolaj">
Dušan Mikolaj

Dušan Mikolaj (* 14. marec 1948, Lodno) je slovenský redaktor, publicista a esejista.
Životopis.
Po maturite na gymnáziu v Kysuckom Novom Meste (1966), študoval slovenčinu a angličtinu na Pedagogickej fakulte v Banskej Bystrici (1967 – 1971). Bol redaktorom denníkov Smena a Smer v Banskej Bystrici, mesačníka Slovensko (1976 – 1988), časopisov Dotyky a Národná osveta (1988 – 1994), denníka Nový deň, riaditeľ sekcie miestnej a regionálnej kultúry Ministerstva kultúry slovenskej republiky. Do literatúry vstúpil publikovaním poviedok v zborníkoch. Debutoval novelou o funkčnosti návratu človeka do rodiska, jeho práce sa vyznačujú esejistickou poetikou. Venoval sa aj životopisnému žánru o významných slovenských osobnostiach. Je autorom rozhlasovej hry, sústavne sa venuje kultúrnej publicistike.

</doc>
<doc id="134651" url="https://sk.wikipedia.org/wiki?curid=134651" title="Koloman Mikula">
Koloman Mikula

Koloman Mikula (* Slovensko) je verejný činiteľ.
Životopis.
Starosta Banskej Bystrice (1. marca 1923 - 30. októbra 1923); počas jeho pôsobenia bol Župný úrad Zvolenskej župy premiestnený z Banskej Bystrice do Zvolena (1. júna 1923) a Banskú Bystricu navštívil T.G. Masaryk.

</doc>
<doc id="134652" url="https://sk.wikipedia.org/wiki?curid=134652" title="Vojtech Mikula">
Vojtech Mikula

Vojtech Mikula (* 5. máj 1920, Krškany – † 8. september 1992, Trnava) bol slovenský rímskokatolícky kňaz, náboženský spisovateľ a teológ.
Životopis.
Teológiu študoval v Banskej Bystrici. Rimskokatolícky kňaz, jezuita, redaktor Posla Božského Srdca Ježišovho v Trnave. Politicky prenasledovaný. Po štúdiu záhradníctva sa uplatnil v praxi. Zostavovateľ a redaktor náboženských zborníkov. Autor príručiek, štúdií a článkov. Pripravil slovenské vydanie Kódexu kanonického práva.

</doc>
<doc id="134653" url="https://sk.wikipedia.org/wiki?curid=134653" title="Ladislav Mikulaj">
Ladislav Mikulaj

MUDr. Ladislav Mikulaj (* 27. máj 1925, Bratislava – † 29. október 1975, Banská Bystrica) bol slovenský lekár – endokrinológ.
Životopis.
V roku 1949 absolvoval Lekársku fakultu UK v Bratislave. Vedúci vedecký pracovník, neskôr riaditeľ Ústavu experimentálnej endokrinológie SAV v Bratislave. Autor 50 štúdií a popularizačných článkov v odborných časopisoch. Roku 1961 člen Kolégia lekárskych vied SAV a ČSAV, 1967 Európskej spoločnosti porovnávacej endokrinológie, 1968 International society of endocrinology.

</doc>
<doc id="134655" url="https://sk.wikipedia.org/wiki?curid=134655" title="Matej Mikuláš zo Sabinova">
Matej Mikuláš zo Sabinova

Matej Mikuláš zo Sabinova (alebo ...de Cibinio) (* ?, Banská Bystrica - † 1529, Slovensko) bol rímskokatolícky kňaz.
Životopis.
Pochádzal zo Sabinova. Bol to mestský farár v Banskej Bystrici (spomínaný 1521). Vystupoval proti radikálnym skupinám v baníckom povstaní v Banskej Bystrici (1525-1526) a reformačným snahám v meste.

</doc>
<doc id="134656" url="https://sk.wikipedia.org/wiki?curid=134656" title="Mikuláš z Levoče">
Mikuláš z Levoče

Mikuláš z Levoče alebo Majster Mikuláš z Levoče (/"Leutsa", , ; 15. storočie) bol stredoveký maliar pôsobiaci v rokoch 14761490 na Spiši.
Život a dielo.
Pravdepodobne sa narodil v Levoči. Činný rokoch 14761490. Jeho najvýznamnejšou prácou je závesný obraz "Madona s anjelmi z Popradu" ("Madona popradská",) pôvodne pre Kostol svätého Egídia v Poprade z roku 1484. Od roku 1957 v zbierke Slovenskej národnej galérie v Bratislave. Obraz má jednoduchú kompozičnú štruktúru. Rám slúži ako okno, ktorého spodný okraj prechádza namaľovaným parapetom ďalej do hĺbky obrazu. Na obraze je vyobrazená Panna Mária s dieťaťom Ježiš. Okrem nich je znázornený papagáj, modlitebná kniha a čerešne, ktoré sú zvyčajne ikonografickými atribútmi mariánskych obrazov. Pravdepodobne ide o obraz zo súboru diel označovaných ako "Andachtsbild", ktoré dokladajú potrebu osobitého prežívania zbožnosti a úcty k Panne Márii. To podporujú aj nápisy vložené do svätožiar Panny Márie ("Ave regina celorum mater regis angelo"[rum]) a Ježiša ("Ego sum alpha" [?] "et o"[mega]). V prípade nápis v Máriinej svätožiare je zrejmé, že ide o oslavu Panny Márie ako Kráľovnej anjelov. Pozadie tvorí pozlátená plocha s puncovaním.
Na spodnom okraji rámu sa nachádza nápis s vročením: "...nicolaus.de.leuczia.anno.d.1.4.8.4.h..."(?). Jedna časť historikov umenia tvrdí, že ide o meno objednávateľa diela, a druhá sa domnieva, že ide o signatúru autora. V prípade objednávateľa sa poukazuje na Mikuláša Henckela zo Spišského Štvrtku, ktorý v rokoch 14621470 bol spišský kanonik a opát cisterciánskeho kláštora v Spišskom Štiavniku. Druhá časť predkladá početné príklady signatúr majstrov na rámoch diel. Na základe štylistickej analýzy sa mu pripisujú predné maľby na krídlach Oltára Vir dolorum (Korvínsky oltár) v Kostole svätého Jakuba v Levoči z rokov 14761483. Ďalej maľby oltárov v Arnutovciach a Jánovciach. Prípadne Oltár Panny Márie a Vir dolorum z konca 15. storočia v Kostole nanebovzatia Panny Márie v Spišskej Novej Vsi. V staršej odbornej literatúre sa predpokladalo, že je autorom fragmentov oltára z Kostola svätého Jakuba v Banskej Bystrici-Jakube a Oltára svätého Pavla a Antona v Banskej Bystrici-Sásovej. Obe diela pravdepodobne zhotovil Majster z Jakuba.

</doc>
<doc id="134657" url="https://sk.wikipedia.org/wiki?curid=134657" title="Štefan Mikulčík">
Štefan Mikulčík

Štefan Mikulčík (* 18. január 1921, Košariská – † 15. február 1992, Brezová pod Bradlom) bol slovenský pedagóg a protifašistický bojovník.
Životopis.
Pôsobil ako učiteľ. Účastník protifašistického odboja. Autor memoárových poviedok a článkov z obdobia SNP. Vykonával funkciu tajnej spojky medzi Banskou Bystricou a Bratislavou (1944). 

</doc>
<doc id="134658" url="https://sk.wikipedia.org/wiki?curid=134658" title="Juraj Mikulka">
Juraj Mikulka

Juraj Mikulka (* 24. apríl 1815 Krupina † 18. február 1886, Krupina) bol slovenský rímskokatolícky kňaz, pedagóg a osvetový pracovník.
Životopis.
Účastník slovenského národného hnutia, signatár Žiadostí slovenského národa. Pôsobil najmä v Krupine, venoval sa ovocinárstvu. Bol predsedom Hornohontianskeho ovocinárskeho spolku. Profesor biskupského seminára v Banskej Bystrici. Člen Spolku všeobecnej vzdelanosti v Banskej Bystrici (1847).

</doc>
<doc id="134659" url="https://sk.wikipedia.org/wiki?curid=134659" title="Ivan Milec">
Ivan Milec

Ivan Milec (Milecz de Tarnó) (* 12. január 1896, Žilina † 29. júl 1980, Bratislava) bol slovenský diplomat a právnik.
Jeho otec bol Ján Milec de Tarnó, matka Oľga rod. Makovická, sestry Margita Paulíny-Tóthová, Oľga Kuzmányová a manželka: Milena rod. Slezáková.
Životopis.
Študoval na gymnáziu v Žiline, na právnickej fakulte v Budapešti. Od 1919 pracovník ministerstva zahraničných vecí v Prahe. Krátko pôsobil i v Modre a v Banskej Bystrici. V diplomatických službách uplatňoval benešovskú koncepciu zahraničnej politiky. Ponúkol svoje služby československému zahraničnému odboju, s jeho vedením odišiel v roku 1943 ako pracovník veľvyslanectva v Bukurešti do Turecka. Spolu s Francúzom Henrim d'Amentiérom preložil do francúzštiny 11 rozprávok zo "Slovenských povestí" A. H. Škultétyho a "Prostonárodných povestí" P. Dobšinského.

</doc>
<doc id="134661" url="https://sk.wikipedia.org/wiki?curid=134661" title="Tichomír Milkin">
Tichomír Milkin

Tichomír Milkin, vlastným menom Ján Donoval (* 14. august 1864, Donovaly-Mistríky – † 4. november 1920, Smolinské), bol rímskokatolícky kňaz, básnik, literárny kritik, prekladateľ. Pseudonym: Katolícky kňaz, Mentor, Tichomír, Tichomír Milkin
Životopis.
Základnú školu navštevoval v Banskej Bystrici, v rokoch 1876 – 1880 študoval na gymnáziu v Banskej Bystrici. Potom v Ostrihome maturoval a absolvoval katolícku teológiu, roku 1888 vysvätený za kňaza . Pôsobil ako rímskokatolícky kňaz na viacerých miestach Slovenska. Predchodca slovenskej moderny. Autor subjektívnej lyriky, vlasteneckej i náboženskej poézie. Tvorbu uverejňoval v Katolíckych novinách a v almanachu Tovaryšstvo. Podstatná časť jeho lyriky ostala nepublikovaná, výber z nej vyšiel až v roku 1985 pod názvom Sny a nádeje. Spolupracoval na Jednotnom katolíckom spevníku. Preložil Homérovu Iliadu a Bibliu (Nový zákon), ktorú dokončil 1906. Kritik a teoretik slovenského realizmu; kritické state uverejňoval v Katolíckych novinách, ale najmä v Literárnych listoch. Súčasťou jeho estetických názorov bola požiadavka vysokej jazykovej kultúry a čistoty. Jeho najznámejšou piesňou je pieseň "Bože, čos’ ráčil", ktorá sa nachádza v Jednotnom katolíckom spevníku pod číslom 524.

</doc>
<doc id="134662" url="https://sk.wikipedia.org/wiki?curid=134662" title="Ján Milochovský">
Ján Milochovský

Ján Milochovský (Milochovinus) (* Žilina - † 25. január 1684, Brezno) bol evanjelický kňaz, náboženský spisovateľ.
Životopis.
Študoval teológiu vo Wittenbergu (1650-1652). Rektor školy v Nitrianskom Pravne, kazateľ, kňaz v Blesovciach, Radvani a v Brezne. Počas náboženského prenasledovania musel opustiť vlasť (1673), žil v exile v Poľsku. Osud vyhnanca opísal v latinskej próze Škola utrpenia a vyslobodenia, dielo ostalo v rukopise dnes už nezvestné. Jeho práca Ornamentum magistatus politici (Ozdoba vrchnosti svetské, 1678), ktorá má filozoficko-meditatívny charakter. Súčasťou tohto diela sú prvé preklady Vergília a Ovídia do slovenčiny (resp. vtedajšej podoby literárneho jazyka).

</doc>
<doc id="134663" url="https://sk.wikipedia.org/wiki?curid=134663" title="Michal Minka">
Michal Minka

Michal Minka (* 2. február 1919, Pitelová – † 20. apríl 1945, Poręba) bol slovenský dôstojník a letec.
Životopis.
V roku 1939 maturoval na gymnáziu v Banskej Bystrici. Od roku 1941 dôstojník-letec z povolania, 1944 veliteľ roty leteckej školy v Banskej Bystrici. Po začatí SNP sa so svojou rotou leteckého dorastu zúčastnil bojov pri Telgárte, neskôr v rámci 4. taktickej skupiny 1.čs. armády bojoval pri Handlovej, Kremnici, Turčeku a Skalke. 12. októbra 1944 bol odvelený do ZSSR ako šturman 1.čs. zmiešanej leteckej divízie. Zúčastnil sa bojov o Ostravu. Tragicky zahynul dňa 20. apríla 1945, keď pri štarte svojho lietadla Lavočkin La-5FN na letisku Poreba narazil v dôsledku silného bočného vetra do zaparkovaného stroja Il-2m3. Jeho telo pochovali v obci Brzeźce. In memoriam povýšený na kpt.

</doc>
<doc id="134664" url="https://sk.wikipedia.org/wiki?curid=134664" title="Vladimír Miro">
Vladimír Miro

 
Vladimír Miro (* 15. október 1910, Považská Bystrica† 30. september 1970, Považská Bystrica) bol slovenský pedagóg a spisovateľ.
Životopis.
Pedagogické štúdium ukončil v roku 19301932 na učiteľskom ústave v Turčianskych Tepliciach, popri učiteľskej praxi na ľudových a stredných školách, poslucháč histórie na Filozofickej fakulte UK v Bratislave. V roku 19541960 pracovník Povereníctva Krajského ústavu pre ďalšie vzdelávanie učiteľov v Žiline, v roku 19601970 v Banskej Bystrici. Autor historického románu, poviedok, krátkych próz, učebných textov z dejepisu a odborných textov.

</doc>
<doc id="134665" url="https://sk.wikipedia.org/wiki?curid=134665" title="Mikuláš Mišík">
Mikuláš Mišík

Mikuláš Mišík (pseudonym: "Vystrkovčan"; * 25. november 1907, Prievidza† 29. december 1981, Bojnice) bol slovenský historik, publicista, rímskokatolícky kňaz.
Životopis.
Jeho otec bol Ján Mišík a matka Mária rod. Schnirczová. V rokoch 19261930 absolvoval teológiu v Banskej Bystrici. Pôsobil ako kaplán, neskôr kňaz na rôznych miestach Slovenska. Vedúci vydavateľského oddelenia Spolku svätého Vojtecha v Trnave. Člen Slovenskej historickej spoločnosti pri SAV. Zaoberal sa dejinami husitského hnutia na Slovensku, osídľovaním Hornej Nitry. Autor monografie, štúdií a článkov. Autor štúdie o zástoji banskobystrických bohoslovcov v slovenskom národnom hnutí.

</doc>
<doc id="134666" url="https://sk.wikipedia.org/wiki?curid=134666" title="Matej Miškóci">
Matej Miškóci

Matej Miškóci (* 17. február 1886, Mošovce – † 29. október 1952, Nitra) bol slovenský pedagóg, národnokultúrny pracovník a protifašistický bojovník.
Životopis.
Študoval na gymnáziu v Banskej Bystrici, 1905 maturoval na učiteľskom ústave v Soprone. Učiteľ v Brezovej pod Bradlom v Dačovom Lome s výnimkou 19141920, keď bol na ruskom fronte v zajatí, potom príslušník československých légií v Rusku. Po návrate inšpektor v Nitre, školský inšpektor pre Nitriansku župu na referáte Ministerstva školstva a národnej osvety v Bratislave. Počas 2. svetovej vojny aktívny účastník odboja, v SNP spolupracoval so skupinou občianskeho odboja. Od začiatku pedagogickej praxe budovateľ slovenského národného školstva, spoluautor učebníc, publicista a redaktor. Uverejňoval články s legionárskou a školskou problematikou. Zakladateľ a zodpovedný redaktor časopisu "Národná stráž" s prílohou Legionárska časť.

</doc>
<doc id="134667" url="https://sk.wikipedia.org/wiki?curid=134667" title="Michal Mišovic">
Michal Mišovic

Michal Mišovic (Mischovitz, Missovicz, Missovitz) (* Smrečany † 4. apríl 1710, Rožňava) bol pedagóg a spisovateľ.
Životopis.
V roku 1703-1704 rektor a správca evanjelických škôl v Krupine, Banskej Bystrici (asi 1704) a v Banskej Štiavnici, 1704-1705 a 1707-1710 rektor v Rožňave, 1705-1707 profesor etiky a rečníctva na kolégiu v Prešove. Prednášal aj právo, vypracoval jeho učebné osnovy. Autor školských divadelných hier, latinskej príležitostnej poézie. V jeho hrách dominovala alegória, kritizoval v nich prenasledovanie protestantov v Uhorsku. Vynikol aj ako bibliofil, odborný spisovateľ a pedagóg, menovaný "učiteľom Uhorska" (praeceptor Hungariae).

</doc>
<doc id="134668" url="https://sk.wikipedia.org/wiki?curid=134668" title="Ján Missuth">
Ján Missuth

Ján Missuth (* 11. február 1902, Donovaly-Mistríky† 5. január 1966, Banská Bystrica) bol lesnícky odborník.
Jeho otec Móric Missuth, matka Anna rod. Longauerová, manželka Etela rod. Thomková.
Životopis.
V roku 1915-1923 študoval na gymnáziu v Banskej Bystrici, 1923-1928 na lesníckom odbore VŠZ v Brne. Od roku 1946 prevádzkový inšpektor, plánovač a vedúci prevádzky na podnikovom riaditeľstve štátnych lesov v Banskej Bystrici. Zameriaval sa na obnovu a ochranu lesov, zužitkovanie dreva a pridružené výroby v lesnom hospodárstve, najmä včelárstvo. Autor publikácií a článkov v odborných časopisoch.

</doc>
<doc id="134669" url="https://sk.wikipedia.org/wiki?curid=134669" title="Anton Miššuth">
Anton Miššuth

Anton Miššuth ("Mišúth"; * 19. november 1866, Donovaly† 3. február 1935, Prievidza) bol slovenský rímskokatolícky kňaz, publicista. Pseudonym: "Alfa, Gama, Kyjak, Tatrín".
Jeho otec bol Ján Miššuth a matka Apolónia rod. Mistríková.
Životopis.
Gymnázium a teológiu vyštudoval v Banskej Bystrici. Ako kaplán a farár pôsobil na viacerých miestach, v Banskej Bystrici - Radvani (18971921). Organizátor národného, kultúrneho a cirkevného života, šíriteľ ľudovej osvety. Autor básní s náboženskými a sociálnymi motívmi. Pod vplyvom Tichomíra Milkina sa dostal do kruhu tzv. Osvaldovej družiny. Organizoval ochotnícke predstavenia a spevácke vystúpenia, ako aj protialkoholickú osvetu. Publikoval básne a články v Tovaryšstve, Katolíckych novinách a i. Samostatne vydal umelecky nenáročnú zbierku básní hlavne s náboženskými vlasteneckými a sociálnymi motívmi.

</doc>
<doc id="134670" url="https://sk.wikipedia.org/wiki?curid=134670" title="Augustín Mistrík">
Augustín Mistrík

Augustín Mistrík (* 30. august 1921, Čierny Balog – † 15. október 1978, Bratislava) bol slovenský lesnícky odborník.
Životopis.
V roku 19311939 študoval na gymnáziu v Banskej Bystrici, 19391943 na odbore lesného inžinierstva SVŠT v Bratislave. Absolvoval študijný pobyt vo Francúzsku. V roku 19441945 asistent Ústavu lesných stavieb na SVŠT, počas SNP na Riaditeľstve štátnych lesov v Banskej Bystrici. Prvý námestník ministra lesného a vodného hospodárstva SSR. Zameriaval sa na mechanizáciu lesných prác, budovanie technologických zariadení a lesných komunikácií. Člen odborných domácich aj medzinárodných komisií a vládnych výborov SSR. Autor odborných článkov.

</doc>
<doc id="134671" url="https://sk.wikipedia.org/wiki?curid=134671" title="Vincent Mistrík">
Vincent Mistrík

Vincent Mistrík (* 16. november 1909, Donovaly - † 24. august 1980, Donovaly) bol slovenský pedagóg a dôstojník.
Životopis.
V roku 1929-1930 študoval na učiteľskom ústave v Banskej Bystrici, 1948-1951 na VŠE v Bratislave. Po učiteľskom pôsobení od roku 1942 príslušník slovenskej armády a ČSĽA. Počas 2. svetovej vojny príslušník 1. čs. armádneho zboru, účastník bojov v karpatsko-duklianskej operácii a pri oslobodzovaní Slovenska. Prednosta odd. na posádkovom veliteľstve, neskôr pedagóg na SEŠ v Bratislave. Spoluautor učebníc hospodárskych počtov pre stredné ekonomické školy.

</doc>
<doc id="134672" url="https://sk.wikipedia.org/wiki?curid=134672" title="Miloš Mistrík">
Miloš Mistrík

Miloš Mistrík (* 16. máj 1953, Bratislava) je slovenský divadelný teoretik a teatrológ.
Životopis.
V roku 1971-1976 absolvoval štúdium na VŠMU v Bratislave, 1984 PhDr. a CSc., 1999 doc. Pôsobil ako interný vedecký ašpirant na VŠMU v Bratislave (1977-1979), ako vedecký pracovník v Umenovednom ústave SAV v Bratislave (1980-1990), v Slovenskej televízii ako programový riaditeľ (1994-1995), neskôr zodpovedal za satelitné vysielanie. Od roku 1998 pôsobí ako hosťujúci profesor na Akadémii umení v Banskej Bystrici. Je členom redakčnej rady časopisu "Slovenské divadlo" (1987-1995 hlavný redaktor) a redakčnej rady časopisu "Javisko" (od 2000). Člen a funkcionár profesných asociácií a spoločností. Je autorom monografií a článkov do novín a časopisov, editoval 4 publikácie.

</doc>
<doc id="134673" url="https://sk.wikipedia.org/wiki?curid=134673" title="Milan Thomka Mitrovský">
Milan Thomka Mitrovský

Milan Thomka Mitrovský (* 1. júl 1875, Martin – † 30. október 1943, Martin) bol 
slovenský maliar a spisovateľ pochádzajúci zo zemianskej rodiny.
Životopis.
Študoval na gymnáziu v Banskej Bystrici a v Bratislave, kde maturoval, 1894 – 1896 na AVU v Prahe (prof. Pirner), 1896 – 1898 na výtvarnej akadémii v Mníchove (prof. Hackl), 1898 – 1901 bol na študijnom pobyte v talianskej Florencii.
Spočiatku žil a pracoval vo Viedni, po vypuknutí 1. svetovej vojny v Martine kde bol vedúcou osobnosťou a organizátorom umeleckého života a kde sa utvoril klub spisovateľov a literátov „felibrov“ (1914 – 1943).
Jeho tvorbu ovplyvnilo nemecké maliarstvo a priateľstvo s maliarom E. Zamrazilom, no s obdivom kopíroval aj diela talianskych klasikov ako bol Botticelli, Raffaelo.
Základnú os jeho tvorby predstavuje maľba portrétov, figurálnych kompozícií, voľných kópií starých majstrov a tiež figurálne kompozície na námety klasických literárnych diel (Don Quijote, Hamlet, Faust). Príležitostne maľoval krajinky a zátišia.
Ako spisovateľ sa od dvadsiatych rokov venoval literárnej tvorbe – písal fejtóny, glosy a úvahy, ktoré uverejňoval v Národných novinách a v Slovenských pohľadoch, knižne vyšli novely, spomienkové prózy a aforistické zápisky. 
V rokoch 1923 – 1928 vychádzali jeho "Listy bratislavským felibrom".
Bol členom vedenia Spolku slovenských umelcov a v roku 1902 sa zúčastnil na výstave slováckych výtvarníkov v Hodoníne.
Externé odkazy.
[[Kategória:Slovenskí maliari]]
[[Kategória:Slovenskí spisovatelia]]
[[Kategória:Slovenskí šľachtici]]
[[Kategória:Uhorskí šľachtici]]
[[Kategória:Príslušníci zemianskeho stavu]]
[[Kategória:Osobnosti z Martina]]
[[Kategória:Pochovaní na Národnom cintoríne v Martine]]

</doc>
<doc id="134674" url="https://sk.wikipedia.org/wiki?curid=134674" title="Carl Mixovszky">
Carl Mixovszky

Carl Mixovszky (Mixszki, Mixkovski) (* Banská Bystrica?) bol zlatník.
Životopis.
Zlatnícky vidiecky majster v Banskej Bystrici-Radvani (1828-1852), prijatý za mešťana Banskej Bystrice (13. júna 1844). Vicecechmajster (1861-1862, 1866, 1869-1870).

</doc>
<doc id="134675" url="https://sk.wikipedia.org/wiki?curid=134675" title="Eliáš Mlynarových">
Eliáš Mlynarových

Eliáš Mlynarových (* 1670, Kubachy (dnes Spišské Bystré)† asi 1720) bol evanjelický kňaz, náboženský spisovateľ. Pseudonym: Mlynár, Molitoris, Mlynarovich.
Životopis.
Pochádzal z učiteľskej rodiny. Základne vzdelanie získal v Nižnej Boci, v Liptovskom Jáne, v Roštári, v Štítniku, Brezne a v Kežmarku. Úradník pri kráľovskom tridsiatku, právnik slobodného mesta Kežmarok. Za evanjelického kňaza ho vysvätil superintendant Jakub Zabler (1706). Autor náboženských kníh, ktoré sa vydávali a čítali najmä v rokoch náboženského prenasledovania, keď sa pôsobenie cirkvi prenieslo do rodín. Známa je kniha modlitieb "Duchovní života studnice", (1702 – v neskorších rokoch známa ako "Studnička"). Uverejnil v nej aj vlastné duchovné piesne.

</doc>
<doc id="134676" url="https://sk.wikipedia.org/wiki?curid=134676" title="Jozef Mocák">
Jozef Mocák

Jozef Mocák (* 17. jún 1917, Michalovce) je slovenský pedagóg, redaktor a protifašistický bojovník.
Životopis.
Učiteľský ústav v Prešove absolvoval roku 1933, Pedagogickú fakultu UK v Bratislave roku 1956, Prírodovedeckú fakultu UK v Bratislave roku 1959. Učiteľ na ľudovej škole vo Veľkých Zalužiciach, na meštianskych školách v Michalovciach a v Banskej Bystrici. Počas SNP a v roku 1945-1952 pracovník Povereníctva školstva a osvety. V roku 1952-1966 redaktor Slovenského pedagogického nakladateľstva v Bratislave, 1966-1974 vedúci oddelenia a zástupca riaditeľa Ústavu pre učiteľské vzdelávanie v Bratislave, 1975-1979 zástupca riaditeľa Ústredného ústavu pre vzdelávanie učiteľov v Bratislave. Venoval sa tvorbe učebníc, didaktike chémie a otázkam ďalšieho vzdelávania učiteľov. Publikoval v zborníkoch a pedagogických časopisoch.

</doc>
<doc id="134677" url="https://sk.wikipedia.org/wiki?curid=134677" title="Anton Mócik">
Anton Mócik

Anton Mócik (* 14. júl 1901, Belehrad – † 5. december 1988, Ružomberok) bol slovenský lekár – onkológ.
Životopis.
Študoval na Lekárskej fakulte UK v Bratislave. Sekundárny lekár na rtg terapii a okresný lekár v Ružomberku. Po zásahu HSĽS železničný lekár v Spišskej Novej Vsi. Vrátil sa do Ružomberka, znovu direktívne preložený do Komárna, kde pôsobil ako primár rtg. oddelenia. Lekár v Banskej Bystrici (19261927), zakladateľ a prvý primár onkologického oddelenia nemocnice v Banskej Bystrici (19531975). Pod jeho vedením sa onkológia rozšírila, získala moderné prístrojové vybavenie a stala sa odborným strediskom pre Stredoslovenský kraj.

</doc>
<doc id="134678" url="https://sk.wikipedia.org/wiki?curid=134678" title="Ján Mocko">
Ján Mocko

Ján Mocko (* 26. január 1843, Senica - † 16. november 1911, Senica) bol evanjelický kňaz, cirkevný historik, literárny historik.
Životopis.
Študoval na gymnáziu v Modre, v Bratislave, 1864 v Banskej Bystrici, teológiu v Bratislave, Rostocku a v Erlangene, 1870 vysvätený za kňaza. Cirkevný a literárny historik. Spracoval biografie viacerých predstaviteľov st. slovenskej literatúry. Objavil vzácne pamiatky z konca 16. a začiatku 17. storočia - Turolúcky a Senický kancionál. Zaslúžil sa o vykonanie štúdií evanjelických náboženských piesní v ktorých sa usiloval o objasnenie literárno estetických princípov duchovnej poézie 17. - 18. storočia. Zozbieral piesne, ktoré neboli prijaté do Tranoscia. Zberateľ vzácnych kníh čs. cirkevného písomníctva ktoré usporiadal v Tranovského knižnici a daroval ju spolku Tranoscius v Liptovskom Mikuláši. Zakladateľ a člen spolku Tranoscius, predseda pastorálnych konferencií, 1891 účastník 6. Všeobecnej konferencie lutheránskej v Hannoveri, kde predniesol referát o evanjelických cirkevných pomeroch v Uhorsku.

</doc>
<doc id="134679" url="https://sk.wikipedia.org/wiki?curid=134679" title="Oľga Mocková">
Oľga Mocková

Oľga Mocková (rod. Braxatorisová) (* 25. august 1848, Hrochoť – † 15. október 1918, Senica) bola národnokultúrna pracovníčka.
Životopis.
Vyšla z národnouvedomelého rodinného prostredia, pod vplyvom otca → A. Sládkoviča sa venovala národnej a kultúrnej práci. Zakladajúca a dlhoročná členka výboru Živeny, venovala sa aj básnickej tvorbe a publicistickej činnosti, články uverejňovala v Dennici, v Orle a v Sokole.

</doc>
<doc id="134680" url="https://sk.wikipedia.org/wiki?curid=134680" title="Ján Teodor Mockovčák">
Ján Teodor Mockovčák

Ján Teodor Mockovčák (Moczkovcsák, Moszkovcsak) (* 29. august 1846, Pezinok – † 11. apríl 1897, Banská Bystrica) bol náboženský spisovateľ, cirkevný hodnostár a evanjelický kňaz.
Jeho otec bol slovenský evajnejlický farár Ján Mockovčák a matkou Kristína rod. Brenigová, brat Karol Henrich Mockovčák, manželka Malvína rod. Petzová, Jolana rod. Márkusová.
Životopis.
Študoval na evanjelický lýceu v Bratislave a na Univerzite v Halle. V roku 1875 evanjelický kňaz v Banskej Bystrici, 1881 zvolenský senior. Vystupoval proti slov. nar. uvedomeniu, do svojich cirk. zborov zaviedol maďarčinu. Autor príležitostných kázní a náboženskej príručky, prispieval do periodík.

</doc>
<doc id="134681" url="https://sk.wikipedia.org/wiki?curid=134681" title="Ondrej Mojžiš">
Ondrej Mojžiš

Ondrej Mojžiš (* 30. november 1903, Banská Bystrica † 13. december 1956, Banská Bystrica?) bol funkcionár KSČ, verejný činiteľ a protifašistický bojovník.
Životopis.
Navštevoval ľudovú a meštiansku školu, 1920 sa vyučil za obchodného pomocníka v Banskej Bystrici, neskôr predavač (od 1922). Zakladajúci člen a tajomník Červených odborov (1922), tajomník a predseda Jednotného zväzu súkromných a obchodných zamestnancov (do roku 1938). Zakladajúci člen a prvý predseda Komunistického zväzu mládeže Československa v Banskej Bystrici. Člen mestského zastupiteľstva (od 1930) a prvý podstarosta Banskej Bystrice (1937-1938). Zakladateľ RNV, zúčastnil sa na prípravách SNP, prispel k riešeniu úloh Banskej Bystrice ako centra povstania. V roku 1952 predseda KV KSS v v Banskej Bystrici. Riaditeľ Krajského podniku obchodu s potrebami pre domácnosť v Banskej Bystrici (1955-1956).

</doc>
<doc id="134682" url="https://sk.wikipedia.org/wiki?curid=134682" title="Miloslav Mojžiš (architekt)">
Miloslav Mojžiš (architekt)

Miloslav Mojžiš (* 23. február 1940, Bystrá) je slovenský architekt.
Životopis.
V roku 1946-1953 navštevoval Ľudovú školu v Slovenskej Ľupči, 1953-1958 študoval na JSŠ v Banskej Bystrici, 1959-1965 absolvoval štúdium na Stavebnej fak. SVŠT v Bratislave, odbor architektúra a stavba miest. Pôsobil v architektonickom ateliéri Stavoprojektu Banská Bystrica, na Pôdohospodárskom projektovom ústave v Banskej Bystrici ako vedúci projektant a vedúci ateliéru (1968-1971, v Stavoprojekte Banská Bystrica ako vedúci projektant (1971-1978), v Mototranse Banská 
Bystrica ako vedúci projekcie (1978-1979), na Útvare hlavného architekta Stredoslovenského kraja ako vedúci expertíznej činnosti (1979-1990), ako predseda projektového družstva ESTING Zvolen (1989-1990) a riaditeľ spoločnosti ESTING, s.r.o., Zvolen. Od roku 1995 pôsobí ako súkromný podnikateľ. Spracoval mnohé urbanisticko-architektonické koncepcie, získal viacero cien v rámci umeleckých a architektonických súťaží, autor množstva architektonických projektov administratívnych, priemyselných a obytných budov, interiérov a pamätníkov na Slovensku. V roku 1975-1989 bol členom Zväzu výtvarných umelcov (1984-1989) a Zväzu architektov, kde vykonával rôzne funkcie (1967-1989). Od roku 1990 je členom SAS a členom Komory architektov (od roku 2001). Venoval sa tvorbe a interpretácii populárnej a tanečnej hudby, účinkoval v umeleckom súbore Lúčnica. Zostavil Katalóg turistických útulní a prístreškov (spoluaut., 1981), Metodické pokyny pre vypracovanie samostatnej prílohy zelene k ÚPN-SÚ (1982).

</doc>
<doc id="134683" url="https://sk.wikipedia.org/wiki?curid=134683" title="Juraj Mojžišovič">
Juraj Mojžišovič

Juraj Mojžišovič (Mojzsissovics, Mojsisovics) (* 20. apríl 1799, Ivančiná – † 10. marec 1860, Viedeň) bol lekár – chirurg.
Životopis.
Študoval na gymnáziu v Banskej Bystrici a v Banskej Štiavnici, právo v Bratislave, od roku 1820 medicínu na lekárskej fakulte vo Viedni. Od roku 1832 primár chirurgického oddelenia na viedenskej klinike. Chirurg, špecialista na zlomeniny. Venoval sa aj balneológii. Zaslúžil sa o propagovanie slovenských kúpeľov v zahraničných časopisoch. Člen viedenského lekárskeho spolku.

</doc>
<doc id="134684" url="https://sk.wikipedia.org/wiki?curid=134684" title="Samuel Mojžišovič">
Samuel Mojžišovič

Samuel Mojžišovič (Mojsissovics,) (* 10. február 1797, Ivančiná - † 7. november 1861, Szarvas) bol statkár, veľkoobchodník, publicista.
Životopis.
Študoval na gymnáziu v Banskej Bystrici a v Banskej Štiavnici. Bol obchodným pomocníkom a úradníkom v Győri a Aszóde, veľkoobchodníkom s poľnohospodárskymi produktami a statkár v Szarvasi. Prívrženec reformného hnutia uhorskej strednej šlachty a maďarskej revolúcie 1848-1849. Zavádzal moderné kapitalistické formy hospodárenia, pestovania krmovín, vynikol aj ako pomológ a včelár. V revolučných rokoch vydával propagačné brožúrky, prispieval do novín a časopisov.

</doc>
<doc id="134685" url="https://sk.wikipedia.org/wiki?curid=134685" title="Jozef Mokoš">
Jozef Mokoš

Jozef Mokoš (* 11. marec 1941, Sereď) je slovenský básnik, dramatik, spisovateľ pre deti.
Životopis.
Po maturite na strednej škole v Ružomberku (1958) študoval v roku 19581962 bábkoherectvo a dramaturgiu bábkového divadla na Akadémii múzických umení v Prahe. V roku 19621971 bol členom, 19711973 dramaturgom, 19731978 umeleckým šéfom, 19781981 riaditeľom Krajského bábkového divadla v Banskej Bystrici, 19811992 dramaturgom poetického súboru Novej scény a umeleckým vedúcim Štátneho bábkového divadla, od 1992 je pedagógom na VŠMU v Bratislave.
Debutoval básnickou poémou "Praskanie krvi" (1962), ktorá reflektuje pocity vtedajšej mladej generácie. Zbierka "Jesenné litánie" (1969) je poetickým protestom proti morálnej dvojtvárnosti vládnuceho systému i ľudí v ňom. Výrazne sa prejavil v tvorbe pre deti a mládež. Autor bábkových hier, adaptácií a prekladov pre súbory, v ktorých pôsobil, ako i mnohých zhudobnených textov s jasne formulovaným morálnym akcentom. Výber z tejto časti tvorby "Hry ako hry" alebo "Zahrajte sa s nami" (1982) obsahuje 16 bábkových hier a viacero básnických textov. Detským čitateľom je venovaná aj "Vkladná knižka rozprávok a básní" (2000).

</doc>
<doc id="134686" url="https://sk.wikipedia.org/wiki?curid=134686" title="Juraj Mokošini">
Juraj Mokošini

Juraj Mokošini (Mokoschinus, Mikošínus) (* Nemecká Ľupča? † ??) bol evanjelický kňaz a humanistický básnik.
Životopis.
Študoval v Banskej Bystrici a v Prešove. Roku 1622 slovenský kantor v Prešove, neskôr farár v Liptovskom Trnovci. Písal humanistickú latinskú príležitostnú poéziu (oslavné enkomiá).

</doc>
<doc id="134687" url="https://sk.wikipedia.org/wiki?curid=134687" title="Mikuláš Molitoris">
Mikuláš Molitoris

Mikuláš Molitoris (* Turčianska župa† 1648, Trenčín) bol uhorský evanjelický kňaz, teológ a pedagóg na evanjelických lýceách, autor reformačných akademických dišpút.
Život.
Teológiu študoval vo Wittenbergu (1612), kde ako študent písal akademické dišputy, v ktorých obraňoval Lutherovo učenie. Pôsobil ako konrektor v Bytči (1614), rektor v Martine (1617) a vo Zvolene (1618). V roku 1617 sa zosobášil so Zuzanou, dcérou Tomáša Wianku, farára prievidzskej cirkvi. Ďalej slúžil ako diakon v Brezne (16281630), farár v Liptovskej Teplej (16301645). V období protireformácie musel Liptovskú Teplú opustiť. Následne pôsobil ako hradňanský senior v Trenčíne (1646). Zomrel v roku 1648 v Trenčíne.

</doc>
<doc id="134688" url="https://sk.wikipedia.org/wiki?curid=134688" title="Gottfried Moller">
Gottfried Moller

Gottfried Moller (* 1710, Banská Bystrica - † 14. október 1770, Banská Bystrica) bol lekár, richtár Banskej Bystrice.
Životopis.
Študium medicíni ukončil roku 1730 na univerzite v Halle. Úradný lekár v Banskej Bystrici, 1748-1770 člen mestskej rady, 1761-1763 richtár mesta. Stoličný lekár a tabulárny sudca Zvolenskej stolice, prísediaci Banského súdu v Banskej Bystrici. Autor dizertačnej práce o zhubnom vplyve banského prostredia na zdravie baníkov, ktorú napísal na základe výskumu vykonaného medzi baníkmi v okolí Banskej Bystrice.

</doc>
<doc id="134689" url="https://sk.wikipedia.org/wiki?curid=134689" title="Jakub Moller">
Jakub Moller

Jakub Moller (Jacobus Mollerus, Mollerus Zolynsky a Zolyno Neosoliensis) (* ? Banská Bystrica † 1609, Ústí nad Labem) bol pedagóg a prekladateľ.
Životopis.
Študoval v Banskej Bystrici a na univerzite v Prahe, 1557 bakalár. Roku 1550 rektor evanjelickej školy v Spišskej Belej, po 1557 prednášal filozofiu na univerzite v Prahe, neskôr sa usadil v Ústí nad Labem, kde pôsobil ako rektor. Mešťan, člen mestskej rady. Prekladal z latinčiny.

</doc>
<doc id="134690" url="https://sk.wikipedia.org/wiki?curid=134690" title="Oto Karol Moller">
Oto Karol Moller

Oto Karol Moller (Miller; Otto) (* 10. január 1670, Bratislava – † 16. apríl 1747, Banská Bystrica) bol lekár, richtár, organizátor zdravotníctva.
Životopis.
Detstvo aj študentské roky strávil v rodnom meste. Strednú školu ukončil 1686 v Bratislave. Na pozvanie strýka Daniela Viliama M. odišiel študovať medicínu do Altdorfu, (1692-1696). Venoval sa lekárskej praxi. V roku 1703 sa stal dvorným lekárom Františka II. Rákocziho. Prežil s ním všetky vojnové povstalecké výpravy. Po porážke Rákocziho povstania 1705 sa ako lekár usídlil v Banskej Bystrici. Zastával úrad hlavného banskobystrického mestského lekára (1708) a neskôr aj post hlavného lekára Zvolenskej a Turčianskej župy. Obyvatelia mesta si ho zvolili niekoľkokrát za richtára (1734, 1738, 1742, 1746) a pôsobil tiež ako senátor.
Bol majiteľom dvoch lekární. Podľa Emila Jurčoviča jednu z nich kúpil 21. marca 1713 od Ondreja Schneeho za 3 320 zlatých, čo bola veľmi vysoká suma. Moller ju potreboval pre svoje zámery a bola kvalitne vybavená. Finančné prostriedky získané lekárskou praxou investoval do baníctva (60 000 zlatých čo je prepočtom na zlato asi 7 miliónov eur). Za zásluhy ho roku 1728 Karol IV. povýšil do šľachtického stavu. Požiar v Banskej Bystrici v štyridsiatych rokoch 18. stor. ho pripravil o časť majetku a cennú knižnicu. Za svoje činy dostal prezývku "uhorský Hippokrates".
Lekárska prax.
Karol Oto Moller bol vynikajúcim praktickým lekárom. Jeho služby využívali aj príslušníci cisárskeho dvora. Svoje schopnosti preukázal aj pri zdolávaní moru v rokoch 1706 a 1716, ktorý vtedy postihol najmä Pohronie a Turiec. Ako prvý úradný župný lekár v Uhorsku zaviedol pravidelné návštevy obcí v celej župe dvakrát do roka, za účelom kontroly zdravotného stavu obyvateľstva. Sledoval priebeh epidemických ochorení, vplyvy podnebia a poveternostných zmien na zdravie. Moller mal záujem o rozvoj lekárskych a prírodných vied, najmä o chémiu. Ako chemik - farmakológ skúmal a zavádzal nové liečivá a viaceré z nich pripravoval vo svojom laboratóriu.
Mollerova škola.
Začiatkom 18. storočia nebola v Uhorsku žiadna vysoká lekárska škola, preto sa Moller rozhodol zriadiť v roku 1713 súkromnú lekársku školu z vlastných prostriedkov. Škola mala za úlohu pripravovať adeptov medicíny na štúdium na cudzích zahraničných univerzitách s cieľom ich rýchlejšieho absolvovania a čoskoro sa stala známou v celom Uhorsku. Bola vybavená laboratóriom pre teoretickú i praktickú výučbu medicíny a chirurgie. Na škole prednášal aj Moller a riadil praktické cvičenia vo vlastnej ordinácii a lekárni.Z absolventov Mollerovej školy vyšlo niekoľko významných lekárov, prírodovedcov a historikov. Študoval tu aj Matej Bel, s ktorým K. O. Moller neskôr vedecky spolupracoval. Po jeho smrti (1747) škola zanikla.
Priekopník balneoterapie.
So záujmom skúmal liečivé pramene a termálne kúpele, najmä v stredoslovenskej oblasti. Niektoré kúpele a kyselky opísal, väčšina však ostala v rukopise. Zo štúdií, ktoré uverejnil o kúpeľoch v Sklených Tepliciach a vo Vyhniach vyznieva láska k týmto kúpeľným prostrediam azda aj preto, že v nich počas sezóny pracoval ako kúpeľný lekár. Poznal ich klady a zápory a v opise bol objektívny. 
Podrobne však skúmal aj liečivé účinky Rybárskych vôd (dnešný Sliač), vôd v Bojniciach, Turčianskych Tepliciach a mnohých ďalších. Robil rozbory vôd. Jeho chemické analýzy sú vynikajúcim obrazom súdobých analytických metodík, ktoré umožňovali čiastočne kvalitatívne poznanie zloženia vôd. 

</doc>
<doc id="134691" url="https://sk.wikipedia.org/wiki?curid=134691" title="Ján Molnár (1757)">
Ján Molnár (1757)

Ján Molnár (* 10. október 1757, Štítnik – † 26. november 1819, Pešť) bol evanjelický kňaz, náboženský spisovateľ.
Životopis.
Roku 1782 vyštudoval teológiu na univerzite v Jene. Od roku 1784 evanjelický kňaz v Banskej Bystrici-Radvani, 1787 farár, 1791 senior v Pešti. Účastník peštianskej synody 1791, l796 kandidoval na funkciu superintendanta banského okolia. Autor cirkevných a homiletických prác.

</doc>
<doc id="134692" url="https://sk.wikipedia.org/wiki?curid=134692" title="Ondrej Moriš">
Ondrej Moriš

Ondrej Moriš (* 10. október 1916, Melčice-Lieskové – † 27. september 1944, Banská Bystrica) bol slovenský protifašistický bojovník, žandár, účastník SNP.
Životopis.
Pôsobil ako žandársky strážmajster v Turčianskych Tepliciach, kde nadviazal styky s antifašistami na Hlavnom veliteľstve žandárstva. Účastník protifašistického odboja a SNP. V bojoch pri Čremošnom bol ťažko zranený črepinami mínometného granátu do chrbta. V nemocnici v Banskej Bystrici zraneniu podľahol.

</doc>
<doc id="134693" url="https://sk.wikipedia.org/wiki?curid=134693" title="Ján Móry">
Ján Móry

Ján Móry (Mory) (* 10. júl 1892, Banská Bystrica† 5. máj 1978, Bratislava) bol slovenský hudobný skladateľ a pedagóg. Móry bol známou osobnosťou hudobného života v 20. a 30. rokoch 20. storočia. Ako hudobný skladateľ komponoval najmä zábavnú hudbu a operety. Používal pseudonym: H. Tschirmer.
Životopis.
V rokoch 19021910 absolvoval Ján Móry katolícke gymnázium v Banskej Bystrici, školský rok 1905/1906 absolvoval na mariánskom chlapčenskom ústave v Budapešti. V rokoch 19101912 študoval na Vysokej škole obchodnej v Budapešti. Následne absolvoval obchodnú prax v Hamburgu, Berlíne a v ďalších miestach Európy a v zámorí.
Hudobné vzdelanie nadobudol najskôr u prof. Jakuba Scheinbergera v Banskej Bystrici, ktorý ho osem rokov vzdelával v hre na klavíri. Kompozíciu Móry študoval u prof. Sándora Dobóa v Budapešti a v rokoch 19211925 u Hermana Büchela v Berlíne. Po pri tom, až do roku 1921 viedol rodinný obchod v Banskej Bystrici, ktorý následne predal súrodencom Klimovcom (sú to potraviny Klimo na Námestí SNP č. 9).
Najdlhšie pôsobil Móry ako majiteľ hotelového areálu Móry na Novom Štrbskom Plese. Tu ho navštevovali popredné osobnosti kultúrneho a hudobného života - maliar Edmund Gwerk, skladatelia Alexander Albrecht, Béla Bartók, Viliam Figuš-Bystrý, Eugen Suchoň, Alexander Moyzes, speváci Marta Krásová, Josef Munclingr, Oldřich Nový, Štefan Hoza, manželia Sylvia a Rudolf Macudzinski, klavirista Michal Knechtsberger s manželkou Elenou, libretista jeho operiet Günther Bibo, generálny hudobný riaditeľ Hermann Büchel a mnohí ďalší. Spolu s manželkou Magdou tu usporadúval hudobné salóny, na ktorých obaja aj s hosťami koncertne účinkovali. Radiojournal Košice z nich vysielal priame prenosy, ktoré v knihe hostí Móryovci nazvali Radio Monte Móry.
V rokoch 19451960 učiteľ, potom riaditeľ Hudobnej školy v Spišskej Novej Vsi, napokon žil v Bratislave.
Podnety pre hudobnú teóriu a prax získal Móry od Viliama Figuša-Bystrého, s ktorým sa stýkal v Banskej Bystrici a vo Vysokých Tatrách. Jeho piesne, operety, spevohry sa hrali okrem Slovenska aj v Česku a v Nemecku. Skladby sa nahrávali na gramofónové platne. Väčšina jeho operiet má charakter salónnych, konverzačných hier, kde sa uplatnili typické móryovské piesne a duetá, tance a ouvertúry. Je autorom dvanástich hudobno-javiskových diel, vyše dvesto piesní, komorných, orchestrálnych, sakrálnych a inštruktívnych skladieb. V Banskej Bystrici založil športový klub BAC so silným futbalovým mužstvom. Jeho pozostalosť je uložená v Literárnom a hudobnom múzeu Banská Bystrica.

</doc>
<doc id="134696" url="https://sk.wikipedia.org/wiki?curid=134696" title="Frico Motoška">
Frico Motoška

Frico Motoška (v literatúre aj po menom Miroslav, pokrstený ako Fridrich Andrej) (* 30. november 1891, Banská Bystrica - † 21. jún 1956, Buenos Aires) bol sochár.
Životopis.
Roku 1906-1909 sa vyučil v dielni rezbára čes. pôvodu J Krauseho v Banskej Štiavnici, 1910-1914 študoval na umeleckopriemyselnej škole v Budapešti. Roku 1914 bol prijatý na výtvarnú akadémiu, 1919-1923 na AVU v Prahe. Pre zranenie v 1. svetovej vojne pracoval iba ľavou rukou. Žil a tvoril v Bratislave a na rôznych miestach v Európe, roku 1948 sa vysťahoval do Argentíny. Reprezentant konzervatívnejšieho prúdu slovenského medzivojnového sochárstva. Autor monumentálnej sochy M. R. Štefánika v Clevelande, pomníkov, pamätníkov, komorných prác vychádzajúcich zo slov. bájoslovia. Diela sú v zbierkach Galérie hlavného mesta Bratislavy a v Etnografickom ústave SNM v Martine. V 20. - 30. rokoch sa zúčastnil na viacerých výstavách.
Externé odkazy.
[[Kategória:Slovenskí sochári]]

</doc>
<doc id="134697" url="https://sk.wikipedia.org/wiki?curid=134697" title="Mikuláš Moyzes">
Mikuláš Moyzes

Mikuláš Moyzes (* 6. december 1872, Zvolenská Slatina - † 2. apríl 1944, Prešov) bol slovenský hudobný skladateľ, organista a pedagóg.
Životopis.
V roku 1883-1893 študoval na gymnáziu v Banskej Bystrici a v Revúcej, 1889-1893 na učiteľskom ústave v Kláštore pod Znievom, kde aj maturoval a zložil skúšku z hry na organe, v Budapešti vykonal štátnu skúšky z hudby na Maďarskej kráľovskej akadémii a stal sa riadnym profesorom hudby a spevu na učiteľských ústavoch.&lt;br&gt;
Pracoval na Slovensku, v Maďarsku a v Rumunsku. Ako dvadsaťročný sa stal organistom v Jágri a o dva roky neskôr organistom a učiteľom hudby vo Veľkom Varadíne. Neskôr sa stal profesorom hudby na učiteľskom ústave v Čurgove, v Kláštore pod Znievom a v Prešove. V kultúrnej a v spoločenskej sfére Prešova pôsobil celých 36 rokov, od svojho príchodu roku 1908 až do smrti roku 1944. Na jeho pamiatku je v Prešove postavený mramorový pomník v podobe lýry.
Bol priekopníkom realistických tendencií v slovenskej hudbe, predchodca slovenskej hudobnej moderny. Autor kompozícií, upravovateľ ľudových piesní, najmä z oblasti Zvolena a Šariša. Vydal učebnice hudby, zemepisu, slovenčiny a počtov, čím významne prispel k rozvoju slovenského školstva.
Odkaz v hudbe.
Pesničkár Jaromír Nohavica skladateľovo meno krátko zmieňuje vo svojej piesni "Těšínská".

</doc>
<doc id="134698" url="https://sk.wikipedia.org/wiki?curid=134698" title="František Mráz (jazykovedec)">
František Mráz (jazykovedec)

František Mráz (Fraňo) (* 18. december 1835, Žilina - † 12. jún 1884, Užhorod) bol jazykovedec, pedagóg.
Životopis.
Študoval na gymnáziu v Žiline, na seminári v Nitre, teológiu v Pešti a v Banskej Bystrici, klasickú filológiu a hudbu na univerzite v Prahe. Stredoškolský profesor na kat. gymnáziu v Banskej Bystrici (1862-1867) a od roku 1867 v Užhorode. Zaslúžil sa o poslovenčenie banskobystrického gymnázia, pre obvinenie a panslavizmu preložený do Užhorodu. Popri pedagogickej práci (vyučoval najmä slovenčinu, latinčinu a nemecký jazyk), venoval sa hudbe a spevu ale hlavne jazykovede. V roku 1864 vydal učebnicu slovenčiny, ktorá sa používala na stredných školách až do vydania Czambelovej Rukoväti. Vydal aj učebnicu maďarčiny, v rkp. ostala učebnica latinčiny. Mecén slovenských študentov, divadla v Liptovskom Mikuláši, spoluzakladateľ Matice slovenskej.

</doc>
<doc id="134699" url="https://sk.wikipedia.org/wiki?curid=134699" title="Ján Mráz">
Ján Mráz

Ján Mráz môže byť:

</doc>
<doc id="134700" url="https://sk.wikipedia.org/wiki?curid=134700" title="Juraj Mrva">
Juraj Mrva

Juraj Mrva (* 19. september 1836, Zvolen - † 9. november 1915, Bački Petrovac) bol slovenský národnokultúrny dejateľ a evanjelický kňaz.
Životopis.
V roku 1849-1850 študoval na gymnáziu v Banskej Bystrici, 1850-1856 v Banskej Štiavnici, 1856-1860 teológiu v Bratislave a vo Viedni, 1860 vysvätený za evanjelický kňaza. Počas pastoračného pôsobenia v Báčskom Petrovci popredný činiteľ slovenského národného politického a kultúrneho života na Dolnej zemi. Propagátor slovenských kníh, časopisov a novín a organizátor zbierok na Maticu slovenskú a na patronátne gymnázium v Revúcej, iniciátor slovenských divadelných predstavení. Autorsky prispieval do Národných novín, Hlásnika, Černokňažníka a cirkevných časopisov.

</doc>
<doc id="134701" url="https://sk.wikipedia.org/wiki?curid=134701" title="Mária Mudráková">
Mária Mudráková

Mária Mudráková (* 6. november 1890, Banská Štiavnica – † 24. január 1968, Veľké Pole) bola verejná činiteľka, robotníčka.
Životopis.
Pracovala ako robotníčka v Banskej Štiavnici. Členka KSČ, účastníčka triednych bojov, funkcionárka spoločenských org. Roku 1936 účastníčka mierového zjazdu v Bruseli (zástupkyňa mesta Banská Bystrica). Roku 19451946 poslankyňa SNR.

</doc>
<doc id="134704" url="https://sk.wikipedia.org/wiki?curid=134704" title="Ján Murgaš">
Ján Murgaš

Ján Murgaš (Murgasch, Murgács, Murgáč, Murgaschius) (* Háj) bol pedagóg, evanjelický kňaz, náboženský spisovateľ.
Životopis.
Študoval v Banskej Bystrici aj na iných školách, 16661668 na univerzite vo Wittenbergu. Roku 1668 evanjelický kňaz vo Fiľakove, 16681673 v Selciach, od 1676 rektor školy v Burgdorfe. Pri prenasledovaní protestantov bol prinútený odísť do exilu. 
Autor dišpút o otázkach teológie a logiky.

</doc>
<doc id="134707" url="https://sk.wikipedia.org/wiki?curid=134707" title="Geochemik">
Geochemik



</doc>
<doc id="134710" url="https://sk.wikipedia.org/wiki?curid=134710" title="Chamozit">
Chamozit



</doc>
<doc id="134712" url="https://sk.wikipedia.org/wiki?curid=134712" title="Základný súbor">
Základný súbor

Základný súbor alebo populácia je súbor zahŕňajúci "všetky" štatistické jednotky štatistického súboru. 
Môže byť:
Ľubovoľná merateľná charakteristika základného súboru (napríklad priemer) sa nazýva parameter.

</doc>
<doc id="134721" url="https://sk.wikipedia.org/wiki?curid=134721" title="Osobná asistencia">
Osobná asistencia

Osobná asistencia je forma pomoci, integrácie a začiatku nezávislého života pre ťažko zdravotne postihnutých (ŤZP).
Inštitút osobnej asistencie bol na Slovensku zavedený zákonom NR SR č. 195/1998 Z.z., na ktorý nadviazal aktuálny Zákon o sociálnej pomoci č. 448/2004 Z.z. Je určená na zmiernenie znevýhodnenia a na prekonanie prekážok k veciam osobnej potreby a k stavbám občianskeho vybavenia. Podporuje sa ňou nezávislosť občana s ťažkým zdravotným postihnutím, jeho pracovné, vzdelávacie, rodinné a občianske aktivity, ktoré smerujú k jeho spoločenskej integrácii. Občanovi s ŤZP sa s pomocou osobného asistenta umožňuje styk so spoločenským prostredím, sprístupnenie informácií a zabezpečenie nevyhnutných životných úkonov, alebo nevyhnutných prác v domácnosti.
Prostredníctvom osobnej asistencie sa občan s ŤZP môže stať plnohodnotne fungujúcim členom svojej rodiny, pracovného kolektívu, či inej formálnej a neformálnej skupiny, v rámci ktorej funguje.
Osobnú asistenciu je možné charakterizovať aj ako nástroj uplatňovania práva na sebaurčenie ako pre ľudí s ťažkým zdravotným postihnutím, tak pre ľudí v ich prirodzenom sociálnom prostredí.
Východiskom osobnej asistencie je šanca na samostatnosť, nezávislosť a istotu občana s ŤZP v takom rozsahu, aký môže napodobniť iba málo iných foriem každodennej pomoci a zároveň kladie požiadavky aj na osobných asistentov.

</doc>
<doc id="134729" url="https://sk.wikipedia.org/wiki?curid=134729" title="Kentaur (planétka)">
Kentaur (planétka)

Kentauri alebo Centauri sú trieda ľadových planetoidov, ktoré obiehajú okolo Slnka medzi dráhami Jupitera a Neptúna (oblasť veľkých planét). Sú pomenované po mytologických bytostiach, Kentauroch, pretože majú vlastnosti dvoch rozdielnych telies (čiastočne planétky, čiastočne kométy, podobne ako Kentauri boli čiastočne ľudia a čiastočne kone). Kentauri boli spočiatku považované za planétky, sa však nehodili do žiadnej dovtedy známej skupiny telies. Okrem toho prejavovali slabú kometárnu aktivitu, takže ich začali považovať za vzdialené "spiace" kométy nezvyčajne veľkých rozmerov. Väčšinou krížia dráhy veľkých planét, takže skôr alebo neskôr sa k nim natoľko priblížia, že budú vymrštené zo slnečnej sústavy, alebo podstatne zmenia svoje dráhy. Keďže na svojich dráhach nemôžu stabilne existovať, musia odniekiaľ prichádzať noví Centauri (Objekty roztrúseného disku).
Prvým objektom bol náhodný objav telesa na dráhe medzi Saturnom a Uránom, ktoré bolo označené ako planétka (2060) Chiron. Objavil ho Charles Kowal 18. októbra 1977 pomocou ďalekohľadu na Mount Wilsone. Bolo o ňom zistené, že má kómu pri prelete perihéliom a dnes je oficiálne klasifikovaný ako planétka, aj ako kométa 29/P Chiron, hoci je omnoho väčší ako typické kométy.
Okrem Centaurov, ktorý sa pohybujú medzi veľkými planétami na pomerne málo výstredných dráhach, zasahujú do tejto oblasti aj dráhy ďalšieho typu planétok, tzv. Objekty roztrúseného disku (Scattered-Disk Objects). Majú veľmi excentrické dráhy, takže zachádzajú až do vzdialenosti stoviek astronomických jednotiek (AU). Aj tieto telesá sú iba na prechodných dráhach a postupne sa z niektorých stanú budúci Centauri. Celkove poznáme niekoľko desiatok Centaurov a Objektov roztrúseného disku.
Zdroj Kentaurov.
Kenneth Essex Edgeworth (1880-1972) v roku 1943 upozornil, že musí existovať dostatočne výdatný zdroj planétok, ktoré zachádzajú do vonkajších oblastí veľkých planét. Vyvodzoval, že ak planéty vznikali z pôvodnej prstencovej hmloviny okolo Slnka zrážkami a postupným "nabaľovaním" drobných teliesok, v istej vzdialenosti už nemohli vzniknúť planéty, lebo zrážky teliesok už boli príliš zriedkavé. Tieto pôvodné stavebné kamene planetárnej sústavy by tu mali obiehať dosiaľ ďaleko za dráhou Neptúna. Iba občas sa niektoré z nich dostanú do oblasti veľkých planét.
Túto teóriu neskôr rozvinul Gerard Peter Kuiper (1905-1973) v päťdesiatych rokoch 20. storočia. Ich teóriu však dlho nebolo možné potvrdiť ani vyvrátiť, pretože telesá s priemerom niekoľkých desiatok až stoviek kilometrov na hraniciach slnečnej sústavy je takmer nemožné pozorovať. Prvé teleso Edgeworthovho–Kuiperovho disku (tiež KBO - Kuiper Belt Objects) bolo objavené až v roku 1992. Za necelých desať rokov ich však poznáme už viac ako 300. Predpokladá sa, že planétok s priemerom nad sto kilometrov by tu mohlo byť okolo 35 000 a menších, nad dvadsať kilometrov až 100 miliónov. Celková hmotnosť Edgeworthovho–Kuiperovho disku sa odhaduje na niekoľko stonásobkov hmotnosti hlavného pásu planétok medzi Marsom a Jupiterom.
Medzi známe Kentaury patria nasledovné planétky:

</doc>
<doc id="134730" url="https://sk.wikipedia.org/wiki?curid=134730" title="Medzihradné">
Medzihradné

Medzihradné je mestská časť mesta Dolný Kubín, do roku 1949 samostatná obec. Leží v údolí potoka Medzihradník.
Dejiny.
Prvý raz sa spomína v roku 1354. V 30. rokoch 19. storočia obyvatelia v obci pálili vápno a vyrábali kamenné bahríky (tehličky), z ktorých sa stavali tzv. oravské izbové pece. Dnes je tu úplne nová výstavba rodinných domov. Medzihradné sa delí na dve časti Medzihradné a Kopanicu.

</doc>
<doc id="134736" url="https://sk.wikipedia.org/wiki?curid=134736" title="Zdroj">
Zdroj

Zdroj môže byť

</doc>
<doc id="134737" url="https://sk.wikipedia.org/wiki?curid=134737" title="Victoire">
Victoire

Victoire bola vojenská odbojová organizácia na Slovensku, počas druhej svetovej vojny.
Pôsobila na Veliteľstve pozemného vojska v Banskej Bystrici, od júna 1941 do konca roku 1943 ako celok, neskôr sa jej členovia zapojili do vojenských príprav SNP prostredníctvom Vojenského ústredia ilegálnej Slovenskej národnej rady. Na čele skupiny Victoire stál pplk. Jakub Hluchý, pracovali v nej aj pplk. Jozef Tlach, mjr. Alexander Korda, npor. Štefan Hanus a npor. Milan Murtin. Ich programom bolo obnovenie Československa, priateľstvo a jednota všetkých slovanských národov.

</doc>
<doc id="134738" url="https://sk.wikipedia.org/wiki?curid=134738" title="Centauri">
Centauri

Centauri môže byť:

</doc>
<doc id="134739" url="https://sk.wikipedia.org/wiki?curid=134739" title="Prúd">
Prúd

Prúd môže byť:

</doc>
<doc id="134741" url="https://sk.wikipedia.org/wiki?curid=134741" title="Čarodej">
Čarodej



</doc>
<doc id="134742" url="https://sk.wikipedia.org/wiki?curid=134742" title="IAX2">
IAX2



</doc>
<doc id="134744" url="https://sk.wikipedia.org/wiki?curid=134744" title="IAX">
IAX



</doc>
<doc id="134746" url="https://sk.wikipedia.org/wiki?curid=134746" title="Homomorfizmus grúp">
Homomorfizmus grúp

Homomorfizmus grúp alebo morfizmus grúp alebo homomorfné zobrazenie grúp formula_1 a formula_2 je zobrazenie formula_3, pri ktorom pre všetky prvky formula_4 platí formula_5, pričom formula_6 je operácia grupy formula_7 a formula_8 operácia grupy formula_9 (hovoríme tiež, že homomorfizmus zachováva operáciu).
Z tejto definície je možné odvodiť aj nasledujúce vlastnosti homomorfizmu formula_10:
Intuícia.
Cieľom definovania homomorfizmu je zostrojiť funkcie, ktoré zachovávajú algebraické štruktúry. Ekvivalentnou definíciou homomorfizmu je: Funkcia formula_3 je homomorfizmus ak pre každé formula_16 také, že formula_17 máme formula_18
Inými slovami, grupa formula_9 má v istom zmysle podobnú algebraickú štruktúru ako formula_7 a homomorfizmus formula_21 ju zachováva.
Obraz a jadro.
Nech formula_25 je homomorfizmus grúp. 
Potom množina formula_26 sa nazýva "jadro homomorfizmu" formula_10. zvyčajne sa označuje formula_28 (z anglického slova "kernel", respektíve z nemeckého kern). Ekvivalentne formula_29.
"Obrazom homomorfizmu" formula_10 nazveme množinu formula_31 (označenie formula_32 pochádza z anglického slova "image").
Jadro a obraz homomorfizmu môžu byť interpretované ako vyjadrenie, do akej miery je daný homomofizmus blízko izomorfizmu. Prvá veta o izomorfizme hovorí, že obraz homomorfizmu grúp formula_33 je izomorfný faktorovej grupe formula_34.

</doc>
<doc id="134752" url="https://sk.wikipedia.org/wiki?curid=134752" title="Tojotomi Hidejoši">
Tojotomi Hidejoši



</doc>
<doc id="134762" url="https://sk.wikipedia.org/wiki?curid=134762" title="Homomorfizmus (algebra)">
Homomorfizmus (algebra)

Homomorfizmus alebo homomorfné zobrazenie je zobrazenie z jednej algebrickej štruktúry do inej rovnakého typu, ktoré zachováva všetku relevantnú štruktúru. 
Formálne je to teda zobrazenie formula_1 medzi dvomi algebrickými štruktúrami rovnakého typu také, že pre každú definovanú operáciu formula_2 a pre všetky formula_3 v formula_4 platí
formula_5
Každá algebrická štruktúra má svoj typ homomorfizmu:
Druhy homomorfizmov.
Existujú tieto druhy homomorfizmov:
Jadro homomorfizmu.
Každý homomorfizmus formula_6 definuje ekvivalenciu formula_7 tak, že formula_8 práve vtedy, keď formula_9. Ekvivalencia formula_7 sa nazýva jadro formula_2. Faktormnožine formula_12 môže byť daná prirodzená štruktúra, čiže formula_13. V tomto prípade je obraz formula_14 homomorfizmu formula_2 v formula_16 nutne izomorfný formula_12.

</doc>
<doc id="134763" url="https://sk.wikipedia.org/wiki?curid=134763" title="MDŠ">
MDŠ



</doc>
<doc id="134774" url="https://sk.wikipedia.org/wiki?curid=134774" title="Cirkusová princezná">
Cirkusová princezná

Cirkusová princezná (Die Zirkusprinzessin) je opereta, ktorú skomponoval Emmerich Kálmán. Premiéra sa konala 26. marca 1926 v Theater an der Wien. Libreto napísali Julius Brammer a Alfred Grünwald. Opereta mala veľký úspech a dodnes patrí medzi najviac hrané Kálmánové diela (za Čardášovou princeznou a Grófkou Maricou).
Obsah.
Fedja, dôstojník cárskej armády, je zaľúbený do Fedory Palinskej, ktorú si však vyhliadol jeho starý strýko. Keď sa dozvie o Fedjovej láske, zničí jeho vojenskú kariéru a Fedoru si vezme za ženu. Zničený a sklamaný Fedja dosiahne veľkú kariéru v Petrohradskom cirkuse pod pseudonymom "Mr. X" ako akrobatický jazdec. Svoju tvár zakrýva maskou, ktorú v blízkosti cirkusu nikdy nedáva dole. 
Fedora medzitým ovdovela a Cár ju zavolá späť z Paríža, aby sa v záujme ríše opäť vydala. Ako diváčka sa v cirkuse stretáva s Fedjom, ale v maske ho nespozná. Správa sa k nemu povýšenecky a jeho dvorenie odmieta. Knieža Vladimír Sergius má o Fedoru tiež záujem. Keď je odmietnutý, vymyslí plán, v ktorom ju dá dokopy s Fedjom (teraz už ako aristokratom bez masky).
O šesť týždňov sú Fedja a Fedora do seba zaľúbení a Sergius Fedoru nahovorí, aby si vybrala muža skôr, ako to za ňu urobí cár. Usporiadajú teda svadbu. Hneď po obrade príde Sergiova chvíľa pomsty, keď pozve cirkusantov, aby zagratulovali svojmu bývalému "kolegovi", čím vyvolá škandál.
Tretie dejstvo sa odohráva vo Viedni, kde vo Fedore zvíťazí láska a udobrí sa s Fedjom.

</doc>
<doc id="134775" url="https://sk.wikipedia.org/wiki?curid=134775" title="Geografický informačný systém">
Geografický informačný systém

Geografický informačný systém (GIS) je informačný systém na získavanie, ukladanie, analyzovanie a manažovanie dát a príslušných vlastností, ktoré sú viazané k určitému priestoru, zvyčajne k Zemi. Inak povedané, je to počítačový systém schopný integrácie, uchovávania, úpravy, analýzy, zdieľania a zobrazovania geografických informácií. 
GIS je predovšetkým nástroj, ktorý umožňuje používateľom vytvárať interaktívne požiadavky, vyhodnocovať priestorové informácie, upravovať dáta a prezentovať výsledky všetkých týchto činností. Technológia geografických informačných systémov môže byť použitá na vedecké výskumy, vo vojenstve, pôdohospodárstve, pri ochrane životného prostredia, plánovaní výstavby miest, kartografii, histórii, marketingu, pri návrhu výstavby ciest, elektrických alebo telekomunikačných vedení alebo pri ochrane proti prírodným katastrofám. Napríklad pri protipovodňovej ochrane možnou pomocou GIS vypočítať možnú úroveň zaplavenia.

</doc>
<doc id="134777" url="https://sk.wikipedia.org/wiki?curid=134777" title="Mikuláš Petrašovský">
Mikuláš Petrašovský



</doc>
<doc id="134778" url="https://sk.wikipedia.org/wiki?curid=134778" title="Makovická struna">
Makovická struna

Makovická struna je celoslovenská ústredná prehliadka rusínskych a ukrajinských piesní. Prvý ročník sa uskutočnil v roku 1972 v Bardejove. Finále sa koná vždy koncom roka v Bardejove (dva súťažné koncerty). Kvôli veľkému záujmu sa v posledných rokoch rozšíril aj o tretí koncert v Prešove . Hlavným organizátorom podujatia je Ústredná rada ZRUS. Súťažiť majú možnosť všetci od 8 rokov s dvomi ľudovými piesňami Rusínov alebo Ukrajincov.

</doc>
<doc id="134783" url="https://sk.wikipedia.org/wiki?curid=134783" title="Citrín">
Citrín

Citrín môže byť:

</doc>
<doc id="134784" url="https://sk.wikipedia.org/wiki?curid=134784" title="Permeabilný faktor">
Permeabilný faktor



</doc>
<doc id="134785" url="https://sk.wikipedia.org/wiki?curid=134785" title="Permeabilný vitamín">
Permeabilný vitamín



</doc>
<doc id="134786" url="https://sk.wikipedia.org/wiki?curid=134786" title="Sínusová veta">
Sínusová veta

V trigonometrii je sínusová veta dôležité tvrdenie o rovinných trojuholníkoch. Najčastejšie znie takto:
"Pre každý trojuholník ABC s vnútornými uhlami α, β, γ a stranami a, b, c platí:"
formula_1
kde R je polomer opísanej kružnice pre tento trojuholník.
Čiže:
"Pomer všetkých dĺžok strán a hodnôt sínusov im protiľahlých uhlov je v trojuholníku konštantný."
Alebo:
"Pomer dĺžok strán trojuholníka sa rovná pomeru sínusov im protiľahlých uhlov:"
formula_2
Inak zapísané:
formula_3
formula_4
formula_5

</doc>
<doc id="134790" url="https://sk.wikipedia.org/wiki?curid=134790" title="Wikiknihy">
Wikiknihy

Wikiknihy () sú sesterský projekt Wikipédie, ktorý obsahuje voľne šíriteľné učebnice všetkých druhov, manuály a náučné texty. Projekt bol založený 10. júla 2003 a je spravovaný Wikimedia Foundation.
História.
Doména wikibooks.org bola zaregistrovaná 19. júla 2003. Spustená bola na poskytovanie a vytváranie slobodných učebníc predmetov ako organická chémia a fyzika. Dva veľké subprojekty, Wikijunior a Wikiverzita, boli vytvorené v rámci Wikikníh predtým, ako boli zmenené pravidlá, aby budúce projekty inkubátorového typu začínali podľa nových projektových pravidiel Wikimedie Foundation.
V auguste 2006 sa Wikiverzita stala samostatným projektom Wikimedie Foundation.
Od roku 2008 sú Wikiknihy súčasťou akademického vyhľadávacieho nástroja BASE.
V júni 2016 Compete.com odhadlo, že Wikiknihy majú 1 478 812 unikátnych návštevníkov.
Wikijunior.
Wikijunior je subprojekt Wikikníh, ktorý sa špecializuje na knihy pre deti. Projekt pozostáva z magazínu a webu a momentálne je vyvíjaný v angličtine, dánčine, fínčine, francúzštine, nemčine, taliančine, japončine, španielčine a arabčine. Je sponzorovaný Beck Foundation.
Knižný obsah.
Zatiaľčo niektoré knihy sú pôvodné, niektoré začali ako texty skopírované z iných zdrojov slobodného obsahu na internete. Všetok obsah stránky je poskytovaný pod licenciou Creative Commons Attribution-Share Alike (alebo kompatibilnou licenciou). To znamená, že tak ako pri svojom sesterskom projekte, Wikipédii, zatiaľ čo príspevky zostávajú v autorstve ich autorov, licencia zabezpečuje, že obsah môže byť slobodne distribuovaný a použitý.
Wikiknihy sa odlišujú od Wikizdrojov tým, že zatiaľ čo Wikizdroje zbierajú presné kópie a originálne preklady existujúich slobodných diel, ako napríklad originálne texty shakespearových hier, Wikiknihy sa zameriavajú na originálne diela, značne odlíšené verzie existujúcich diel alebo anotácií orgininálnych prác.
Projekt sa blíži k kompletizácii učebníc v množstve predmetov, čo by podľa nádejí zakladateľov malo byť nasledované mainstreamovou adopciou a používaním učebníc vyvíjaných a sídliacich na Wikiknihách.

</doc>
<doc id="134791" url="https://sk.wikipedia.org/wiki?curid=134791" title="Wikibooks">
Wikibooks



</doc>
<doc id="134792" url="https://sk.wikipedia.org/wiki?curid=134792" title="Figure Number Five">
Figure Number Five

Figure Number Five je piaty štúdiový album skupiny Soilwork, ktorý vyšiel 6. mája 2003.
Album bol nahratý na konci roku 2002. Skupina sa ešte viac oddialila od pôvodného žánru prezentovaného na debutovom albume "Steelbath Suicide". Tento album ponúka aj prvú baladu s názvom „Departure Plan“. Zaujímavosťou je, že klávesák Sven Karlsson sa na tejto platni prvýkrát aktívne zapojil do tvorenia skladieb. Výsledok tvorí 11 skladieb. 
Piesne „Rejection Role“ a „Light The Torch“ kapela vydala ako single. 

</doc>
<doc id="134795" url="https://sk.wikipedia.org/wiki?curid=134795" title="Butatót">
Butatót

Butatót (poslovenčený tvar) alebo buta tót (maďarský tvar) je pejoratívne označenie Slováka v maďarčine. Používalo sa hlavne v minulosti. Doslova znamená "hlúpy Slovák" alebo "sprostý Slovák".
V Slovenskom národnom korpuse sa toto slovné spojenie a jeho varianty vyskytuje 12 krát. Vyskytuje sa aj v slovenskej literatúre, príkladom je báseň Václava Chlumeckého Enšpengera "Drevorubač Slovák":
Ja som Slovák,
"buta tót" ma volajú.
Zato, že som veľký dobrák,
že môj jazyk neznajú,
zato že tak ťažko robím,
v halene a krpcoch chodím,
tak som "buta tót".
Počkajte len páni zlatí,
počkajte len huncúti,
veď sa ešte ten svet prevráti,
nebude vám po chuti.
Keď sa všetci spojíme,
potom vám len povieme,
kto je "buta tót".
V roku 1921 bola táto báseň predmetom poslaneckej interpelácie, keďže banskobystrický cenzor ju takmer celú scenzuroval.
Ani po druhej svetovej vojne sa v Maďarsku „sa asi za rok od podpísania prímeria nestačil vytratiť tradičný urážlivý postoj označujúci príslušníkov slovenskej menšiny hanlivým prívlastkom ‚buta Tót‘.“ Napr. v (vtedy) stále bežnej nadávke: „Buta Tót, buta paraszt, magyar kenyeret zabálsz“ čo znamená „Sprostý Slovák, sprostý sedliak, žerieš maďarský chlieb.“
Slovné spojenie sa vyskytovalo v maďarskej klasickej literatúre, napríklad u Móra Jókaia.

</doc>
<doc id="134796" url="https://sk.wikipedia.org/wiki?curid=134796" title="Eleanor Francisová Helinová">
Eleanor Francisová Helinová

Eleanor Francisová Helinová (* 19. november 1932 – † 25. január 2009) bola americká astronómka. Niektoré zdroje jej uvádzajú aj meno Eleanor Kay Helin. 
Objavila a spoluobjavila 872 asteroidov, vrátane prvých dvoch asteroidov Aten: 2062 Aten a 2100 Ra-Shalom; asteroidy Apollo 4660 Nereus, 4769 Castalia a iné; rôzne asteroidy Amor; tri asteroidy Trojan, vrátane 3240 Laocoon a 9969 Braille.
Taktiež objavila alebo spoluobjavila kométy, vrátane periodických komét 111P/Helin-Roman-Crockett, 117P/Helin-Roman-Alu a 132P/Helin-Roman-Alu.
Označuje sa ako objaviteľka objektov, dnes známych ako asteroid 4015 Wilson-Harrington a kométa 107P/Wilson-Harrington. 
Do dôchodku odišla v roku 2002. 
Je po nej pomenovaný asteroid 3267 Glo nazvaný podľa jej prezývky.

</doc>
<doc id="134797" url="https://sk.wikipedia.org/wiki?curid=134797" title="E. F. Helin">
E. F. Helin



</doc>
<doc id="134798" url="https://sk.wikipedia.org/wiki?curid=134798" title="Karol Murgaš (pedagóg)">
Karol Murgaš (pedagóg)

Karol Murgaš (Anzelm Hegedüs) (* 18. marec 1881, Tajov † 23. jún 1925, Ružomberok) bol slovenský pedagóg.
Životopis.
Študoval na gymnáziu v Banskej Bystrici, po maturite vstúpil do premoštrátskej rehole, teológiu, matematiku a fyziku študoval na Norbertínu v Budapešti. Stredoškolský profesor matematiky a fyziky. Po vzniku ČSR významne prispel k rozvoju slovenského národného a kultúrneho života v Košiciach. Funkcionár národných a kultúrnych spolkov, spoluzakladateľ a prvý predseda Spolku profesorov Slovákov. Zaviedol nové formy vyučovanie matematiky, cvičenia z fyziky, poslovenčil učebnice matematiky a geometrii. Venoval sa hudbe a spevu, dirigoval, upravoval ľudové piesne, napísal operné libreto.

</doc>
<doc id="134799" url="https://sk.wikipedia.org/wiki?curid=134799" title="Matej Murín">
Matej Murín

 
Matej Murín (* 22. február 1860, Námestovo – † 13. február 1934, Žilina) bol slovenský podnikateľ. Je pochovaný v Námestove.
Životopis.
V roku 18711879 študoval na gymnáziu v Banskej Bystrici, 18791885 farmáciu na univerzite v Pešti, Mgph. Roku 18841905 bol lekárnikom v Námestove neskôr v Budapešti. V roku 19051934 bol obchodný riaditeľ Žilinskej továrne na celulózu. Tvorca jej obchodnej politiky. Bol členom správnych bankových a podnikových rád. Od roku 1889 člen Slovenského spevokolu, funkcionár Muzeálnej slovenskej spoločnosti (MSS), 30. októbra 1918 signatár Deklarácie slovenského národa v Martine.

</doc>
<doc id="134800" url="https://sk.wikipedia.org/wiki?curid=134800" title="Wolfgang Musculus (17. storočie)">
Wolfgang Musculus (17. storočie)

Wolfgang Musculus (Bojodurský) (* Nemecko† 8. december 1638, Slovensko, pochovaný v Ľubietovej) bol evanjelický kňaz, veršovník.
Životopis.
Pochádzal z Nemecka, kde aj vyštudoval. Pôsobil ako evanjelický kňaz na viacerých miestach Slovenska, po roku 1630 farár v Ľubietovej. Autor gratulačných veršov.

</doc>
<doc id="134801" url="https://sk.wikipedia.org/wiki?curid=134801" title="Mikuláš Muška">
Mikuláš Muška

Mikuláš Muška (Muszka) (* 3. december 1713, Považská Bystrica – † 11. september 1783, Banská Bystrica) bol vysokoškolský pedagóg a cirkevný hodnostár.
Životopis.
Roku 1730 vstúpil do jezuitskej rehole. Študoval na univerzite v Trnave, mgr. filozofie a slobodných umení, ThDr. Vysokoškolský profesor rétoriky, filozofie a kontroverzistiky v Trnave, neskôr vo Viedni. Od roku 1776 prvý prepošt novozaloženej banskobystrickej kapituly. Autor kompilačných historických a teologických prác, príležitostných veršov a rečí.

</doc>
<doc id="134803" url="https://sk.wikipedia.org/wiki?curid=134803" title="Augustín Mydlo">
Augustín Mydlo

Augustín Mydlo (* 18. február 1882, Donovaly-Polianka – † 6. október 1964, Motyčky) bol slovenský pedagóg a včelár.
Životopis.
Pôsobil ako učiteľ v Krivej na Orave, Selciach a Motyčkách. Bol organizátorom kultúrno-spoločenského a športového života. V roku 19181932 pôsobil ako učiteľ v Banskej Bystrici-Radvani. Založil a viedol spevokol a ochotnícke divadlo v Banskej Bystrici.
Spoluzakladateľ Matičky (1919), predchodkyne Matice slovenskej. Predsedal Spotrebnému družstvu, bol aj zakladateľom a prvým predsedom Spolku včelárov Slovenska (7. februára 1926) v Banskej Bystrici-Radvani, organizoval a viedol odborné školenia včelárov. Knihovník v knižnici Miestneho odboru Matice slovenskej v Banskej Bystrici.

</doc>
<doc id="134804" url="https://sk.wikipedia.org/wiki?curid=134804" title="Viktor Mydlo">
Viktor Mydlo

Viktor Ján Mydlo (* 15. december 1895, Donovaly-Mistríky - † 28. august 1978, Ružomberok) bol sochár.
Životopis.
Roku 1932 pôsobil v bratislavskej dielni A. Rigeleho, kde sa zdokonaľoval v kresbe, v sochárskych princípoch výstavby ľudského tela a v práci s kamenným materiálom. Vo svojej tvorbe uprednostňoval monofigurálne kompozície a portréty, materiálove pálenú hlinu a sadru. Zaujal naivne realistickým prístupom svojich sociálne orientovaných prác. V 30. rokoch člen Spolku slovenských umelcov. Vystavoval samostatne aj ako člen Spolku slovenských umelcov. Viaceré diela vznikli na objednávku Andreja Hlinku, s ktorým spolupracoval a po smrti kňaza odlieval spolu. Fraňom Štefunkom jeho posmrtnú masku.
Diela Viktora Mydla sú zastúpené v zbierkach múzeí, galérií na čele so Slovenskou národnou galériou. 

</doc>
<doc id="134805" url="https://sk.wikipedia.org/wiki?curid=134805" title="Ludvík Nábělek (1896)">
Ludvík Nábělek (1896)

MUDr. Ludvík Nábělek, tiež "Ľudevít" (* 10. máj 1896, Kroměříž – † 14. október 1982, Banská Bystrica) bol slovenský lekár a protifašistický bojovník českého pôvodu.
Životopis.
Študoval na gymnáziu v Kroměříži (maturita 1904) a na Lekárskej fakulte Karlovej univerzity v Prahe, v roku 1920 získal titul MUDr. V rokoch 19241929 lekár okresnej nemocenskej poisťovne, 19481971 OÚNZ v Banskej Bystrici. V rokoch 19451946 expert MNO 19461948 v hodnosti plukovníka, prednosta zdravotného oddelenia divízie v Banskej Bystrici. Spolupracoval s občianskymi skupinami v armáde a s Vojenským ústredím SNR, zúčastnil sa na prípravách SNP. Osobný priateľ Vavra Šrobára, spolu s ním 30. augusta 1944 skoncipoval Proklamáciu vojenského revolučného vedenia a Proklamáciu predsedníctva Ústredného národného výboru, ktorú vysielal SSV v Banskej Bystrici.
Počas SNP zástupca vedúceho politickej správy Milana Vesela, po prechode SNP do hôr lekár v 1. čs. partizánskej brigáde. Po oslobodení expert MNO pri identifikovaní obetí masových hrobov.
Externé odkazy.
 

</doc>
<doc id="134806" url="https://sk.wikipedia.org/wiki?curid=134806" title="Ivan Nábělek">
Ivan Nábělek

Ing. Ivan Nábělek (* 14. jún 1929, Banská Bystrica – † 2007, tamže) bol slovenský pedagóg a lyžiar.
Životopis.
V roku 1935-1940 navštevoval Rokuk. chlapčenskú ľudovú školu, 1940-1948 gymnázium v Banskej Bystrici, 1950-1955 absolvoval štúdium strojníctva na SVŠT v Bratislave. Pracoval ako projektant Chemoprojektu v Prahe a v Bratislave, 1962-1966 v Stredoslovenských celulózkach a papierňach v Harmanci, 1966-1981 pôsobil ako pedagóg na Strednej priemyselnej škole J. Murgaša v Banskej Bystrici, 1981-1990 na Strednej priemyselnej škole pre pracujúcich v Banskej Bystrici. Bol členom horolezeckého klubu JAMES. V zjazdových disciplínach reprezentoval Klub slovenských turistov a lyžiarov. V roku 1948 na Predzletových telovýchovných slávnostiach v slov. sekcii v zjazdových lyžiarskych disciplínach obsadil 1. miesto a 7. miesto celoštátne, 3. miesto v obrovskom slalome na Kľačianskej Magure a tiež na Memoriáli Aljošu Halašu. Zúčastnil sa niekoľkokrát zimného prechodu Veľkou Fatrou a Partizánskou republikou. V roku 1962-1981 vykonával funkciu predsedu ZO Čs. vedecko-technickej spoločnosti, od 1985 bol predsedom ZO Zväzu protifašistických bojovníkov v Banskej Bystrici.

</doc>
<doc id="134807" url="https://sk.wikipedia.org/wiki?curid=134807" title="Elena Nábělková">
Elena Nábělková

Elena Nábělková, rod. "Veselová" (* 10. apríl 1896, Zvolen – † 24. február 1986, Banská Bystrica) bola slovenská kultúrna pracovníčka, pedagogička a protifašistická bojovníčka.
Životopis.
Študovala na Vyššej dievčenskej škole v Banskej Bystrici, neskôr bola učiteľka hudobnej školy vo Zvolene. Spoluzakladateľka a podpredsedníčka ženského spolku Živena v Banskej Bystrici. Sólistka-sopranistka chrámového zboru evanjelickej cirkvi v Banskej Bystrici (do roku1945). Spolu s bratmi sa zúčastnila protifašistického odboja a SNP.
Externé odkazy.
 

</doc>
<doc id="134808" url="https://sk.wikipedia.org/wiki?curid=134808" title="Milan Naď">
Milan Naď

Milan Naď (* 14. november 1912, Vaďovce - † 25. október 1944, Červená Skala) bol protifašistický bojovník, pedagóg.
Životopis.
Učiteľský ústav v Leviciach absolvoval roku 1932. Učiteľ v Krajnom-Prehôrke. Zúčastnil sa SNP ako kpt. čs. armády. Bojoval pri Telgárte, Muráni, Revúcej, Tisovci a Červenej Skale, kde zahynul.

</doc>
<doc id="134809" url="https://sk.wikipedia.org/wiki?curid=134809" title="Peter Bičkoš">
Peter Bičkoš

Peter Bičkoš (* 1. jún 1911, Krásna nad Hornádom – † 31. marec 2001, Žilina) bol slovenský spisovateľ a prozaik.
Životopis.
Roku 1930 maturoval na obchodnej akadémii v Košiciach. Po štúdiách pracoval ako notársky pomocník a bankový úradník. Od roku 1936 pracoval v bankových inštitúciách v Prahe, v Bratislave, v Banskej Bystrici, v Prešove, v Žiline a ďalších. Už počas štúdií viedol v rokoch 1929 – 1930, košickú filiálnu redakciu časopisu Svojeť. Od roku 1933 bol redaktorom týždenníka Košické noviny a v tom čase uverejňoval poviedky, kurzívky a publicistické príspevky vo východoslovenských periodikách. Po dlhej odmlke od roku 1980 publikoval novely a poviedky v zborníkoch stredoslovenských autorov ("Pribúdanie kruhov", "Variácie na život"). Knižne vydal román "Pred svitaním" (1983) z vojnových a povstaleckých čias, po ktorom nasledovala kniha noviel z prostredia bankovníctva s detektívnymi zápletkami "Dolárová story" (1987).

</doc>
<doc id="134810" url="https://sk.wikipedia.org/wiki?curid=134810" title="Dezider Nágel">
Dezider Nágel

Dezider Nágel (* 25. apríl 1913, Dolný Hričov – † 17. jún 1981, Partizánske) bol pedagóg, hudobný skladateľ, dirigent.
Životopis.
V rokoch 1926-1934 študoval na reálnom gymnáziu v Banskej Štiavnici, skladbu a dirigovanie na Hudobnodramatickej akadémii v Bratislave a súčasne hudobnú vedu na FFUK v Bratislave. Učiteľ hudby, v roku 1952-1959 prof. hudby na Pedagogickej škole v Banskej Bystrici a od roku 1959 dirigent Krajského symfonického orchestra v Banskej Bystrici. Významný organizátor ochotníckeho hudobného života a dirigent viacerých speváckych súborov a orchestrov. Dirigent speváckeho zboru Hron v Banskej Bystrici (1949). Tajomník stredoslovenskej pobočky Zväzu slov. skladateľov v Banskej Bystrici. Inštruktor pre hudobno-spevácke súbory ĽUT v Stredoslovenskom kraji. Písal odborné články o práci spevokolov do časopisov, založil a redigoval časopis Hudba, spev, tanec (1949-1950). Činný aj skladateľsky, autor vyše 50 piesní a menších skladieb, upravil vyše 100 ľudových piesní pre zbory, napísal metodické príručky pre spevácke zbory. 
V 60. rokoch bol pedagógom na ĽŠU v Brusne a v Partizánskom.

</doc>
<doc id="134811" url="https://sk.wikipedia.org/wiki?curid=134811" title="Ján Krstiteľ Najmar">
Ján Krstiteľ Najmar

Ján Krstiteľ Najmar alebo Ján Baptista Najmar (Naimar, Naimár, Najmer, Naymayer, Neumayer, Neumayr) (* 27. október 1696, Trnava – † 27. október 1766, Pezinok) bol historik, geograf, rímskokatolícky kňaz a náboženský spisovateľ.
Životopis.
Študoval na gymnáziu v Trnave, teológiu na univerzite v Košiciach a Trnave, a v rokoch 17131725 bol členom jezuitskej rehole. Vyučoval rétoriku, spoločenské náuky a jazyky na gymnáziu v Banskej Bystrici. Neskôr opát, apoštolský protonotár, riaditeľ gymnázia v Pezinku. V historicko-geografickej práci zhrnul vlastivedné údaje o krajoch Uhorska najmä Slovenska. Náboženské práce písal v slovakizovanej češtine. Podporoval pezinské gymnázium, kázal takmer výlučne po slovensky.
Úmrtie.
Zomrel na svoje 70. narodeniny v roku 1766 v Pezinku. Je pochovaný v krypte pod pezinským katolíckym kostolom Nanebovzatia Panny Márie.

</doc>
<doc id="134812" url="https://sk.wikipedia.org/wiki?curid=134812" title="Alexej Nedecký">
Alexej Nedecký

Alexej Nedecký (* 1. apríl 1737, Užhorod – † 30. marec 1809, Spišské Podhradie) bol náboženský spisovateľ, rímskokatolícky kňaz a jezuita.
Životopis.
Filozofiu štud. vo Viedni, teológiu v Košiciach, 1752 vstúpil do jezuitskej rehole, pôsobil v Gy2ri, Budíne, v Banskej Bystrici (po roku 1752). Autor básne, ktorou privítal Kościuszkovo povstanie. Tlačou vydal aj opis kvapľovej jaskyne vo Fonoháze v Maďarsku.

</doc>
<doc id="134813" url="https://sk.wikipedia.org/wiki?curid=134813" title="František Nedecký">
František Nedecký

František Nedecký († 11. september 1694, Trenčín) bol slovenský rímskokatolícky kňaz, misionár, jezuita.
Životopis.
Pôsobil ako kazateľ, spovedník a katechéta v okolí Trenčína a na Spiši. Ako príslušník jezuitského rádu pôsobil ako misionár v Banskej Bystrici (16521661).

</doc>
<doc id="134814" url="https://sk.wikipedia.org/wiki?curid=134814" title="František Nedeljak">
František Nedeljak

František Nedeljak (* 13. január 1904, Prievidza – † 24. august 1974, Banská Bystrica) bol slovenský pedagóg a prírodovedec.
Životopis.
Učiteľ na rôznych miestach Slovenska (od roku 1931), stredoškolský profesor na JSŠ v Banskej Bystrici, odborný asistent Vysokej školy pedagogickej v Banskej Bystrici (od roku 1954), založil Katedru biológie a biologické laboratórium, neskôr ved. Katedry biológie a chémie VŠP v Banskej Bystrici. Aktívne sa podieľal na zriadení diaľkového štúdia na VŠP v Banskej Bystrici a bol jeho prodekanom. Pracoval ako okresný konzervátor prírodných pamiatok a predseda Krajského prírod ovedeckého kabinetu v Banskej Bystrici. Externe vyučoval na SZŠ v Banskej Bystrici. Publikoval prácu Drobné cicavce Badínskeho pralesa. Recenzent učebníc biológie pre zákl. a stredné školy. Vzorný učiteľ a nositeľ viacerých vyznamení.Vnučka Františka Nedeljaka je slovenská herečka Barbara Nedeljaková.

</doc>
<doc id="134815" url="https://sk.wikipedia.org/wiki?curid=134815" title="Arnold Nemčok">
Arnold Nemčok

Arnold Nemčok (* 1. august 1926, Braväcovo - † 20. jún 1985, Bratislava) bol slovenský vysokoškolský pedagóg a geológ. Zaoberal sa najmä problematikou inžinierskej geológie.
Rodina.
Bol bratrancom geológa Jána Nemčoka a strýkom geológa Michala Nemčoka.
Životopis.
V rokoch 1946 až 1950 študoval na Prírodovedeckej fakulte Univerzity Komenského v Bratislave.
Asistent Geologického ústavu Fakulty špeciálnych náuk SVŠT. V rokoch 1965 - 1970 bol vedúcim Katedry geotechniky Stavebnej fakulty SVŠT. Je považovaný za jedného zo zakladateľov modernej inžinierskej geológie na Slovensku. Po roku 1970 mal z politických dôvodov zákaz vyučovať a venoval sa iba vedecko-výskumnej činnosti.
Vedecko výskumnú činnosť zameral najmä na inžiniersko-geologický výskum pre budovanie vodných diel. Spolu s ďalšími vypracoval dodnes platné rozdelenie svahových pohybov. Mnoho populárno-vedeckých článkov uverejňoval v časopise "Príroda a spoločnosť", v rozhlase a televízii. Bol tiež jedným z prvých členov súboru Lúčnica. Rokoch 1958-1959 zastával funkcie prodekana Fakulty geologicko-geografických vied Univerzity Komenského, zároveň bol tajomníkom Slovenského výboru Československej spoločnosti pre geológiu a mineralógiu, člen komisii ČSAV pre koordináciu inžiniersko-geologického výskumu v Česko-Slovensku.

</doc>
<doc id="134816" url="https://sk.wikipedia.org/wiki?curid=134816" title="Juraj Nemec">
Juraj Nemec

Prof. Ing. Juraj Nemec PhD. (* 1960) je slovenský ekonóm a vysokoškolský pedagóg.
Profesor na Fakulte financií Univerzity Mateja Bela v Banskej Bystrici. Problematike verejných financií a verejného sektora sa venuje od začiatku svojho pôsobenia na vysokej škole, patrí k zakladateľom slovenskej modernej školy verejnej mikroekonómie. V tejto oblasti publikoval množstvo knižných a časopiseckých prác doma i v zahraničí. Je členom "International Institute of Public Finance", ako aj mnohých ďalších svetových odborných organizácií, venujúcich sa problematike verejného sektora.

</doc>
<doc id="134817" url="https://sk.wikipedia.org/wiki?curid=134817" title="František Nemeš">
František Nemeš

František Nemeš (* 9. jún 1898, Banská Bystrica - † 27. júl 1967, Bratislava) bol pedagóg, dramatik.
Životopis.
Základnú školu navštevoval v Banskej Bystrici. V rokoch 1911-1916 študoval na lýceu v Bratislave, 1916-1917 na lekárskej fakulte univerzity v Budapešti. Po návrate z vojny v štúdiu medicíny nepokračoval. Roku 1935 získal vysvedčenie učiteľskej spôsobilosti pre meštianske, 1937 pre ľudové školy. Bol učiteľom na základných a meštianskych školách, metodikom a didaktikom. Riaditeľ 1. základnej odbornej školy pre výchovu učňovského dorastu. Člen metodickej sekcie učňovských škôl pri ministerstve hospodárstva. Autor divadelných hier a jednoaktoviek veseloherného charakteru. Publikoval články o problematike ochotníckeho divadla, spolupracoval s mládežníckym časopisom Természet és technika ako prekladateľ.

</doc>
<doc id="134818" url="https://sk.wikipedia.org/wiki?curid=134818" title="Mikuláš Nigríni">
Mikuláš Nigríni

Mikuláš Nigríni (Nigrini, Nigriny, Nicolaus, Oskorszky, Oskorski, Miklós, Oskerszky) (* Žilina? - † 1686, Háj) bol evanjelický kňaz, pedagóg.
Životopis.
Študoval na univerzitách v Toruni, Gdaňsku a v Kráľovci. Po návrate konrektor v Banskej Bystrici, 1650 – 1653 rektor v Žiline. Pôsobil ako evanjelický kňaz na rôznych miestach Slovenska. Reprezentoval stúpencov reformácie na sneme v Trenčíne (1671)
. Autor dišpút.

</doc>
<doc id="134819" url="https://sk.wikipedia.org/wiki?curid=134819" title="Žigmund Nikel Séči">
Žigmund Nikel Séči

Žigmund Nikel Séči (od 1881 "Szécsi"; * 6. október 1841, Hronec - † 8. október 1895, Banská Štiavnica) bol lesný inžinier, pedagóg.
Jeho otec bol Libor Nikl a matka Regina rod. Jendrašíková.
Životopis.
Študoval na gymnáziu v Banskej Bystrici, 18591862 na lesníckom odbore Baníckej a lesníckej akadémie v Banskej Štiavnici. V roku 18671872 lesný úradník v Banskej Bystrici a súčasne asistent na Akadémii v Banskej Štiavnici. Prednášal stavebníctvo, spracovanie a ťažbu dreva, poľovníctvo a rybárstvo a i. Zaoberal sa aj výskumom stavebného dreva. Autor publikácie o lesnej ťažbe, vydal katalóg stavebných pomôcok, publikácie o poľovníctve, prispieval do odbornej tlače. Od l893 hlavný lesný radca. Člen predsedníctva Krajinského lesníckeho spolku v Budapešti.

</doc>
<doc id="134820" url="https://sk.wikipedia.org/wiki?curid=134820" title="Andrej Nitsch">
Andrej Nitsch

Andrej Nitsch (* 22. máj 1883, Veľká Lomnica – † 7. jún 1976, Banská Bystrica) bol politik a statkár.
Životopis.
Študoval na gymnáziu v Kežmarku a na poľnohospodárskej škole v Košiciach. Politicky sa začal aktivizovať po vzniku prvej ČSR, od začiatku na platforme odporu voči nej. Roku 1920 iniciátor založenia a až do jej zániku 1938 predseda Zipser deutsche Partei. Člen spoločného výboru opozičných strán na Slovensku a Podkarpatskej Rusi v parlamente. Odmietal v akejkoľvek podobe nacionalizmus,založil Arbeitsgemeinschaft unablängiger volksdeutschen Parteien ako protiváhu nemeckých nacionalistických smerov. Angažoval sa za autonómiu Spiša v rámci Poľska. Odporcom nacizmu ostal i za Slovenského štátu, 1940 bol väznený v Ilave. Roku 19251938 poslanec NZ.

</doc>
<doc id="134822" url="https://sk.wikipedia.org/wiki?curid=134822" title="Melchior Ignác Nižňanský">
Melchior Ignác Nižňanský

Melchior Ignác Nižňanský (Melichar Nizsnyánszky, Nyizsnyánszky) (* 31. júl 1747, Bojnice† 9. júl 1813, Banská Bystrica, Bestercebánya) bol slovenský rímskokatolícky kňaz, cirkevný hodnostár.
Otec P.D. Ján (Ioannes) Nižňanský z rodu Nizsnyánszky de Nysna. 
Matka Františka rod. Szugyunová.
Ignác sa narodil a pôsobil v tereziánskom období Márie Terézie a jej syna Jozefa II. 
Životopis.
Filozofiu absolvoval v Trnave,Nagyszombat a teológiu v Pázmáneu vo Viedni.Teológiu vyštudoval v Pazmáneu vo Viedni. Vysvätený za kňaza v 24.8.1770 . Na Bielu sobotu. Od 24.08.1770 vice-prefekt v seminári sv. Štefana -Stephaneum/Szt istván Szem. pref.13.12.1772, v svätoštefánskom seminári v Trnave. Cirkevný hodnostár na rôznych miestach Slovenska, zástupca tajomníka 1775 na Spiši, kňaz v Markušovciach (s patronátom rodu Máriássy) a v Krupine, inkorporovaný do novo zriadenej Spišskej diecézy. V Markušovciach slúžil od 1776-1781. Od 1781 kanonik v kláštore Banskej bystrici a v Bojniciach. Od 1800 kanonik v Banskej Bystrici. Od 1804 titulárny opát (rozumej nižší prelát: predstavený kláštora (opát), predstavený katedrálnej či kolegiátnej kapituly (prepošt)) . Od roku 1811 prepošt v Banskej Bystrici. Autor zbierky dokumentov k dejinám Krupiny, ktoré vydal Ondrej Braxatoris (otec básnika Andreja Sládkoviča ) pod svojim menom s nazvom "Letopisové krupinští" (Bratislava, 1810) vydanú v slovenskom jazyku. Originál rukopisu v latinskom jazyku sa nachádza zaarchivovaný v Sečéniho maďarskej národnej knižnici v Budapešti. Melchiora Nižňanského veľmi často cituje a vychádza z jeho poznatkov slovenský historik Matunák, v diele Krupinskí hradní kapitáni. Matnunák v celom diele využíva prcu krupinského farra Melichara Nižňanského, ktorého na viacerých miestach cituje, . Nižňanský bol pre Matunáka dôležitým zdrojom mien viacerých kapitánov krupinského hradu (pevnosti). Prvý kapitn Krupiny Ján Krušič, František Ujfaluši, Sebastin Ujlaki, a znovu Ján Krušič .Melchior Nižňanský eviduje a zapisuje aj Andreja -sedmohradské knieža a Štefana Bátoryho, poľského kráľa. 
Uhorský kráľ Leopold I. vydal listinu, 25. 10. 1702 Viedeň SZÖGYÉNY František, bratia Imrich a Michal 2 ks, overený odpis Bratislavskej kapituly z 2). 5. 4. 1731 a jednoduchý odpis, nachádza sa v Nitrianskom archíve. Podľa Szluhu publikovaná bola 5. 3. 1703 v Bratislavskej stolici. František Szögyény bol účtovným prefektom majetkov Jána Pálfiho a neskôr bratislavského provizorátu kardinála Leopolda Koloniča. Otec Melchiora Nižňanského Ján Nižňanský bol tiež v službách rodu Pálffy , taktiež Jánovi bratia Jozef a Ladislav. Vyplýva to z matričných záznamov o narodení Jánových detí, Melchiora a ďalších súrodencov. Melchiorovi súrodenci sa narodili v Častej (Červenokamenské panstvo Bibersburg) a v Bojniciach (Bajmocz). 
Uhorský kráľ Rudolf II vydal staršiu armálnu listinu rodu 1602. In: Vítek-Maťugová. Lexkón šľachty Oravskej stolice. Prof. Jozef Novák: Rodové erby. Uložená v bytčianskom archíve. 
Uhorský kráľ Leopold I vydal aj mladšiu armálnu listinu rodu v roku 1698, kopia bratislavskej kráľovskej kúrie uložená v zbierkach MOL, Budapešť. Kopiu overoval nitriansky biskup Ladislav Matiašovský. 
Zákl. lit. SZLUHA, M.: Nyitra vármegye nemes családjai. II. köt. Budapest 2005, s. 528-529 (gen.).
NÉMETHY Ludovicus: Series parochiarum et parochorum Archi-dioecesis Strigoniensis ab antiquissimis temporibus usque annum MDCCCXCIV, 1894, s. 822.
M.Sion 1886 : strana 835
Zellinger 1893: strana 367
Szinnyei IX: 187

</doc>
<doc id="134823" url="https://sk.wikipedia.org/wiki?curid=134823" title="Anton Novák">
Anton Novák

Anton Novák (* 16. január 1878, Banská Bystrica-Uľanka† 29. január 1971, Martin) bol slovenský kníhtlačiar, publicista.
Jeho otec bol Karol Novák, matka Antónia rod. Oravcová, jeho manželka Mária rod. Šulcová.
Životopis.
Vyučil sa za knítlačiara v Ružomberku, kde začas aj pracoval. Roku 1902 a rokoch 19061909 pracoval v tlačiarni slovenského časopisu v Pittsburghu, potom pôsobil ako typograf v tlačiarni KÚS-u v Martine. Člen spevokolu Muzeálnej slovenskej spoločnosti (MSS), 1919 zakladateľ Slovenskej remeselníckej a obchodnej jednoty v Martine, od 1925 spoluvlastník Novej tlačiarne (s D. Šulcom), ktorú prevzala Matica slovenská. Publikoval články, črty, krátke prózy a preklady v Národných novinách, Národnom hlásniku. Po roku 1919 vydal samostatne rozprávky, povesti a príhody zo slovenského života i z prostredia amererických Slovákov.

</doc>
<doc id="134828" url="https://sk.wikipedia.org/wiki?curid=134828" title="Mikuláš Novák">
Mikuláš Novák

Mikuláš Novák (* Trnava† 1636, Slovensko) bol slovenský rímskokatolícky kňaz, cirkevný hodnostár.

</doc>
<doc id="134829" url="https://sk.wikipedia.org/wiki?curid=134829" title="Otakar Novák (herec)">
Otakar Novák (herec)

Otakar Novák (* 1880, Liptovský Mikuláš – † 15. jún 1929, Slovensko) bol slovenský divadelný herec a režisér.
Životopis.
V roku 1904 začína ako herec v kočovnej divadelnej spoločnosti, za 1. svetovej vojny získal divadelnú koncesiu. Súbor vystupoval pod názvom "Novákova divadelná spoločnosť", ako aj pod názvom "Vidiecky súbor SND". V roku 1928 mu ponúklo koncesiu Východoslovenské národné divadlo v Košiciach, kde bol v rokoch 1928 - 1929 riaditeľom. Jeho súbor bolo jediné profesionálne divadlo, ktoré vystupovalo po väčších mestách Slovenska, okrem iného aj v Banskej Bystrici. Jeho manželkou bola Mária Nováková, rodená Konětopská.

</doc>
<doc id="134830" url="https://sk.wikipedia.org/wiki?curid=134830" title="Pavol Novák">
Pavol Novák

Pavol Novák (* 29. jún 1908, Banská Bystrica – † 15. marec 1991, Banská Bystrica) bol slovenský lyžiar.
Životopis.
Vyučil sa za elektrikára v Banskej Bystrici. Jeden z najlepších banskobystrických pretekárov v behu i v skokoch na lyžiach (20. roky, zač. 30. rokov), pretekal za nemecký spolok Karpathenverein H.D.W., neskôr za lyžiarsky oddiel KČST, SKI-klub a KSTL v Banskej Bystrici. Priekopník akrobatického lyžovania v Banskej Bystrici a na Slovensku (30. roky 20. storočia).

</doc>
<doc id="134831" url="https://sk.wikipedia.org/wiki?curid=134831" title="Ján Obernauer">
Ján Obernauer

Ján Obernauer (* 26. apríl 1923, Brezno† 10. november 1975, Brezno) bol slovenský divadelný ochotník, hospodársky pracovník.
Jeho otec Július Obernauer, matka Mária rod. Sopková a manželka Mária rod. Hrabinská.
Životopis.
Vyučil sa v podniku Ústredná predajňa Gajdošík a spol. v Brezne, kde bol obchodným pomocníkom. V roku 19451953 vedúci kníhkupectva Spolku sv. Vojtecha v Brezne. Zakladateľ, herec a režisér Divadelného súboru Jána Chalupku pri Dome kultúry v Brezne, dlhoročný organizátor tamojšieho divadelného života. Jeho súbor získal viacero uznaní. Účinkoval aj v televíznych filmoch Jozefa Medveďa "Krčmársky kráľ" a "Plamene".

</doc>
<doc id="134832" url="https://sk.wikipedia.org/wiki?curid=134832" title="Ľudovít Obetko">
Ľudovít Obetko

Ľudovít Obetko (* Slovensko) bol slovenský pedagóg.
Životopis.
Učiteľ a správca elementárnych škôl evanjelického a. v. cirkevného zboru v Banskej Bystrici, súčasne predseda učiteľského spolku (od 1911). Za úspechy vo výučbe a presadzovanie maďarčiny získal ocenenie uhorskej vlády a Hornouhorského maďarského vzdelávacieho spolku.

</doc>
<doc id="134833" url="https://sk.wikipedia.org/wiki?curid=134833" title="Andrej Očenáš">
Andrej Očenáš

Andrej Očenáš (* 8. január 1911, Selce – † 8. apríl 1995, Bratislava) bol hudobný skladateľ, pedagóg.
Životopis.
Absolvoval štúdium na Učiteľskom ústave v Banskej Bystrici (1930), kompozíciu a dirigovanie na Hudobnej a dramatickej akadémii v Bratislave (1937), kompozíciu na Majstrovskej škole konzervatória v Prahe (1938), 1978 prof. V roku 19301939 učiteľ v Medzibrode a v Ivanke pri Dunaji, 19391950 referent hudobného vysielania Československého rozhlasu, 19501954 riaditeľ konzervatória, 19551957 tajomník Zväzu slovenských skladateľov, 19571962 šéfredaktor hudobného vysielania Čs. rozhlasu, 19631969 prvý tajomník Zväzu slovenských skladateľov, 19781982 predseda Zväzu čs. skladateľov, súčasne 19421972 pedagóg na konzervatóriu, 19721983 na Vysokej škole múzických umení v Bratislave, 19751979 dekan jej Hudobnej fakulty.
Vo vlastnej tvorbe sa orientoval na symfonickú, vokálno-symfonickú a komornú hudbu inšpirovanú najmä folklórnymi tradíciami rodného kraja. Autor orchestrálno-symfonických skladieb, komorných diel a zborových skladieb. Vytvoril scénickú 
hudbu k literárnym dielam J. Bottu ("Smrť Jánošíkova", 1948), A. Sládkoviča ("Marína", 1948) a Hviezdoslava ("Herodes a Herodias", 1955), zhudobnil aj verše J. Kráľa, Roku Fábryho, J. Kostru, M. Lajčiaka a i. Napísal pôvodný balet "Vrchárska pieseň" (1964) a javiskovú symfóniu "Román o ruži" (19691970). Pozoruhodné sú jeho orchestrálne suity "Povesti o rodnom kraji" (1943) a "Ruralia slovaca" (1957). Venoval sa i upravovaniu a montážam ľudových piesní. Jeho pozostalosť je uložená v Literárnom a hudobnom múzeu v Banskej Bystrici.

</doc>
<doc id="134834" url="https://sk.wikipedia.org/wiki?curid=134834" title="Daniel Očenáš">
Daniel Očenáš

RNDr. Daniel Očenáš (* 29. máj 1949, Špania Dolina† 12. jún 2025) bol slovenský astronóm.
Životopis.
V roku 1964-1967 študoval na SVŠ v Banskej Bystrici, 1967-1972 absolvoval štúdium na Pedagogickej fakulte v Banskej Bystrici, odbor matematika - fyzika a v roku 1976-1980 štúdium na Prírodovedeckej fakulte Univerzity Komenského v Bratislave, odbor astronómia, 1981 RNDr. 
Sprvu pôsobil ako pedagóg v Banskej Bystrici, od roku 1976 pracoval v Krajskej hvezdárni v Banskej Bystrici ako odborný pracovník, vedúci oddelenia, neskôr ako riaditeľ. Od roku 1978 bol členom redakčnej rady astronomického populárno-vedeckého časopisu "KOZMOS" a periodika "Meteorické správy". Bol zakladajúcim členom "Slovenskej astronomickej spoločnosti" pri SAV v rámci ktorej vykonával funkciu tajomníka pobočky v Banskej Bystrici. Od roku bol 1990 je členom "International Meteor Organization" (Medzinárodná organizácia pozorovateľov meteorov). Výsledky odbornej a vedeckej astronomickej činnosti publikoval v domácich časopisoch, zborníkoch i v zahraničnej tlači. Bol členom Banskobystrického klubu zberateľov minerálov, členom občianskeho združenia Súkromná iniciatíva baníkov v Španej doline a členom Klubu kaktusárov pri Arboréte Borová hora vo Zvolene.

</doc>
<doc id="134835" url="https://sk.wikipedia.org/wiki?curid=134835" title="Bartolomej Očovský">
Bartolomej Očovský

Bartolomej Očovský (* Slovensko) bol evanjelický kňaz.
Životopis.
Evanjelický kňaz v Banskej Bystrici-Radvani (okolo 1575(?)-1587), senior Zvolenského seniorátu v Banskej Bystrici-Radvani (1583-1587).

</doc>
<doc id="134836" url="https://sk.wikipedia.org/wiki?curid=134836" title="Pavol Odaloš">
Pavol Odaloš

Pavol Odaloš (* 9. január 1960, Banská Bystrica) je slovenský jazykovedec a univerzitný profesor.
Životopis.
Študoval v rokoch 1979-1984 na Pedagogickej faklte v Banskej Bystrici (slovenský jazyk - občianska náuka), 1984 PaeDr., 1995 CSc., 1998 doc., 2005 prof. 
V roku 1984-1986 pracovník Štátnej vedeckej knižnice v Banskej Bystrici (odborný pracovník bibliografie), v roku 1986-1987 pôsobil na Strednom odbornom učilišti v Banskej Bystrici (učiteľ), v roku 1987-1992 pracovník Katedry slovenského jazyka a literatúry Pedagogickej fakulty v Banskej Bystrici (odborný asistent), od roku 1992 pracovník Katedry slovenského jazyka a literatúry Pedagogickej fak. Univerzity Mateja Bela v Banskej Bystrici. &lt;br&gt;
V roku 2005 vymenovaný za profesora, prorektor pre vedu a výskum, dekan PF UMB. Pracuje v oblasti výskumu slovnej zásoby, jazykovej kultúry, štylistiky, onomastiky, syntaxe a bibliografie slovenskej jazykovedy.

</doc>
<doc id="134837" url="https://sk.wikipedia.org/wiki?curid=134837" title="Alexius Okoličáni">
Alexius Okoličáni

Alexius Okoličáni ("Okolicsányi de Okolicsna"; * 16. apríl 1711, Liptovská stolica? - † 2. október 1757, Liptovský Mikuláš) bol pedagóg, cirkevný hodnostár.
Jeho otec bol Jozef Okoličáni a matka Františka rod. Révaiová.
Životopis.
Roku 1725 vstúpil do jezuitskej rehole. Študoval na gymnáziu a na univerzite v Trnave, Mgr. filozofie a slobodných umení. Učiteľ na gymnáziu v Trnave, 17401741 v Banskej Bystrici a Košiciach, 17421746 učiteľ filozofie, maďarský kazateľ a historik rehole v Kluži, 1746 v Košiciach, od 1747 vedúci misie v Liptovskom Mikuláši. Autor prác o šaštínskom pútnickom mieste a o živote a dekrétoch uhorských kráľov vo vzťahu k Sedmohradsku.

</doc>
<doc id="134838" url="https://sk.wikipedia.org/wiki?curid=134838" title="Oto Okoličány">
Oto Okoličány

Oto Okoličány ("Okolicsányi de Okolicsna"; * 29. september 1918, Likavka – † 20. jún 1967, Bratislava) bol slovenský lekár – urológ a športovec.
Životopis.
Študoval medicínu na Lekárskej fakulte Slovenskej univerzity v Bratislave, 1944 MUDr. V roku 1944 nastúpil na vojenskú základnú službu v lekárskej škole v Ružomberku, účastník SNP, lekár poľných nemocníc v Ružomberku, Korytnici, Banskej Bystrici a v Medzibrode. Priekopník v oblasti urologickej medicíny, najmä urogenitálnej tuberkulózy, ovládal moderné vyšetrovacie metódy a operačnú techniku. Pôsobil v Krajskej nemocnici pre TBC v Podunajských Biskupiciach, kde vybudoval oddelenie urogenitálnej TBC, ktoré viedol až do smrti. Odborník na operácie resekcie obličky a močových orgánov, externý lektor postgraduálneho štúdia vzdelávania lekárov. Člen domácich a medzinárodných lekárskych spoločností. Hokejový reprezentant Slovenska, člen ŠK Bratislava. Autor odborných filmov, prednášok, štúdií a článkov.

</doc>
<doc id="134839" url="https://sk.wikipedia.org/wiki?curid=134839" title="Vojtech Oláh">
Vojtech Oláh

Vojtech Oláh (* Slovensko) bol pedagóg.
Životopis.
Pomocný inžinier Št. inžinierskeho úradu v Banskej Bystrici (do roku 1909). Učil na vodohospodárskej škole v Košiciach (od roku 1909). Tajomník Hornouhorského inžinierskeho spolku a redaktor jeho tlačového orgánu Műszaki Közlemények (1913-1917).

</doc>
<doc id="134840" url="https://sk.wikipedia.org/wiki?curid=134840" title="Ján Olejár">
Ján Olejár

Ján Olejár (* Slovensko) bol pedagóg.
Životopis.
Profesor na Obchodnej akadémii v Banskej Bystrici. Tajomník Miestneho odboru MS v Banskej Bystrici (1919). 

</doc>
<doc id="134841" url="https://sk.wikipedia.org/wiki?curid=134841" title="Vladimír Oleríny">
Vladimír Oleríny

Vladimír Oleríny (* 15. júl 1921, Banská Bystrica† 29. apríl 2016, Bratislava) bol slovenský prekladateľ a literárny historik. 
Životopis.
Detské roky prežil v Argentíne, kam sa po 1. svetovej vojne vysťahovali rodičia. R. 1940 maturoval na gymnáziu v Banskej Bystrici, 1940-1945 študoval na Právnickej fakulte Slovenskej univerzity v Bratislave. 
Od roku 1945 pracoval na československom ministerstve zahraničných vecí v Prahe, 1947-1950 bol legačným tajomníkom na veľvyslanectve v Buenos Aires, 1950-1954 tajomníkom Kruhu prekladateľov pri Zväze slovenských spisovateľov. Od roku 1955-1959 pôsobil ako odborný asistent na Filozofickej fakulte UK. Bol vedeckým pracovníkom Ústavu svetovej literatúry a jazykov SAV v Bratislave, od roku 1973 Literárnovedného ústavu SAV v Bratislave.
Popredný prekladateľ zo španielskej a portugalskej literatúry, priekopník literárnej hispanistiky na Slovensku. Preložil niekoľko desiatok básnických, prozaických a dramatických diel zo španielskej literatúry. Autor mnohých štúdií a článkov o tejto literatúre.

</doc>
<doc id="134842" url="https://sk.wikipedia.org/wiki?curid=134842" title="Viktor Olgyai">
Viktor Olgyai

Viktor Olgyai (pôv. Matirko; * 1. november 1870, Spišská Nová Ves – † 19. jún 1929, Salzburg) bol slovenský maliar a grafik.
Životopis.
Jeho otec bol Bartolomej Matirko a matka Mária rod. Kavecká. Pôvodne študoval teológiu v Košiciach a vo Viedni, od roku 1891 na výtvarnej akadémii vo Viedni. Pôsobil v Spišskej Novej Vsi, od roku 1897 striedavo v Banskej Bystrici a v Mníchove. Väčšinu jeho diela tvoria grafické listy, významný novátor grafických techník v Maďarsku. Roku 1902 spoluzakladal banskobystrický mesačník "Havi szemle". Jeho diela sú v zbierkach Galérie mesta Bratislavy, v Maďarskej národnej galérii, Stredoslovenského múzea v Banskej Bystrici. Bol viackrát ocenený za kresbu, grafiku a akvarely.

</doc>
<doc id="134845" url="https://sk.wikipedia.org/wiki?curid=134845" title="Stanislav Ondrejka">
Stanislav Ondrejka

Prof. RNDr. Stanislav Ondrejka, DrSc. (* 22. máj 1933 Liptovská Štiavnica – † 16. júl 2008 Banská Bystrica) bol fyzik, vysokoškolský pedagóg.
Životopis.
V roku 1952-1957 absolvoval štúdium na Prírodovedeckej fakulte UK v Bratislave, 1972 RNDr., CSc., 1976 doc., 1992 prof., 1993 DrSc. Od roku 1957 pôsobil v Banskej Bystrici ako vysokoškolský pedagóg, ako vedúci Katedry fyziky na Pedagogickej fak. v Banskej Bystrici (1965-1983), ako prodekan pre vedu a výskum (1982-1991) a ako dekan na Fakulte prírodných vied UMB v Banskej Bystrici (do 1. marca 2001). Bol členom redakčnej rady časopisu Matematika, fyzika, informatika (1978-1988), od r. 1991 je členom redakčnej rady časopisu Obzory matematiky, fyziky a informatiky. Bol členom ÚV a členom Predsedníctva ÚV JSMF ČSAV (1962-1992). Od roku 1970 bol členom ÚV, členom Predsedníctva ÚV JSMF pri SAV a predsedom fyz. pedag. sekcie a od roku 1992 čestným členom JSMF pri SAV v Bratislave. Na celosvetovej výstave DIDACTA (1984 : Bazilej, Švajčiarsko) získal bronzovú medailu a na Lipskom veľtrhu zlatú medailu (1985). Bol autorom odborných publikácií Súprava pre netradičné pokusy z geometrickej optiky a polarizácia svetla. - Diapanels for Physic I., II., III. - Molekulová fyzika a termika.

</doc>
<doc id="134847" url="https://sk.wikipedia.org/wiki?curid=134847" title="František Ondro">
František Ondro

František Ondro (* 1. január 1941, Vranie - † 1. október 1986, Banská Bystrica) bol grafik, výtvarný pedagóg.
Životopis.
Vyštudoval na SŠUP v Bratislave, grafiku na VŠUP v Prahe, výtvarnú výchovu výchovu na FF UPJŠ v Prešove.Odborný asistent (1969-1979), vedúci Katedry výtvarnej výchovy PF v Banskej Bystrici (1983-1986). Ilustroval krajský denník Smer v Banskej Bystrici (1969-1972), výstavy v Banskej Bystrici (1972, 1975, 1976, 1980, 1983). Venoval sa voľnej a užitej grafike a monumentálno-dekoratívnej tvorbe. Autor štúdií, článkov a recenzií z oblasti teórie a kritiky súčasného výtvarného umenia. Nositeľ viacerých vyznamenaní.

</doc>
<doc id="134848" url="https://sk.wikipedia.org/wiki?curid=134848" title="Drahomíra Ondrová">
Drahomíra Ondrová

Drahomíra Ondrová (rod. Garecová; * 31. august 1947, Rapovce) je vysokoškolská pedagogička.
Životopis.
Jej otec bol Juraj Garec, matka Mária rod. Datková a manžel František Ondro.
Študovala na Strednej všeobecnovzdelávacej škole vo Zvolene, 19651970 na Filozofickej fakulte UPJŠ v Prešove (odbor angličtina - ruština), 1977 PhDr., 1991 CSc. Absolvovala postgraduálne štúdium na Univerzitách v Prahe a Olomouci, vedecké študijné pobyty na viacerých anglických univerzitách. V roku 19701976 pôsobila na Katedre germanistiky a romanistiky na Pedagogickej fakulte v Banskej Bystrici ako odborná asistentka, 19771991 na Katedre cudzích jazykov VŠE v Banskej Bystrici ako odborná asistentka, vedúca anglickej sekcie, 19921995 na Štátnej jazykovej škole ako vedúca anglického oddelenia, od 1995 pôsobí na Katedre medzinárodnej komunikácie Fakulty politických vied a medzinárodných vzťahov Univerzity Mateja Bela v Banskej Bystrici ako vedúca anglického oddelenia, garant anglického jazyka, zástupca vedúceho Katedry, prodekanka.
V publikačnej činnosti sa venovala tvorbe anglicko-slovenských slovníkov, autorka 5 monografických štúdií a slovníkov, 10 vedeckých štúdií, 6 vysokoškolských učebníc, vystupovala na domácich a zahraničných konferenciách, posudky, recenzie, citácie v Bibliografických odkazoch UMB, v Zborníku Právnickej fakulty UMB a v iných zborníkoch a prácach. Členka Slovenskej a Českej asociácie učiteľov anglického jazyka, Európskej asociácie učiteľov anglického jazyka, Britskej rady, Európskej asociácii amerických štúdií, Komisie pre udeľovanie štipendií.

</doc>
<doc id="134850" url="https://sk.wikipedia.org/wiki?curid=134850" title="Pavel Ondrus">
Pavel Ondrus

Prof. PhDr. Pavel Ondrus, DrSc. (* 19. máj 1919, Pitvaroš, Maďarsko – † 8. marec 1980, Bratislava) bol jazykovedec, vysokoškolský pedagóg.
Životopis.
V rokoch 1930-1936 študoval na gymnáziu v Nových Zámkoch, v rokoch 1936-1937 v Banskej Bystrici a v rokoch 1937-1938 v Kežmarku. Od roku 1939 pracoval ako administratívny pracovník na Ministerstve školstva a osvety v Bratislave (až do roku 1941). V rokoch 1940-1944 študoval na Filozofickej fakulte Slovenskej univerzity v Bratislave. Po skončení vysokoškolského štúdia pôsobil ako profesor na gymnáziách v Piešťanoch (1944–1946), v Bratislave (1946–1948) a v Dunajskej Strede (1948-1949). V rokoch 1949–1980 pracoval ako vysokoškolský učiteľ na Katedre slovenského jazyka a literatúry Filozofickej fakulty UK v Bratislave, ktorej vedúcim bol v rokoch 1977-1980. 
Bol členom mnohých vedeckých spoločností doma i v zahraničí: tajomník (1960–1963) a druhý podpredseda (1963–1966) Združenia slovenských jazykovedcov pri SAV, podpredseda Slovenskej jazykovednej spoločnosti pri SAV (1976–1980), člen Vedeckého kolégia SAV pre jazykovedu a vedy o literatúre a umení (1962–1974), člen medzinárodnej komisie pre jazykové kontakty pri Medzinárodnom komitéte slavistov (1976–1980). 
Venoval sa slovenskej i slovanskej dialektológii, výskumu slovenského spisovného jazyka, metodike jeho vyučovania a onomastike. Bol členom redakčnej rady Celokarpatského dialektetického atlasu. Bol autorom učebníc slovenského jazyka, lexikológie, gramatických a morfologických príručiek.
Ocenenie.
V roku 1965 dostal pamätnú medaila k 20. výročiu oslobodenia ČSSR Za zásluhy v boji proti fašizmu. V roku 1969 bol vyznamenaný striebornou medailou UK, v roku 1973 medailou Univerzity Martina Luthera v Halle. V roku 1979 dostal ocenenie zaslúžilý školský pracovník.

</doc>
<doc id="134852" url="https://sk.wikipedia.org/wiki?curid=134852" title="Edmund Oravec">
Edmund Oravec

Edmund Oravec (* Rožňava) bol slovenský pedagóg.
Životopis.
Učiteľ klasických jazykov, literárne činný, stredoškolský profesor (od. roku 1904). Riaditeľ evanjelického gymnázia v Banskej Bystrici (1916-1919).

</doc>
<doc id="134853" url="https://sk.wikipedia.org/wiki?curid=134853" title="Štefan Oravec">
Štefan Oravec

Štefan Oravec (* 10. december 1914, Opatová† 18. november 1973, Banská Bystrica) bol slovenský funkcionár KSČ, verejný činiteľ.
Životopis.
Vedúci odboru štátnej administratívy SKV KSS v Banskej Bystrici.

</doc>
<doc id="134855" url="https://sk.wikipedia.org/wiki?curid=134855" title="Hermína Orfanidesová">
Hermína Orfanidesová

Hermína Orfanidesová (iný zápis priezviska: Orphanidesová; pseudonymy: Cilka, Cilka z Hýb, Marína Sirotská, Milka, Tabita; * 22. november 1853, Hybe, Rakúske cisárstvo – † 28. apríl 1916, Banská Bystrica, Rakúsko-Uhorsko) bola slovenská poetka, spisovateľka detskej literatúry a zberateľka ľudových zvykov, piesní a povestí.
Život.
Narodila sa v rodine Ľudovíta Samuela Orfanidesa a Zuzany Amálie rod. Kleinovej. Základnú školu navštevovala vo svojom rodisku v Hybiach. Vedomosti si dopĺňala samoštúdiom, čítaním kníh, časopisov a novín z miestnej cirkevnej knižnice. Bývala v Hybiach, na sklonku svojho života sa presťahovala k bratrancovi Karolovi Orfanidesovi do Banskej Bystrice.
Tvorba.
Už v mladosti prejavila sklon písať verš. Debutovala v roku 1887 v "Slovenských pohľadoch" básňou na národnobuditeľský motív. Okrem "Slovenských pohľadov" prispievala veršami do "Priateľa dietok" (18891890). Vo veršoch sa inšpirovala hybskými folklórnymi zvykmi a tradičnými témami osobnej lyriky. V rukopise ostala zbierka básní, ktoré pripravovala na podnet Rehora Urama-Podtatranského. Venovala sa zbieraniu a zapisovaniu liptovských zvykov, piesní a povestí.

</doc>
<doc id="134856" url="https://sk.wikipedia.org/wiki?curid=134856" title="Karol Orfanides">
Karol Orfanides

Karol Orfanides (Orphanides) (* 1836, Vyšná Boca – † 3. február 1884, Banská Bystrica) bol slovenský pedagóg a botanik.
Životopis.
Učiteľ jazykov a správca dievčenskej ľudovej školy v Banskej Bystrici (18661884). Zaoberal sa aj botanikou.

</doc>
<doc id="134857" url="https://sk.wikipedia.org/wiki?curid=134857" title="Šimon Organista">
Šimon Organista

Šimon Organista (* Banská Štiavnica) bol slovenský maliar.
Životopis.
Pôsobil ako maliar, bol mešťanostom Banskej Štiavnice (doložený 1718). Presťahoval sa do Banskej Bystrice, kde ho prijali za mešťana (po 1735).

</doc>
<doc id="134858" url="https://sk.wikipedia.org/wiki?curid=134858" title="Fedor Ormis ml.">
Fedor Ormis ml.

Fedor Ormis ml. (* 19. február 1906, Bingula - † 17. marec 1983, Banská Bystrica) bol slovenský právnik, cirkevný hodnostár.
Jeho otec bol Fedor Ormis st., matka Amália rod. Fábryová a brat Ján Vladimír Ormis.
Životopis.
Vyštudoval právo, cirkevný hodnostár evanjelickej a.v. cirkvi, dozorca Západného dištriktu. Spoluautor novej cirkevnej ústavy. Politicky prenasledovaný, pre angažovanosť v cirkvi musel opustiť miesto prednostu Krajského súdu a pracoval ako úradník v banskobystrických vodárňach, zbavený aj iných cirkevných hodností (1959). Počas 2. svetovej vojny, účastník SNP a protifašistického odboja.

</doc>
<doc id="134859" url="https://sk.wikipedia.org/wiki?curid=134859" title="Fedor Ormis st.">
Fedor Ormis st.

Fedor Ormis st. (* 26. február 1871, Revúca† 5. júl 1924, Binguľa) bol slovenský evanjelický kňaz, národnokultúrny pracovník. Pseudonym: Srémac.
Jeho otec bol Samuel Ormis, matka Mária rod. Poloncová, syn Fedor Samuel Ormis ml., Ján Vladimír Ormis a manželka Amália rod. Fábryová. 
Životopis.
Študoval na gymnáziu v Banskej Bystrici, potom poslucháč evanjelickej teológie v Bratislave, 1897 vysvätený za kňaza. Farár binguľsko-erdevíckej cirkvi v Srbsku. Tu sa zaslúžil o výstavbu chrámov, ako seniorálny zapisovateľ vydal tlačou zápisnice koncentu z 1904 a 1905, prispieval do slovenskej tlače, pracoval na udržovaní a prehlbovaní národného a slovenského povedomia medzi dolnozemskými Slovákmi. Pôsobil v Iloku, Chorvátsko v rokoch 1920 – 1921.

</doc>
<doc id="134860" url="https://sk.wikipedia.org/wiki?curid=134860" title="Ján Vladimír Ormis">
Ján Vladimír Ormis

Ján Vladimír Ormis (* 3. jún 1903, Bingula – † 18. apríl 1993, Bratislava) bol slovenský literárny historik, bibliograf. Pseudonym: Abstemius, Dr. J.O., Jaroslav, Laik, Sriemsky.
Jeho otec bol Fedor Ormis st., matka Amália rod. Fábryová a brat Fedor Ormis ml.
Životopis.
Študoval na maďarskom gymnáziu v Banskej Bystrici (19141918), právo v Záhrebe (19221924). Roku 1927 vyštudoval právo na Právnickej fakulte UK a neskôr roku 1944 vyštudoval dejiny moderných literatúr a slovanskú filológiu na Filozofickej fakulte UK. Po právnickej praxi v Banskej Bystrici a vo Zvolene, pracovník Matice slovenskej v Martine (1930). Prednosta prezídia SAV (1949), odborný pracovník Literárnovedného ústavu SAV (1950), Ústavu Slovenskej literatúry (19531963). Jeho odborný záujem sa sústreďoval na národné a kultúrne pohyby medzi dolnozemskými Slovákmi. Venoval sa slovenskej bibliografii, redaktor knižného vydania Riznerovej Bibliografie písomníctva slovenského, autor doplnkov, knižne vyšla pod názvom Doplnky a opravy k Riznerovej bibliografii (1972). Vo výskumnej práci sa zameral najmä na slovenskú literatúru 19. storočia. Autor stoviek štúdií a článkov v odborných periodikách, v ktorých sa sústredil na spresňovanie a doplňovanie biografickobibliografických a literárnych faktov, osobitnú pozornosť venoval dejinám dolnozemských Slovákov. Zaslúžil sa o vydanie diel viacerých slovenských spisovateľov (S. Chalupka, J. Záborský, P.O. Hviezdoslav, M. Kukučín, J.G. Tajovský a i.), ktoré doplnil doslovmi a poznámkovým aparátom.

</doc>
<doc id="134861" url="https://sk.wikipedia.org/wiki?curid=134861" title="Ignác Országh">
Ignác Országh

Ignác Országh (* 2. jún 1844, Kláštor pod Znievom – † 2. apríl 1900, Abramová-Laclavá) bol slovenský podnikateľ a statkár.
Jeho otec bol Ján Országh, matka Jana rod. Capková a manželka Augusta rod. Peťková, brat Juraj Országh.
Životopis.
Študoval na gymnáziu 18581865 a 18651867 teológiu v Banskej Bystrici (neukončil). Statkár v Laclavej, 1879 spoluzakladateľ a akcionár firmy Bratia Országh vo Varšave. Účastník slovenského národného hnutia, člen direktória Tatra banky v Martine, 1883 zakladajúci člen Muzeálnej slovenskej spoločnosti.

</doc>
<doc id="134862" url="https://sk.wikipedia.org/wiki?curid=134862" title="Ján Országh (kňaz)">
Ján Országh (kňaz)

Ján Országh (* 19. máj 1816, Lazany† 22. október 1888, Turčiansky Ďur) bol slovenský rímskokatolícky kňaz, cirkevný hodnostár a národnokultúrny dejateľ.
Jeho otec bol Ján Országh a matka Anna Országhová.
Životopis.
Teológiu študoval v Banskej Bystrici a v Pešti, 1839 vysvätený za kňaza. V rokoch 18391844 kaplán na viacerých miestach v banskobystrickej diecéze, 18441949 študijný prefekt a profesor cirkevného práva na bohosloveckom seminári v Banskej Bystrici.
Aktívne sa zúčastňoval národnokultúrneho pohybu, angažoval sa v príprave Memoranda národa slovenského, zakladajúci člen, 18631866 druhý podpredseda Matice slovenskej, podporovateľ a mecén gymnázia v Kláštore pod Znievom, pôsobil v Spolku svätého Vojtecha. Nadaný rečník, znalec histórie, propagátor slovenskej tlače.

</doc>
<doc id="134863" url="https://sk.wikipedia.org/wiki?curid=134863" title="Jozef Országh (podnikateľ)">
Jozef Országh (podnikateľ)

Jozef Országh (* 19. január 1836, Ležiachov – † 22. marec 1925, Varšava-Kobyłka) bol slovenský podnikateľ, obchodník.
Životopis.
V roku 1849-1857 študoval na gymnáziu v Banskej Bystrici. Statkár v Laclavej, 1879 spoluzakladateľ firmy Bratia Országh vo Varšave. Funkcionár slovenskej kolónie vo Varšave, rusofil. Od 1914 účastník zahraničného čs. odboja v Rusku, spolupracovník Národnej rady čs.

</doc>
<doc id="134864" url="https://sk.wikipedia.org/wiki?curid=134864" title="Juraj Országh">
Juraj Országh

Juraj Országh (* 6. september 1850, Kláštor pod Znievom, Rakúske cisárstvo, dnes Slovensko† 4. júl 1926, Kláštor pod Znievom, Československo) bol slovenský podnikateľ, obchodník, statkár a činiteľ kultúrnych spolkov.
Narodil sa v rodine obchodníka Jána Országha a jeho manželky Jany, rod. Capkovej. Mal staršieho brata Ignáca. V rokoch 18561861 navštevoval ľudovú školu v Laclavej a v rokoch 18611869 študoval na gymnáziu v Banskej Bystrici. Pôsobil ako statkár v Lazanoch. V roku 1879 spolu so svojim bratom vo Varšave založil akciovú spoločnosť Bratia Országh. Angažoval sa v slovenskom národnom hnutí, za čo naňho dopadla perzekúcia uhorských úradov. Bol zakladajúcim členom Muzeálnej slovenskej spoločnosti, funkcionárom Živeny a účastníkom akciovej spoločnosti Lipa v Martine. Zosobášil sa a mal jedného syna, Bohuslava (? – 1935), ktorý bol taktiež statkárom.

</doc>
<doc id="134865" url="https://sk.wikipedia.org/wiki?curid=134865" title="Adolf Svätopluk Osvald">
Adolf Svätopluk Osvald

Adolf Svätopluk Osvald (* 12. máj 1839, Banská Bystrica – † 4. júl 1876, v bitke pri Sremskej Rači) bol spisovateľ, novinár, redaktor. Pseudonym: A.Sv. Bystrický, Detvan, A.S.Pohronský, Turanský, Turský, Urpinov, Urpinský
Životopis.
Základné a stredoškolské vzdelanie získal v Banskej Bystrici, 1863 – 1866 študoval filozofiu na univerzite v Prahe. Roku 1862 pisár pri stoličnom súde v Banskej Bystrici, neskôr redaktor v Prahe, na Slovensku a v Budapešti. Dobrovoľník v srbsko-tureckej vojne, padol v boji. Príslušník generácie okolo almanachu Napred. Básnickou tvorbou sa zaradil do prúdu epigónskej poštúrovskej tvorby. Autor veršovaných povestí, biografických profilov, politických komentárov, úvah a spravodajských príspevkov v slov. čes. a nem. časopisoch. Prekladateľ z nemčiny, poľštiny a maďarčiny.

</doc>
<doc id="134866" url="https://sk.wikipedia.org/wiki?curid=134866" title="Karol Ožvoldík">
Karol Ožvoldík

Karol Ožvoldík (* 23. január 1919, Kopčany – † 18. október 1944, Šváb – Široké Lúky – dnes časť Krupiny) bol slovenský dôstojník, protifašistický bojovník a partizán.
Životopis.
V rokoch 19401942 Študoval na vojenskej akadémii v Banskej Bystrici. Potom pôsobil ako príslušník slov. armády. Veliteľ horskej kanónovej batérie v Raslaviciach. Po vypuknutí SNP sa odmietol podriadiť rozkazu o odzbrojení a prešiel s jednotkou k partizánskemu zväzku Alexander Nevský. Padol v boji po začiatku generálnej ofenzívy proti SNP, keď jeho batéria videla boj proti skupine Schill v úseku Prenčov – Krupina. In memoriam povýšený na kpt.

</doc>
<doc id="134867" url="https://sk.wikipedia.org/wiki?curid=134867" title="Štefan Matej Padlička">
Štefan Matej Padlička

Štefan Matej Padlička (* 12. október 1867, Pohronská Polhora – † 31. január 1940, Brezno) bol slovenský sochár.
Životopis.
R. 1892 dostal štipendium od Obchodnej a priemyselnej komory v Banskej Bystrici a študoval na Magyar királyi iparművész eti iskola v Budapešti. Po skončení umeleckých štúdií sa usadil v Budapešti, neskôr sa presťahoval do Brezna. Väčšinu prác robil pre poľnohospodárske múzeum v Budapešti. Vytváral modely domáceho i južného ovocia, zeleniny a húb a reliéfy plodov s konármi a listami. Robil aj modely domácich zvierat, v práci na modeloch pokračoval aj v Brezne. Autor soc. motivovaných realistických plastík a drobných komorných kompozícií. Jeho diela sú zastúpené v zbierkach v Bratislave.

</doc>
<doc id="134868" url="https://sk.wikipedia.org/wiki?curid=134868" title="Alojz Peierberger">
Alojz Peierberger

Alojz Peierberger (Paierberger, Payerberger) (* Slovensko) bol staviteľ a architekt.
Životopis.
Staviteľ a architekt v Banskej Bystrici (1900 – 1930).
Stavby.
Porges Palota.
Porges Palota je historická budova v centre mesta Banská Bystrica, v bezprostrednej blízkosti Obchodného Domu PRIOR, situovaná na rohu Kukučínovej a Hornej ulice.
Budova bola postavená v roku 1912 a v tom istom roku bola odovzdaná do užívania. Jej staviteľmi boli manželia Porgesovci. Nanešťastie sa nedočkali jej dokončenia, pretože obaja zomreli v priebehu výstavby. Po ich smrti bola stavba predaná manželom Seidnerovcom za 800-tisíc korún.
Dnes sa v nej nachádzajú rôzne predajne a služby, kedysi však budova slúžila ako nájomný dom. Byty boli slnečné, priestranné, vzdušné, mali vysoké stropy a kompletné príslušenstvo. V tej dobe si len málokto mohol dovoliť bývať v takomto bytovom dome. V spodnej časti sídlil krajčír, mäsiar a nachádzala sa tam tiež aj mliekareň.
Porges Palota bola do obdobia 50. rokov najvyššou budovou v Banskej Bystrici. Tiež bola prvou budovou v meste, v ktorej bol naprojektovaný výťah. Parcela je v tvare písmena V. Má šesť podlaží. V dvorovej časti, ktorý je čiastočne prekrytý sa nachádzajú pavlače, z ktorých sa vchádza do bytov. Budova má manzardovú strechu. Fasády sú zdobené secesným ornamentom. Hlavné priečelie je ukončené segmentovým štítom.
Budova je pamätná tým, že v nej pôsobil Klement Gottwald. V rokoch 1921 – 1922 v nej korigoval robotnícku tlač. Pripomína to aj pamätná tabuľa, ktorá sa nachádza na jej priečelí.
V roku 1945 bola budova znárodnená a prešla pod národnú správu bytového podniku. Neskôr budovu odkúpila Tesla a urobila v nej kancelárie. Tiež slúžila Závodom ťažkého strojárstva. Vtedy v nej bola zrealizovaná rekonštrukcia podkrovných priestorov, čím sa zvýšil počet pracovných miest. Rekonštrukcia nemala podstatný zásah do konštrukcie a ani na vzhľad budovy. Bola prevedená šetrným spôsobom. Zachované pôvodné väzby krovu boli priznané v interiéri. Odstránili sa nepoužívané komínové telesá a do roviny strešného plášťa sa zabudovali nové okná. Priestor, ktorý tu vznikol bol využitý pre dva veľkopriestorové ateliéry s kanceláriami pre 39 technických pracovníkov. Vykurovaný bol teplovodným systémom a mal vlastnú plynovú kotolňu, ktorá bola na tom istom podlaží. Ostatné podlažia boli vykurované elektrickými pecami. V lete fungovala na skvalitnenie podmienok klimatizácia. Celá rekonštrukcia mala náklad 1 150 000 Kčs, čo bol veľmi dobrý ekonomický výsledok.

</doc>
<doc id="134869" url="https://sk.wikipedia.org/wiki?curid=134869" title="Pavol Pálfi">
Pavol Pálfi

Gróf Pavol (IV.) Pálfi (Pálffy) - prídomok "Pálffy de Erdőd" (* 19. január 1592, hrad Červený Kameň – † 6. november 1653, Pálfiho palác, Bratislava, Uhorsko) bol krajinský hodnostár, palatín.
Pavlov otec Mikuláš Pálfi bol najvýznamnejším bojovníkom proti osmanským Turkom na sklonku 16. storočia. Pochádzal z nevýznamného šľachtického rodu zo Žitného ostrova. Vďaka svojim vojenským schopnostiam a bohatej manželke Márii Fuggerovej získal hodnosti a veľké majetky. Osmanských Turkov porazil v 26-tich bitkách. Za dobytie hradu Ráb v roku 1598 dostal grófsky titul. Jeho zásluhou sa rodina Pálfiovcov stala popredným rodom v Uhorsku. Pálfiovci mali na Slovensku rozsiahle majetky. 
Klenotom historického jadra Bratislavy je Pálfiho palác postavený v renesančnom slohu.
Životopis.
Jeho otcom bol Mikuláš Pálfi, matkou Mária, rod. Fuggerová (1566 - 1643). Jeho manželkou bola Františka rod. Khuenová de Belasy, z manželstva mali štyri deti: najstaršia dcéra neznámeho mena (zomrela v roku 1644), Ján Anton (1642 - 1694), Mária Magdaléna (1644 - 1684) a Ján Karol (1645 - 1694).
V roku 16251626 bol predsedom uhorskej komory, od roku 1625 hlavným kráľovským čašníkom, od roku 1640 dedičným kapitánom Bratislavského hradu a županom Bratislavskej stolice, od roku 1646 krajinským sudcom, od roku 1649 uhorským palatínom a miestodržiteľom. 
Ako krajinský sudca úspešne riešil náboženské spory, z poverenia panovníka riešil roku 1650 spor slovenských mešťanov s nemeckým patriciátom v Banskej Bystrici, stanovil zásadu paritného zastúpenia oboch národností v mestskej rade a pravidelné striedanie Slovákov a Nemcov v richtárskej a iných funkciách. Kúpil dom č. 16 na hlavnom námestí v Banskej Bystrici, známy ako Benického dom, nikdy v ňom nebýval, prenajímal ho. Vykonával stavebný dozor nad významnými cisárskymi stavebnými akciami. Jednou z najvýznamnejších bola prestavba Bratislavského hradu.
Zomrel vo svojom bratislavskom paláci dňa 6. novembra 1653 o siedmej hodine večer, pochovaný bol v dóme Sv. Martina.

</doc>
<doc id="134870" url="https://sk.wikipedia.org/wiki?curid=134870" title="Adam Paluíny">
Adam Paluíny

Adam Paluíny (* Slovensko) bol slovenský pedagóg.
Životopis.
Profesor syntaxe na gymnáziu v Banskej Bystrici (okolo 1716).

</doc>
<doc id="134871" url="https://sk.wikipedia.org/wiki?curid=134871" title="Ján Pálka">
Ján Pálka

Ján Pálka (* 11. marec 1869, Liptovský Mikuláš - † 16. júl 1935, Bratislava) bol podnikateľ, továrnik.
Jeho otec Ján Pálka, matka Zuzana rod. Bellová, syn hudobný skladateľ Dušan Pálka, jeho manželka Darina rod. Jurenková.
Životopis.
Študoval na gymnáziu v Banskej Bystrici a v Levoči. Praktikant v kožiarskych fabrikách vo Viedni, Rijeke a v Nemecku, neskôr majiteľ kožiarskej továrne v Liptovskom Mikuláši. Neúspešne sa pokúsil premeniť továreň na účastinnú spoločnosť robotníkov so silným sociálnym programom. Autor hospodárskej sociálnoutopistickej teórie a prác o socializácii podniku. Člen Masarykovej akadémie práce a Sociálneho ústavu Československej republiky. Dozorca evanjelickej a. v. cirkvi, člen kultúrneho spolku Beseda v Liptovskom Mikuláši.

</doc>
<doc id="134872" url="https://sk.wikipedia.org/wiki?curid=134872" title="Mikuláš Palko">
Mikuláš Palko

Mikuláš Palko (* 11. január 1941, Detva-Korytárky) je slovenský sochár.
Životopis.
V roku 1955-1959 študoval na Škole umeleckého priemyslu v Bratislave, odbor rezbárstvo u prof. L. Korkoša. V roku 1959-1965 absolvoval štúdium na VŠVU v Bratislave v odd. figurálneho sochárstva u prof. J. Kostku. Pôsobil ako odborný asistent na Katedre výtvarnej výchovy na Pedagogickej fakulte v Banskej Bystrici (1966-1979). Vo svojej tvorbe sa venoval najmä komornému a monumentálnemu sochárstvu a kresbe. 
Výstavy.
Vystavoval na samostatných aj kolektívnych výstavách doma i v zahraničí: 

</doc>
<doc id="134873" url="https://sk.wikipedia.org/wiki?curid=134873" title="Ján Paľo">
Ján Paľo

Ján Paľo (* 1. august 1924, Hnúšťa – † 4. jún 1993, Banská Bystrica) bol maliar.
Životopis.
Riaditeľ galérie, organizátor výtvarného života na Strednom Slovensku. Venoval sa komornej maľbe a monumentálnej tvorbe. Riaditeľ Stredoslovenskej galérie, dnes Štátna galéria v Banskej Bystrici (1966-1985). Predseda výboru Krajskej organizácie Zväzu slovenských výtvarných umelcov v Banskej Bystrici (1960-1964, 1969-1988). Vystavoval v Banskej Bystrici (1984, 1989).

</doc>
<doc id="134874" url="https://sk.wikipedia.org/wiki?curid=134874" title="Adolf Palúch">
Adolf Palúch

Adolf Palúch (* 24. jún 1895, Kalište – † 22. jún 1977, Banská Bystrica) bol robotník a funkcionár KSČ.
Životopis.
Pracoval ako robotník ČSAD (1951 – 1952), n.p. Stavoindustria (1952 – 1965) v Banskej Bystrici. Člen oblastného výboru KSČ v Banskej Bystrici, počas SNP vedúci orgán ilegálnej KSS a predseda RNV v Kališti. Po oslobodení funkcionár podnikových a miestnych orgánov KSČ a spoločenských organizácií.

</doc>
<doc id="134875" url="https://sk.wikipedia.org/wiki?curid=134875" title="Štefan Palúch">
Štefan Palúch

Štefan Palúch (* 24. november 1911, Donovaly – † 9. jún 1972, Bratislava) bol slovenský pedagóg.
Životopis.
Základnú školu navštevoval v Podbrezovej, 19271928 študoval na reálnom gymnáziu v Nitre, v Ružomberku. Pedagogické vzdelanie získal na učiteľskom ústave v Lučenci, 19391944 na Právnickej fakulte Slovenskej univerzity, 19561958 na Vysokej škole pedagogickej v Bratislave. Ako učiteľ pôsobil na viacerých miestach na Slovensku, 19511953 referent Povereníctva školstva, 19531959 odborný asistent na Vysokej škole pedagogickej, 19591964 odborný, 19641972 vedecký pracovník Výskumného ústavu pedagogického v Bratislave. Vo vedeckovýskumnej paxi sa zameral na otázky výchovy a vzdelávania rob. dorastu a štúdiom pracujúcich popri zamestnaní. Odbornými článkami o tejto problematike prispieval do odbornej pedagogickej tlače o. i. "Učiteľské noviny", "Rodina a škola", "Pedagogika".

</doc>
<doc id="134877" url="https://sk.wikipedia.org/wiki?curid=134877" title="František Paňák">
František Paňák

František Paňák (* 25. január 1908, Oravský Podzámok† 28. október 1997, Košice) bol slovenský rímskokatolícky kňaz, predseda spolku Detvan a Považan v Prahe, sekretár Malej študentskej dohody (medzinárodná organizácia študentov ČSR, Juhoslávie a Rumunska), predseda komisie pre kultúrne styky v Svaze československého studentstva, jezuita, publicista a prekladateľ.
Životopis.
Študoval (1919) nižšie gymnázium v Dolnom Kubíne, (1923) vyššie gymnázium v Levoči, (1924-27) lyceum v Nimes a Dijone (kde zmaturoval 20.októbra 1927), (1927-1932) právnickú fakultu Karlovej univerzity v Prahe (kde promoval 16.decembra 1932). Pracoval ako (1933-1934) štátny úradník na Prezídiu Zemského Úradu v Prahe a ako (1934-1938) samostatný referent neskôr vedúci pracovník v organizačnom oddelení Matice Slovenskej v Martine. (1938) Vstúpil do noviciátu Spoločnosti Ježišovej v Ružomberku. Študoval (1939-1941) Filozofický a Teologický inštitút v Záhrebe, (1941-1944) Teologický inštitút v Banskej Bystrici (kde 11. júna 1944 prijal kňazskú vysviacku v katedrále), 1944 až 45 pôsobil ako operárius medzi mládežou v Bratislave. (1946-1947) Teologické štúdiá a tretiu probáciu absolvoval v Ineuil pri Bourges. 
Nábožensky prenasledovaný (po roku 1950) - internovaný 1950, uväznený a vypočúvaný 1952 až 1954, odsúdený v roku 1954 za trestný čin velezrady na 8 rokov. Výkon trestu (1954-1960) Ilava, Valdice, Tmavý Důl v Rtyni. V máji 1960 zvyšok trestu odpustený na základe amnestie prezidenta republiky. 1960 až 1964 pracoval ako murár, lesný robotník, cestár a žeriavnik na Orave a v okolí. V rokoch 1964 až 1968 pracoval ako pomocný údržbár v Mitrove na Morave. Od roku 1968 bol výpomocným duchovným v Dóme sv. Alžbety v Košiciach. 
Prispel k činnosti podzemnej cirkvi na Východnom Slovensku (od roku 1970). Autor knihy o slobodomurároch a prekladu filozofického diela zo slovinčiny. Náboženský publicista, prekladateľ, rímskokatolícky kňaz, jezuita.

</doc>
<doc id="134878" url="https://sk.wikipedia.org/wiki?curid=134878" title="Otto Pánczel">
Otto Pánczel

Otto Pánczel (* Slovensko) bol športový funkcionár.
Životopis.
Spoluzakladateľ a predseda prvého oficiálneho športového klubu BSC v Banskej Bystrici (1900).

</doc>
<doc id="134879" url="https://sk.wikipedia.org/wiki?curid=134879" title="Gašpar Pánik">
Gašpar Pánik

Gašpar Pánik (* 6. január 1885, Trstená - † 22. január 1933, Bridgeport) bol národnokultúrny pracovník, publicista, rímskokatolícky kňaz.
Životopis.
Študoval na gymnáziu v Banskej Bystrici. Organizátor duchovného a kultúrneho života Slovákov v Spojených štátoch, spoluzakladateľ Združenia slovenských katolíkov a slovenského denníka Telegraf. Autor článkov v krajanskej tlači.

</doc>
<doc id="134880" url="https://sk.wikipedia.org/wiki?curid=134880" title="Gustáv Papp">
Gustáv Papp

Gustáv Papp (* 28. september 1919, Čierny Balog – † 7. október 1997, Bratislava) bol slovenský operný spevák – tenor.
Život.
Keď mal päť rokov zomrela mu mama . V roku 1944 absolvoval štúdium medicíny na Lekárskej fakulte Univerzity Komenského v Bratislave , MUDr., 1940-1947 študoval spev na bratislavskom konzervatóriu (Darina Žuravlevová). 
Roku 1948 - 1955 stály hosť, 1955 - 1985 sólista opery SND v Bratislave , 1960 - 1966 pôsobil súčasne v opere v Lipsku. Lekár - chirurg. Od počiatkov lekárskej praxe sa venoval súbežne koncertnej činnosti. Do polovice 50 rokov spieval prevažne lyrické tenorové úlohy, ale aj dramatickejšie partie, pohostinsky účinkoval aj v spevohernom súbore Novej scény ako predstaviteľ ústredných tenorových partov v klasických operetách. Po nástupe do SND sa jeho hlas rozvíjal do polôh dramatického spinto tenoru a hrdinského tenoru. Jeho danosti a interpretačné majstrovstvo sa bohato uplatnili v nastupujúcej pôvodnej opernej tvorbe, v ktorej vytváral často hlavné, hlasovo i výrazovo exponované partie, a ako premiérový predstaviteľ im dal často pečať interpretačného modelu a vzoru. 
Venoval sa aj koncertnej činnosti (piesne, piesňové cykly, oratoriálna lit.) a začas aj pedagogickej činnosti. Koncom 50. a v 1. polovici 60. rokov viackrát hosťoval v zahraničí (ZSSR, Belgicko, Juhoslávia, Maďarsko, Nemecko).

</doc>
<doc id="134881" url="https://sk.wikipedia.org/wiki?curid=134881" title="Alžbeta Pappová">
Alžbeta Pappová

Alžbeta Pappová (* 23. november 1909, Banská Bystrica – † 1. august 1959, Trenčín) bola slovenská klaviristka, hudobná pedagogička.
Životopis.
Študovala na strednej škole v Banskej Bystrici, 1927-1933 klavír na Hudobnej a dramatickej akadémii v Bratislave. Roku1933 -1946 učiteľka hudobnej výchovy na gymnáziu v Prievidzi, 1946-1954 učiteľka klavírnej hry ma Hudobnej škole, 1954-1959 na Št. konzervatóriu v Bratislave. Pôsobila aj ako interpretka v rôznych miestach Slovenska. Členka komisie pre učebné osnovy, št. skúšobnej komisie a vedúca inštruktážnych kurzov pre učiteľov hry na klavíri. Autorka skrípt metodiky hry na klavíru, zostavila a revidovala albumy klavírnych skladieb.

</doc>
<doc id="134882" url="https://sk.wikipedia.org/wiki?curid=134882" title="Alexander Parassin">
Alexander Parassin

Alexander Parassin (* 14. marec 1883, Brezno - † 4. júl 1941, Bratislava) bol verejný činiteľ, publicista, básnik. Pseudonym: Dobromil
Životopis.
Po ukončení základnej a meštianskej školy v Brezne, 1901-1902 absolvoval náukobeh verejnej správy v Debrecíne. Pôsobil ako úradník verejnej správy na viacerých miestach Slovenska, 1938-1941 radca verejnej správy vnútornej Župného úradu v Bratislave. Zaslúžil sa o elektrifikáciu, reguláciu vodných tokov, budovanie železničnej trate Krupina - Zvolen, podporoval rozvoj školstva, riešil problematiku slovensko - maďarských vzťahov. Organizátor charitatívnej činnosti, predseda sociálnych spolkov, 
člen výboru Okresného osvetového zboru vo Zvolene, člen Matice slovenskej, Sokola. Autor článkov o verejnej správe, poslovenčoval hry z maďarčiny a z češtiny. Uverejňoval príležitostnú poéziu, poéziu s lyrickým opisom prírody, písal aj gratulačné básne. Jeho občianska, prírodná i ľúbostná lyrika nedosahuje dobový priemer.

</doc>
<doc id="134883" url="https://sk.wikipedia.org/wiki?curid=134883" title="Eliáš Paršic">
Eliáš Paršic

Eliáš Paršic (Parschitius) (* Žilina) bol slovenský evanjelický kňaz a náboženský spisovateľ.
Životopis.
Študoval v Rajci, Kremnici, Bratislave, Ružomberku a 1645-1648 na univerzite v Gdansku. Pôsobil ako konrektor v Košiciach, v Žiline, 1648-1650 v Banskej Bystrici, neskôr učiteľ, od 1652 diakon v Trenčíne. Autor niekoľkých dišpút o ľudskom živote, o osobe Krista, polemizoval proti katolíckej vierouke.

</doc>
<doc id="134884" url="https://sk.wikipedia.org/wiki?curid=134884" title="Ladislav Paška">
Ladislav Paška

Ladislav Paška, tiež "Laco Paška" (* 27. jún 1923, Ružomberok – † 18. december 2007, Liptovský Mikuláš) bol slovenský novinár a spisovateľ.
Životopis.
Študoval na strednej škole v Ružomberku a v Banskej Bystrici, 1950 – 1953 žurnalistiku v Prahe, 1958 – 1962 v Bratislave a v Žiline, 1961 – 1963 absolvoval Priemyselnú školu stavebnú v Banskej Bystrici. Pôsobil ako redaktor na viacerých miestach Slovenska, 1963 – 1964 technik a stavbyvedúci v podniku Stredoslov. stavby v Banskej Bystrici, 1972 – 1989 opäť z politických dôvodov robotník, neskôr úradník, od 1990 riaditeľ Domu Matice slov. v Liptovskom Mikuláši. Ako publicista debutoval knihami reportáží zo života slov. vojakov v Taliansku. Popri publicistike sa od roku 1942 venoval aj umeleckej literatúre, časopisecky uverejňoval krátke prózy a nadrealistické básne. Po nútenej odmlke sa k publicistickej tvorbe vrátil až 
počas roku 1968 a po ďalšej prestávke len po novembri 1989, čo dokumentujú súbory esejí o významných osobnostiach Liptova. Jeho publicistické dielo uzatvára vlastivedná práca o Liptovskom Mikuláši a profilový výber z publicistiky.

</doc>
<doc id="134885" url="https://sk.wikipedia.org/wiki?curid=134885" title="Ján Paškan">
Ján Paškan

generálmajor MUDr. Ján Paškan (* 27. január 1907, Ochtiná – † 1. september 1989, Bratislava) bol slovenský lekár a generál.
Životopis.
Prednosta zdravotnej služby MNO v Bratislave. Účastník protifašistického odboja a SNP. Počas SNP príslušník veliteľstva 1. československej armády na Slovensku v Banskej Bystrici, prednosta zdravotníckej služby (1944). Organizátor vojenského a civilného zdravotníctva, náčelník Vojenskej nemocnice v Bratislave, vedúci Katedry vojnového zdravotníctva Inštitútu ďalšieho vzdelávania lekárov a farmaceutov v Bratislave. Spoluautor odborných prác, autor článkov o zdravotníctve v SNP. Nositeľ viacerých vyznamenaní.

</doc>
<doc id="134886" url="https://sk.wikipedia.org/wiki?curid=134886" title="Ján Paškay">
Ján Paškay

Ján Paškay (* 16. apríl 1897, Banská Štiavnica – † 14. máj 1956, Banská Bystrica, pochovaný v Banskej Štiavnici) bol funkcionár KSČ a verejný činiteľ.
Jeho otec František Paškay, matka Anna rod. Višňovská, manželka Gizela rod. Sommerová.
Životopis.
Vyučil sa za rezbára v dielni na výrobu kostolného náradia v Banskej Štiavnici. Pracoval ako robotník vo Zvolene, Banskej Štiavnici, Banskej Belej. Roku 1919 príslušník maďarskej ČA, 1921 zakladajúci člen KSČ. Pre rev. činnosť štátnym aparátom perzekvovaný, väznený v Banskej Bystrici, Banskej Štiavnici, v Leopoldove. Počas SNP predseda OV KSS v Banskej Štiavnici, člen partizánskych skupín, spolupracovník 5. ústredného ilegálneho vedenia KSS.

</doc>
<doc id="134887" url="https://sk.wikipedia.org/wiki?curid=134887" title="Ondrej Patai">
Ondrej Patai

Ondrej Patai (* 28. november 1697, Szécsény - † 15. marec 1756, Trnava) bol náboženský spisovateľ, pedagóg, rímskokatolícky kňaz, zemianskeho pôvodu.
Životopis.
Narodil sa v zemianskej rodine Ondrejovi Pataiovi a Helene rod. Jánosiovej. Od roku 1717 príslušník jezuitskej rehole, študoval na jezuitských univerzitách. Učiteľ filozofie na kolégiu v Kluži, rektor kolégia 1738-1739 v Oradei, 1739-1750 v Kluži a Trnave. Od roku 1754 pôsobil v Banskej Bystrici, neskôr v Trnave. Autor náboženských a príležitostných spisov, historickej práce a životopisu grófky Hallerovej.

</doc>
<doc id="134888" url="https://sk.wikipedia.org/wiki?curid=134888" title="Michal Patzier">
Michal Patzier

Michal Patzier (* 25. september 1748, Krompachy – † 29. august 1811, Banská Štiavnica) bol slovenský banský odborník, chemik.
Jeho otec bol Daniel Patzir a matka Terézia Patzirová.
Životopis.
Navštevoval jezuitské školy, 17811783 študoval na Baníckej akadémii v Banskej Štiavnici. Od roku 1774 praktikant v Smolníku, 1780 v striebornej hute v Banskej Bystrici a v sciedzacej hute v Tajove. Od roku 1786 prednášal na katedre chémie, mineralógie a metalurgie na Baníckej akadémii v Banskej Štiavnici, napokon vrchný hospodársky a lesný inšpektor, od roku 1791 prísediaci Hlavný komorgrófskeho úradu v Banskej Štiavnici, 1792 banský radca. Zdokonalil spracovateľské postupy pri výrobe striebra, zlata a antimónu.

</doc>
<doc id="134889" url="https://sk.wikipedia.org/wiki?curid=134889" title="Zora Paulendová">
Zora Paulendová

Zora Paulendová, rod. "Veselová" (* 28. január 1905, Zvolen – † 17. jún 1999, Zvolen) bola slovenská herečka a protifašistická bojovníčka.
Životopis.
Spoluzakladateľka Divadla Jozefa Gregora Tajovského vo Zvolene. Zúčastnila sa protifašistického odboja. Po potlačení SNP bola za podporu svojich bratov, účastníkov SNP, väznená (4. decembra 1944-30. januára 1945). Hrávala v Mestskom divadelnom združení v Banskej Bystrici (od 1912).
Externé odkazy.
 

</doc>
<doc id="134891" url="https://sk.wikipedia.org/wiki?curid=134891" title="Daniel Paulini">
Daniel Paulini

Daniel Paulini (* Prievidza † 1623, Oravský Podzámok) bol evanjelický kňaz, náboženský spisovateľ a filozof.
Životopis.
Pochádzal z rodiny považsko-bystrického seniora. Základné vzdelanie získal v Považskej Bystrici (1601-1603), Bytči (1608) a Spišskej Novej Vsi. Študoval vo Wittenbergu (od roku 1614). Učiteľ v Bytči a Banskej Bystrici, rektor školy v Bánovciach (1616), dvorný kazateľ vdovy Thurzovej na Oravskom Podzámku. Vo Wittenbergu autor niekoľkých dišpút o matafyzických teologických otázkach.

</doc>
<doc id="134892" url="https://sk.wikipedia.org/wiki?curid=134892" title="Iľja Paulíny-Tóth">
Iľja Paulíny-Tóth

Iľja Paulíny-Tóth ("de Tőre et Tóthmegyer"; * 27. december 1896, Martin – † 12. február 1965, Bratislava) bol slovenský verejný činiteľ, vysokoškolský pedagóg a lekár; vnuk Viliama Pauliny-Tótha; syn Žigmunda Pauliny-Tótha a Margity Pauliny-Tóthovej; manžel Heleny Petzovej.
Životopis.
Narodil sa v rodine Žigmunda Pauliny-Tótha a jeho manželky Margity Pauliny-Tóthovej. Mal troch bratov - Jána, Platona a Viliama. Študoval na gymnáziu v Banskej Bystrici a v Šoprone, neskôr na lekárskej fakulte univerzít v Budapešti a v Bratislave. 
Zúčastňoval sa národného kultúrneho pohybu, v roku 1918 podpísal martinskú Deklaráciu slovenského národa, v roku 1919 bol členom československej delegácie v Budapešti. Bol prívržencom a členom Slovenskej národnej strany.
Po vypuknutí Slovenského národného povstania odišiel na povstalecké územie, od 1. september 1944 bol spolupovereníkom a od 5. september 1944 zástupcom povereníka Slovenskej národnej rady pre zdravotníctvo. Po prechode Slovenského národného povstania do hôr pôsobil ako lekár partizánskeho oddielu "Smrť fašizmu".
Neskôr bol členom Demokratickej strany, poslancom Slovenskej národnej rady v rokoch 1945 - 1946 a predsedom jej rozpočtového výboru. Pôsobil tiež ako hlavný zdravotný komisár Bratislavy, podpredseda Ústrednej jednoty československých lekárov a po oslobodení pracoval ako externý profesor na lekárskej fakulte Univerzity Komenského v Bratislave. Pôsobil ako riaditeľ Štátnej infekčnej nemocnice v Bratislave. Je tiež autorom článkov a štúdií v odbornej tlači.

</doc>
<doc id="134893" url="https://sk.wikipedia.org/wiki?curid=134893" title="Ján Paulíny-Tóth">
Ján Paulíny-Tóth

Ján Paulíny-Tóth de Tőre et Tóthmegyer (* 29. september 1903, Martin – † 15. marec 1966, Londýn, Spojené kráľovstvo) bol slovenský politik a právnik; vnuk Viliama Pauliny-Tótha; syn Žigmunda Pauliny-Tótha a Margity Pauliny-Tóthovej; švagor Heleny Petzovej.
Životopis.
Narodil sa v rodine Žigmunda Pauliny-Tótha a jeho manželky Margity Pauliny-Tóthovej. Mal troch bratov – Iľju, Platona a Viliama. Študoval na gymnáziu v Banskej Bystrici a v Dijone, neskôr na "École libre des Sciences Politiques" v Paríži a právnickej fakulte Univerzity Komenského v Bratislave.
Po ukončení štúdií pôsobil ako advokát v Bratislave, v rokoch 19451948 ako československý veľvyslanec v Ríme. Bol popredným činiteľom Slovenskej národnej strany, členom ústredného výboru, v roku 1937 bol zodpovedným redaktorom Slovenských národných novín. Po smrti Martina Rázusa bol v roku 1938 zvolený za predsedu Slovenskej národnej strany. Bol tiež signatárom žilinskej dohody slovenských politických strán o autonómii 6. októbra 1938. Krátko na to Slovenská národná strana splynula s Hlinkovou slovenskou ľudovou stranou, no s ľudákmi sa rozišiel a po rozbití republiky emigroval do Francúzska. V roku 1941 bol odsúdený Hlavný súdom v Bratislave za protifašistickú činnosť na 15 rokov väzenia. Po porážke Francúzska prešiel do Benešovej odbojovej garnitúry v Spojenom kráľovstve. Stal sa podpredsedom londýnskej československej štátnej rady a po roku 1948 zostal v zahraničí ako hlásateľ BBC a spolupracovník slovenských organizácii a spolkov.

</doc>
<doc id="134894" url="https://sk.wikipedia.org/wiki?curid=134894" title="Oľga Paulinyová">
Oľga Paulinyová

Oľga Paulinyová (* 8. december 1876, Kláštor pod Znievom – † 26. júl 1960, Bratislava) bola slovenská spisovateľka. Pseudonym: Natália Ľubomirská, Oľga I.
Životopis.
Vyštudovala na Vyššej dievčenskej škole maď. v Bratislave, vzdelanie si rozšírila samoštúdiom ruštiny a literatúry. Od roku 1922 žila v Banskej Bystrici na sklonku živova v Bratislave. Aktívna členka slov.kultúrnych, mládežníckych a ženských spolkov. Autorka lyrických a príležitostných básní, gratulačných veršov, dramatizácie Sládkovičovho Detvana.

</doc>
<doc id="134895" url="https://sk.wikipedia.org/wiki?curid=134895" title="Andrej Pavčo">
Andrej Pavčo

Andrej Pavčo (* 3. november 1863, Habovka - † 13. júl 1932, Hazleton, Pensylvánia, USA) bol slovenský spisovateľ, redaktor a rímskokatolícky kňaz.
Životopis.
Narodil sa v rodine Jozefa Pavča a jeho manželky Kataríny rodenej Žákovej. Stredoškolské štúdiá absolvoval v Banskej Bystrici, potom vyštudoval teológiu. Na pozvanie Štefana Furdeka odišiel do USA, od roku 1897 kňaz na viacerých miestach Pensylvánie. Organizátor náboženských a národno-kultúrnych podujatí, aktívny dejateľ v spolkovom živote amerických Slovákov, spoluzakldateľ prvej slovenskej dievčenskej školy. Redaktor týždenníka "Bratstvo", publicista, autor próz, dramatických prác cirkevno-náučných a osvetových článkov. Prekladateľ z poľštiny.

</doc>
<doc id="134896" url="https://sk.wikipedia.org/wiki?curid=134896" title="Vojtech Pavelica">
Vojtech Pavelica

Vojtech Pavelica (* 10. marec 1914, Hybe - † 4. júl 1987, Banská Bystrica) bol dôstojník, športovec.
Životopis.
Dôstojník, príslušník česko-slovenskej armády, ČSĽA, člen Oddielu armádnych pretekárov, veliteľ vojenskej lyžiarskej hliadky ČSR. Pracovník Vojenského kartografického ústavu v Harmanci. Päťnásobný majster Slovenska v lyžovaní, účastník ZOH v St. Moritzi vo Švajčiarsku. Účastník protifašistického odboja ako poddôstojník bol prevelený na Veliteľstvo pozemného vojska v Banskej Bystrici. Počas pôsobenia v Banskej Bystrici aktívny turista a organizátor lyžiarskych podujatí, športových súťaží Zimnej časti 1. celoštátnej spartakiády v Banskej Bystrici (1955).

</doc>
<doc id="134897" url="https://sk.wikipedia.org/wiki?curid=134897" title="Ján Pavličko">
Ján Pavličko

MUDr. Ján Pavličko (* 9. september 1927, Spišská Belá – † 14. október 1993, Banská Bystrica) bol slovenský lekár – gynekológ.
Životopis.
Pôsobil v roku 19581975 ako lekár NsP KÚNZ v Banskej Bystrici, neskôr primár gynekologicko-pôrodníckeho oddelenia NsP KÚNZ v Banskej Bystrici a krajský odborník (19781989). Pod jeho vedením vznikali na oddelení špeciálne ordinariáty, bol ordinárom pre gynekologické prekancerózy a choroby mliečnej žľazy, v Banskej Bystrici zriadil krajské oddelenie klinickej onkológie (19781979), v KÚNZ založil cytologické laboratórium a v ontocytológii vyškolil odborníkov. Zaviedol nové liečebné a operačné metódy. Po odchode z KÚNZ pracoval ako obvodný gynekológ v OÚNZ v Banskej Bystrici. Autor odborných článkov, štúdií a prednášok.

</doc>
<doc id="134898" url="https://sk.wikipedia.org/wiki?curid=134898" title="Ondrej Pavlík">
Ondrej Pavlík

Ondrej Pavlík (* 1. apríl 1916, Zvolenská Slatina – † 19. december 1996, Bratislava) bol slovenský školský pracovník a pedagóg.
Životopis.
Štátny činiteľ v oblasti školstva a spolutvorca socialistického školského systému. Zakladateľ vedeckých pracovísk, predseda SAV. Politicky prenasledovaný, rehabilitovaný. Vysokoškolský profesor FF UK v Bratislave. Člen ÚV KSS, poslanec SNR. Autor encyklopedických a lexikálnych diel ("Pedagogická encyklopédia Slovenska"), kníh o výchove a vzdelávaní, o vedecko-technickej revolúcii, memoárov, učebníc. Nositeľ viacerých vyznamenaní. Účastník protifašistického odboja a SNP, počas SNP tajomník ÚV KSS a zástupca povereníka školstva v Banskej Bystrici (1944). V roku 19451948 prednášal na PF v Banskej Bystrici.

</doc>
<doc id="134899" url="https://sk.wikipedia.org/wiki?curid=134899" title="Michal Pavlovic">
Michal Pavlovic

Michal Pavlovic (* 1647, Horné Jaseno † ?) bol náboženský spisovateľ a evanjelický kňaz.
Životopis.
Pochádzal zo zemianskej rodiny. Základne vzdelanie získal v Martine. Šudoval na gymnáziu v Banskej Bystrici (1663-1668), na univerzite vo Wittenbergu. Rektor školy v Martine (1671). Spolu s ďalšími evanjelickými kňazmi a učiteľmi väznený v Leopoldove (1674), odsúdený na neapolské galeje. Už počas štúdií autor viacerých latinských dišpút, ktoré venoval teologickým otázkam. Písal aj latinskú príležitostnú poéziu, ktorú venoval svojim učiteľom.

</doc>
<doc id="134900" url="https://sk.wikipedia.org/wiki?curid=134900" title="Gustáv Pavlovič">
Gustáv Pavlovič

Gustáv Pavlovič (* 22. marec 1907, Stará Turá – † 15. február 1990, Bratislava) bol slovenský vysokoškolský pedagóg.
Životopis.
Spolutvorca socialistického školského systému a zákonodarstva. Vysokoškolský pedagóg FF UK v Bratislave. Riaditeľ vedeckých pracovísk a člen vedeckých spoločností. Zakladateľ časopisu "Jednotná škola". Autor kníh, vedeckých prác, odborných štúdií a článkov. V roku 19341939 pôsobil ako učiteľ cvičnej školy a Učiteľského ústavu v Banskej Bystrici. Účastník protifašistického odboja, počas SNP pracovník Povereníctva SNR pre školstvo v Banskej Bystrici (1944). Nositeľ viacerých vyznamenaní.

</doc>
<doc id="134901" url="https://sk.wikipedia.org/wiki?curid=134901" title="Michal Pavlovič">
Michal Pavlovič

Michal Pavlovič známy tiež pod krycím menom Ing. Hron (* 27. september 1916, Kapince - † 3. február 1945, Bratislava) bol Slovenský dôstojník a partizán v ZSSR počas druhej svetovej vojny.
Životopis.
Po ukončení stredoškolských štúdií, študoval na Právnickej fakulte v Bratislave. Roku 1941 absolvoval Vojenskú akadémiu v Bratislave a následne v rokoch 1941-1943 pôsobil ako poručík autopráporu v Nitre. V rámci tejto jednotky bol nasadený na východnom fronte. Plánoval prechod jednotky k bieloruským partizánom, no bol odhalený a zatknutý. Poľným súdom bol následne odsúdený na trest smrti, no 29. septembra 1943 sa mu pred jeho vykonaním podarilo utiecť k partizánom. Neskôr pôsobil ako partizánsky veliteľ v Bielorusku a ako styčný dôstojník Čs. vojenskej misie v Moskve. 6. augusta 1944 bol vysadený v Nízkych Tatrách s partizánskou organizačnou skupinou. Počas SNP spolupracoval s Vojenským ústredím v Banskej Bystrici. Po potlačení povstania do hôr pôsobil na západnom Slovensku a v Bratislave. Pri zatýkaní bol zastrelený príslušníkmi POHG v konšpiračnom byte v Bratislave. Bol pochovaný v Kapiniciach.

</doc>
<doc id="134902" url="https://sk.wikipedia.org/wiki?curid=134902" title="Ľuba Pavlovičová-Baková">
Ľuba Pavlovičová-Baková

Ľuba Pavlovičová-Baková (rodným menom Ľubica Baková; * 18. marec 1924, Turčianska Štiavnička† 27. august 1998, Bratislava) bola slovenská folkloristka, speváčka ľudových piesni, tanečníčka, redaktorka, dramaturgička a zberateľka ľudových piesní.
Významne sa zaslúžila o rozvoj slovenskej etnológie a folkloristiky. Bola spoluzakladateľkou folklórneho súboru Lúčnica, ktorej názov vytvorila.
Jej manželom bol Vladislav Pavlovič, s ktorým mala syna Juraja, (geochemik) a dcéru Ľubicu, vyd. Palovú, ktorá pôsobila ako vysokoškolská učiteľka.
Životopis.
Detstvo a štúdiá.
Narodila sa v roku 1924 v Turčianskej Štiavničke do národne uvedomelej rodiny. Jej matka Božena, rodená Štipalová bola členkou spolu Živena, poštárkou a divadelnou ochotníčkou a otec Jozef Baka pôsobil počas prvej svetovej vojny v česko-slovenských légiách v Rusku a neskôr ako notár. Jej brat Branislav bol lesný odborník. Rodina sa často sťahovala. Už tri týždne po Ľubinom narodení sa rodina presťahovala do Gbeliec pri Nových Zámkoch, kde žila do svojich jedenástich rokov (1935). Následne sa rodina presťahovala do Banskej Bystrice, kde navštevovala Dievčenské gymnázium. V Bystrici sa Ľuba učila hrať na klavíri a často spievala na školských slávnostiach. V meste sa tiež spoznala s viacerými významnými slovenskými spisovateľmi, vrátane Terézie Vansovej.
V roku 1939 sa rodina presťahovala do neďalekej podpolianskej obce Poníky, kde sa Baková priamo zúčastňovala na mnohých živých folklórnych tradíciách a zžila sa s tamojšou vrchárskopastierskou kultúrou. Spoznala sa tiež s miestnymi ľudovými umelcami. V roku 1942 sa rodina z hôr presťahovala na západné Slovensko, do obce Pata pri Seredi. „"V Pate už s osobitým študentským pohľadom i vlastným záujmom usilovala sa nielen nadchýnať, ale i diferencovať i spoznávať zvláštnosti roľníckej kultúry v rôznych spevných, hudobných, výtvarných a iných prejavoch. Tu, zdá sa dozrievala i jej citlivá duša, ktorá sa ťažko rozhodovala akou životnou dráhou sa vybrať."“
Po maturite začala študovať medicínu na Lekárskej fakulte Univerzity Komenského, no po prvom ročníku prešla na odbor hudobnej vedy a francúzštiny na Filozofickej fakulte. Tam jej vývoj formovali slovenskí odborníci na hudbu ako Konštantín Hu­dec, Ján Strelec či Alexander Moyzes. 
Profesionálna kariéra.
Už počas Bakovej štúdia vznikla tanečná a spevácka skupina s názvom Národopisná skupina Živena, ktorú umelecky viedla spolu s Oľgou Chodákovou. V tejto skupine, ktorá bola priamym predchodcom neskoršej Lúčnice, spolupracovala Baková s ďalšími odborníkmi, ako napríklad výtvarníčkou Elenou Holéczyovou, režisérkou Adou Rapošovou, či odbornými poradkyňami na kroje Elenou Buľubašovou a Oľga Lazarová. So skupinou absolvovala aj prvý zájazd do Prahy, na "Zemědělskú výstavu" (1948), kde asi pred 3 000 návštevníkmi vystupovali v Sokolovni na Vinohradoch. 
V roku 1948 oslovil skupinu režisér Slovenského národného divadla, Karol L. Zachar a Ivan Teren o spo­luprácu pri tvorbe divadelného pásma "Rok na dedine". Ľuba Baková spolu s Martinom Ťapákom naštudovali do tohto pásma spevy a tance. Dielo zažilo veľký úspech a mnoho repríz, vrátane jednomesačného zájazdu v Poľsku. V roku 1949 potom skupina absolvovala zájazd do Rumunska. Niekedy v tomto období vznikol aj názov Lúčnica, ktorý navrhla práve Baková: „"Ja som si to tak predstavovala, ako sme my robili ten prvý živeniarsky program, tie pestré horehronské kroje, na lúke. Tak pestré kvety na lúke""Lúčnica. Slnečné lúče, teda lúčnica, ktorá prináša radosť a takú pohodu pri pohľade na svoj program. Proste, tak som to odôvodnila nejak no tak to prijali".“
V roku 1952 sa Baková skrze konkurz dostala do redakcie ľudovej hudby Československého rozhlasu, kde pod vedením folkloristu a skladateľa Pavla Tonkoviča realizovala množstvo nahrávok folklórnej hudby. Nahrala rozsiahly fond ľudovej hudby a desiatky rozhlasových pásiem ako napríklad "Obrázky z dedín", "Spevy domova", "O muzikantovi Zvŕtalovi" a "Balada o Vojtovej Maríne" a ďalšie. Viedla tiež profilové relácie významných spevákov a inštrumentalistov ľudovej hudby s názvom "Zem spieva". Venovala sa aj zberateľstvu ľudových piesní, čo dokumentujú spevníky "Spevy od Hrona" (1954), "Spievanky" (1959), "Poľovnícke piesne" (1973) a "Spievaj si vtáčatko" (1990). Napísala tiež viaceré články z oblasti hudobného folklóru v časopisoch "Slovenka", "Rytmus" či "Osveta". 
Od roku 1973 pôsobila ako dramaturgička v Slovenskej televízii Bratislava. Úspešne pôsobila pri tvorbe televíznych inscenácií "Bičianka z doliny" (1981), "Na jednom dvore" (1973) či "Drevená krava" (1984), ako aj na dokumentárnych filmoch "Kresané do dreva" (1976) a "Hontianska jar" (1997), ako aj pri tvorbe rady televíznych folklórnych pásiem. Celkovo vytvorila okolo sto televíznych hudobno-folklórnych programov. Režírovala krátkometrážny poetický televízny film "Keď fašiangy, tak fašiangy" (1975) a vytvorila tiež hudbu k Bednárikovmu filmu "Manduľa" (1984). Pôsobila tiež v divadle a angažovala sa aj pri tvorbe krojovaných bábik určených pre výstavy. V roku 1986 odišla do dôchodku, no s televíziou naďalej spolupracovala externe. V roku 1990 sa podieľala na obnovení činnosti Živeny. Zomrela v roku 1998.

</doc>
<doc id="134903" url="https://sk.wikipedia.org/wiki?curid=134903" title="Viliam Pavlovský">
Viliam Pavlovský

Viliam Pavlovský (* 17. december 1911, Pečeňady † 1984, Rím) bol slovenský rímskokatolícky kňaz, pedagóg a jezuita.
Životopis.
Profesor Svätého písma na Teologickom inštitúte sv. Alojza v Banskej Bystrici (?1941-1945). Profesor dejín Starého zákona a východných jazykov na Pápežskom biblickom inštitúte v Ríme (od roku 1954). Autor dizertácie a prác o Starom zákone.

</doc>
<doc id="134905" url="https://sk.wikipedia.org/wiki?curid=134905" title="Mikuláš Pažítka">
Mikuláš Pažítka

Mikuláš Pažítka (* 1. júl 1918, Staré Hory - † 23. marca 2004, Bratislava) bol pedagóg a prekladateľ.
Životopis.
V roku 1937-1940 študoval klasickú a slovenskú filológiu na Filozofickej fakulte UK, resp. Slovenskej univerzite v Bratislave, 1940- 1943 taliansky jazyk a literatúru na štátnej univerzite v Ríme. Po štúdiách pracoval v roku 1945-1952 v Univerzitnej knižnici, 1952-1985 bol pedagógom na Filozofickej fakulte UK v Bratislave. Z talianskej literatúry sprostredkoval pre slovenského čitateľa dielo L. Pirandella, N. Machiavelliho a mnohých ďalších talianskych prozaikov, dramatikov a filozofov. Zostavovateľ viacerých knižných výberov a autor početných štúdií o talianskej literatúre.

</doc>
<doc id="134906" url="https://sk.wikipedia.org/wiki?curid=134906" title="Helena Pažurová">
Helena Pažurová

PhDr. Helena Pažurová, CSc. (rod. Štoffová) (* 27. február 1936, Kolbovce) je slovenská historička, knihovníčka, bibliografka.
Životopis.
V roku 1952-1956 absolvovala štúdium na Vyššej hospodárskej škole v Prešove. Vysokoškolské štúdium získala v Prešove na Filozofickej fakulte Univerzity P. J. Šafárika, odbor slovenský jazyk - dejepis (1966-1971) a v roku 1984 tu obhájila aj titul PhDr. Externé štúdium ašpirantúry absolvovala na Univerzite Komenského v Bratislave. V januári 1989 obhájila dizertačnú prácu na tému "Vznik a činnosť 1. partizánskej brigády J. V. Stalina" a bol jej udelený vedecký titul CSc.
Do roku 1973 pôsobila vo Vedeckej knižnici v Prešove ako bibliografka. Bola tiež zapojená do vedeckého výskumu regionálnych dejín. V tomto období jej vyšlo viacero odborných bibliografií v knižnom vydaní a tiež vo vedeckých zborníkoch a časopisoch. Od 1973 pracovala ako bibliografka a zástupkyňa riaditeľa v Štátnej vedeckej knižnici v Banskej Bystrici. Popri bibliografickej činnosti sa venovala aj výskumu dejín odboja a tiež niektorým regionálnym témam. Je autorkou publikácií "Päťdesiat rokov Robotníckeho domu v Banskej Bystrici (1975)", "Desať rokov Štátnej vedeckej knižnice (1979)" a viacerých štúdií a článkov o dejinách Slovenska a tiež z oblasti knihovníctva a informatiky. V rokoch 1979-2000 viedla Ústrednú knižnicu Univerzity Mateja Bela v Banskej Bystrici. Za knihovnícku činnosť jej bol udelený titul Vzorný pracovník kultúry (1971).
Po manželovej smrti (1933-2003) pokračovala vo výskume problematiky tzv. Východoslovenskej armády. K danej problematike publikovala tri štúdie vo vedeckých zborníkoch a v roku 2012 jej vyšla monografia "Východoslovenská armáda. Horúce leto 1944 na východnom Slovensku ("Banská Bystrica : Múzeum Slovenského národného povstania , 2012. ISBN 978-80-89514-05-2)"." Medzitým spracovala dejiny partizánskej brigády Kriváň publikované v časopise "Vojenská história (4/2010 a 2/2011)". V roku 2014 vyšla monografia "Slovenský partizánsky zväzok Čapajev" (Banská Bystrica: Múzeum Slovenského národného povstania, 2014. ISBN 978-80-89514-26-7) a v roku 2015 monografia "Ľudovít Kukorelli. Životný príbeh vojaka a partizána" (Banská Bystrica: Múzeum Slovenského národného povstania, 2015. ISBN 978-80-89514-32-8). 
Dielo.
Monografie.
2017 "Jegorovova partizánska brigáda: prvá čs. partizánska brigáda J. V. Stalina". Banská Bystrica: Múzeum Slovenského národného povstania, 2017. ISBN 978-80-89514-47-2.
2015 "Ľudovít Kukorelli: životný príbeh vojaka a partizána." Banská Bystrica: Múzeum Slovenského národného povstania, 2015. ISBN 978-80-89514-32-8.
2014 "Slovenský partizánsky zväzok Čapajev". Banská Bystrica: Múzeum Slovenského národného povstania, 2014. ISBN 978-80-89514-26-7.
2012 "Východoslovenská armáda: horúce leto 1944 na východnom Slovensku". Banská Bystrica: Múzeum Slovenského národného povstania, 2012. ISBN 978-80-89514-05-2.

</doc>
<doc id="134907" url="https://sk.wikipedia.org/wiki?curid=134907" title="Marián Pecko">
Marián Pecko

Marián Pecko (* 25. august 1958, Žilina) je slovenský divadelný režisér.
Životopis.
Narodil sa 25. augusta 1958 v Žiline. V divadle pracuje od roku 1977. Bol stavačom dekorácii, hercom, upratovačkou, premietačom, biletárom, osvetľovačom, umeleckým šéfom, prevádzkovým riaditeľom, autorom hudby a textov. V súčasnosti pracuje ako umelecký šéf a režisér Bábkového divadla na Rázcestí v Banskej Bystrici.
Prvú réžiu vykonal v roku 1988. Odvtedy zrežíroval viac ako 130 predstavení v štyroch krajinách Európy. Inscenoval texty autorov ako W. Shakespeare, J. B. P. Moliere, F. G. Lorca, R. Jeffers, N. V. Gogol, F. Hrubin, E. Albee, J. Giraudoux, H. Barker, E. Rostand, Th. Bernhard, I. Škripková, E. T. A. Hoffmann, M. Milewska, G. Buchner, M. Urban, J. Mahen, W. Gombrowicz, F. Kafka, M. Gusniowska, S. Alexijevič, A. S. Puškin a viac ako desiatku súčasných slovenských dramatikov a dramatičiek. Pracuje v divadle bábkovom, činohernom, v opere aj v šapitó.
Ocenenia.
Je nositeľom významných divadelných ocenení na Slovensku aj v zahraničí.

</doc>
<doc id="134908" url="https://sk.wikipedia.org/wiki?curid=134908" title="František Eduard Pecník">
František Eduard Pecník

František Eduard Pecník (* 13. január 1748, Rakovo† 4. marec 1815, Tisovec) bol slovenský organár.
Životopis.
Narodil sa v rodine sladovníka. V rokoch 17621765 sa učil za stolára u banskobystrického majstra Martina Wahla, potom bol na vandrovke v Sasku, Braniborsku, Sliezsku a Anglicku. Roku 1770 sa vrátil a vyučil sa v Šoproni za organára u významného majstra Jána Rotha. V roku 1787 sa osamostatnil a otvoril si dielňu najprv v Levoči, neskôr v Prešove a Bardejove. Za život postavil asi 20 organov. Počas stavby organa v Kameňanoch sa sem presťahoval, podobne do Tisovca, kde aj zomrel.

</doc>
<doc id="134909" url="https://sk.wikipedia.org/wiki?curid=134909" title="Juraj Pejko">
Juraj Pejko

Juraj Pejko (* 25. apríl 1816, Predajná - † 10. apríl 1893, Predajná) bol právnik, básnik.
Životopis.
Študoval na gymnáziu v Banskej Bystrici a lýceu v Levoči. R 1934 sa zapísal na Právnickú fak. v Pešti, ale po otcovej smrti sa vyučil za mlynára. Roku 1840-1844 študoval filozofiu a právo v Bratislave. Pracoval na súde v Budapešti, bol advokátom v Predajnej a slúžnym v Brezne. Autor ľúbostných básní, prírodnej lyriky a žartovných popevkov na ľudovú nôtu.

</doc>
<doc id="134910" url="https://sk.wikipedia.org/wiki?curid=134910" title="Karol Pekník">
Karol Pekník

Karol Pekník (* 20. apríl 1900, Pezinok† 1. november 1944, Pohronský Bukovec) bol slovenský generál, protifašistický bojovník.
Životopis.
Narodil sa v dnes už neexistujúcom rodinnom dome na Moyzesovej ulici v Pezinku. V rokoch 1911-1915 študoval na gymnáziu, 1915-1938 na vojenských školách, v Bratislave, vo Viedni, Budapešti a Prahe. Dôstojník, telovýchovný náčelník a učiteľ predvojenskej výchovy v Bratislave. Od roku 1938 major generálneho štábu, prednosta 4. odd. 6. divízie v Brne a výcvikovej skupiny zboru v Banskej Bystrici. V rokoch 1939-1944 náčelník Hlavného štábu MNO a profesor Vysokej školy vojenskej v Bratislave. Medzi 10. augustom 1943 a 16. októbrom 1943 veliteľ 2. pešej divízie. Po začiatku SNP bol menovaný za veliteľa obrannej oblasti, od 4. september 1944 náčelník operačného odd. Veliteľstva 1. čs. armády na Slovensku. Podieľal sa na vývoji stratégie a taktiky boja armády v SNP. 1. 11. 1944 bol neďaleko Svätého Ondreja nad Hronom (dnes časť obce Pohronský Bukovec) zajatý príslušníkmi Einsatzkommanda 14 a ešte v ten istý deň bol pri pokuse o útek zastrelený. Po oslobodení boli jeho telesné pozostatky exhumované a prevezené do rodného Pezinka, kde je aj pochovaný.
Ocenenie.
Karol Peknik bol in memoriam vyznamenaný Československou medailou Za chrabrosť pred nepriateľom (roku 1945), Radom Slovenského národného povstania I. triedy (roku 1945), Štefánikovým pamätným odznakom I. stupňa (roku 1945), Československým vojnovým krížom 1939 (roku 1946). 
V roku 1946 bol in memoriam povýšený do hodnosti brigádneho generála.
Roku 2025 mu prezident Peter Pellegrini udelil štátne vyznamenanie Rad Ľudovíta Štúra I. triedy in memoriam - za mimoriadne zásluhy o obranu a bezpečnosť Slovenskej republiky.

</doc>
<doc id="134911" url="https://sk.wikipedia.org/wiki?curid=134911" title="Alžbeta Pelikánová">
Alžbeta Pelikánová

Alžbeta Pelikánová, rod. Púčeková (* 12. máj 1940, Banská Bystrica – † 19. august 1984, tamže) bola slovenská lekárka-diabetologička.
Životopis.
V roku 1964-1984 pôsobila ako lekárka-diabetologička v NsP KÚNZ v Banskej Bystrici, zakladateľka odboru diabetológie v nemocnici v Banskej Bystrici. Prvá ordinárka pre diabetológiu na internom odd. KÚNZ v Banskej Bystrici.

</doc>
<doc id="134912" url="https://sk.wikipedia.org/wiki?curid=134912" title="Gabriela Pelikánová">
Gabriela Pelikánová

Gabriela Pelikánová (* 7. september 1943, Východná – † 28. júl 1997, Hlučín) bola slovenská lekárka-infektologička.
Životopis.
Primárka Kliniky infekčných chorôb a AIDS FNsP v Ostrave. Lekárka NsP KÚNZ v Banskej Bystrici, pôsobila postupne na patologickom, detskom, nakoniec na infekčnom odd. ako zástupkyňa primára (19961997).

</doc>
<doc id="134913" url="https://sk.wikipedia.org/wiki?curid=134913" title="Pavol Peresleni">
Pavol Peresleni

Pavol Peresleni () (* 25. január 1631, Preseľany nad Ipľom - † 6. január 1689, Banská Bystrica) bol rímskokatolícky kňaz, pedagóg, jazykovedec.
Životopis.
Roku 1650 vstúpil do jezuitského rádu. Roku 1653-1657 študoval filozofiu a teológiu, súčasne prednášal latinčinu a hebrejčinu na univerzite v Trnave a v Košiciach. Ako kazateľ pôsobil v Banskej Bystrici (1663-1664). Od roku 1682 pravdepodobne pôsobil ako misionár. Zaoberal sa jazykovedou, autor maďarskej gramatiky.

</doc>
<doc id="134915" url="https://sk.wikipedia.org/wiki?curid=134915" title="Heinrich Böll">
Heinrich Böll

Heinrich Böll (* 21. december 1917, Kolín nad Rýnom, Nemecko – † 16. júl 1985, Kreuzau-Langenbroich) bol nemecký spisovateľ a prekladateľ. Patrí medzi najvýznamnejších spisovateľov povojnovej literatúry v Nemecku. V rokoch 1971 – 1974 bol prezidentom Medzinárodného PEN klubu.
Životopis.
Bol vychovávaný katolícky a v odpore k násiliu, ale neskôr sa od cirkvi a týchto teórií odvrátil. Po maturite sa vyučil za kníhkupca a študoval germanistiku a klasickú filológiu. Druhú svetovú vojnu strávil na fronte v službách Wehrmachtu a od roku 1945 v zajatí. Od roku 1951 sa venoval už len literatúre. Je aj predstaviteľom nonkonformizmu.
Veľa cestoval po Európe, zaujímavosťou je, že august 1968 strávil v Prahe. Potom boli jeho diela v Česko-Slovensku zakázané. 
Bola po ňom pre jeho životné postoje pomenovaná nadácia "Heinrich Böll Stiftung", organizácia prepojená s nemeckou Stranou zelených (Die Grünen).
Dielo.
Jeho dielo veľmi kriticky popisuje vtedajšie Nemecko, účtuje s vojnou, militarizmom, zbrojením, mentalitou hospodárskeho zázraku, klerikalizmom, pokrytectvom, zlými vzťahmi medzi ľuďmi.
Slovenský výber z poviedok Bölla vyšiel pod názvom "V údolí duniacich kopýt a iné poviedky" (1966)

</doc>
<doc id="134916" url="https://sk.wikipedia.org/wiki?curid=134916" title="Emil Perko">
Emil Perko

Emil Perko (* 3. júl 1905, Prešov – † 17. august 1984, Banská Bystrica) bol vojak, slovenský dôstojník, podplukovník delostrelectva, generálmajor. Počas Slovenského narodného povstania velil V. Taktickej skupine „"Ďumbier"“. Po nástupe komunistov k moci bol prepustený z armády. Rehabilitovaný bol posmrtne v roku 1991, pričom mu bola vrátená generálska hodnosť.
Život.
V r. 1915 – 1918 študoval na vojenskej reálke v Marosvásárhely (Târgu Mureş, Rumunsko). Po vzniku Česko-slovenska študoval v rokoch 1919 – 1923 na štátnom Reálnom gymnáziu v Prešove.
V ozbrojených silách Česko-slovenska.
Po absolvovaní štúdia (V rokoch 1923 – 1925) na "Vojenskej akadémii" v Hraniciach na Morave a obdržaní hodnosti poručíka delostrelectva bol pridelený k delostreleckému pluku 202 v Prešove. U tohto útvaru pôsobil väčšiu časť svojej profesionálnej kariéry v ozbrojených silách predvojnovej Česko-slovenskej republiky.
Po krátkom opätovnom pôsobení vo funkcii 1. dôstojník delostreleckej batérie (október – november 1934) bol na začiatku novembra 1934 ustanovený za učiteľa v poddôstojníckej škole, kde zotrval do začiatku marca 1935.
Od mája do augusta toho 1935 zastával funkciu materiálového dôstojníka delostreleckej strelnice 11. poľnej delostreleckej brigády v Lipanoch. Po návrate do Prešova sa stal plynovým dôstojníkom 1. batérie delostreleckého pluku 202.
V polovici decembra 1935 ho premiestnili do delostreleckého oddielu 261, v ktorom postupne vykonával funkcie veliteľ spojovacej čaty, 1. dôstojníka 2/261 delostreleckej batérie a pobočníka veliteľa delostreleckého oddelenia. V polovici januára 1938 sa opäť stal príslušníkom delostreleckého pluku 202 vo funkcii veliteľa 5. delostreleckej batérie. V máji 1938 bol vymenovaný do funkcie 1. dôstojníka náhradného oddelenia v posádke Kežmarok, ktorá sa stala jeho pôsobiskom až do polovice marca 1939.
Po anabáze v ozbrojených silách v Slovenského štátu, neskôr v odboji v Slovenskom národnom povstaní a po oslobodení Zvolena odišiel Perko do Košíc, kde bol 26. marca 1945 prijatý do česko-slovenskej armády a pridelený na "Ministerstvo národnej obrany – Hlavný štáb" a zaradený ako člen prijímacej komisie pre dôstojníkov a rotmajstrov. V polovici júna 1945 bol ustanovený za dočasného veliteľa 10. divízie v Košiciach a v máji 1946 za jej veliteľa. Od 20. apríla do 13. septembra 1946 bol pridelený ako veliteľ jednotky „Zlato“, nasadenej na východných hraniciach Slovenska proti banderovcom.
Od februára do júla 1948 bol frekventantom kurzu vyšších veliteľov v Prahe a v polovici augusta 1948 sa stal veliteľa delostrelectva Vojenskej oblasti 4 v Bratislave. V októbri 1950 bol ustanovený za veliteľa delostrelectva I. zboru v Banskej Bystrici.
Absolvované kurzy a školenia.
Emil Perko patril medzi 40 dôstojníkov, ktorí boli vyčlenení, aby od decembra 1938 do marca 1939 zastávali funkcie poradcov pri formovaní Hlinkovej gardy do organizovanej polovojenskej organizácie. Perko pôsobil ako vojenský poradca veliteľa Hlinkovej gardy v Kežmarku.
V ozbrojených silách Slovenského štátu..
Po vzniku Slovenského štátu bol prijatý do vznikajúcej slovenskej armády a bol poverený velením delostreleckého pluku 202 (v polovici mája premenovaného na delostreleckého pluku 4) v Prešove, s ktorým sa v septembri 1939 zúčastnil ťaženia proti Poľsku.
V januári 1940 sa stal veliteľom doplnku 1 v Bratislave (neskoršie v Topoľčanoch). Po vstupe Slovenského štátu do vojny proti ZSSR odišiel 26. júna 1941 na východný front ako veliteľ delostreleckého pluku 1 v rámci 1. pešej divíze „"Štefan"“. V polovici augusta 1941 sa vrátil na Slovensko a ďalej vykonával funkciu veliteľa delostreleckého pluku 1 v posádke Topoľčany.
V septembri 1942 určený za veliteľa "Štátnej slovenskej vojenskej reálky" (ŠSVR) v Banskej Bystrici (od konca augusta 1943 v Martine). Koncom septembra 1943 bol po druhý krát odoslaný na východný front, tentoraz s určením za veliteľa motorizovaného delostreleckého pluku 11. Od 26. októbra bol poverený velením 1. pešej divízie. Pod jeho velením mali byť hlavné sily tejto divízie nasadené do bojov v priestore južne od Kachovky. Po presune do operačného priestoru na konci októbra sa 2 200 jej príslušníkov dostalo do zajatia Červenej armády.
Po odovzdaní funkcie veliteľa 1. pešej divízie na začiatku druhej polovice novembra 1943 sa vrátil na Slovensko a opäť prevzal funkciu veliteľa ŠSVR a posádky v Turčianskom Sv. Martine.
V auguste 1944 sa Perko pridal k Slovenskému národnému povstaniu. Preto mu bola rozhodnutím ministra národnej obrany Slovenskej republiky zo dňa 6. decembra 1944 správnym opatrením odňatá hodnosť a bol preložený do počtu mužstva ako strelník v zálohe.
V povstaní.
Na obdobie povstania si Perkova dcéra Emília neskôr spomínala takto :
Dňa 25. augusta 1944 Perko nebol v meste a počas jeho neprítomnosti ho zastupoval mjr. pech. Belo Mládek, ktorý už bol v spojení s Viliamom Žingorom. Ráno toho dňa prenikli do Vrútok partizáni 1. česko-slovenskej brigády M. R. Štefánika a zastrelili šesť nemeckých žandárov. Súčasne partizáni zablokovali trať Diviaky - Kremnica. V posádke Turčiansky sv. Martin bol po telefonátoch Alexandra Macha vyhlásený poplach, vojaci obdržali ostré strelivo a zaujali pozície v meste. No keď prišli do mesta partizáni zo Sklabine, nikto im nebránil.
Po návrate Perka a porade s dôstojníkmi posádky bolo prijaté rozhodnutie brániť sa proti Nemcom aj partizánom. V podvečer toho istého dňa mu npor. útv. Cyril. Kuchta tlmočil ústny rozkaz pplk. gšt. Jána Goliana, aby prevzal velenie nad vojenskou skupinou v Turci a zariadil všetko na jeho obranu. Perko žiadal rozkaz aj písomne. 
Na druhý deň prišiel do Martina pplk. Golian a stretol sa priamo s Perkom. 
Ich stretnutie za účasti npor. Cyrila Kuchtu a Pjotra Veličku pokračovalo v byte pplk. Branislava Manicu . Perko súhlasil, že sa pripojí k povstaniu. Súčasne bol dohodnutý spoločný postup, ako aj vrátenie tankov a vojakov, ktorí utiekli z útvaru Pluku útočnej vozby, späť zo Sklabine do posádky.
Opatrenia proti partizánom boli odvolané. Boli rozostavené hliadky, nakoľko sa objavovali chýry o postupe Nemcov. Vo večerných hodinách bolo mesto plne pod kontrolou partizánov a odbojových veliteľov.
Na druhý deň bola v súlade s poplachom, ktorý deň predtým vyhlásilo "Veliteľstvo pozemného vojska" (v podstate Golianovo tajné vojenské ústredie) k Dubnej Skale vyslaná tanková čata. Ďalšia čata bola vyslaná ku Kraľovanom no onedlho sa obidve čaty na rozkaz pplk. Perka stiahli späť do mesta a napokon aj do kasární.
Dňa 27. augusta sa Perko stretol s mjr. del. Jozefom Dobrovodským, ktorý bol ilegálnym "Vojenským ústredím" určeným za povstaleckého veliteľa žilinskej posádky. Obidvaja dôstojníci sa dohodli spoluprácu pre prípad ozbrojeného vystúpenia.
Dňa 28. augusta došlo v Strečnianskej tiesňave ku prestrelke. Partizáni prepadli 45 člennú nemeckú spojovaciu jednotku presúvajúcu sa do Vrútok. Perko odmietol vyhovieť ministrovi vnútra Alexandrovi Machovi, ktorý požadoval vyslanie tankovej čaty na pomoc Nemcom.
Jednotky martinskej posádky pod velením pplk. Perka sa hneď 29. augusta zapojili do Slovenského národného povstania. Povstalecké jednoky posilnené pešími prápormi stot. pech. J. Oškvarka a stot. pech. A. Vitalaya odvelenými od Východoslovenskej armády za účelom boja proti partizánom zaujali obranné postavenie na čiare Hrad Strečno – Domašín – Starý hrad. V nasledujúcich dňoch však boli postupne zatláčané viac do Turca až nemecké okupačné jednotky obsadili Vrútky.
Po reorganizácii povstaleckej armády bol Perko 9. septembra vymenovaný za veliteľa V. Taktickej skupiny s krycím názvom „"Ďumbier"“. Úlohou jeho jednotiek bola obrana regiónu Turiec zo severu. Perkova taktická skupina v súčinnosti s partizánskymi brigádami Stalina (veiiteľ Alexej Semionovič Jegorov) a 1. česko-slovensko brigádou M. R. Štefánika viedla ťažké boje o Vrútky, Priekopu, Dolné Záturčie, Turčiansky sv. Martin a pri Sučanoch. Ich protivníkom bola 178. pancierova divízia Tatra.
Na začiatku poslednej dekády septembra sa situácia Perkových jednotiek prudko zhoršila, nakoľko jej od juhozápadu do chrbta prenikli jednotky bojovej skupiny Schill. Hrozilo obkľúčenie. Perko však neprepadol panike. Nariadil oddielu protitankových kanónov 7,5 cm (KPÚV) kpt. Jána Kukliša zaujať obranu pri obciach Príbovce, Benice a Turčiansky Sv. Michal. Tento oddiel odrazil prienik nemeckých útočných diel a zabránil ich prieniku do Turčianskeho sv. Martina.
V popoludňajších hodinách 22. septembra hlásil Perko do Banskej Bystrice na veliteľstvo 1. Česko-slovenskej armády na Slovensku situáciu svojej taktickej skupiny, ktorú označil za kritickú. O 15. hodine sa Perko, Veličko a Jegorov - teda velitelia zodpovedajúci za obranu Turca dostavili do Banskej Bystrice. Na porade, ktorá trvala až do 20.00 hod. sa o ničom nerozhodlo. Veliteľ armády gen. Ján Golian poslal veliteľov späť na svoje úseky a na základe zhodnotenia situácie mal veliteľ V. TS rozhodnúť o ďalšom postupe.
Na kritickú situáciu v Turci reagovalo operačné oddelenie velenia povstaleckej armády vypracovaním rozkazu č. 25 199 Taj./3. oddel. 1944, ktorý V. taktickej skupine prikazoval ustúpiť na čiaru Dubové – Diviaky – Rakša. Pplk. Perko rozhodol, že evakuácia priestoru Turčianskeho Sv. Martina sa začne presne o polnoci 22. septembra 1944.
Časť Perkových jednotiek bola nasadená do obrany Malého Šturca, časť bola pridelená iným TS. Zbytok jeho taktickej skupiny odovzdal zbrane a zmenil sa na pracovnú jednotku, ktorej úlohou bolo budovanie opevnení na prístupových komunikáciách k Banskej Bystrici z východu a zo severu. Veliteľstvo V. TS postupne pôsobilo v Dražkovciach, Turčianskom Petri, Necpaloch a Slovenskej Ľupči. 
Po skončení organizovaného odporu 1. česko-slovenskej armády na Slovensku ustúpil Perko s časťou svojho štábu do hôr nad Ľubietovou. Šli cestou, ktorú medzitým obsadili nemeckí vojaci a do Ľubietovej sa dostali len s veľkým šťastím. Dňa 12. novembra v prezlečení za lesného robotníka odišiel do Zvolena, kde sa ukrýval až do polovice marca 1945.
V civile.
Od 1. mája 1951 bol Perko preložený do zálohy a prepustený z armády. Pracoval ako plánovač, tesársky robotník, technológ v zberných surovinách, vedúci revízneho oddelenia a výkupný referent v rôznych podnikoch vo Zvolene. V júli 1965 odišiel do dôchodku. V rokoch 1970 – 1977 pracoval ako dôchodca v Múzeu SNP v Banskej Bystrici. V roku 1991 bol rehabilitovaný v pôvodnej hodnosti in memoriam. 
Rodina.
Manželia Perkovci mali štyri deti. Krátko po vypuknutí povstania za nimi prišiel Emil Perko, že musia opustiť Martin, ktorý sa pre nich stal nebezpečným. Rodina sa presunula do Zvolena, kde žil brat Perkovej manželky. Dňa 10. septembra 1944 sa narodil najmladší syn, ktorý tak prvé týždne prežil na cestách.
Nakoniec sa cez Donovaly rodina presunula do Španej doliny, kde ich ubytoval miestny farár. Na fare spali tri noci. Front sa však hýbal a povstalci museli ustúpiť do hôr k partizánom. Emíla Perková spomínala:
Nemcom farár narozprával, že ide o jeho vzdialenú rodinu, ktorá sa ukrýva pred frontom. U farára sa Perkova rodina ukrývala ešte mesiac, no nakoľko mal obavy, odišli napokon do Banskej Bystrice. Keď sa situácia trochu upokojila, vrátili sa do Turčianskeho sv. Martina. Bolo to práve v čase, keď exhumovali telá Nemcov zastrelených v kasárňach.
Externé odkazy.
Fotografia 

</doc>
<doc id="134917" url="https://sk.wikipedia.org/wiki?curid=134917" title="Ján Perlici">
Ján Perlici

Ján Perlici (Perlicius, Perliczy, Pelitzi) (* 29. október 1705, Kežmarok † 6. apríl 1778, Lučenec-Opatová) bol lekár a prírodovedec.
Jeho otec Eliáš Perlici, matka Anna rod. Büschelová.
Životopis.
Študoval na gymnáziu v Kežmarku, medicínu v súkromnej škole banskobystrického lekára Otta Karola Mollera, od 1724 filozofiu a medicínu na univerzite v Jene, vo Wittenbergu a v Utrechte. Organizátor zdravotníctva na Slovensku, priekopník súdneho lekárstva, hlavný lekár Novohradskej stolice. Povýšený do zemianskeho stavu. Autor prác s lekárskou, prírodovednou, jazykovednou a pedagogickou tematikou. Niektoré diela ostali v rukopise. Člen Akadémie Leopoldíny, od 1730 matematickej sekcie kráľovskej vedeckej spoločnosti v Berlíne, člen cisárskej akadémie pre prírodné vedy vo Viedni.

</doc>
<doc id="134918" url="https://sk.wikipedia.org/wiki?curid=134918" title="Jozef Karol Pertes">
Jozef Karol Pertes

Jozef Karol Pertes (* 14. marec 1781, Prievidza – † 11. september 1811, Leles) bol spisovateľ, pedagóg.
Životopis.
Študoval na piaristických školách v Prievidzi, Nemeckom Pravne, Kecskeméte a 1797 v Banskej Bystrici. Vyučoval u piaristov, 1803 prestúpil k premoštrátom, 1818-1819 riaditeľ gymnázia v Rožňave, od roku 1820 člen premoštrátskeho konventu v Lelesi. Venoval sa lat. príležitostnej, gratulačnej a oslavnej poézii, autor šk. hier, žartovných dialógov a scénok didaktického obsahu, z kt. vyniká slov. rozhovor o voľbe povolania.

</doc>
<doc id="134919" url="https://sk.wikipedia.org/wiki?curid=134919" title="Michal Peško">
Michal Peško

Michal Peško (* 1688 Banská Bystrica - † 1757 ?Bratislava) bol učiteľ na Bratislavskom evanjelickom lýceu.
Životopis.
Profesor a konrektor bratislavského lýcea.

</doc>
<doc id="134920" url="https://sk.wikipedia.org/wiki?curid=134920" title="Peter z Ľubietovej">
Peter z Ľubietovej

Peter z Ľubietovej (* Ľubietová) bol skriptor.
Životopis.
Predpokladá sa, že pôsobil na viacerých miestach mimo Uhorska. Odpisoval predovšetkým cirkevné právne diela. Roku 1424 odpísal dva exempláre spisu "Summa legum Raimundi" z oblasti kanonistického práva. Zachované v Univerzitnej knižnici v Lipsku, druhý v Kráľovskej knižnici v Berlíne, tretí exemplár jeho odpisu tohto diela z roku 1426 sa dostal do zbierok Britského múzea v Londýne.

</doc>
<doc id="134921" url="https://sk.wikipedia.org/wiki?curid=134921" title="Ján Šalamún Petian">
Ján Šalamún Petian

Ján Šalamún Petian (* 30. júl 1799, Ábelová – † 5. október 1855, Budapešť) bol evanjelický kňaz, zoológ.
Životopis.
Používal aj pomaďarčenú podobu mena Petényi. Základné vzdelanie získal v Lučenci.Študoval v Banskej Bystrici (1808 – 1813), v Bratislave (1817 – 1822), teológiu vo Viedni (od roku 1822). Tam sa začal zaujímať o prírodné vedy, najmä zoológiu, farár v Cinkote (dnes súčasť Budapešti, 1826 – 1833), zakladateľ vedeckej faunistiky a ornitológie v Uhorsku, správca zoologického oddelenia Národného múzea v Budapešti. S významným svetovým zoológom K.L. Brehmom udržiaval styk po celý život. Prvý v Uhorsku propagoval ochranu prírody, člen korešpondent Uhorskej akadémie vied, člen vedeckej spoločnosti vo Viedni, Altenburgu, Görlitzi, v Mainzi (od roku 1846). Priateľ J. Kollára, do jeho Národných zpievaniek prispieval zápismi starých spevov, hier a povestí. V prvej ročenke Prírodovedeckej spoločnosti (Temészettudományi Társulat) založenej v Pešti (1841) publikoval výsledky ornitologických výskumov z Turčianskej kotliny a okolia Banskej Bystrici. Mnohé živočíchy sú 
pomenované jeho menom.

</doc>
<doc id="134922" url="https://sk.wikipedia.org/wiki?curid=134922" title="Emil Peťko">
Emil Peťko

Emil Peťko (* 19. október 1903, Hronec – † 5. máj 1985, Banská Bystrica) bol funkcionár KSČ a robotník.
Jeho otec Gabriel Peťko, matka Matilda rod. Farkašová, brat Gabriel Peťko.
Životopis.
Predstaviteľ odborárskeho a komunistického hnutia na Horehroní. Zakladajúci člen KSČ v Banskej Bystrici. Účastník celoslovenskej krajinskej konferencie KSČ v Robotníckom dome (1937).

</doc>
<doc id="134923" url="https://sk.wikipedia.org/wiki?curid=134923" title="Gabriel Peťko">
Gabriel Peťko

Gabriel Peťko (* 7. júl 1901, Hronec – † 11. december 1959, Bratislava) bol funkcionár KSČ a robotník.
Jeho otec Gabriel Peťko, matka Matilda rod. Farkašová, brat Emil Peťko.
Životopis.
Vyučil sa za zámočníka. Robotník v Hronci, Pohorelej, Fiľakove, 19371938 zámočník na stavbe železnice Banská Bystrica- Harmanec. Predstaviteľ komunistického mládežníckeho hnutia na Horehroní. Organizátor triednych bojov a protifašistického hnutia. Počas SNP politický pracovník, tajomník OV KSS v Banskej Bystrici (od 30. septembra 1944). Po oslobodení pôsobil najmä v odborovom hnutí. Pracovník KOR v Banskej Bystrici (19451946).

</doc>
<doc id="134926" url="https://sk.wikipedia.org/wiki?curid=134926" title="Ľudovít Petránsky">
Ľudovít Petránsky

Ľudovít Petránsky (* 22. november 1943, Brezno† 25. august 2021, Bratislava) bol slovenský teoretik a historik výtvarných umení, pedagóg.
Životopis.
Narodil sa v rodine otca Ľudovíta - staviteľa a matky Márie (rod. Filadelfy), ktorá bola dlhoročnou riaditeľkou Okresnej a neskôr Mestskej knižnice a zároveň členkou Divadla Janka Chalupku v Brezne. Bola výraznou osobnosťou vo viacerých spoločenských i kultúrnych oblastiach. Maturoval na SPTŠ v Brezne.
Vysokoškolské štúdiá absolvoval na Katedre dejín umenia (neskôr Veda o výtvarnom umení) Filozofickej fakulty Univerzity Komenského v Bratislave a na Karlovej univerzite v Prahe. 1969 - štipendium na Univerzite v Heidelbergu. V roku 1974 mu bol na základe skúšok a obhajoby práce Univerzitou J. E. Purkyně v Brne udelený titul PhDr. O tri roky neskoršie obhájil na Umenovednom ústave ČSAV kandidátsku dizertačnú prácu pod názvom "Zoltán Palugyay" a bol mu udelený vedecký titul CSc. V roku 1978 habilitoval na docenta (VŠVU Bratislava) a v roku 1985 získal na základe úspešnej doktorskej dizertačnej práce na ČSAV vedecký titul DrSc. V roku 1986 bol inaugurovaný na profesora a v roku 2005 mu bol na STU vo Zvolene udelený čestný titul Dr.h.c.
V rokoch 19701990 pôsobil na Vysokej škole výtvarných umení v Bratislave. Vedúci Katedry úžitkového umenia a tvarovania priemyselných výrobkov, neskôr ako vedúci Katedry teoretických predmetov, od roku 1985 ako prorektor a v roku 1989 ako rektor.
V roku 1990 nastúpil na Fakultu architektúry Slovenskej technickej univerzity v Bratislave ako profesor dejín, teórie a metodológie dizajnu a v rokoch 19972006 tu pôsobil ako prodekan pre styk s verejnosťou a doktorandské štúdium a zároveň ako predseda Slovenskej odborovej komisie pre dizajn (neskôr samostatnej Fakultnej odborovej komisie). Patril k hlavným iniciátorom vzniku Ústavu dizajnu na FA STU v Bratislave a v rokoch 20032006 bol jeho vedúcim. V rokoch 20062010 bol predsedníctvom Senátu FA STU zvolený za dekana Fakulty architektúry STU v Bratislave.
Prednášal aj na Katedre dizajnu Technickej univerzity v Košiciach a na Katedre dizajnu Drevárskej fakulty TU vo Zvolene. Bol hlavným iniciátorom založenia doktorandského štúdia v oblasti dizajnu, habilitácií a inaugurácií v tomto odbore na Slovensku. V roku 2011 odišiel do dôchodku.

</doc>
<doc id="134927" url="https://sk.wikipedia.org/wiki?curid=134927" title="Lukáš Petráš">
Lukáš Petráš

Lukáš Petráš (* 2. november 1894, Necpaly, Rakúsko-Uhorsko - † 25. marec 1966, Prievidza, ČSSR) bol rímskokatolícky kňaz, cirkevný historik a pedagóg.
Študoval teológiu v Banskej Bystrici. Za kňaza bol vysvätený v roku 1918. Slúžil ako farár v Bojniciach, vykonával činnosť okresného školského inšpektora (od roku 1938) a čestného nitrianskeho archidiakona (od roku 1945). Počas druhej svetovej vojny sa podieľal na záchrane rasovo prenasledovaných Židov (pozri holokaust na Slovensku). Bol autorom stredoškolských učebníc.

</doc>
<doc id="134928" url="https://sk.wikipedia.org/wiki?curid=134928" title="Július Petráš">
Július Petráš

Július Petráš (* 8. február 1900, Krompachy – † 7. jún 1985, Brezno) bol slovenský finančník, historik a kultúrny pracovník.
Jeho otec Andrej Petráš, matka rod. Kubínová.
Životopis.
Ľudová školu vychodil v Krompachoch, Obchodnú akadémiu úspešne ukončil v Martine (1918). Prax začal vykonávať v drevosklade v Diviakoch, potom pracoval v Roľníckej pokladnici v Štúrove a v Martine (1938). Od roku 1945 pracoval v Brezne ako vedúci Okresnej sporiteľne a neskoršie riaditeľ Štátnej sporiteľne. Už v Štúrove zastával funkciu predsedu MO MS, aktívne pracoval v Muzeálnej slovenskej spoločnosti v Martine, v Klube Slovenských turistov a lyžiarov a počas SNP sa angažoval pri zásobovaní a finančnom zabezpečení povstaleckého územia. Po roku 1948 prevzal funkciu predsedu MO MS v Brezne a prežil s ňou najťažšie roky likvidácie, po roku 1969 na riadnom valnom zhromaždení ho zvolili znova za definitívneho predsedu a túto funkciu zastával až do smrti.

</doc>
<doc id="134929" url="https://sk.wikipedia.org/wiki?curid=134929" title="Ondrej Petraško">
Ondrej Petraško

Ondrej Petraško (* 22. október 1917, Brezno - † 12. november 1970, Bratislava) bol telovýchovný funkcionár, športovec, pedagóg.
Jeho otec Ján Petraško, matka Anna rod. Matláková, manželka Margita rod. Šuttová.
Životopis.
V Brezne navštevoval ľudovú a meštiansku školu, študoval na učiteľskom ústave v Turčianskych Tepliciach, 1959-1964 popri zamestnaní na FTVŠ UK v Bratislave. Učiteľ telesnej výchovy a školský inšpektor. Pracovník a podpredseda SV ČSZTV v Bratislave. Hráč výkonnostného futbalu, venoval sa i ľadovému hokeju a atletike, štartoval za Banskú Bystricu, Ružomberok, Zvolen.

</doc>
<doc id="134930" url="https://sk.wikipedia.org/wiki?curid=134930" title="Ján Petrík (1957)">
Ján Petrík (1957)

Ján Petrík (* 16. marec 1957, Krompachy) je básnik, dramatik, osvetový pracovník.
Životopis.
Študoval na Vojenskom gymnáziu v Banskej Bystrici (1972-1975), na gymnáziu v Krompachoch (1975-1976) absolvoval pomaturitné štúdium na Strednej pedagogickej škole v Prešove. Pôsobil ako kultúrny pracovník, metodik pre divadlo a umelecký prednes v Okresnom osvetovom stredisku, inšpektor ONV a vedúci oddelenia záujmovoumeleckej činnosti Domu kultúry v Spišskej Novej Vsi, spisovateľ v slobodnom povolaní (1990-1992), redaktor literárnodramatickej redakcii Slovenského rozhlasu v Košiciach (1993-2009), vedúci odd. kultúry OcÚ Smižany (2009-2010), spisovateľ v slobodnom povolaní (2010-2012). Od roku 2012 redaktor redakcie Slovenskej knižnice pre nevidiacich Mateja Hrebendu v Levoči. Verše a rozličné humoristicko-satirické príspevky publikoval najskôr časopisecky ("Nové slovo mladých", "Smena", "Roháč" a i.) Vo svojom básnickom diele zobrazil pocitový svet súčasníka, medziľudské vzťahy, spoločenské a individuálne premeny. Je autorom detskej divadelnej hry, viacerých rozhlasových hier, videofilmu, humoristicko-satirických relácií a pásiem a i.

</doc>
<doc id="134931" url="https://sk.wikipedia.org/wiki?curid=134931" title="Eduard Petrikovich">
Eduard Petrikovich

Eduard Petrikovich (Matej Eduard) (* 17. december 1834, Banská Bystrica-Radvaň - † 27. máj 1921, Banská Bystrica) bol prachár zemianskeho pôvodu.
Jeho syn bol Ján Štefan Petrikovich, manželka Emília rod. Ladiverová, otec Ján Petrikovich a matka Judita rod. Firákova.
Životopis.
Príslušník prachárskej rodiny v Banskej Bystrici-Radvani.

</doc>
<doc id="134932" url="https://sk.wikipedia.org/wiki?curid=134932" title="Ján Petrikovich (zeman)">
Ján Petrikovich (zeman)

Ján Petrikovich bol prachár v Banskej Bystrici-Radvani, prvý zo zemianskeho rodu Petrikovichovcov, ktorý dostal zemianstvo od kráľa Ferdinanda III. (1652).

</doc>
<doc id="134933" url="https://sk.wikipedia.org/wiki?curid=134933" title="Samuel Petrikovich">
Samuel Petrikovich

Samuel Petrikovich (* 10. január 1855, Banská Bystrica-Radvaň – † 1. marec 1919, Banská Bystrica-Radvaň) bol architekt, archeológ, hydrológ a vynálezca zemianskeho pôvodu.
Životopis.
Ľudovú školu navštevoval v Banskej Bystrici-Radvani, študoval na gymnáziu v Banskej Bystrici, do 1878 architektúru na VŠT vo Viedni, kde bol členom akademického spolku Tatran. Roku 1878-1883 architekt v štátnej službe v Banskej Bystrici, neskôr samostatne. Projektoval a staval najmä kostoly. Z vlastnej iniciatívy pracoval 1901-1903 ako archeológ. Robil vykopávky na Veľkom Hrádku pri Malachove. Zaoberal sa aj vynálezmi. Vytvoril patent na samočinné zapájanie a odpájanie železničných vozňov. Roku 1909 sa z existenčných dôvodov venoval prachárstvu. Súkromne sa venoval aj plánom na energetické využitie slovenských riek.

</doc>
<doc id="134934" url="https://sk.wikipedia.org/wiki?curid=134934" title="Miloš Petrikovich">
Miloš Petrikovich

Miloš Petrikovich (* 10. január 1880, Banská Bystrica-Radvaň - † 1. jún 1969, Bratislava) pokrstený ako Miloslav Ede Sándor Petrikovich bol úradník, kultúrny pracovník zemianskeho pôvodu.
Jeho otec Samuel Petrikovich, matka Karolína rod. Rožová, manželka Gabriela rod. Petrikovichová , Marta rod. Horváthová.
Životopis.
Navštevoval ľudovú školu v Banskej Bystrici-Radvani, 1890-1898 študoval na gymnáziu v Banskej Štiavnici a v Banskej Bystrici, 1898-1902 na Vysokej škole zverolekárskej v Budapešti. Úradník neskôr riaditeľ Tatra banky v Martine. Prívrženec Slovenskej národnej strany, signatár martinskej Deklarácie slovenského národa 30. októbra 1918. Pôsobil v Muzeálnej slovenskej spoločnosti (MSS), od roku 1937 ako jej pokladník. Autor spomienkových článkov o Martinskej deklarácii.

</doc>
<doc id="134935" url="https://sk.wikipedia.org/wiki?curid=134935" title="Ján Bojmír Petrikovich">
Ján Bojmír Petrikovich

Ján Bojmír Petrikovich (* 26. apríl 1816, Banská Bystrica-Kráľová - † 19. jún 1865, Banská Bystrica) bol právnik, verejný činiteľ šľachtického pôvodu.
Životopis.
Ľudovú školu navštevoval v Banskej Bystrici-Radvani, strednú v Banskej Bystrici, 1835-1838 študoval právo v Bratislave a 1838-1840 v Kežmarku. Od roku 1840 vykonával administratívno-právnu prax vo Zvolenskej stolici v Banskej Bystrici. Účastník revolúcie 1848-1849, organizoval odboj vo Zvolenskej stolici. V jeho pozostalosti sa zachoval o. i. dokumentov Pamätník z rokov 1837-1840, kt. svedčí o jeho slov. a slovanskom cítení a kontaktoch v Bratislave a v Kežmarku.

</doc>
<doc id="134936" url="https://sk.wikipedia.org/wiki?curid=134936" title="Michal Petro">
Michal Petro

Michal Petro, krycie meno "Katin" (* 25. september 1916, Šumiac – † 1945, Nemecko) bol protifašistický bojovník, dôstojník, účastník SNP.
Životopis.
Študoval na reálnom gymnáziu v Lučenci, 1936-1939 na lekárskej fakulte v Prahe a v Bratislave, štúdium nedokončil. Od roku 1939 príslušník slovenskej armády, poručík, roku 1942 odvelený k Zaisťovacej divízii do ZSSR. Príslušník antifašistickej skupiny. 
Člen štábu a veliteľ rozviedky 1. československého partizánskeho oddelenia v ZSSR, neskôr dôstojník zvláštnych úloh ako pobočník generála Viesta prišiel do Banskej Bystrice (október 1944). Počas SNP ranený sa liečil v nemocnici v Banskej Bystrici, kde ho zatkla nemecká bezpečnostná polícia (22. decembra 1944), odvlečený do Nemecka, kde zahynul.

</doc>
<doc id="134937" url="https://sk.wikipedia.org/wiki?curid=134937" title="Artúr Petrogalli">
Artúr Petrogalli



</doc>
<doc id="134938" url="https://sk.wikipedia.org/wiki?curid=134938" title="Oskár Petrogalli">
Oskár Petrogalli

Oskár Petrogalli (* 1874, Trenčín - † 10. február 1925, Banská Bystrica) bol slovenský verejný činiteľ, právnik a politik.
Jeho otec Artúr Petrogalli, matka Lujza rod. Hulleyová.
Životopis.
Študoval na gymnáziu v Trenčíne, právo na univerzite v Budapešti, JUDr. Advokát v Banskej Bystrici (do roku 1922), 1922- 1925 riaditeľ Ústrednej kancelárie združených opozičných strán na Slovensku a Podkarpatskej Rusi v Lučenci. Prívrženec a funkcionár Strany nezávislosti, predstaviteľ veľkomaďarkého šovinizmu. Spoluzakladateľ a prvý redaktor Prágai Magyar Hírlap. Roku 1906-1910 poslanec uhorského snemu za banskobystrický volebný okres.

</doc>
<doc id="134939" url="https://sk.wikipedia.org/wiki?curid=134939" title="Štefan Petruš">
Štefan Petruš

Štefan Petruš (* 29. október 1783, Žiar nad Hronom – † 17. september 1831, Poniky) bol rímskokatolícky kňaz, spisovateľ.
Jeho otec Štefan Petruš, matka Mária rod. Kramárová.
Životopis.
Študoval na gymnáziu v Kremnici, Vacove, Banskej Bystrici, filozofiu v Bratislave, teológiu v Trnave, 1806 vysvätený za rímskokatolíckeho kňaza. Pôsobil na viacerých miestach ako farár, najdlhšie v rokoch 1810 – 1818 na Čiernom Balogu a v rokoch 1818 – 1829 v Hornej Lehote. Od roku 1829 bol kňazom v Ponikách a v roku 1831 sa stal dekanom a notárom slovensko-ľupčianskeho dištriktu. Jeho život ukončila cholerová epidémia, ktorou sa nakazil počas návštev u svojich farníkov.
Autor štúdie o živote handelcov-drevorubačov z Čierneho Balogu (rukopis) a prvej slovenskej divadelnej hry so zbojníckou tematikou Rajnoha.

</doc>
<doc id="134940" url="https://sk.wikipedia.org/wiki?curid=134940" title="Pavol Petrus">
Pavol Petrus

Dr. h. c. prof. PhDr. Pavol Petrus, DrSc. (* 3. november 1927, Horné Strháre† 12. február 2014, Prešov) bol slovenský literárny historik a kritik.
Životopis.
V roku 1943-1946 študoval na Učiteľskej akadémii v Banskej Bystrici a v Lučenci, 1948-1952 na Filozofickej fakulte Slovenskej univerzity v Bratislave. Pôsobil ako učiteľ a riaditeľ škôl v Jelšovci a v Suchom Brezove, roku 1952-1955 asistent na Filozofickej fakulte UK v Bratislave, od 1955 profesor na Filozofickej fakulte UPJŠ v Prešove, 1967-1968 lektor slovenčiny na univerzite v Budapešti.
Po počiatočnom záujme o výskum detskej literatúry upriamil pozornosť na sprístupňovanie diel významných osobností slovenskej literatúry, o ktorých publikoval početné štúdie a pramenné príspevky (Ladislav Nádaši-Jégé, Svetozár Hurban-Vajanský, Pavol Országh Hviezdoslav, Janko Jesenský, Fraňo Kráľ, Božena Slančíková-Timrava a i.). Zaoberal sa aj literárnou komparastikou, spoluautor dejín slovenskej literatúry.

</doc>
<doc id="134941" url="https://sk.wikipedia.org/wiki?curid=134941" title="Juraj Peucker">
Juraj Peucker

Juraj Peucker (* Banská Bystrica) bol evanjelický kňaz, rektor, pedagóg.
Životopis.
Banskobystrická evanjelická a.v. cirkev ho podporovala počas štúdií v Nemecku (1685-1686). Riaditeľ evanjelického gymnázia v Banskej Bystrici, vykonával funkciu rektora, prorektora aj učiteľa (od 7. augusta 1686). Na príkaz kráľovskej komisie boli evanjelickej cirkvi v Banskej Bystrici odobraté kostoly a školy; kňazi aj rektor školy sa museli odsťahovať z mesta (26. júna 1688), škola bola umiestnená za bránami mesta, kvôli zlým podmienkam v Banskej Bystrici, chorobe a nezhodám s predstaviteľmi cirkevnej obce sa úradu rektora vzdal (1688).

</doc>
<doc id="134942" url="https://sk.wikipedia.org/wiki?curid=134942" title="Ambro Pietor">
Ambro Pietor

Ambro Pietor (* 15. október 1843, Bobrovec - † 3. december 1906, Martin) bol novinár, redaktor, národnokultúrny pracovník. Pseudonym: Bobrovecký; A. Petrov.
Životopis.
Gymnaziálne štúdiá absolvoval v Levoči, odkiaľ ho pre nár. presvedčenie vylúčili, a v Banskej Bystrici pod vedením riaditeľa M. Čulena, 1866 maturoval. Právo študoval v Pešti, vo Viedni a v Prahe. Od roku 1870 redaktor Národných novín v Martine, 18741898 ich zodpovedný redaktor, 18811906 zodpovedný redaktor a vydavateľ časopisu Národný hlásnik. Aktívny obranca slovenských národných práv. Pre údajné poburovanie bol s ďalšími národovcami prenasledovaný a väznený v Banskej Bystrici (1868). Organizátor a funkcionár kultúrnych a hospodárskych spolkov. Člen výboru Matice Slovenskej, iniciátor založenia spolku Živena a jej tajomník, spoluzakladateľ gymnázia v Kláštore pod Znievom, od 1882 čestný člen spolku Tatran vo Viedni.

</doc>
<doc id="134943" url="https://sk.wikipedia.org/wiki?curid=134943" title="Vladimír Pietor">
Vladimír Pietor

Vladimír Pietor (* 25. jún 1879, Martin - † 30. november 1952, Rajecké Teplice) bol ekonóm, podnikateľ.
Jeho otec Ambro Pietor, matka Zuzana rod. Kasovitsová, manželka Julia rod. Del Fabro.
Životopis.
V roku 1890-1896 študoval na gymnáziu v Banskej Bystrici, 1896-1898 na obchodnej akadémii v Chrudimi. Referent a riaditeľ Žilinskej továrne na výrobu celulózy, 1935-1939 jej obchodný riaditeľ, tvorca jej moderného marketingu. Účastník slovenského národného hnutia pred rokom 1918, orientovaný čechoslovakisticky. Člen a funkcionár kultúrnych a hospodárskych spolkov, regionálny predseda Štefánikovej spoločnosti (1930-1938).

</doc>
<doc id="134944" url="https://sk.wikipedia.org/wiki?curid=134944" title="Izaiáš Pilárik">
Izaiáš Pilárik

Izaiáš Pilárik alebo Izaiáš Pilarik (Pilarikius) (* Očová - † 10. jún 1681, Lowicz) bol náboženský spisovateľ, pedagóg, evanjelický kňaz zemianskeho pôvodu.
Životopis.
Študoval v Banskej Bystrici a iných domácich školách, po roku 1673 na univerzite vo Wittenbergu, magister filozofie a slobodných umení. Roku 1643 rektor školy v Spišskej Sobote, neskôr evanjelický a. v. kňaz na viacerých miestach Slovenska, 1658-1673 slov. kazateľ a senior v Banskej Štiavnici. Počas náboženského prenasledovania emigroval do Poľska. Prvú náboženskú dišputu uverejnil už počas štúdia na gymnáziu v Banskej Bystrici, ďalšie v exile. Vo svojich dišputách sa venoval náboženskej a astronomickej tematike.

</doc>
<doc id="134945" url="https://sk.wikipedia.org/wiki?curid=134945" title="Ján Pilárik">
Ján Pilárik

Ján Pilárik (Pilarikius) (* Očová) bol spisovateľ, evanjelický kňaz.
Jeho otec otec Ján Pilárik st., manželka Júlia rod. Földváriová.
Životopis.
Roku 1687-1689 študoval vo Wittenbergu. Pôsobil najprv ako evanjelický kňaz v Očovej, 1695-1701 konrektor a pravdepodobne 1703-1708 rektor v Banskej Bystrici. Stúpenec pietizmu, v Banskej Bystrici ovplyvnil v tomto duchu aj Mateja Bela a Juraja Bohuša. Autor latinskej dišputy o panovníkovi a zákonoch. Pripisuje sa mu aj niekoľko rukopisných prác o otázkach rečníctva a biblie.

</doc>
<doc id="134946" url="https://sk.wikipedia.org/wiki?curid=134946" title="Ján Piliar">
Ján Piliar

Ján Piliar (* 16. január 1914, Bacúch – † 16. november 1932, Polomka) bol robotník.
Jeho otec Ján Piliar, matka Zuzana rod. Kánová.
Životopis.
Príležitostný robotník-nádenník. Podporoval akcie vedené KSČ. 12. – 16. novembra 1932 účastník komunistami organizovanej demonštrácie v Polomke. Stal sa obeťou zákroku četníkov proti demonštrantom.

</doc>
<doc id="134947" url="https://sk.wikipedia.org/wiki?curid=134947" title="Samuel Piltz">
Samuel Piltz

Samuel Piltz (Pilc) (* 26. august 1888, Hodruša-Hámre – † 3. december 1951, Banská Bystrica) bol slovenský banský inžinier, banský odborník, pedagóg.
Jeho otec bol Jozef Pilc, matka Katarína rod. Staudnerová a manželka Augusta rod. Štelclová.
Životopis.
V roku 19011909 študoval na gymnáziu v Banskej Štiavnici, 19091913 baníctvo na Vysokej škole baníckej a lesníckej v Banskej Štiavnici, od roku 1917 Ing. Stredoškolský profesor baníctva na ŠVPŠ v Banskej Štiavnici a technický pracovník, banských podnikov na Slovensku. Zaslúžil sa o geologický prieskum, projektovanie a dobývanie ložísk, bezpečnosť a modernizáciu prevádzky v baniach a o rozvoj rudného a uhoľného baníctva na Slovensku. V roku 19281932 bol hlavným technickým komisárom na Banskom kapitanáte v Banskej Bystrici, technický radca a prednosta Banského inšpektorátu v Banskej Bystrici (19351938). Prednosta technického odboru s titulom banský riaditeľ Podnikového riaditeľstva Rudných baní a hút na farebné kovy, n.p. Banská Bystrica (19481951).

</doc>
<doc id="134948" url="https://sk.wikipedia.org/wiki?curid=134948" title="Mieroslav Pinka">
Mieroslav Pinka

Mieroslav Pinka (vlastným menom Ján Mieroslav Pinka) (* 28. júl 1929, Rimavská Sobota † 21. júl 2007) je spisovateľ pre deti, publicista.
Životopis.
Študoval na gymnáziu vo Zvolene, na Učiteľskej akadémii v Banskej Bystrici, kde 1950 maturoval, a diaľkovo slovenčinu a výtvarnú výchovu na Pedagogickej fakulte v Banskej Bystrici (1967-1970). V roku 1950-1953 pôsobil ako učiteľ na strednej škole, 1953-1955 inšpektor Oblastnej správy Povereníctva pracovných síl, od 1956 redaktor Smeru a Smeny v Banskej Bystrici, neskôr vedúci študijno-pedagogického odd. VŠLD vo Zvolene. Spočiatku uverejňoval svoje verše v prílohách dennej tlače, najmä v časopise Včielka. Od roku 1948 začal písať bábkové hry. Pre rozhlas napísal pôvodnú rozprávkovú hru Čarovný hrnček (1965). S Pavlom Kukom vydal dve knihy povestí a dejín obcí, v ktorých skĺbil povesti s obrazom reálnej histórie. Založil na Slovensku prvé mládežnícke Divadlo poézie vo Zvolene s celoročným dramaturgickým plánom a s nácvikmi javiskovej reči. Autor projektu Štúrovho Zvolena (1964), šéfredaktor mesačníka pre mladú slov. a slovanskú literatúru Štúrov odkaz. Autor scenárov, ročeniek, skladačiek o slovenských spisovateľoch, organizátor a populizátor literárneho života v regióne Zvolen.

</doc>
<doc id="134949" url="https://sk.wikipedia.org/wiki?curid=134949" title="Ján Pinner">
Ján Pinner

Ján Pinner (* 1586, Nemecké Pravno, dnes Nitrianske Pravno† 1645, Banská Bystrica) bol slovenský evanjelický kňaz, veršovník.
Životopis.
Rektor reformačnej partikulárnej latinskej školy v Banskej Bystrici (od 1619). Kazateľ slovenskej evanjelickej obce (16221626), neskôr hlavný mestský farár v Banskej Bystrici (16261645). Autor príležitostných latinských veršov, uverejnil zborník k úmrtiu banskobystrického prorektora L. Türmera.

</doc>
<doc id="134950" url="https://sk.wikipedia.org/wiki?curid=134950" title="Štefan Píšša">
Štefan Píšša

Štefan Píšša (* 4. apríl 1939, Zliechov - † 13. september 2008) bol bábkoherec.
Životopis.
Pochádza zo Zliechova (okres Ilava). Od roku 1961 člen KBD v Banskej Bystrici. V bábkohereckom vývine vychádzal z animačnej zložky (Veronka v "Zakliatom káčerovi", 1963; Dugumbi v "Kaimovom dobrodružstve", 1964; Diabol v "Diablovom moste", 1966). Jednotu so slovným prejavom dosiahol v postave (Kremeňa "Krása nevídaná", 1972; Otca Čin-Čina "Čin-Čin", 1984 a iné) a najmä v bábkovodičsko prepracovanej postave (Vratka "Radúz a Mahuliena", 1986), za ktorú získal Cenu za mužský výkon na Bábkarskej Bystrici 1986. Kvalitatívnym obohatením jeho herectva boli komediálne stvárnené živé herecké postavy, príznačné jeho strohým slovným humorom. Od 1971 príležitostne účinkuje ako animátor v bábkových inscenáciách Československej televízie v Bratislave. Po ťažkej chorobe zomrel 13. septembra 2008 v Banskej Bystrici.

</doc>
<doc id="134951" url="https://sk.wikipedia.org/wiki?curid=134951" title="Ivan Juraj Pivko">
Ivan Juraj Pivko

Ivan Juraj Pivko (* 26. apríl 1867, Martin – † 31. október 1939, Dolný Kubín) bol národnokultúrny dejateľ a statkár zemianskeho pôvodu. 
Jeho otec Ambróz Pivko, matka Anna rod. Ballová.
Životopis.
V roku 18771882 študoval na gymnáziu v Banskej Bystrici, 18831883 na evanjelickom lýceu v Bratislave, 18831884 absolvoval vyššiu živnostenskú školu J. Končakowského v Těšíne. Námestník správcu filiálky Tatra banky vo Zvolene. Majiteľ kaštieľa v Jasenovej a priľahlého hospodárstva. Dlhoročný pokladník Gazdovsko-potravného a úverného spolku v Jasenovej. Na svojom gazdovstve zavádzal nové metódy pri chove dobytka. Príslušník Slovenskej národnej strany, s jej programom kandidoval do uhorského snemu. Člen Matice slovenskej, Muzeálnej slovenskej spoločnosti, Slovenského národného múzea. Za národnú činnosť väznený v Segedíne. Prispieval do Národných novín a do Hlásnika. 
Pochovaný v Jasenovej.

</doc>
<doc id="134952" url="https://sk.wikipedia.org/wiki?curid=134952" title="Ondrej Plai">
Ondrej Plai

Ondrej Plai (* 18. január 1915, Radvaň - † 5. máj 1996, Turčianske Teplice) bol slovenský právnik a športovec.
Životopis.
Študoval na reálnom gymnáziu v Banskej Bystrici. Zamestnanec ČSD v Lučenci, Turčianskych Tepliciach. 
Priekopník lyžovania v Banskej Bystrici (30. roky 20 storočia), bežec a skokan na lyžiach, pretekár Klubu čs. turistov Banská Bystrica. Účastník majstrovstiev ČSR v lyžovaní (1934), VI. celoštátnych pretekov v lyžovaní KČST (1936), 13. medzinárodných majstrovstiev v lyžovaní (1937) v Banskej Bystrici a iné. Dlhoročný účastník Bielej stopy SNP.

</doc>
<doc id="134953" url="https://sk.wikipedia.org/wiki?curid=134953" title="Matej Platy">
Matej Platy

Matej Platy (Plathy, Platthy) - latinsko-maďarský prídomok "Platthy de Nagypalugya"(* 2. február 1725, Paludza - † 24. február 1801, Banská Bystrica) bol náboženský spisovateľ, pedagóg, cirkevný hodnostár.
Životopis.
Po absolvovaní gymnázia vstúpil 1743 do jezuitskej rehole, študoval na jezuitských univerzitách, magister filozofie a slobodných umení, ThDr. Vysokoškolský pedagóg na katolíckych univerzitách v Trnave a v Košiciach, v Budíne a v Győri, 1771-1773 správca jezuitských majetkov v Pešti, neskôr kanonik, turčiansky archidiakon, 1776-1796 riaditeľ gymnázia v Banskej Bystrici. Zastupoval Banskobystrickú kapitulu v právnych sporoch, spracoval jej historický protokol. Banskobystrickú kapitulu zastupoval aj na uhorskom sneme (1790). Vypracoval katalóg kníh gymnázia (dnes Univerzitnej knižnice) v Bratislave. Autor práce o počiatkoch rokuk. cirkvi, príležitostných rečí a veršov.

</doc>
<doc id="134955" url="https://sk.wikipedia.org/wiki?curid=134955" title="Július Plošic">
Július Plošic

Július Plošic (* 23. máj 1819, Budča - † 19. máj 1899, Kremnica) bol slovenský ľudovýchovný pracovník, publicista, rímskokatolícky kňaz.
Jeho otec Jozef Plošic, matka Klára Plošicová.
Životopis.
V roku 1839-1844 absolvoval teologické štúdiá na seminári v Banskej Bystrici, 1844 vysvätený za kňaza. Pôsobil ako rokuk. kaplán, neskôr ako farár, v roku 1850-1854 v Banskej Bystrici. Zástanca národných práv Slovákov, spoluzakladateľ a aktivista slovenských kultúrnych spolkov, Matice slovenskej a gymnázia v Kláštore pod Znievom. Propagátor ovocinárstva, šíriteľ protialkoholickej osvety. Autor článkov v slovenských a českých novinách.

</doc>
<doc id="134957" url="https://sk.wikipedia.org/wiki?curid=134957" title="Pavol Plutko">
Pavol Plutko

Pavol Plutko (* 27. jún 1934, Šamudovce† 12. júl 2015, Šamudovce) bol slovenský literárny vedec, literárny kritik. Pseudonym: Observátor III., Pavol štefan
Životopis.
V roku 1945-1953 študoval na gymnáziu v Michalovciach, 1954-1958 slovenský jazyk a literatúru na Filologickej fakulte Vysokej školy pedagogickej v Prešove. Po štúdiách pôsobil ako učiteľ na gymnáziu v Giraltovciach, 1960-1983 a 1987-1996 vysokoškolský pedagóg na Pedagogickej fakulte v Nitre, od 1997 je prof. na Filologickej fakulte Univerzity M. Bela v Banskej Bystrici. Literárnovednú a literárnokritickú činnosť zameral najskôr na oblasť metodiky vyučovania literatúry, rozbor a interpretáciu literárnych diel a na problematiku kritickej reflexie súčasnej slovenskej literatúry, hlavne poézie. Vo svojich knihách priblížil život a dielo popredných slovenských spisovateľov. Spoluautor a editor viacerých zborníkov a vysokoškolských učebníc.

</doc>
<doc id="134958" url="https://sk.wikipedia.org/wiki?curid=134958" title="Koloseum">
Koloseum

Koloseum (po taliansky "Colosseo") sú ruiny veľkého amfiteátra v strede Ríma. V súčasnosti je to architektonická dominanta Ríma. Koloseum stojí na mieste umelého jazera v záhrade Neronovho Zlatého domu ("domus aurea Neronis") na konci Forum Romanum. Pôvodne slúžil ako amfiteáter a bola to najväčšia budova v Rímskej ríši.
Pôvodne sa nazývalo Flaviovský amfiteáter (po latinsky "Amphitheatrum Flavium", v taliančine "Anfiteatro Flavio") podľa dynastie, z ktorej pochádzali obaja jeho stavitelia. Až neskôr sa vžil názov Koloseum, znamenajúci "obrovský" (myslia sa buď obrovské rozmery samotného amfiteátra alebo rozmery obrovskej sochy Nerona, ktorá pri amfiteátri stála).
V súčasnosti sa z Kolosea zachovali iba 2/3 pôvodnej stavby, poškodenie zapríčinili zemetrasenia alebo aj rozkrádanie materiálu. Koloseum bolo označované ako ikona starovekého Ríma a rímskej architektúry. Neskôr malo veľa využití ako bývanie, dielňa, pevnosť a svätyňa.
Dejiny.
Rozkaz na jeho vybudovanie dal cisár Vespasianus v roku 72, dokončili ho za vlády cisára Tita v roku 80. Ten otvoril arénu vo veľkom štýle, oslavy trvali 100 dní a zúčastnilo sa ich cez 3 000 gladiátorov. Ďalšie vylepšenia boli uskutočnené počas vlády Domiciána. Na stavbe pracovali prevažne Židia zajatí a prevezení z Judei po potlačení židovského povstania a zničení Jeruzalema. 
Pôvodne slúžilo na rôzne hry a zápasy. V roku 404 po Kr. boli gladiátorské zápasy zakázané, takže sa už nekonali, v 6. storočí sa skončili aj zápasy s divými zvieratami. V 13. storočí bola budova premenená na pevnosť. Od 15. storočia slúžila budova ako kameňolom – kamene z Kolosea sa použili na výstavbu Palazzo Venezia, Palazzo della Cancelleria a Baziliky Sv. Petra. Pápež Benedikt XIV. v 18. storočí ťažbu kameňa ukončil tak, že budovu zasvätil kresťanským mučeníkom, ktorí tu údajne zahynuli. 
K budove sa viaže slávne proroctvo, ktoré v 8. storočí vyslovil Beda Venerabilis: "Kým stojí Koloseum, bude stáť Rím. Keď padne Koloseum, padne Rím. A keď padne Rím, padne aj svet.
Štruktúra.
Pôvodne malo kapacitu 45 000 až 50 000 divákov. Diváci sedeli alebo stáli na štyroch terasách. Najurodzenejší sedeli v predných radoch, boli tam lóže pre cisársku rodinu a šesť miest pre uctievané rímske kňažky – panny vestálky. Za sedadlami a pod nimi sa nachádzali schodiská a chodby.
Hry v Koloseu.
Využívalo sa hlavne na boje gladiátorov, rekonštrukcie slávnych bitiek, popravy a dramatické predstavenia.
Hry sa konali až 99 dní v roku. Okrem bojov gladiátorov zahŕňali aj tzv. venationes – lov divých zvierat, resp. boj s nimi. Používali sa levy, tigre, medvede, slony, kance, leopardy, pštrosy, žirafy, divé byvoly, krokodíly, hyeny, býky a vlky.
Gladiátormi boli väčšinou otroci, v niektorých prípadoch išlo o odsúdených zločincov a vojnových zajatcov, inokedy o dobrovoľníkov, ktorí verili, že budú mať šťastie a prežijú a stanú sa tak slávnymi. Delili sa do skupín podľa výzbroje, ktorú používali a podľa spôsobu vedenia boja. Retiarus mal sieť, trojzubec a dýku, Trákovia prilbicu so širokým okrajom, malý okrúhly štít a dlhý zahnutý nôž zvaný sica. Samniti a Myrmilloni boli viacej vyzbrojení. Ďalší bojovali na koňoch či dvojkolesových vojnových vozoch.
Hoci formálnym pozdravom gladiátorov bolo "buď pozdravený, cisár, na smrť idúci ťa pozdravujú", nie každé kolo osudného zápasu malo tragické následky. Niekedy mohol byť porazený vzhľadom na preukázanú statočnosť ušetrený smrti. Keď však dravej zveri predhodili vojnových zajatcov a zločincov, vrátane kresťanov, očakávalo sa, že všetci zomrú. Zločincov zabíjali aj inými brutálnymi spôsobmi vrátane toho, že ich obliekli do tuniky napustenej smolou a zapálili.
Trojdňový program sa začínal dvomi dňami gladiátorských zápasov a bojov s divokou zverou. Na tretí deň arénu napustili vodou a konala sa naumachia, námorná bitka so skutočnými loďami. Aj v tomto prípade išlo tak ako v gladiátorských zápasoch a bojoch s divokou zverou, o krvavú záležitosť.

</doc>
<doc id="134960" url="https://sk.wikipedia.org/wiki?curid=134960" title="Juraj Podhradský">
Juraj Podhradský

Juraj Podhradský (* 5. apríl 1889, Banská Bystrica - † 4. marec 1972, Budapešť) bol publicista, múzejník.
Životopis.
Študoval na univerzite v Budapešti, kde pôsobil na etnografickom oddelení Maďarského národného múzea. Historické a etnografické články a politickú publicistiku písal maďarsky aj po slovensky. Promaďarsky orientovaný, pôsobil v iredentistických organizáciách. V čase Horthyovského Maďarska šéfredaktor vládnych Slovenských novín. Autor etnografických článkov a politickej publicistiky.

</doc>
<doc id="134961" url="https://sk.wikipedia.org/wiki?curid=134961" title="Martin Podkonický">
Martin Podkonický

Martin Podkonický (* 8. marec 1709, Ľubietová – † 13. marec 1771, Banská Bystrica) bol slovenský výrobca organov.
Životopis.
Narodil sa v rodine člena banskobystrického magistrátu Jána Podkonického a jeho manželky Magdalény, rod. Krátkej. V roku 1723 – 1727 sa učil u Daniela Wallachyho v Banskej Bystrici. Od roku 1730 pracoval samostatne. V roku 1736 získal meštianske právo v Banskej Bystrici. Neskôr zhotovoval orgány na Orave, Spiši alebo v Novohrade či viac na území Maďarska.
Dielo.
Významnou prácou Martina Podkonického na území dnešného Slovenska sú orgány v Španej Doline (1751), rímskokatolíckom kostole v Štiavnických Baniach (1754), Minoritskom kostole svätého Ducha v Levoči (17671769); pozitívy vo farskom kostole v Smrečanoch (1750), Vaňovke, Žaškove a Iliašovciach (spolu so synom Michalom, 1770), v evanjelickom kostole v Hronsekz (1764), Paludzi alebo Pôtore.

</doc>
<doc id="134962" url="https://sk.wikipedia.org/wiki?curid=134962" title="Adam Podkonický">
Adam Podkonický

Adam Podkonický (* 5. december 1750, Banská Bystrica – † 27. január 1820, Kežmarok) bol slovenský pedagóg.
Životopis.
Školu navštevoval v Banskej Bystrici, 1765-1768 vo Vyšnej Slanej, 1768-1772 študoval v Bratislave, 1772-1776 na univerzite v Jene. V roku 1776-1815 prof. práva a rektor lýcea v Kežmarku. Stúpenec osvietenstva orientovaný promaď., mal styky so slovenskými jakobínmi. Pri jozefínskych školských reformách jeden z poradcov Márie Terézie a Jozefa II. U žiakov podnecoval záujem o prírodovedné disciplíny (sám sa zaoberal krížením kvetín a pestovaním nových odrôd) a politicko-ekonomické predmety. Roku 1806-1810 člen Litterarische Gesellschaf v Kežmarku..

</doc>
<doc id="134963" url="https://sk.wikipedia.org/wiki?curid=134963" title="Michal Podkonický">
Michal Podkonický

Michal Podkonický (* 26. september 1753, Banská Bystrica – † 4. jún 1816, Banská Bystrica) bol slovenský výrobca organov.
Životopis.
Vyučil sa u otca, bol mimoriadne nadaný a vyhľadávaný organár. Roku 1773 prevzal otcovu dielňu a získal meštianske právo v Banskej Bystrici. Dokončil organ vo farskom kostole v Banskej Bystrici (1779). Postavil organy v Banskej Bystrici-Radvani (1785) a v evanjelický chráme v Banskej Bystrici (1805-?1817). Roku 1781 sa dostal do väzenia pre dlžoby, mesto Banská Bystrica mu vzala hospodárenie v mestských baniach. Z jeho dielne vyšlo množstvo organov, staval aj spinety a klavichordy, vyučil viacero organárov, najvýznamnejší bol Michal Kyseľ, ktorému poručil svoju dielňu.

</doc>
<doc id="134964" url="https://sk.wikipedia.org/wiki?curid=134964" title="Erika Podlipná">
Erika Podlipná

Erika Podlipná (rod. Gáliková) (* 5. marec 1943, Slovensko) je spisovateľka, publicistka.
Životopis.
Pôsobila ako správkyňa objektu pamätníka SNP v Nemeckej pod správou Horehronského múzea v Brezne (1970 – 1972), ako samostatná kultúrna referentka v Okresnom osvetovom stredisku v Banskej Bystrici (1972 – 1982), ako riaditeľka ZK ROH Slovenka v Banskej Bystrici (1982 – 1985) a v roku 1985 – 1989 opäť v Okresnom osvetovom stredisku ako samostatná kultúrna referentka pre riadiacu činnosť kultúrnych zariadení. Od roku 1970 je autorkou rozhlasových príspevkov, rozhlasovej satiry a pásiem v rádiu Devín a v Slovenskom rozhlase, publikovala v časopisoch Fragment K, Kultúrny život, Revue Nagyvilág, Prostor a iné. Je autorkou románu o Dominikovi Tatarkovi.

</doc>
<doc id="134965" url="https://sk.wikipedia.org/wiki?curid=134965" title="Ľudmila Podobová">
Ľudmila Podobová

Ľudmila Podobová (rod. Brozmanová) (* 8. december 1912, Brezno† 25. október 2002) bola slovenská kostýmová výtvarníčka, kostýmová výtvarníčka bábok. Jej dcéra je Anna Cigánová.
Životopis.
Absolvovala štúdium na Vyššej pedagogickej škole v Bratislave roku 1957, v roku 19611963 študovala bábkarstvo na DAMU v Prahe. Pôvodne učiteľka. V roku 19401944 vedúca kostýmovej výpravy v SND v Bratislave, po odchode zo SND viedla detské ochotnícke divadelné súbory a bábkové divadlo na ped. škole v Leviciach. Venovala sa zberateľstvu ľudových krojov a výšiviek pre Slovenské národné múzeum v Martine, na základe toho ju Janko Borodáč angažoval ako kostýmovú výtvarníčku do SND. Navrhovala kostýmy pre inscenácie viacerých režisérov, najmä Janka Borodáča ("Kráľ Oidipus", 1941; "Cyrano z Bergeracu", 1942) a Jána Jamnického ("Viliasm Tell", 1942; "Štyria", 1942; "Sen noci svätojánskej", 1942; "Tanec na plačom", 1943 a i.). Jej kostýmy pre Urbánkovho "Škriatka" (1942) boli prvým autentickým ľudovým odevom na scéne (pôv. kroje z Horehronia).

</doc>
<doc id="134966" url="https://sk.wikipedia.org/wiki?curid=134966" title="Regina Podstanická">
Regina Podstanická

Regina Podstanická, rod. Šáškyová (* 25. marec 1928, Látky – † 20. november 2000, Žilina) bola slovenská fyzička, astronómka a vysokoškolská pedagogička.
Životopis.
V rokoch 1939 – 1947 študovala na reálnom gymnáziu v Banskej Bystrici a v rokoch 1947 – 1952 fyziku na Prírodovededeckej fakulte Univerzity Komenského v Bratislave. V roku 1976 získala titul RNDr. 
V rokoch 1952 – 1956 bola vedecká pracovníčka Astronomického ústavu Slovenskej akadémie vied v Bratislave. V rokoch 1952 – 1955 sa v Observatóriu na Skalnatom plese vo Vysokých Tatrách zaoberala najmä výskumom perzeíd. Pracovala na výskume medziplanetárnej hmoty, zameriavala sa na štúdium rozloženia drobných telies v slnečnej sústave. Výsledky svojich astronomických výskumov uverejňovala v odborných časopisoch a zborníkoch. Bola členkou Slovenskej astronomickej spoločnosti pri SAV. V rokoch 1957 – 1961 učila fyziku vo Zvolene, v rokoch 1961 – 1992 prednášala na Vysokej škole dopravy a spojov v Žiline.

</doc>
<doc id="134967" url="https://sk.wikipedia.org/wiki?curid=134967" title="Ján Pohorelec">
Ján Pohorelec

Ján Pohorelec (* 27. máj 1899, Polomka – † 16. november 1932, Polomka) bol robotník.
Jeho otec Ján Pohorelec, matka Mária rod. Kocprdová, manželka Mária rod. Buvalová.
Životopis.
Príležitostný robotník-nádeník, účastník bojov, ktoré organizovala KSČ 12. – 16. novembra na demonštrácii v Polomke proti exekúcii domu chudobnej vdovy. Padol spolu s Jánom Piliarom pri streľbe četníkov do davu, ktorý odmietol vydať organizátorov demonštrácie.

</doc>
<doc id="134968" url="https://sk.wikipedia.org/wiki?curid=134968" title="Ján Pohronský">
Ján Pohronský

Ján Pohronský (vlastným menom Ján Pemer) (* 2. júl 1908, Brezno - † 23. september 1995, Žilina) bol spisovateľ pre deti a mládež, prozaik.
Životopis.
Po absolvovaní meštianskej školy v Brezne (1942) sa vyučil za fotografa. Pôsobil ako pisár na notárskom úrade v Gočove, súdny úradník v Spišskej Starej Vsi, v Brezne (1948-1949), bol právnikom na Podnikovom riaditeľstve Slovenskej Knihy v Žiline. Debutoval zbierkou ľúbostne ladených a rodným krajom inšpirovaných veršov, je autorom naturalistickej prózy, v 50. rokoch je jeho dielo poznačené schematizujúcou tézovitosťou, tematický register vlastného prozaického diela obohatil knihou z poľovníckeho prostredia a najmä románom zo sveta dospievajúcej mládeže.

</doc>
<doc id="134969" url="https://sk.wikipedia.org/wiki?curid=134969" title="Matej Polereczky">
Matej Polereczky

Matej Polereczky (* cca 1662, Mošovce – † 1722 ) bol obchodník a povstalec.
Životopis.
Obchodník so súknom v Banskej Bystrici, kde bol (21. februára 1696) prijatý za mešťana. Väznený pre dlžoby a zbavený majetku, po prepustení mestský prepravca v Banskej Bystrici (1702). 
Už v roku 1703 sa zapojil do kuruckého povstania Františka II. Rákociho. Kapitán karabinierského pluku povstaleckého vojska, viedol boje v okolí Banskej Bystrice. Neskôr získal hodnosť majora, ale po jeho porážke emigroval s celou rodinou do Poľska a neskôr do Francúzska. 
Ako účastníkovi Rákocziho povstania mu na príkaz vrchného generála M. Berecsényho Mestská rada v Banskej Bystrici hnuteľný majetok vrátila (1704). Jeho dvaja synovia sa napokon usadili vo Francúzsku, kam sa starší Andrej dostal v roku 1719 v sprievode manželky Františka II. Rákociho Šarloty Amálie von Hessen-Rheinfels. V Berčéniho husárskom pluku pôsobil i jeho brat Matej Polerecký (mladší), i najstarší syn František Andrej Filip (niekedy v prameňoch udávaný aj ako Fridrich), ktorý svoju kariéru zavŕšil hodnosťou generála. 

</doc>
<doc id="134972" url="https://sk.wikipedia.org/wiki?curid=134972" title="Blanka Poliaková">
Blanka Poliaková

Blanka Poliaková, pseudonym "Andrea Kohútová" (* 19. júl 1936, Banská Bystrica† 29. november 2023) bola slovenská poetka, redaktorka.
Životopis.
Študovala na gymnáziu v Banskej Bystrici (maturovala 1954). Roku 1954 pracovala ako hlásateľka miestneho rozhlasu, 1955 kalkulantka Stavoindustrie, 1956 – 1958 kreslička Vojenského kartografického ústavu, 1958 – 1968 pracovníčka Múzea SNP v Banskej Bystrici, 1969 redaktorka vydavateľstva Mladé letá, 1970 – 1993 redaktorka časopisu Slovenka v Bratislave.
Debutovala básnickou zbierkou "Požičaj mi deň" (1963), v ktorej prevažujú prírodné motívy a pocitové vnímanie sveta. V ďalších zbierkach intímnej lyriky sa zamyslela nad krehkosťou ľúbostného citu, dočasnosťou šťastia a trvalými hodnotami v ľudskom živote, pričom nezabudla ani na spoločenské väzby. Zložitý vnútorný svet mladých ľudí zobrazila v próze "Dedičstvo" (1968), reportáže z ciest po Bulharsku zhrnula do knihy "V mojich stopách more" (1987). Pre deti predškolského veku napísala verše, v ktorých bez moralizovania vštepuje deťom zmysel pre dobro, krásu a ľudskosť.
Dielo.
Poézia pre dospelých.
autorka ešte publikovala:

</doc>
<doc id="134973" url="https://sk.wikipedia.org/wiki?curid=134973" title="Vladimír Polívka">
Vladimír Polívka

Vladimír Polívka (* 26. máj 1893, Zdice - † 3. apríl 1938, Spišská Belá-Strážky) bol verejný činiteľ, pedagóg, publicista.
Životopis.
Študoval na reálke v Příbrami, 1912 maturoval na učiteľskom ústave, získal spôsobilosť pre meštianske, 1920 v Prahe pre stredné školy. Učil v Čechách, po roku 1919 v Lučenci a v Banskej Bystrici. Člen Mestského zastupiteľstva v Lučenci, stúpenec T. G. Masaryka a čechoslovakizmu, funkcionár Čs. národnosocialistickej strany na Slovensku. Jednateľ a starosta Sokola v Lučenci. Vydal korešpodenciu M. R. Štefánika a jeho Ekvádorský zápisník. Prispieval do novín a časopisov. Roku 1929-1938 poslanec Národného zhromaždenia.

</doc>
<doc id="134974" url="https://sk.wikipedia.org/wiki?curid=134974" title="Štefan Polkoráb">
Štefan Polkoráb

Štefan Polkoráb (* 2. september 1896, Pezinok-Cajla – † 14. október 1951, Bratislava) bol slovenský maliar.
Životopis.
Roku 19111913 sa pripravoval na výtvarné štúdium u G. Mallého v Bratislave, 19131917 a 19191922 študoval na AVU v Prahe. Po absolutóriu sa vrátil do Bratislavy, neskôr býval v Trnave. Roku 1932 portrétoval v Topolčiankach prezidenta republiky T. G. Masaryka. Pravidelne sa vracal na Horehronie, kde mal trvalé stanovište v Heľpe. Vo svojej tvorbe sa venoval portrétnej a figurálnej maľbe, zaujal ho aj motív vinohradníckych prác, častým námetom boli zábery dedinských detí, kompozíciou "Počúvanie kázne" (1939) vytvoril sociografickú monografiu o horehronskej žene.

</doc>
<doc id="134975" url="https://sk.wikipedia.org/wiki?curid=134975" title="Matej Poll">
Matej Poll

Matej Poll (Pohl, Mathias) (* Slovensko) bol organár.
Životopis.
Okolo roku 1562 prvý známy organár v Banskej Bystrici. Opravoval organy v oboch banskobystrických kostoloch a postavil viac organov v okolí, bol aj organistom vo farskom kostole v Banskej Bystrici. V roku 1572-1573 postavil organ vo farskom kostole sv. Kríža v Kežmarku.

</doc>
<doc id="134976" url="https://sk.wikipedia.org/wiki?curid=134976" title="Ján Polomský">
Ján Polomský

Ján Polomský (* 7. december 1896, Jelšava - † 20. august 1981, Banská Bystrica) bol hrebenár.
Jeho otec Ondrej Polomský, matka Júlia rod. Jurinová, manželka Kornélia rod. Chlebušová.
Životopis.
Hrebenárskemu remeslu sa vyučil u svojho otca a pracoval v otcovej dielni, aj po jeho smrti pokračoval v hrebenárskom remesle. Bol posledným hrebenárom, ktorý sa venoval v Jelšave tomuto remeslu. Od roku 1968 žil na dôchodku v Banskej Bystrici.

</doc>
<doc id="134977" url="https://sk.wikipedia.org/wiki?curid=134977" title="Ernest Polóny">
Ernest Polóny

Ernest Polóny (* 26. apríl 1844, Kláštor pod Znievom - † 29. apríl 1928, Kláštor pod Znievom) bol pedagóg, filológ.
Životopis.
Ľudovú školu navštevoval v Kláštore pod Znievom, 1862-1869 študoval na gymnáziu v Banskej Bystrici, kde jeho nár. a rusofilskú orientáciu upevnil M. Čulen, 1869-1875 klasickú filológiu na univerzite v Pešti, 1875-1877 poslucháč 
Slovanského učiteľského ústavu v Petrohrade. Po pôsobení na Slovensku na protest proti zrušeniu gymnázia v Kláštore pod Znievom odišiel do Ruska. V Rusku sa venoval tvorbe učebníc a školských príručiek, autor článkov v slovenskej tlači. Po návrate z Ruska, po vzniku prvej ČSR sa pričinil o znovuotvorenie gymnázia v Kláštore pod Znievom, bol jeho riaditeľom.

</doc>
<doc id="134978" url="https://sk.wikipedia.org/wiki?curid=134978" title="Ružena Polónyová-Žaludová">
Ružena Polónyová-Žaludová

Ružena Polónyová-Žaludová (* 11. júl 1908, Příbram – † 11. jún 1966, Nitra) bola hudobná pedagogička.
Životopis.
V roku 19191923 študovala na reálke v Příbrami, 19231927 na Št. koedukačnom ústave. Roku 19281931 vyučovala na obecných školách v Prahe a súčasne si robila št. skúšky z hudby a tak získala diplom stredošk. učiteľky hudby. V roku 19411945 pôsobila na učiteľskom ústave v Banskej Bystrici. V roku 19591966 odborná asistentka na Pedagogickom ústave v Nitre. Spolupracovala na tvorbe učebníc a metodických príručiek hudobnek výchovy pre 8. a 9. ročník základných škôl a na skriptách pre padagogické inštitúty. Viedla spevácke zbory na školách, kde pôsobila.

</doc>
<doc id="134979" url="https://sk.wikipedia.org/wiki?curid=134979" title="Elena Pomšárová">
Elena Pomšárová

Elena Pomšárová (Pomsarová, rod. Rapošová) (* 13. november 1937, Brezno) je slovenská tanečnica, pedagogička a choreografka.
Životopis.
Žiačka E. Fuchsovej-Lehotskej. Roku 1961 absolvovala štúdium pedagogiky tanca na VŠMU v Bratislave. V roku 1959-1964 členka baletu SND v Bratislave, kde tancovala aj sólové úlohy v baletoch Spiaca krásavica (1964), Laurencia (1959), Karneval 
(1963), Labutie jazero (1964). V roku 1964-1974 členka baletného súboru Opera Musocipiale, od 1974 pedagogička a choreografka Centre Culturel v Marseille, kde spolu s T. Pomšárom založili Ballet Théatre a naštudovala balety: Peter a Vlk, 
Luskáčik, Satieho Pas de quatre a ďalšie.

</doc>
<doc id="134980" url="https://sk.wikipedia.org/wiki?curid=134980" title="Pavol Poničan">
Pavol Poničan

Pavol Poničan (Ponicsan) (* 28. december 1875, Očová – † 22. február 1929, Bratislava) bol slovenský právnik.
Životopis.
Navštevoval ľudovú školu v Očovej, študoval na gymnáziu v Banskej Bystrici a v Banskej Štiavnici a na právnickej fakulte v Budepešti. Pracovník notárskeho úradu v Očovej, úradník, podnotár, 1920 vedúci administratívy župného úradu v Banskej Bystrici, 1922 pracovník Ministerstva s plnou mocou pre správu Slovenska, 1927 vedúci samosprávneho odboru Krajinského úradu v Bratislave. Popredný slovenský odborník v administratívnom práve, zaslúžil sa o výchovu kádrov pre notárske úrady, 
1919 v Banskej Bystrici založil a viedol prvý slovenský náukobeh, významne prispel k realizácii župnej reformy. Prispieval do odbornej tlače i do novín. Spoluzakladateľ a úradujúci podpredseda Zväzu sociálnych-zdravotných spolkov na Slovensku.

</doc>
<doc id="134981" url="https://sk.wikipedia.org/wiki?curid=134981" title="Alžbeta Poničanová">
Alžbeta Poničanová

Alžbeta Poničanová (* 26. september 1908, Predajná - † 18. december 1987, Bratislava) bola herečka.
Životopis.
Po skončení strednej školy študovala v rokoch 1929-1933 na Hudobnej a dramatickej akadémii v Bratislave. V r. 1933-1936 bola externou, v r. 1936-1938 internou členkou českej činohry SND, potom v r. 1938-1980 členkou činohry SND v Bratislave. Už ako študentka hrávala v ochotníckych súboroch v Brezne a v Podbrezovej. Predstaviteľka výrazných ženských postáv, upútala svojím moderným zjavom, ale neopakovateľné dedinské typy stvárnila aj v Tajovského hrách a v slovenskej klasike. Roku 1936 hrala v prvom slovenskom filme Matkina spoveď. Spolupracovala s Československým rozhlasom a vyučovala na Divadelnej fakulte VŠMU v Bratislave.

</doc>
<doc id="134982" url="https://sk.wikipedia.org/wiki?curid=134982" title="Móric Popper">
Móric Popper

Móric Popper (* Lučenec) bol podnikateľ, obchodník, pivovarník.
Životopis.
Obchodník a podnikateľ spolu s Jozefom Grünom boli majitelia pivovaru v Banskej Bystrici (1889-1892).

</doc>
<doc id="134983" url="https://sk.wikipedia.org/wiki?curid=134983" title="Matej Porsch">
Matej Porsch

Matej Porsch (* Slovensko) bol evanjelický kňaz.
Životopis.
Kazateľ nemeckej evanjelickej obce v Banskej Bystrici (1660?-1673). Prívrženec reformácie, v dôsledku protireformačných snáh v Uhorsku bol nábožensky prenasledovaný a odsúdený (1674), zbavený funkcií v Banskej Bystrici a musel odísť do vyhnanstva.

</doc>
<doc id="134984" url="https://sk.wikipedia.org/wiki?curid=134984" title="Michal Potocký">
Michal Potocký

Michal Potocký (* 8. apríl 1912, Vysoká nad Uhom – † 20. október 1996, Piešťany) bol slovenský jezuita, náboženský publicista, pedagóg a rímskokatolícky kňaz.
Životopis.
Študoval teológiu v Banskej Bystrici (od roku 1942). Katechéta v Banskej Bystrici (1948 – 1950). Stredoškolský učiteľ náboženstva a latinčiny, katechéta na katolíckych gymnáziách. Politicky prenasledovaný (1950) a väznený. Po amnestii pracoval vo výrobe. Prekladateľ náboženských a filozofických prác, ovládal latinčinu, taliančinu, a francúzštinu. Zaoberal sa filozofiou a teológiou Pierra Teilharda de Chardin. Existujú vierohodné záznamy (už z roku 1957) o tom, že nebohý páter Michal Potocký SJ, rodák z Vysokej nad Uhom, zhromažďoval svedkov života a smrti vtedy ešte nie blahoslavenej Anny Kolesárovej.

</doc>
<doc id="134987" url="https://sk.wikipedia.org/wiki?curid=134987" title="Zuzana Preisová">
Zuzana Preisová

Zuzana Preisová (* Slovensko) bola podnikateľka.
Jej manžel Samuel Preis.
Životopis.
Majiteľka zvonolejárskej dielne. Manželka banskobystrického zvonolejára, už počas jeho života aktívne zasahovala do výrobného programu dielne. Po manželovej smrti signovala zvony striedavo svojim menom a menom manžela (1770-1786).

</doc>
<doc id="134988" url="https://sk.wikipedia.org/wiki?curid=134988" title="Jakub Pribicer">
Jakub Pribicer

Jakub Pribicer (Pribicerus, Jacobus; Pribitzer, Priwitzer; prímeno Neosoliensis; * október 1539, Banská Bystrica† december 1582, Košice) bol slovenský astronóm, pedagóg.
Jeho otec bol Šebastián Pribicer a manželka rod. Szüszmundová.
Životopis.
Študoval na gymnáziu v Banskej Bystrici, na univerzitách v Lipsku a 15751577 vo Wittenbergu. V roku 15771580 profesor mestskej latinskej školy v Banskej Bystrici, býval v dome č. 12 (11) na Námestí v Banskej Bystrici. Autor prvej knihy s astronomickou tematikou na Slovensku, "Traktát o kométe" (lat. "Tractatus de cometa"), ktorá 10. novembra 1577 zažiarila v súhvezdí Kozorožca a opísal aj výskyt astronomických, meteorologických a seizmických javov v Banskej Bystrici a okolí v 16. storočí. Knihu vydala tlačiareň Krištofa Škultétyho v Banskej Bystrici (1578).

</doc>
<doc id="134989" url="https://sk.wikipedia.org/wiki?curid=134989" title="Jozef Pribilinec">
Jozef Pribilinec

 
 
 
 
 
 
 
 
 
Jozef Pribilinec (* 6. júl 1960, Kopernica) je bývalý slovenský atlét, olympijský víťaz a majster Európy v chôdzi. 
Kariéra.
Slovenský olympijský víťaz v atletike začínal s bežeckým lyžovaním. Prvé preteky v chôdzi absolvoval ako učeň v máji 1977, na jeseň toho istého roku vyhral celoštátnu učňovskú olympiádu a ako 17-ročný prišiel do ASVŠ Dukla Banská Bystrica do chodeckej skupiny Juraja Benčíka. Po poldruharočnom tréningu sa stal juniorským svetovým rekordérom na 10 km, onedlho aj juniorským majstrom Európy (1979). Na olympijské hry 1980 v Moskve cestoval talentovaný mladík ako tajný tromf, v úmornej horúčave však zaplatil nováčikovskú daň a skončil na 20. mieste. Prvý úspech na vrcholnom podujatí dosiahol na ME 1982, v Aténach prišiel do cieľa druhý za Španielom José Marinom a pred reprezentačným kolegom Pavlom Blažekom . Striebro priviezol aj z premiérových majstrovstiev sveta 1983 v Helsinkách, keď ho v závere pretekov zdolal Mexičan Ernesto Canto. Pribilinec mu oplatil prehru vo finále Svetového pohára v nórskom Bergene, navyše vytvoril časom 1:19:30 hod. najlepší svetový výkon . O účasť na OH 1984 v Los Angeles pripravil Pribilinca v životnej forme bojkot socialistických krajín. Na „náhradnej olympiáde“ pod názvom "Družba 1984", ktorej atletické súťaže mužov sa konali v Moskve, diskvalifikovali na 19. kilometri domáci rozhodcovia Jozefa, kráčajúceho na vedúcej pozícii a rovnaký osud postihol pred bránou štadióna aj Pavla Blažeka .
V roku 1986 v Stuttgarte sa stal Jozef majstrom Európy, keď zvíťazil s 15 metrovým náskokom pred svojim dlhoročným rivalom Talianom Mauriziom Damilanom. Európsky titul vybojoval aj na halových ME v Liévine 1987 a v Budapešti 1988. Zlato z halových MS v Indianapolise mu uniklo o vlások, o víťazstve Rusa Michaila Ščennikova rozhodla cieľová fotografia. Na MS 1987 v Ríme obhájil striebornú pozíciu spred štyroch rokov. Najväčší úspech dosiahol na olympijských hrách v Soule, 23. septembra 1988 prišiel do cieľa s trojsekundovým náskokom pred reprezentantom NDR Rolandom Weigelom, časom 1:19:57 hod. vytvoril nový olympijský rekord.
Rok po olympiáde ukončil aktívnu činnosť po problémoch s kolenom. V roku 1993 sa po štvorročnej pauze vrátil, siedmykrát vyhral "Záhorácku dvadsiatku" , vďaka čomu si vyslúžil nomináciu na MS 1993, kde obsadil 17. miesto a definitívne sa rozlúčil s aktívnou kariérou. 
V rokoch 1986 a 1988 bol zvolený česko-slovenským športovcom roka a v ankete Slovenský športovec storočia obsadil ôsme miesto.
V rokoch 1994-1998 bol poslanec NR SR za SDĽ.
Rekordy.
Jozef Pribilinec počas svojej kariéry vytvoril a bol držiteľom nasledovných rekordných výkonov:

</doc>
<doc id="134990" url="https://sk.wikipedia.org/wiki?curid=134990" title="Anton Prídavok">
Anton Prídavok

Anton Prídavok (* 28. máj 1904, Kežmarok - † 12. máj 1945, Ružomberok) bol slovenský básnik, osvetový pracovník, publicista. Pseudonym: Anton Kompánek; A.P. Umkin; K.Ž. Marčan; Peter Boleráz; strýc Anton; Zemkin.
Jeho otec bol Jozef Prídavok, matka Zuzana rod. Okáľová a manželka Mária rod. Hajková.
Životopis.
Anton Prídavok sa narodil 28. mája 1904 v Kežmarku v rodine železničných zamestnancov, v dôsledku čoho sa často rodina sťahovala. Neskôr študoval na gymnáziu v Spišskej Novej Vsi a v Prešove. V roku 1918 prestúpil na učiteľský ústav a v roku 1922 zmaturoval. Anton Prídavok pochádzajúci z uvedomelej slovenskej rodiny, mal ďalších štyroch bratov, pričom všetci piati sa významnou mierou zapísali do slovenských dejín. Najstarší Peter Prídavok pôsobil v Londýne ako vedúci slovenského vysielania BBC. Bratia Prídavkovci Anton, Peter, Marián, Jozef a Ján patrili medzi vzdelanú slovenskú generáciu, mimoriadne publikačne a redakčne činnú. Okrem osvetovej, literárnej, dramatickej a básnickej činnosti, Anton Prídavok patril k prvým priekopníkom, ktorí položili základy rozhlasového života na východnom Slovensku. Organizoval rozhlasové vysielanie v Košiciach, neskôr po okupácii južného Slovenska horthyovským Maďarskom vybudoval rozhlasové štúdio v Prešove. V rokoch 1927 až 1932 bol oblastným tajomníkom literárno-dramatického oddelenia Slovenskej ligy. Súčasne má nemalý podiel na položení základov profesionálnej scény dnešného Divadla Jonáša Záborského v Prešove, kde založil divadelný krúžok "Záborský," v ktorom bol režisérom a dramaturgom.
Počas Druhej svetovej vojny sa postavil jednoznačne voči pangermanizmu a nastupujúcemu nemeckému fašizmu. Zúčastnil sa občianskeho odboja a ako riaditeľ rozhlasu v Prešove odišiel už počas prvých dní Slovenského národného povstania do Banskej Bystrice. Pre potreby Slobodného Slovenského vysielača dal tajne do Banskej Bystrice premiestniť technickú aparatúru a rozhlasový archív. Po potlačení SNP a následnom krvavom pohone na príslušníkov povstaleckého hnutia bol v januári 1945 chytený nemeckým gestapom. Väznený, vypočúvaný a mučený sa dočkal oslobodenia, no v dôsledku prežitých útrap zomrel tri dni po skončení vojny v Ružomberku 12. mája 1945 a to iba ako 40 ročný. 

</doc>
<doc id="134991" url="https://sk.wikipedia.org/wiki?curid=134991" title="Peter Prídavok">
Peter Prídavok

Peter Prídavok (* 27. november 1902, Stankovany – † 15. február 1966, Londýn) bol slovenský spisovateľ, novinár, politik, prekladateľ. Pseudonym: Cyril; Orion; Peter Prešovský.
Jeho otec bol Jozef Prídavok, matka Zuzana rod. Okáľová, manželka Mária Prídavková. Mal štyroch bratov: Anton, Marián, Jozef a Ján.
Životopis.
V roku 19201921 študoval a zmaturoval na gymnáziu v Banskej Bystrici, 19211923 študoval filozofiu na Collegiu Maximum a teológiu na univerzite a Innsbrucku, 19231925 klasické a slovanské jazyky na Karlovej univerzite v Prahe. Redaktor časopisov a denníkov a súčasne 19261929 majiteľ a zodpovedný redaktor týždenníka "Rodobrana", 19381939 vedúci tlačového odboru slovenskej vlády a Slovenskej tlačovej kancelárie v Bratislave. V apríli 1939 emigroval do Paríža, od júna 1940 v Londýne, tam politik a novinár 19521966 najprv programový asistent, neskôr vedúci Slovenskej sekcie vysielania BBC. Debutoval v štud. čas. Zostavovateľ a editor antológií juhoslovanských, nemeckých a slovenských ľudových rozprávok a povestí. Zostavoval šlabikáre a čítanky pre ľudové školy. Autor metodických príručiek pre učiteľov, pokúsil sa o tvorbu veselohier. Kratšie literárne a publicistické útvary i náboženskú literatúru prekladal z ruštiny, poľštiny, slovinčiny, srbštiny, chorvátčiny, latinčiny, taliančiny a nemčiny. Po februári 1948 spoluzakladateľ SNR v zahraničí. Člen národných, kultúrnych a politických spolkov. V roku 19481952 gen. tajomník SNR v Ríme.

</doc>
<doc id="134993" url="https://sk.wikipedia.org/wiki?curid=134993" title="Samuel Preis">
Samuel Preis

Samuel Preis (* Banská Bystrica - † 22. december 1771, Slovensko) bol zvonolejár a delolejár.
Jeho manželka Zuzana Preisová.
Životopis.
Banskobystrický zvonolejár a delolejár. Mal dielňu pod Hronskou bránou v Banskej Bystrici, ktorú po jeho smrti odkúpil od dedičov Ján Juraj Knobloch, vnuk.

</doc>
<doc id="134994" url="https://sk.wikipedia.org/wiki?curid=134994" title="Gabriel Pronai">
Gabriel Pronai

Gabriel Pronai () deTóth-Próna et Blatnicza (zo Slovenského Pravna a Blatnice) (* 1. apríl 1812, Banská Bystrica - † 1. apríl 1875, Florencia) bol verejný činiteľ, cirkevný hodnostár, publicista, statkár.
Jeho otec Jozef Pronai deTóth-Próna et Blatnicza, matka Rozália rod. Kubíniová, manželka Karolína rod. Podmanická.
Životopis.
Pochádzal z barónskej vetvy známej, pôvodom turčianskej, šľachtickej rodiny Prónaiovcov s predikátom "de Tót-Próna et Blatnicza" (zo Slovenského Pravna a Blatnice), ktorej členovia boli známymi osobnosťami evanjelickej a. v. cirkvi v Uhorsku. Študoval v Rožňave a v Bratislave. Založil základinu na podporu mladých hudobníkov, podporoval záhradníctvo, ovocinárstvo, vinohradníctvo. Zaslúžil sa o vznik odbornej školy pre spracovanie dreva. Generálny inšpektor evanjelickej a. v. cirkvi v Uhorsku (1861 – 1875), prívrženec silného maďarizačného tlaku na cirkev. I jeho zásluhou sa zrušili slovenské gymnáziá v Revúcej a v Martine. Autor politických brožúr, národopisnej práce, diela o záhradníctve. Prispieval do viedenských novín, maďarskej odbornej a kultúrnej tlače.

</doc>
<doc id="134995" url="https://sk.wikipedia.org/wiki?curid=134995" title="Sergej Protopopov">
Sergej Protopopov

Sergej Protopopov (* 5. júl 1895, Valujki, Rusko - † 13. júl 1976, Banská Štiavnica) bol fotograf a akademický maliar.
Životopis.
Reportážny aj dokumentárny fotograf. Stál pri zrode fotografickej reportáže na Slovensku, publikoval v ilustrovanej tlači. Metodik pre fotografiu a film v osvetových strediskách v Banskej Bystrici (1957-1967), viedol filmové štúdio pri Krajskom osvetovom stredisku v Banskej Bystrici. Nositeľ viacerých ocenení a vyznamenaní.

</doc>
<doc id="134996" url="https://sk.wikipedia.org/wiki?curid=134996" title="Ladislav Protuš">
Ladislav Protuš

Ladislav Protuš (* 2. december 1886, Banská Bystrica-Radvaň – † 1953) bol československý politik a poslanec Národného zhromaždenia republiky Československej za Národné zjednotenie.
Biografia.
Jeho otec bol Ján Protuš a matka Mária rod. Petríkova. V rokoch 19191920 pôsobil ako tajomník Slovenského klubu v Revolučnom národnom zhromaždení. Politicky sa angažoval v Československej národnej demokracii (ČND). Za ňu kandidoval v parlamentných voľbách v roku 1929. V rokoch 19321938 zasadal v bratislavskom mestskom zastupiteľstve za ČND. V parlamentných voľbách v roku 1935 bol zvolený za Národné zjednotenie (formácia, do ktorej sa združilo viacero pravicových a nacionalistických politických subjektov, vrátane ČND) do Národného zhromaždenia. Mandát si oficiálne podržal do 21. marca 1939. Patril do tej časti Národného zjednotenia, ktorá nenadväzovala na Československú národnú demokraciu, ale na formáciu Národná liga.
Profesiou bol vrchným technickým komisárom. Podľa údajov z roku 1935 býval v Bratislave.

</doc>
<doc id="134998" url="https://sk.wikipedia.org/wiki?curid=134998" title="Jozef Pruni">
Jozef Pruni

Jozef Pruni (* 15. marec 1793, Brezno - † 5. október 1867, Bratislava) bol náboženský spisovateľ, cirkevný hodnostár.
Životopis.
Filozofiu študoval v Bratislave a v Trnave, teológiu na univerzite v Pešti, 1816 vysvätený za kňaza, ThDr. Od roku 1819 profesor filozofie, 1828 dogmatiky na bohosloveckom seminári v Trnave, esesor svätej stolice, 1847 titulárny ostrihomský kanoník v Trnave, 1853 kanoník v Bratislave, okolo 1863 učiteľ teológie v Ostrihome. Autor učebníc logiky, metafyziky a dogmatiky, príležitostných veršov na počesť Mikuláša Čákiho.

</doc>
<doc id="134999" url="https://sk.wikipedia.org/wiki?curid=134999" title="Július Psotka starší">
Július Psotka starší

Július Psotka (* 3. marec 1889, Banská Bystrica - † 1959, Bratislava) bol slovenský strojnícky inžinier a námorný kapitán.
Životopis.
Študoval na Štátnom maďarskom kráľovskom katolíckom gymnáziu v Banskej Bystrici. Námorný kapitán v 1. svetovej vojne, vedúci inžinier železiarní v Podbrezovej (od roku 1919). V rokoch 1937 až 1939 žil v Příbrami - Březových horách, kde pôsobil ako technický komisár. Neskôr žil v Bratislave.

</doc>
<doc id="135000" url="https://sk.wikipedia.org/wiki?curid=135000" title="Ján Psotka (1896)">
Ján Psotka (1896)

Ján Psotka ml. (* 12. február 1896, Banská Bystrica, † neznáme) bol slovenský lekár.
Životopis.
Účastník maďarského povstania, väznený v Budapešti. Odtiaľ ušiel na švédsku loď Červeného kríža a po ťažkostiach sa vrátil do rodnej Banskej Bystrice. Ako lekár pôsobil v maďarskom baníckom regióne Ajkacsinger-Völgyu.

</doc>
<doc id="135001" url="https://sk.wikipedia.org/wiki?curid=135001" title="František Psotka">
František Psotka

František Psotka (* 3. december 1846, Banská Bystrica – † 5. december 1909, Kremnica) bol historik, pedagóg.
Život a dielo.
Štúdiá v Budapešti, roku 1870 zložil profesorské skúšky z prírodopisu. V rokoch 1869-1870 skúšobný profesor matematiky a prirodných vied na Štátnom maďarskom kráľovskom katolíckom gymnáziu v Banskej Bystrici, od 1871 na reálke v Kremnici, neskôr jej riaditeľ.
Autor štúdií a článkov so spoločenskou, politickou a kultúrnou problematikou banských miest, historickej práce o kremnickom Kasíne, monografie o revolúcii 1848 a o pôsobení vojsk Arthura Görgeia v okolí banských miest.

</doc>
<doc id="135004" url="https://sk.wikipedia.org/wiki?curid=135004" title="Pavol Púčik">
Pavol Púčik

Pavol Púčik (* 23. január 1921, Hronec - † 4. august 1977, Bratislava) bol rozhlasový publicista. Pseudonym: G. Sámeľov, Pavo P. Lipa
Jeho otec Róbert Púčik, matka Leopoldína rod. Pitlovičová, manželka Terézia rod. Pajeďová.
Životopis.
V roku 1936-1940 študoval na učiteľskom ústave v Banskej Bystrici, 1964-1969 na Filozofickej fakulte UK v Bratislave. V roku 1940-1943 pôsobil ako učiteľ na ľudových školách. Roku 1943 nastúpil vojenskú službu, ako vojak 1944 bojoval v povstaleckej armáde, 1945 príslušník 1. čs. armádneho zboru. Po oslobodení pôsobil v rozličných funkciách ako vojak z povolania. Od roku 1954 pracoval ako redaktor Československého rozhlasu v Bratislave. Organizátor rozhlasovej práce najmä v oblasti regionálneho vysielania. Autor príspevkov z obdobia 2. svetovej vojny, protifašistického odboja, výrobnej sféry a občianskeho života. Spracoval dejiny regionálneho vysielania na Slovensku.

</doc>
<doc id="135005" url="https://sk.wikipedia.org/wiki?curid=135005" title="Karol Raab">
Karol Raab

Karol Raab (* 26. júl 1840, Banská Bystrica - † 6. apríl 1922, Kremnica) bol slovenský evanjelický kňaz, náboženský spisovateľ a cirkevný hodnostár. Pseudonym: Alethofilos.
Jeho otec Ján Raab, matka Anna rod Gostoraiová, manželka Vilma rod. Schultzová, Hermína rod. Beňáčová.
Životopis.
Študoval na stredných školách v Banskej Bystrici, v Rimavskej Sobote, v Banskej Štiavnici a v Soprone, teológiu na univerzitách vo Viedni a v Halle. Vychovávateľ v rodine Antona Radvanského v Banskej Bystrici-Radvani (1862-1863). Od roku 1875 senior zvolenského seniorátu, 1880 farár v Kremnici, 1880-1917 senior tekovského seniorátu. Venoval sa cirkevným dejinám, autor monografi i učebnice z tejto oblasti, modlitebnej knižky, spoluzostavovateľ slovenskej čítanky. Redaktor a vydavateľ evanjelickej tlače.

</doc>
<doc id="135006" url="https://sk.wikipedia.org/wiki?curid=135006" title="Andrej Ľudovít Radlinský">
Andrej Ľudovít Radlinský

ThDr. PhDr. Andrej Radlinský
(alebo aj Andrej Ľudovít Radlinský, krstený Ľudovít Andrej; * 8. júl 1817, Dolný Kubín – † 26. apríl 1879, Kúty) bol slovenský rímskokatolícky kňaz, jazykovedec, pedagóg, redaktor, fyzik, vydavateľ, náboženský spisovateľ, zakladateľ Spolku svätého Vojtecha, spoluzakladateľ Matice slovenskej. Pseudonym: Radolínsky
Rodina.
Otec Andreja Radlinského sa volal Ondrej Radlinský / Andrej Radlinský. Študoval na piaristickom gymnáziu v Ružomberku a potom v Jágri. Bol úradníkom a hospodárom na časti zdedeného majetku. V meruôsmych rokoch (revolúcie v rokoch 1848 až 1849) bol richtárom. 
Matka Andreja Radlinského sa volala Alžbeta, rodená Bernoláková. Bola dcérou brata Antona Bernoláka.
Andrej Radlinský mal sestru Máriu a dvoch bratov. Jeho brat Štefan Radlinský bol povolaním takisto kňaz. Pôsobil v Dolnej Lipnici a napísal latinskú učebnicu učebnicu pastorálnej teológie. Ďalší brat sa volal Gašpar. 
Životopis.
Študoval na gymnáziu v Ružomberku, Kremnici a v Budíne. V roku 1834 – 1836 študoval filozofiu v Oláhovom seminári v Trnave, a v seminári v Bratislave. V roku 1836 – 1840 katolícku teológiu na univerzite v Pázmaneu vo Viedni, popri nej sa venoval aj štúdiu jazykovedy a spoločenskovedným i exaktným predmetom. V roku 1841 získal doktorát (PhDr.) na univerzite v Pešti 1841 a bol vysvätený za kňaza. Pôsobil v Budíne, v Štefultove a Zlatých Moravciach a dlhšie i v Banskej Štiavnici, kde zriadil nedeľné školy a organizoval spolky miernosti. V roku 1852 vydal I. zväzok "Prostonárodnej Bibliotéky", ktorý obsahoval hviezdovedu, zemepis, prírodopis a silozpyt. Jeho zostavovateľom bol Maximilián Jalovecký. Andrej Radlinský musel tajne opustiť Slovensko a prešiel do Viedne, kde spolupracoval s Jánom Kollárom. Tu redigoval Slovenské noviny, vydával časopis Cyrill a Method, neskôr s prílohou "Priateľ školy a literatúry", Pešťbudínske vedomosti, Katolícke noviny.
Andrej Radlinský značne prispel k vytváraniu slovenskej fyzikálnej terminológie. V päťdesiatych až sedemdesiatych rokoch 19. storočia svojimi všestrannými schopnosťami zasahoval do hospodárskeho a literárneho života a má nezabudnuteľné zásluhy pri napomáhaní rozvoja slovenského školstva, najmä pri jeho záchrane. Aktívne sa podieľal na slovenskom národnom politickom hnutí, zástanca spolupráce oboch konfesií, propagátor českej a slovenskej vzájomnosti, slavianofil ako jazykovedec ovplyvnil vývoj a kodifikáciu spisovnej slovenčiny, zúčastnil sa na rozvoji a šírení katolíckej náboženskej spisby pričinil sa o povznesenie slovenského školstva. Spoluzakladateľ Matice slovenskej a Spolku svätého Vojtecha. Redaktor, vydavateľ a zostavovateľ náboženských publikácií. Zaslúžil sa o poslovenčenie a neskôr záchranu banskobystrického gymnázia, usiloval sa založenie slovenskej právnickej akadémie v Banskej Bystrici, nastolil aj potrebu zriaďovania pôrodných sál na Slovensku. Vydával rôzne školské pomôcky a príručky, jeho učebnica "Školník" bola významným prostriedkom pri pozdvihnutí vzdelanostnej úrovne slovenského národa. Zomrel 26. apríla 1879 a pochovaný je v Kútoch.
Dielo "Školník", ktoré vydal v roku 1871 obsahujúce hviezdovedu, zemepis, silozpyt, zemeznalstvo, prírodopis, domáce a poľné hospodárstvo, ovocinárstvo, včelárstvo, hodvábnictvo a náuku o právach a povinnostiach občanských pre katolícke elementárne školy. Učebnica má 316 strán a 12 strán obrázkov. Stavba Silozpytu čili fyziky ako jednej časti "Školníka": 

</doc>
<doc id="135008" url="https://sk.wikipedia.org/wiki?curid=135008" title="Anton Radvanský">
Anton Radvanský

Barón Anton II. Radvanský ("Radvánszky de Radvány et Sajókaza"; * 8. jún 1807, Banská Bystrica - † 7. jún 1882, Banská Bystrica-Radvaň) bol krajinský hodnostár, statkár. Pseudonym: Varšiansky, Varsjanszky.
Jeho otec Anton Radvanský (1769 1840), matka Barbora rod. Kubínyová (1779 – 1848), manželka Mária rod. Podmanická (1831 1902; svadba bola dňa 26. 5. 1849), dcéra Mária Radvanská (1851 1918; vydatá za Bélu Nyáryho) a syn Ján Radvanský (1854 1899).
Životopis.
Študoval na gymnáziu v Banskej Bystrici, na evanjelickom lýceu, 1825-1827 na akadémii v Bratislave, 1831 získal advokátsky diplom. Podžupan (1840), župan Zvolenskej stolice v Banskej Bystrici (1848, 1861 a 1865-1882), i turčiansky župan (1875-1877), skutočný vnútorný tajný radca a gen. dozorca uhorskej evanjelickej cirkvi. Školský inšpektor, predseda rady evanjelických gymnázií v Banskej Bystrici. Podporil vznik detskej opatrovne (1834) a Potravinárskeho družstva v Banskej Bystrici. 
Vo verejných funkciách zastával oficiálnu uhorskú štátnu ideológiu, spojenú s maďarizáciou nemaďarských etník. Stál v opozícii voči slovenskému národnému hnutiu, ale bol prívržencom reformných snáh uhorskej šľachty v 30-tych a 40-tych rokoch 19. storočia. Bol vyslancom Zvolenskej stolice na sneme v roku 1843 a tiež na sneme v roku 1848. Počas zasadania snemu bol notárom magnátskej snemovne. Neskôr vstúpil do uhorskej národnej gardy, získal hodnosť kapitána. Po porážke revolúcie bol perzekvovaný a neskôr sa usadil na rodových majetkoch. Tie boli v roku 1850 rozdelené medzi jednotlivých členov rodiny; Anton Radvanský získal majetky vo Zvolenskej župe (dediny Bacúrov, Králiky, Kráľová, Kremnička, Malachov, Radvaň, Skubín, Tajov) a v Peštianskej župe. 
Kurátor Zvolenského seniorátu v Banskej Bystrici (1842-1859), pre nesúhlas s protestantským patentom sa vzdal funkcie. Hospodáril na rodových majetkoch vo Zvolenskej župe. 
Predstaviteľ reformného hnutia uhorskej šľachty. Autor pamfletov, letákov a príležitostných prejavov.

</doc>
<doc id="135009" url="https://sk.wikipedia.org/wiki?curid=135009" title="Ladislav Radvanský">
Ladislav Radvanský

Ladislav Radvanský ("Radvánszky de Radvány"; * 18. december 1701, Banská Bystrica-Radvaň - † 1758, Banská Bystrica-Radvaň) bol historik, statkár.
Jeho otec Ján Radvanský, matka Anna Mária rod. Szentivániová, syn Ján Radvanský, manželka Jana rod. Révaiová a Anna-Mária Szentiványiova, brat Juraj Radvanský.
Životopis.
Študoval na gymnáziu v Banskej Bystrici a v Bratislave, hospodáril na rodovom majetku v Banskej Bystrici-Radvani. Na oboch gymnáziách bol žiakom M. Bela, ktorý usmernil jeho záujem o teológiu a históriu. Prívrženec pietizmu, obranca protestantov, podporoval cirkevné školstvo, vydávanie náboženskej literatúry, mecén študentov v zahraničí. Vlastnil rozsiahlu knižnicu, spísal jej katalóg, spracoval dejiny svojho rodu. Venoval sa najmä literatúre, neprijal stoličné funkcie. Roku 1741 komisár a dverník na korunovácii Márie Terézie za uhorskú kráľovnú v Bratislave, 1743 účastník jej korunovácie za českú kráľovnú v Prahe. V rukopise zanechal zápisky z uhorských snemov, korunovácií z ciest po rakúskych provinciách, písal i verše.

</doc>
<doc id="135010" url="https://sk.wikipedia.org/wiki?curid=135010" title="Ján Radvanský (1854)">
Ján Radvanský (1854)

Barón Ján Radvanský ("Radvánszky de Radvány et Sajókaza"; * 5. júl 1854, Banská Bystrica-Radvaň - † 27. marec 1899, Budapešť) bol krajinský hodnostár, statkár.
Jeho otec Anton Radvanský (1807 1882), matka Mária rod. Podmanická (1831 1902), manželka Šarlota rod. Radvanská (1854 1943). Mal dvoch synov: Alberta (1880 1963) a Antona (1882 1933), a dcéru Karolínu (1884 1913). 
Životopis.
Študoval na gymnáziu v Banskej Bystrici a v Bratislave, kde absolvoval aj Právnickú akadémiu. Hospodáril na rodinnom majetku v Banskej Bystrici-Radvani, pôsobil v správe Zvolenskej župy, 1897-1899 jej župan, inšpektor zvolenského evanjelického a. v. seniorátu.

</doc>
<doc id="135011" url="https://sk.wikipedia.org/wiki?curid=135011" title="Bibliografka">
Bibliografka



</doc>
<doc id="135012" url="https://sk.wikipedia.org/wiki?curid=135012" title="Viliam Rafanides">
Viliam Rafanides

Viliam Rafanides (* 29. február 1844, Cerovo – † 26. december 1893, Baďan) bol slovenský publicista a evanjelický kňaz.
Životopis.
Študoval na gymnáziu v Banskej Bystrici a v Banskej Štiavnici, teológiu v Bratislave a v Halle. Po vysvätení od roku 1869 vykonával pastoračnú činnosť, od roku 1870 evanjelický kňaz v Baďane. Literárne činný v časopise Korouhev na Sione (1878 – 1881). Zaoberal sa dielom nemeckých teológov, otázkou teologického vzdelávania a jej nedostatkov v Uhorsku. Jeho príspevky svedčia o literárnom talente a kultúrnom rozhľade.

</doc>
<doc id="135013" url="https://sk.wikipedia.org/wiki?curid=135013" title="Ľudovít Rajčič">
Ľudovít Rajčič

Ľudovít Rajčič (* ? Banská Bystrica † 1916, Slovensko) bol slovenský lekár.
Životopis.
Pôsobil ako lekár v Banskej Bystrici. Na jeho podnet postavili novú Mestskú nemocnicu v Banskej Bystrici (1900-1901), ktorá slúžila aj ako župná nemocnica pre Zvolenskú župu. Stal sa jej prvým riaditeľom a primárom. Autor monografie o zdravotníctve v Banskej Bystrici.

</doc>
<doc id="135014" url="https://sk.wikipedia.org/wiki?curid=135014" title="Peter Rajtar">
Peter Rajtar

Peter Rajtar (* 22. december 1912, Sľažany† 5. november 1990, Sľažany) bol slovenský rímskokatolícky kňaz a salezián.
Životopis.
Narodil sa v Horných Sľažanoch. Pôsobil ako katechéta a vedúci školy v Žiline (19391941), administrátor farnosti v Šaštíne (19411942) a direktor saleziánov vo Sv. Beňadiku, Trnave a v Nitre. Politicky prenasledovaný (po roku 1950) a internovaný. Po prepustení z internácie (1960) pracoval ako pokladník v Banskej Bystrici. Za obranu pápeža a rímskokatolíckej cirkvi ho v Banskej Bystrici odsúdili a uväznili (19661967).

</doc>
<doc id="135016" url="https://sk.wikipedia.org/wiki?curid=135016" title="Dezider Rakšány">
Dezider Rakšány

Dezider Rakšány (* 9. júl 1906, Banská Štiavnica – † 30. december 1981, Žiar nad Hronom) bol slovenský diplomat, prekladateľ a právnik.
Životopis.
Študoval na evanjelickom lýceu v Bratislave, na štátnom reálnom gymnáziu v Banskej Štiavnici, 19231925 na Carnotovom lýceu v Dijone, 19261931 právo na Právnickej fakulte Karlovej univerzity v Prahe. Roku 1925 bakalár filozofie, 1931 JUDr. V roku 19311936 okresný sudca v Banskej Bystrici, Leviciach, Martine a v Komárne, 19361939 hlavný ministerský komisár Kancelárie prezidenta republiky v Prahe, 19391944 vedúci právneho oddelenia Ministerstva zahraničných vecí Slovenského štátu v Bratislave. Ministerský vyslanec v Bruseli a v Luxemburgu, referent na Ministerstve zahraničných vecí v Prahe. V roku 19431944 účastník ilegálneho protifašistického odboja. Autor článkov v regionálnych časopisoch a v právnickej tlači. Od 50. rokov registrovaný prekladateľ v Univerzitnej knižnici a v Štátnej vedeckej knižnici v Banskej Bystrici, prekladal archiválie z oblasti baníctva, mineralógie a geológie. Prekladal z ruštiny, nemčiny, francúzštiny, angličtiny a latinčiny. V rokoch 19501951 delegát Medzispojeneckého reparačného úradu v Bruseli.

</doc>
<doc id="135017" url="https://sk.wikipedia.org/wiki?curid=135017" title="Štefan Rakyta">
Štefan Rakyta

Štefan Rakyta (* 19. december 1913, Priechod – † 4. december 1958, Priechod) bol ľudový rezbár.
Jeho otec Ondrej Rakyta, matka Anna Rakytová, manželka Mária rod. Rakytová.
Životopis.
Od roku 1925 valach na rozličných salašoch, neskôr bača. Roku 1939 sa začal venovať popri salašníctve aj rezbárstvu. Sústredil sa na výrobu stredoslovenského typu črpáka. Tematicky spracovával prevažne motívy z pastierskeho života. Roku 1956 začal spolupracovať a ÚĽUV-om v Bratislave. Z nemalého počtu črpákov, ktoré vytvoril, sa časť jeho produkcie zachovala v dokumentačných zbierkach ÚĽUV-u.

</doc>
<doc id="135019" url="https://sk.wikipedia.org/wiki?curid=135019" title="Anna Randušková">
Anna Randušková

Anna Randušková (rod. Vozárová; * 9. marec 1930, Pohorelá-Pohorelská Maša – † 27. marec 1993, Bratislava) bola slovenská lekárka-pediatrička, vysokoškolská pedagogička.
Životopis.
Do roku 1956 študovala medicínu na Lekárskej fakulte UK v Bratislave, kde v roku 1956 získala titul MUDr. Pokračovala vo vedeckej a pedagogickej práci: v roku 1975 získala titul CSc., v roku 1978 sa stala docentkou (doc.) a v roku 1989 profesorkou (Prof.). 
Od roku 1956 pôsobila ako lekárka v Lučenci, od roku 1959 na I., neskôr na II. detskej klinike Detskej fakultnej nemocnice, kde od 1985 pôsobila ako prednostka; súčasne v roku 1959-1978 najskôr ako docentka, v rokoch 1989-1993 ako profesorka učila na Katedre pediatrie II. Lekárskej fakulty UK v Bratislave. Vo vedecko-výskumnej práci sa zamerala na problematiku etiopatogenézy recidivijúcich respiračných chorôb u detí so zameraním na alergiu a imunodeficienciu. Neskôr sa zoberala sledovaním hladiny lipoproteínov a niektorými hormonálnymi ukazovateľmi u detí diabetických matiek. Autorka a spoluautorka vysokoškolských učebných textov, vedeckých štúdií v odborných domácich i zahraničných časopisoch a zborníkoch. Členka a funkcionárka viacerých profesných spoločností.

</doc>
<doc id="135021" url="https://sk.wikipedia.org/wiki?curid=135021" title="Gabriel Rapoš">
Gabriel Rapoš

 
Gabriel Rapoš (* 14. jún 1917, Brezno – † 2. september 1994, Bratislava) bol publicista, prekladateľ, dramaturg. Pseudonym: Gašpar Tribel, Martin Groš, J.B., Mikovíny
Životopis.
V rokoch 1927 – 1936 študoval na gymnáziách v Banskej Bystrici a v Košiciach, v rokoch 1936 – 1940 na Právnickej fakulte UK v Bratislave. Popri štúdiu pracoval ako redaktor Národných novín a súčasne i Slovenského rozhlasu, 1939 – 1944 tajomník a dramaturg Slovenského rozhlasu, 1944 vedúci Slobodného slovenského vysielača v Banskej Bystrici. Po oslobodení programový riaditeľ Česko-slovenského rozhlasu v Bratislave a v Košiciach, redaktor vydavateľstva Tatran, vedúci tlačového strediska SND v Bratislave. V periodickej tlači publikoval príspevky hlavne zo sveta divadla, filmu, rozhlasu a televízie. Z češtiny prekladal romány, poviedky, divadelné a rozhlasové hry, články, kritiky a polemiky. Vo vydavateľstve Tatran sa zaslúžil o vydávanie dokumentárne cenných zborníkov o slovenských spisovateľoch. Ako redaktor divadelnej edície mal podstatný podiel na rozvoji pôvodnej slovenskej dramatickej tvorby. V roku 1990 sa stal čestným občanom Banskej Bystrice.

</doc>
<doc id="135022" url="https://sk.wikipedia.org/wiki?curid=135022" title="Karol Rapoš">
Karol Rapoš

Karol Rapoš (* 2. november 1876, Modra – † 22. október 1947, Bratislava) bol publicista, historik, pedagóg. Pseudonym: Vrchdolinský
Životopis.
Karol Rapoš študoval na učiteľskom ústave v Modre, 1920 vykonal skúšku zo slovenského jazyka na Filozofickej fakulte Karlovej univerzity v Prahe, 1925 odbornú pre meštianske školy v Banskej Bystrici. Príslušník generácie národných učiteľov, po roku 1918 organizátor slovenského školstva, venoval sa aj publicistike a regionálnej histórii. Učiteľ, riaditeľ meštianskej školy a školský inšpektor v Brezne a v Piešťanoch. Spoluautor učebnice dejepisu, zemepisu a miestopisu Slovenska. Autor monografií, rozprávok, dramatických diel, pedagogických, historických a národopisných článkov. Prekladal z češtiny. Režíroval ochotnícke predstavenia v Banskej Bystrici a v Brezne. Člen a funkcionár kultúrnych a osvetových spoločností.

</doc>
<doc id="135023" url="https://sk.wikipedia.org/wiki?curid=135023" title="Ada Rapošová">
Ada Rapošová

Ada Rapošová (rod. Brozmanová; * 18. január 1913, Brezno – † 1999, Bratislava ) bola slovenská režisérka.
Životopis.
Absolvovala rodinnú školu a Matičnú hudobnú školu v Banskej Bystrici, 1932 v Prahe kurz pre vychovávateľky a administratívne pracovníčky v sociálnych ústavoch. Pôsobila vo viacerých mestách Slovenska, od roku 1945 pravidelne spolupracovala s rozhlasom, najprv v Košiciach a potom v Bratislave ako herečka a režisérka vysielania pre ženy. Roku 1952-1959 interná slovesná režisérka Čs. rozhlasu, 1959-1960 režisérka Hlavnej redakcie programov pre deti a mládež Čs. televízie v Bratislave. Zapojila sa herecky do ochotníckeho divadelného hnutia v Brezne a v tejto činnosti pokračovala aj v Ľubietovej, kde vytvorila viacero významných postáv. S rozhlasom začala externe spolupracovať roku 1942, neskôr ako interná rozhlasová režisérka sa sústredila predovšetkým na pôvodnú slovenskú a českú tvorbu, ďalej slovenskú a českú klasiku - inklinovala najmä ku komédii, ale neobchádzala ani svetovú klasiku. Režírovala rozprávky mnohé vo vlastnej úprave a hry pre mládež, za nahrávku mimoriadnych kvalít sa považuje jej réžia Olivera Twista (1958). V čs. televízii režírovala hry pre mládež (Smrť Jánošíkova, Olejkár, Čenkovej deti a i.). Nositeľka viacerých ocenení.

</doc>
<doc id="135024" url="https://sk.wikipedia.org/wiki?curid=135024" title="Michal Rárus">
Michal Rárus

Michal Rárus (* 23. august 1784, Banská Bystrica - † 2. jún 1862, Banská Bystrica) bol národnokultúrny dejateľ, verejný činiteľ.
Životopis.
Pôsobil ako úradník, senátor a richtár v Banskej Bystrici. Účastník národnokultúrnych podujatí, priateľ Gustáva Zechentera-Laskomerského, Karola Kuzmányho a iných predstaviteľov slovenského verejného a kultúrneho života. V roku 1849 člen slovenskej deputácie, ktorá u panovníka v Olomouci žiadala splnenie národných požiadaviek, podporoval slovenské dobrovoľnícke výpravy. Od augusta 1849 kráľovský komisár, potom do 1853 župan Zvolenskej župy v Banskej Bystrici, v ktorej zaviedol slovenčinu ako úradný aj vyučovací jazyk. V závete z roku 1858 venoval celý svoj majetok na založenie vyššieho slovenského gymnázia v Banskej Bystrici.

</doc>
<doc id="135025" url="https://sk.wikipedia.org/wiki?curid=135025" title="Ľudovít Rauch">
Ľudovít Rauch

Ľudovít Rauch (krycie meno Peter; * 2. júl 1902, Nagyvázsony – † 15. november 1944, Sedlo pod Hnilickou Kýčerou, Malá Fatra) bol funkcionár KSČ, robotník.
Životopis.
Vyučil sa za obuvníka, obuvnícky robotník v opravovni obuvi firmy Baťa, v 30. rokoch pracovník aparátu oblastného výboru KSČ v Žiline. Člen ilegálneho vedenia KSČ v meste i v oblasti ilegálneho vedenia žilinskej oblasti KSS. Za svoju činnosť bol zatknutý a väznený. Člen skupiny politických väzňov, ktorým sa 1. septembra 1944 podarilo vyslobodiť a odísť na povstalecké územie. Pracovník aparátu ÚV KSS v Banskej Bystrici, účastník zjednocovacieho zjazdu KSS a soc. demokracie. Bol príslušníkom 2. čs. partizánskej brigády M. R. Štefánika, kde pôsobil ako politický vedúci - politruk. Padol v boji s nacistami. Počas komunistického režimu bola po ňom pomenovaná ulica v Žiline a Bratislave. Po Nežnej revolúcii boli premenované.

</doc>
<doc id="135026" url="https://sk.wikipedia.org/wiki?curid=135026" title="František Rédei">
František Rédei

František II. Rédei (Rhédey de Kisréde) (* Fiľakovo - † 10. apríl 1621, Slovensko) bol vojenský hodnostár, krajinský hodnostár, statkár.
Životopis.
Predstaviteľ uhorskej šľachty, od mladosti slúžil v armáde, 1596 kpt. Fiľakova, od 1607 do smrti kpt. Oradei a župan Biharskej stolice. Jeden z vodcov stavovských povstalcov proti Habsburgovcom (1604, 1619). Veliteľ povstaleckých oddielov, ktoré v čase Bočkayovho povstania vyplienili južnú časť Banskej Bystrice, odvliekli richtára Juraja Zahlweina a založili požiar (1605). Roku 1606 povýšený za veľmoža, roku 1621 zajatý a uväznený na Fiľakovskom hrade, kde zomrel.

</doc>
<doc id="135027" url="https://sk.wikipedia.org/wiki?curid=135027" title="František Reger">
František Reger

František Reger (* 22. marec 1834, Starý Jičín - † 6. marec 1901, Brezno) bol hudobný pedagóg.
Životopis.
Od roku 1864 pôsobil v Brezne ako učiteľ-kantor, v 70. rokoch tu viedol spevokol Concordia. Písal väčšinou cirkevné skladby v duchu gregoriánskeho chorálu, pripravoval i učebnice. Roku 1871-1873 prispieval do časopisu Konfesionálna škola.

</doc>
<doc id="135028" url="https://sk.wikipedia.org/wiki?curid=135028" title="Martin Regis-Kráľoviech">
Martin Regis-Kráľoviech

Martin Regis-Kráľoviech (* 1680, Bobrovec) bol cirkevný hodnostár, náboženský spisovateľ, evanjelický kňaz.
Životopis.
Študoval v roku 1705-1707 na univerzite vo Wittenbergu, rektor v Banskej Bystrici-Radvani (1708-1710), farár a senior gemerského bratstva v Brzotíne. Roku 1707 za štúdií vo Wittenbergu publikoval prácu, v kt. vyvrátil mienku P. Embera o predurčení, písal oslavné básne.

</doc>
<doc id="135030" url="https://sk.wikipedia.org/wiki?curid=135030" title="Chaviva Reiková">
Chaviva Reiková

Chaviva Reiková, pôvodným menom "Marta Reicková", krycie meno "Ada Robinson" (* 22. jún 1914, Nadabula, dnes časť Rožňavy Rakúsko-Uhorsko – † 20. november 1944, Banská Bystrica-Kremnička) bola slovenská protifašistická bojovníčka, dôstojníčka židovského pôvodu.
Životopis.
Narodila sa ako Marta Reiková v chudobnej židovskej rodine 22. júna 1914 v obci Nadabula, dnes súčasti mesta Rožňava. V roku 1919 sa s rodičmi presťahovala do Radvane pri Banskej Bystrici. Tu v rokoch 1921 až 1929 spolu so svojimi piatimi súrodencami navštevovala obecnú školu, neskôr v rokoch 1929 až 1931 aj Strednú obchodnú školu, ktorú však pre nedostatok finančných prostriedkov neukončila. Následne pracovala ako predavačka a účtovníčka v železiarstve bratov Norbergovcov. Od mlada bola aktívna v sionistickom hnutí. Už v Banskej Bystrici sa stala členkou sionistickej organizácie Hašomer Hacair, kde prijala nové hebrejské meno "Chaviva" (po hebrejsky „Ľúbezná“). Roku 1938 sa presťahovala do Bratislavy, kde pracovala ako sekretárka dr. Oskara Neumanna, jedného z vedúcich predstaviteľov sionistického hnutia na Slovensku. Vyučovala v prípravných kurzoch pre vysťahovalcov do Palestíny a bola vedúcou sekretariátu Židovského národného fondu (Keren kajemet le-Jisrael).
V decembri 1939 sa s manželom odsťahovala do Palestíny. V roku 1941 vstúpila do Hagany a o rok neskôr do úderných oddielov Palmach. Prihlásila sa na výzvu SOE, ktorá prostredníctvom Židovskej agentúry hľadala židovských dobrovoľníkov pre špeciálne vojenské operácie. Vstúpila do pomocného ženského zboru RAF (WAAF) pod menom Ada Robinson. Vďaka SOE v roku 1942 absolvovala vojenský a spravodajský výcvik a získala hodnosť seržant.
V lete 1944 bola ako jediná žena zaradená do operačnej skupiny Amsterdam, ktorá mala plniť úlohy na území Slovenska. Príslušníčka anglo-americkej vojenskej misie pri Veliteľstve 1. čs. armády na Slovensku. Spolu so šiestimi ďalšími mužmi bola vysadená do priestoru Malej Fatry dňa 17. septembra 1944 a zapojila sa do aktívnej protifašistickej činnosti. Podieľala sa na získavaní spravodajských informácii o židovskom obyvateľstve na Slovensku, pomáhala židovským utečencom na povstaleckom území a organizovala odvoz židovských detí cez Maďarsko do Palestíny. Pomáhala tiež organizovať odsun zostrelených spojeneckých letcov. Spolu s ostatnými členmi výsadku sa podieľala na výcviku židovských partizánov. Po potlačení SNP sa skrývala spolu s partizánmi v okolí Pohronského Bukovca. 31. októbra bol partizánsky tábor prepadnutý nacistickými jednotkami. 1. novembra 1944 bola zajatá spolu s ďalšími partizánmi ukrajinskou jednotkou Waffen-SS Galizien. Pri výsluchu netajila svoj židovský pôvod. Po krutom výsluchu bola spolu s ďalšími väzňami 20. novembra 1944 oficiálne prepustená. V skutočnosti v ten deň nacisti zhromaždili okolo 250 osôb židovskej národnosti, medzi nimi i Chavivu Reikovú pri Banskej Bystrici, kde ich toho istého dňa v protitankovom zákope pri Kremničke všetkých povraždili.
Po oslobodení bolo jej telo exhumované a uložené v Olšanských hřbitovech v Prahe. V roku 1952 bolo na žiadosť izraelskej vlády znovu exhumované a prevezené do Izraela, kde bola Reiková pochovaná na Herzlovom cintoríne. Mestský národný výbor v Banskej Bystrici jej 21. augusta 1990 udelil In memoriam čestné občianstvo.
Pamiatke Ch. Reikovej bol venovaný slovenský dokumentárny film "Návrat do horiaceho domu" (2014). Vo filme Moje Povstanie 2 z roku 2019 v poviedke „Žena na motorke“ jej postavu stvárnila Katarína Knechtová.
27. júla 2021 jej prezidentka Zuzana Čaputová udelila Rad Ľudovíta Štúra III. triedy in memoriam za mimoriadne zásluhy o demokraciu a jej rozvoj, ľudské práva a slobody a ich ochranu.

</doc>
<doc id="135031" url="https://sk.wikipedia.org/wiki?curid=135031" title="Kornel Reinhardt">
Kornel Reinhardt

Kornel Reinhardt (* Slovensko) je športovec, športový funkcionár.
Životopis.
Priekopník lyžovania v Banskej Bystrici, lyžiar, pretekár v behu na lyžiach za nemecký spolok Karpathenverein v Banskej Bystrici (20. roky). Funkcionár športových klubov, pokladník SKI-klubu (1929-1939), funkcionár Západoslovenskej župy so sídlom v Banskej Bystrici. Organizátor lyžiarskych podujatí v Banskej Bystrici, o. i. spoluorganizátor 13. majstrovstiev v lyžovaní (1937).

</doc>
<doc id="135032" url="https://sk.wikipedia.org/wiki?curid=135032" title="Vladimír Reiser">
Vladimír Reiser

Vladimír Reiser (* 20. máj 1934, Staré Hory – † 21. marec 1988, Bratislava) bol slovenský chemik a výskumný pracovník.
Životopis.
Vyštudoval na Chemickotechnologickej fak. SVŠT v Bratislave, roku 1958 Ing. Ako výskumný pracovník sa vo svojej práci sa zaoberal analýzou molekulových vlastností celulózy a jej derivátov. Neskôr najmä modifikáciami celulózy, ktoré sa uplatnili aj vo výrobnej praxi. Spoluriešiteľ št. plánu Chemické zúžitkovanie niektorých druhov sekundárnych surovín na báze fytomasy. Autor 14 pôvodných vedeckých prác, 7 výskumných správ, 4 prihlášok vynálezov a 19 autorských osvedčení.

</doc>
<doc id="135033" url="https://sk.wikipedia.org/wiki?curid=135033" title="Ladislav Reiss">
Ladislav Reiss

Ladislav Reiss (* 24. jún 1902, Divín – † 8. marec 1983, Bratislava) bol elektrotechnický inžinier, vysokoškolský pedagóg.
Životopis.
V roku 19121920 študoval na gymnáziu v Banskej Bystrici a v Lučenci, elektrotechniku na ČVUT v Prahe. Pracoval v energetických podnikoch, 19281945 v Stredoslovenských elektrárňach v Banskej Bystrici a na ministerstvách. Vysokoškolský pedagóg, dekan Fakulty elektrotechniky SVŠT v Bratislave (dnes Slovenská technická univerzita). Spoluzakladateľ Československej vedeckotechnickej spoločnosti, člen Energetickej komisie ČSAV. Zaoberal sa hydroenergetikou, problematikou prenosu elektrickej energie, ekonomickými a ekologickými problémami energetiky. Iniciátor výstavby Elektrárne v Novákoch a sústavy vodných diel na Dunaji. Autor projektov encyklopedických a lexikálnych príručiek, štúdií a článkov. Účastník ilegálneho protifašistckého odboja, zmocnenec SNR pre elektrárne. Priekopník lyžovania v Banskej Bystrici, podpredseda SKI-klubu v Banskej Bystrici (19331939), člen športovej jednoty Makabi a jej lyžiarskeho oddielu, rozhodca lyžiarskych súťaží. Projektant a staviteľ Skokanského mostíka gen. M. R. Štefánika v Banskej Bystrici na Srnkovej (otvorený 29. januára 1933). Nositeľ viacerých vyznamenaní.

</doc>
<doc id="135034" url="https://sk.wikipedia.org/wiki?curid=135034" title="Rafael Reisz">
Rafael Reisz

Rafael Reisz (kr. m. Štefan Rice; * 11. august 1914, Budapešť – † 20. november 1944, Banská Bystrica-Kremnička) bol židovský výsadkár, protifašistický bojovník, vojak účastník SNP.
Životopis.
Príslušník anglo-americkej vojenskej misie pri Veliteľstve 1. čs. armády na Slovensku. Účastník protifašistického odboja a SNP. Po potlačení SNP bol 1. novembra 1944 nemeckými bezpečnostnými orgánmi zaistený a neskôr popravený v masovom hrobe v Banskej Bystrici-Kremničke. Po vojne boli jeho telesné pozostatky exhumované a pochované v Prahe na Olšanských cintorínoch. V roku 1952 boli na žiadosť izraelskej vlády prevezené do Izraela, kde boli pochované na národnom cintorínev v Har Herzl v Jeruzaleme.

</doc>
<doc id="135035" url="https://sk.wikipedia.org/wiki?curid=135035" title="František Rell">
František Rell

František Rell (* 11. marec 1913, Uhorské – † 9. november 2009, Bratislava) bol slovenský pedagóg, režisér, dramaturg. Pseudonym: Fero Novohradčan.
Životopis.
Študoval na Obchodnej akadémii v Banskej Bystrici, 19361939 na VŠ obchodnej v Prahe, do roku 1943 pôsobil ako pedagóg v Dobšinej a v Prešove. Ako vojak sa zúčastnil SNP, po jeho potlačení bol väznený v koncentračných táboroch v Nemecku. Zakladateľ a v rokoch 19451954 aj režisér, dramaturg a riaditeľ Slov. divadla v Prešove, 19541955 umel. šéf a šéf činohry DJGT vo Zvolene, 19551959 umelecký šéf a režisér spevohry Novej scény v Bratislave, zakladateľ a v roku 19591962 umelecký šéf, režisér, dramaturg spevohry DJGT v Banskej Bystrici, 19631970 riaditeľ a režisér Tatra-revue.

</doc>
<doc id="135036" url="https://sk.wikipedia.org/wiki?curid=135036" title="Daniel Remeň">
Daniel Remeň

Daniel Remeň (Remeni, Remenius, Reményi, Reminikius, Reminius) (* Nemecká Ľupča, dnes Partizánska Ľupča – † 22. október 1678, Brzeg) bol evanjelický kňaz, náboženský spisovateľ.
Životopis.
Základné a stredné vzdelanie nadobudol v Nemeckej Ľupči a v Banskej Bystrici. Študoval na univerzite v Toruni, Gdaňsku, 1632 – 1635 v Kráľovci. Rektor a evanjelický kňaz vo Zvolene, v Trenčíne. Od roku 1656 dekan, 1660 senior, 1667 – 1672 evanjelický kňaz v Banskej Bystrici. Roku 1672 súdom v Bratislave vypovedaný z Uhorska, usadil sa v Brzegu. Autor viacero náboženských pojednaní a kázní a príležitostných básní. Nezachovala sa jeho prírodovedecká rozprava "Disputatio physica de thermis" (1642).

</doc>
<doc id="135037" url="https://sk.wikipedia.org/wiki?curid=135037" title="Ladislav Remete">
Ladislav Remete

Ladislav Remete (* 27. september 1910, Šopron - † 9. január 1945, Nemecká) bol evanjelický kňaz, teológ, protifašistický bojovník.
Životopis.
Teológiu študoval v Pécsi a v Šoprone. Roku 1938-1939 evanjelický farár v Slovenskom Novom Meste, od 1939 v Jelšave. Roku 1943 sa zapojil do protifašistického odboja, pomáhal perzekvovaným antifašistom. Počas SNP veliteľ miestnej partizánskej skupiny, ktorá spolupracovala s Brigádou J. Nálepku. Dňa 20. decembra 1944 zatknutý, väznený v Banskej Bystrici, neskôr zavraždený vo vápenke v Nemeckej. Jeho teologicko-filozofické a pedagogicko-didaktické práce ostali v rukopise.

</doc>
<doc id="135039" url="https://sk.wikipedia.org/wiki?curid=135039" title="Štefan Repka (robotník)">
Štefan Repka (robotník)

Štefan Repka (* 13. júl 1903, Banská Štiavnica† 8. február 1977, Banská Bystrica) bol slovenský funkcionár KSČ a robotník.
Životopis.
Robotník, majster Okresného stavebného podniku v Banskej Bystrici (19491962). Organizátor triednych bojov a ilegálnej práce KSS. Účastník protifašistického odboja. Funkcionár miestnych a okresných orgánov KSČ a spoločenských organizácií v Banskej Bystrici. Nositeľ vyznamenaní.

</doc>
<doc id="135042" url="https://sk.wikipedia.org/wiki?curid=135042" title="Ján Revallo">
Ján Revallo

Ján Revallo (* 5. jún 1925, Kláštor pod Znievom† 23. máj 2005, Brno) bol slovenský letecký konštruktér a športový letec.
Životopis.
Priekopník športového lietania v Banskej Bystrici, prvýkrát na svahoch Urpína uskutočnil niekoľko letov bezmotorovým lietadlom tzv. klzákom, vlastnej konštrukcie R-1 Urpín (18. júla 1935).

</doc>
<doc id="135044" url="https://sk.wikipedia.org/wiki?curid=135044" title="Ján Riečan">
Ján Riečan

Ján Riečan (* 4. október 1923, Banská Bystrica-Radvaň – † 2. december 1985, Zvolen) bol novinár, redaktor, bibliograf. Pseudonym: Ján Hronský
Životopis.
Navštevoval ľudovú školu v Banskej Bystrici-Radvani, študoval na štátnom gymnáziu (1936-1941) a na štátnej obchodnej akadémii v Banskej Bystrici (1941-1945), externe na Filozofickej fakulte UK v Bratislave, 1958 promovaný filozof. V roku 1945-1947 úradník v Coburgových závodoch a v Tatra banke v Banskej Bystrici, 1950-1953 šéfredaktor Smeru v Banskej Bystrici, 1971-1981 bibliograf Ústrednej ekonomickej knižnice v Bratislave, 1982-1984 odborný pracovník Odboru pre knižničnú sústavu Matice slovenskej. Od roku 1984 na dôchodku v Banskej Bystrici, pracoval ako bibliograf Okresnej knižnice vo Zvolene. Autor spravodajských, vnútropolitických materiálov, zahraničných komentárov, kratších poviedok a rozhlasovej hry. Člen predsedníctva SÚV Zväzu slovenských novinárov (1960-1963).

</doc>
<doc id="135045" url="https://sk.wikipedia.org/wiki?curid=135045" title="Szende Riedl">
Szende Riedl

Szende Riedl (* 15. marec 1831, Banská Bystrica - † 15. október 1873, Budapešť) bol jazykovedec, vysokoškolský pedagóg.
Pseudonym: Mansvetus Anselmus
Životopis.
Narodil sa v rodine Karola Riedla a jeho manželky Terézie rodenej Liptákovej. Študoval na gymnáziu v Banskej Bystrici a v Bratislave, filozofiu a filológiu na nemeckých univerzitách, teológiu v Trnave. Roku 1848-1852 vychovávateľ v Banskej Bystrici, neskôr pedagóg na viacerých miestach, 1866-1873 profesor na univerzite v Budapešti. Člen korešpondent UAV, člen korešpondent Fínskej literárnej spoločnosti. Zakladateľ spolku stredoškolských učiteľov. Roku 1852 debutoval básnickou zbierkou príležitostných veršov. Počas pôsobenia v Prahe sa začal venovať jazykovednej problematike, bilingvista. Autor maďarskej gramatiky, zaoberal sa komparastikou ugrofínskych jazykov i slovanských literárnych pamiatok. Prekladal zo slovanských jazykov a z nemčiny do maďarčiny. Autor učebníc a článkov.

</doc>
<doc id="135046" url="https://sk.wikipedia.org/wiki?curid=135046" title="Viliam Ries">
Viliam Ries

Viliam Ries (pseudonym: "Ivan Javor", "Miloš Kvet", "V.R. Mornár", "V.R. Podsitniansky", "Šuhaj spod Sitna"; * 29. máj 1904, Špania Dolina† 23. február 1989, Bratislava; bol pochovaný v Rači) bol slovenský rímskokatolícky kňaz, spisovateľ, prekladateľ. Patril medzi mnohých slovenských kresťanských duchovných, ktorí podľahli vábeniu radikálnej politiky a v nacizme hľadali záštitu pre národ a cirkev.
Životopis.
Jeho otec bol Anton Ries a matka Jozefína rod. Kučerová. Študoval na gymnáziách v Banskej Štiavnici, Nitre a v Trnave, 1924 – 1930 na filozofickej a teologickej fakulte univerzity v Innsbrucku, 1938 – 43 externe na Filozofickej fakulte Slovenskej univerzity v Bratislave. V rokoch 1930 – 38 pôsobil ako rímskokatolícky farár v Teplej, 1938 – 42 v Antole, 1942 – 44 spoluredaktor týždenníka "Štiavničan" a potom ako šéfredaktor časopisu "Náš boj" v Bratislave.
"Náš boj" bol jedným z najradikálnejších periodík tej doby a priamo odkazoval svojim názvom na Hitlerov Mein Kampf. Ries, v tom čase už ako platený tajný agent pôsobil v prospech nemeckých spravodajských služieb. Napríklad: vojnu podľa Riesa rozpútali internacionály marxistov a slobodomurárov, agenti židovstva stojaceho v pozadí: „Svetový Žid raz v obleku anglického lorda, alebo amerického bankára, inokedy zase v rovnošate boľševickej armády, zjavoval sa všade tam, kde bolo potrebné podpaľovať európske ovzdušie.“ (Szabo s. 139) Hlavným protivníkom pre Riesa bol východný boľševizmus, ktorý „spojil východnú ázijskú neskrotnosť s prefíkanou židovskou svetovládnou ideou.“ (Szabo s. 141). Šancu zbaviť sa „židovstva“ podľa Riesa navždy prepásli Rusi, ktorí sa pod vedením boľševikov nechali úplne opantať ázijským materializmom a to nie len kultúrne, ale i pokrvne, takže „tvár ruského človeka je už výrazom euro-ázijskej miešaniny.“ (Szabo s. 143). Pre takých nebolo na svete miesto, museli ustúpiť vznešenej čistej rase. Všetko to pritom bolo podľa Riesa v súlade s tým, čo si želal Boh.
Po vojne v rokoch 1945 – 1955 bol z politických dôvodov väznený. Po prepustení žil v Zlatých Moravciach. 1959 – 62 pôsobil ako učiteľ v Beladiciach, 1962 na gymnáziu v Bratislave, 1963 – 72 v Humennom a v Sabinove, od 1973 žil na dôchodku v Bratislave.
Debutoval básnickou zbierkou meditatívnej náboženskej i subjektívnej lyriky, autor poézie pre deti a mládež. Venoval sa aj prekladateľskej činnosti (ovládal angl., franc., lat., maď., nem., poľ., slovinsky, tal. a špan. jazyk).
Bol predsedom združenia slovanských bohoslovcov v Innsbrucku, Zväzu slovenských rímskokatolíckych bohoslovcov, Literárno-umeleckého združenia v Banskej Štiavnici, MOMS v Humennom.

</doc>
<doc id="135047" url="https://sk.wikipedia.org/wiki?curid=135047" title="Viliam Ríša">
Viliam Ríša

Viliam Ríša (* 1. november 1898, Horná Lehota – † 23. december 1968, Bratislava) bol slovenský chemický inžinier, vysokoškolský pedagóg.
Jeho otec Juraj Ríša, matka Anna rod. Kuchárová, manželka Anna rod. Hilmerová.
Životopis.
V roku 19181922 vyštudoval na VUT v Brne, 1922 Ing. Chemický odborník v Senici, v Berlíne-Zehlendorfe, vo francúzskej továrni v Irigny. Od 1933 pracovník firmy Baťa, viedol výstavbu Tatrasvitu vo Svite, 19461951 riaditeľ továrne Dynamit-Nobel v Bratislave. Špecialista na výrobu umelého hodvábu, organizátor výroby umelých vlákien na Slovensku. Prednášal technológiu umelých vlákien na Chemickej fakulte v Bratislave. Autor knižných prác, vysokoškolských učebných textov, štúdií a článkov, 19531954 prodekan Chemickej fakulty SVŠT. Počas SNP príslušník intendancie povstaleckej armády. Roku 1954 nespravodlivo obvinený, väznený, 1956 oslobodený.

</doc>
<doc id="135048" url="https://sk.wikipedia.org/wiki?curid=135048" title="Melchior Roháč">
Melchior Roháč

Melchior Roháč (* Martin - † 19. september 1622, Brezno) bol evanjelický kňaz, náboženský spisovateľ, cirkevný hodnostár.
Jeho syn Ján Roháč, manželka Agneša rod. Planková.
Životopis.
Navštevoval školu v Martine, od roku 1599 študoval na univerzite vo Wittenbergu, 1600 magister filozofie. Od roku 1600 učiteľ, 1607-1608 rektor prešovského evanjelického gymnázia, 1612-1620 liptovský senior, od 1620 evanjelický farár a zástupca superintenda Zvolenskej, Turčianskej a Novohradskej stolice v Brezne. Prívrženec luteránskej ortodoxie, zúčastnil sa na budovaní základov evanjelickej a.v. cirkvi na Slovensku. Autor teologickej dišputy a príležitostných latinských veršov, 1620 predniesol slovenskú kázeň k úmrtiu Imricha Turzu.

</doc>
<doc id="135049" url="https://sk.wikipedia.org/wiki?curid=135049" title="Alexander Rohringer">
Alexander Rohringer

Alexander Rohringer (* 28. marec 1868, Košice - † 4. september 1945, Budapešť) bol vodohospodár, vysokoškolský pedagóg.
Životopis.
Narodil sa v rodine Alojza Rohringera a jeho manželky Heleny rodenej Dövényovej. Roku 1890 absolvoval štúdium na vysokej škole technickej v Budapešti, 1896 zložil skúšku zo štátneho práva na Právnickej fakulte v Košiciach. Od roku 1892 zamestnaný na odbore vodného hospodárstva ministerstva poľnohospodárstva v Budapešti. Od roku 1903-1909 vedúci vodohospodárskeho úradu v Banskej Bystrici. Vodohospodársky odborník a publicista, vysokoškolský profesor a rektor Univerzity Józsefa Nádora v Budapešti. Autor priekopníckej metódy zisťovania hladiny spodných vôd na Veľkej uhorskej nížine. Na Slovensku skúmal podmienky horských riek, najmä Váhu. Autor odborných prác a štúdií.

</doc>
<doc id="135050" url="https://sk.wikipedia.org/wiki?curid=135050" title="Andrej Rojko">
Andrej Rojko

Andrej Rojko - Rojkó de Bernicze (* 30. november 1824, Liptovská Sielnica – † 10. december 1907, Lom nad Rimavicou) bol rímskokatolícky kňaz, osvetový pracovník, antisemitský agitátor a publicista.
Životopis.
Pochádzal zo šľachtického rodu Rojko s predikátom z Brníc (Rojkó de Bernicze). Študoval na piaristickom gymnáziu v Ružomberku, na lýceu v Levoči, filozofiu a teológiu v Rožňave. V roku 1848 bol vysvätený za kňaza. Vykonával pastoračnú činnosť na viacerých miestach Slovenska od roku 1891 žil na odpočinku v Lome nad Rimavicou. Bol vzdelaný, kultúrne a politicky rozhľadený, polyglot. Mecén celonárodných podujatí i kultúrneho života. Predplácal českú a slovenskú tlač, v roku 1850 prispel na pomník J. Hollého, v roku 1862 podporil slovenské divadlo v Liptovskom Mikuláši, 1863 na obnovu tisovského chrámu, 1868 zakladateľ gymnázia v Kláštore pod Znievom, člen jeho výboru, 1871 jednateľ Spolku svätého Vojtecha. Za problematické politické postoje, panslavizmus a antisemitizmus bol často prekladaný, v rokoch 18831884 a 18881889 väznený, za články až do roku 1904 perzekvovaný. Pod vplyvom J. Plošica zakladal spolky striedmosti, nedeľné školy, náboženské družiny zamerané na vzdelávanie a šírenie podnikavosti v ktorých videl možnosti na odstránenie ekonomickej závislovisti Slovákou na židoch. Horlil za spoluprácu Slovanov v monarchii na základe spoločného nepriateľa: Židov, ktorých obviňoval z protikresťanskej konšpirácie s liberálmi a slobodomurármi. V roku 1906 vážne ochorel. Na následky choroby zomrel 10. decembra 1907 v Lome nad Rimavicou.
Politické názory.
Rojko je extrémnym prípadom katolíckeho antisemitu, ktorý stotožňuje Židov s diabolským plánom ovládnuť svet s pomocou zblúdilých agentov - slobodomurárov, liberálov a socialistov - usilujúcich o rozvrátenie náboženstva a tradičnej kresťanskej spoločnosti.
Rojka, podobne ako ďalších anti-judaistických katolíckych kňazov, zradikalizovala kauza vraždy v Tiszaeszláru. Malo ísť o rituálnu vraždu kresťanského dievčaťa Ester Solymosiovej, ktorú podľa antisemitov zavraždili Židia pri praktizovaní svojej viery. Kauza v mnohom pripomína hilsneriádu.
Rojko ešte pred započatím novinárskej kariéry vo svojich kázňach hrozil židovsko-masonským a liberálnym sprisahaním. Rojko svoj prvý explicitne protižidovský text uverejnil v roku 1880 na stránkach Katolíckych novín. Ide o článok Budúcnosť, v ktorom Rojko obviňuje Židov z materializmu a klaňania sa mamone a zlatému teľaťu. Niekoľko mesiacov po uverejnení Budúcnosti sa v Katolíckych novinách objavil ďalší Rojkov článok s názvom Nihilisti. V ňom opakuje svoje tvrdenie, že Židia sú v úzkom kontakte s inými zločincami, ako sú slobodomurári, socialisti a komunisti. Obviňuje ich, že usilujú o svetovládu prostredníctvom Alliance israèlite universale.
Rojko začal agitovať za Slovenskú ľudovú stranu (tiež Katolícka ľudová strana) vo voľbách v roku 1896. Už vo svojom prvom článku pre stranický týždenník Kresťan: Opovrženia hodní ničomníci sa zaoberá údajným sprisahaním liberálov a Židov. Ďalej útočí na slobodomurárov. Rojko obviňuje slobodomurárov zo satanizmu, pričom sa odvoláva na odhalenia Lea Taxila a Jorisa-Karla Huysama, ktoré boli už vo svojej dobe považované za podvrh. Rojko považoval slobodomurárov za židovských otrokov. V roku 1897 uverejnil sériu článkov pod názvom Judaizmus a slobodomurárstvo, v ktorých sa objavujú nové, rasistické témy. Židov označuje za parazitov na árijskej rase, bacily týfusu ničiace zdravé telo národa. Bohatí Židia boli podľa Rojaka náchylní k degenerácii.
Perzekúcia.
V roku 1869 bol Rojko predvolán pred súd pre poburovanie proti úradom. Prvostupňový súd ho uznal vinným, Rojko sa však úspešne odvolal. O sedemnásť rokov neskôr, musel nastúpiť do štátneho väzenia vo Vacove, keď bola jeho žiadosť o milosť zamietnutá a Rojko , a to aj napriek príhovoru kardinála Haylanda a vacovského biskupa Konstantina Schusztera. V roku 1871 na príkaz ministerstva dvaja lekári dva týždne sledovali jeho duševné zdravie. V roku 1888 bol opäť dehonestovaný, keď bol obvinený z poburovania proti vierovyznaniu a odsúdený na jeden rok odňatie slobody vo väzení vo Vacove. V roku 1896 naňho podal bratislavský župan trestné oznámenie za jeho prvý článok v časopise Kresťan. Ministerstvo vnútra následne vyzvalo ministerstvo spravodlivosti, aby podalo sťažnosť na prokuratúru. Kráľovská prokuratúra však Rojka neuznala za vinného, keďže v jeho článkoch nezistila žiadne podnecovanie proti triede, viere alebo národnosti. V roku 1897 Rojka predstúpil pred tlačový proces a porota ho sice uznala za vinného, ale v pomere 11 hlasov za a 1 proti ho oslobodila. Na základe článku v seriáli Židovstvo a slobodomurárstvo z jesene 1897 bol Rojko maďarským prokurátorom obvinený z poburovania proti viere. 7 z 12 porotcov uznalo Rojka za vinného, ale pre prevládajúce nezhody o tom, či Rojko búril proti Židom na základe viery alebo na základe maďarskej národnosti, bol prepustený. Keď v roku 1902 pricestoval do Budapešti na súdny proces, jeho odporcovia podpálili jeho dom. Jeho knižnica, rukopisy a všetok osobný majetok boli spálené.

</doc>
<doc id="135052" url="https://sk.wikipedia.org/wiki?curid=135052" title="Ján Rojko st.">
Ján Rojko st.

Ján Rojko st. (* Banská Bystrica) bol slovenský evanjelický kňaz, veršovník. 
Životopis.
Po štúdiách v Banskej Bystrici pokračoval 17771779 na univerzite v Jene. Po návrate rektor evanjelickej a. v. školy v Košiciach. Tlačou vydal dedikačné básne a gratulačné verše. Roku 1791 vyslanec Košíc na synode v Pešti.

</doc>
<doc id="135053" url="https://sk.wikipedia.org/wiki?curid=135053" title="Ján Rojko ml.">
Ján Rojko ml.

Ján Rojko ml. (Roiko, Royko ml.) (* 3. február 1774, Banská Bystrica† 15. máj 1838, Banská Štiavnica) bol slovenský pedagóg, národnokultúrny dejateľ.
Jeho rodičmi boli Pavol Rojko (mešťan a čižmársky majster) a Rebeka rodená Kleinová.
Životopis.
Študoval na univerzite vo Wittenbergu a v Jene. Po návrate učiteľ na dievčenskej škole v Banskej Bystrici, kde založil aj ústav na výchovu chlapcov. Konrektor gymnázia v Banskej Štiavnici (1803), jeho rektor (od roku 1805). Národne uvedomelý pedagóg, od 1810 vedúci Katedry čs. reči a literatúry na banskoštiavnickom gymnáziu, jeho prednášky sa zachovali v rukopisoch. Zberateľ slovenských ľudových piesní ktorými prispel do Kollárových "Národných spievaniek". Člen a knihovník Učenej spoločnosti banského okolia.

</doc>
<doc id="135054" url="https://sk.wikipedia.org/wiki?curid=135054" title="Štefan Rokos">
Štefan Rokos

Štefan Rokos (známy aj ako Štefan Rochos, Rokosz, Rochosz) (* 1793 [alebo 1794], Banská Bystrica – † 2. máj 1864, Banská Bystrica) – bol pedagóg – učiteľ, ornitológ, preparátor a entomológ, hlavne lepidopterológ a maliar prírodnín, prevažne hmyzu. Jeho pravé meno bolo Štefan Rochos (tak sa i podpisoval). 
Životopis.
Za svojho života bol dvakrát ženaty. Prvá manželka Anna, rodená Hlaváčová. Druhá manželka Júlia, rodená Stärkenreifová bola učiteľka. Mal dvoch synov: Samuela Rokosa (?1866), ktorý bol učiteľom v detskej opatrovni a druhého syna Karola Rokosa, ktorý bol učiteľom v Dobrej Nive a v Pliešovciach. 
Organizátor učňovského školstva a predškolskej výchovy. Vo vzdelávaní uplatňoval anglické výchovné systémy. Správca a učiteľ detskej opatrovne v Banskej Bystrici (od 30. rokov 19. stor.). Remeselnícku mládež banskobystrických cechov vychovával podľa anglického vzoru medeľných škôl (od roku 1854). Pri výchove uplatňoval a využíval svoju záľubu v prírodovede, vypchaté živočíchy a kresby motýľov, ako i rôzne remeselné výrobky, za pomoci ktorých viedol žiakov k poznávaniu prírody a láske k nej. Súčasťou jeho vyučovania bol i spev, tanec a telesná výchova. Deti dostávali i základy jazykovej výchovy v maďarčine, slovenčine i nemčine. Učňov, ktorí boli zanedbaní učil čítať, písať a počítať. Pokročilejších a šikovnejších učňov a tovarišov učil viesť korešpondenciu a účty. 
Znalec vtákov a motýľov, špecialista na preparovanie zvierat. Venoval sa aj maľovaniu. Vlastnil zbierku motýľov, vypchaných zvierat a ich malieb, ktorú vystavoval na priemyselnej výstave v Londýne a v Banskej Bystrici počas 4. schôdze Uhorského lesníckeho spolku (1853). 
Počas svojho života bol členom viacerých prírodovedeckých spoločností: (Kráľovská uhorská prírodovedecká spoločnosť v Pešti a Prírodovedecká spoločnosť v Altenburgu). Bol tiež vyznamenaný diplomom prírodovedného spolku v Pešti.
Štefan Rokos (Rochos) zomrel 2. mája 1864 v Banskej Bystrici. 
Častejšie ho v literatúre nájdeme pod menom Štefan Rokos. Jeho portrét sa zrejme nezachoval.

</doc>
<doc id="135055" url="https://sk.wikipedia.org/wiki?curid=135055" title="Gregor Roletzký">
Gregor Roletzký

Gregor Roletzký (* 28. júl 1932, Bílina - † 8. september 1988, Banská Bystrica) bol hudobný skladateľ, režisér.
Životopis.
Študoval husľovú hru na Hudobnej škole v Tepliciach, odbor viola na Vyššej pedagogickej hudobnej škole v Prahe, 1960- 1964 kompozíciu a dirigovanie diaľkovo na Konzervatóriu v Bratislave. Učiteľ hry na husliach v Litvínove, neskôr člen orchestra Posádkovej hudby v Banskej Bystrici (1957-1962), korepetítor Krajského bábkového divadla v Banskej Bystrici (1962-1965), hudobný redaktor a režisér Krajského štúdia Československého rozhlasu v Banskej Bystrici (1965-1988), externý pedagóg na Pedagogickom inštitúte v Banskej Bystrici (1965-1968), lektor Krajského osvetového strediska v Banskej Bystrici. Autor tanečnej hudby, skladieb pre dychový orchester a zborové telesá, scénickej hudby, hudby k rozhlasovým hrám. Upravoval ľudové piesne a skladby starých majstrov.

</doc>
<doc id="135056" url="https://sk.wikipedia.org/wiki?curid=135056" title="Vladimír Rolko">
Vladimír Rolko

Vladimír Rolko (* 12. október 1899, Martin – † 29. júl 1971, Jamník, pochov.: Liptovský Peter) bol slovenský básnik, publicista a evanjelický farár.
Životopis.
V roku 19131914 študoval na gymnáziu v Banskej Bystrici, maturoval na vyššej obchodnej škole v Martine (1917) a na evanjelický lýceu v Banskej Štiavnici. Teológiu študoval v Bratislave, na Husovej bohosloveckej fakulte v Prahe a v Paríži (19201921). Kaplán vo Zvolene (19221926), farár v Liptovskom Petre (19261945). Prispievateľ a spoluredaktor Cirk.listov, dekan a predseda seniorálnej pastorálnej konferencie. Debutoval básnickou zbierkou Z patricijskej záhrady, nasledovali zbierky básní na námety zo slov. histórie. Básne publikoval aj v rôznych časopisoch. Významný publicista, autor úvodníkov, fejtónov, reportážnych čŕt z ciest po Európe, písal glosy, recenzie a komentáre, jubilejné články, nekrológy a hist. príspevky, náboženské članky a homiletické úvahy. Koncom 30. rokov 20. stor. vystupoval proti politike HSĽS, za protiľudácky článok odsúdený na 30 dní väzenia. Po tejto udalosti sa stotožnil s nacionalistickou propagandou. V. roku 
19221926 tajomník MO MS vo Zvolene.

</doc>
<doc id="135057" url="https://sk.wikipedia.org/wiki?curid=135057" title="Róbert Róm">
Róbert Róm

Róbert Róm (* 29. október 1906, Žiar nad Hronom – † 12. december 1966, Slovensko) bol slovenský rímskokatolícky kňaz.
Životopis.
Stredoškolské vzdelanie nadobudol pravdepodobne v Banskej Bystrici, kde študoval aj teológiu, vysvätený za kňaza (3. marca 1929). Po roku 1950 politicky prenasledovaný. Správca Charitného domu v Slovenskej Ľupči (1959). Autor článkov, najmä v náboženskej tlači. Do slovenčiny preložil "Deviatnik k Božskému srdcu".

</doc>
<doc id="135058" url="https://sk.wikipedia.org/wiki?curid=135058" title="Oleg Otto Roman">
Oleg Otto Roman

Oleg Otto Roman (pôv. Rosenzweig) (* 8. august 1903, Svinov - † 30. marec 1976, Bratislava) bol úradník, dôstojník.
Životopis.
Pôsobil v Košiciach, Ostrave a v Prahe. Účastník ilegálneho protifašistického hnutia, organizátor prechodov do zahraničia. Príslušník 1. partizánskej brigády M. R. Štefánika, prvého čs. armádneho zboru v ZSSR (1945), po oslobodení ČSĽA. Úradník v Banskej Bystrici a v Bratislave (1946-1964). Politicky prenasledovaný a väznený.

</doc>
<doc id="135059" url="https://sk.wikipedia.org/wiki?curid=135059" title="Florián František Rómer">
Florián František Rómer

Florián František Serafín Rómer (pôv. Rammer; ; ) (* 12. apríl 1815, Bratislava – † 8. marec 1889, Veľký Varadín) bol rímskokatolícky kňaz, cirkevný hodnostár, vysokoškolský pedagóg, archeológ, historik a prírodovedec.
Jeho otec bol František Rammer a matka Anna rod. Večerová (Vetserová).
Životopis.
Študoval na gymnáziu v Trenčíne, v Bratislave, a v Tate, 1830 vstúpil do benediktínskej rehole, filozofiu študoval v Győri, teológiu v Pannonhalme, 1838 vysvätený za kňaza. PhDr., ThDr., 1860 člen korešpondent, 1871 riadny člen UAV, 1868 univerzitný profesor. Profesor na akadémiách v Bratislave a v Pešti, kustód maďarského národného múzea, roku 1874 z rehole vystúpil, člen biskupského konzistória v Banskej Bystrici a rimavskojanovský titulárny opát, od 1877 veľkovaradínsky kanonik. Prívrženec reformného hnutia maďarskej strednej šľachty, účastník revolúcie 1848/49, po porážke bol zatknutý a väznený. Jeden zo zakladateľov modernej uhorskej archeológie. Zakladajúci člen Uhorskej historickej spoločnosti. Svojou prácou zasiahol do viacerých oblastí vedeckého a kultúrneho života Slovenska. Autor rozsiahleho diela, o. i. prvej veľkej uhorskej monografie z dejín umenia a archeológie.
Roku 1873 vyznamenaný rytierskym krížom Radu železnej koruny III. triedy.

</doc>
<doc id="135061" url="https://sk.wikipedia.org/wiki?curid=135061" title="Karol Rosenauer">
Karol Rosenauer

Karol Rosenauer (* 18. december 1843, Banská Bystrica – † 1. november 1880, Banská Bystrica) bol cirkevný historik, pedagóg.
Životopis.
Študoval na gymnáziu v Banskej Bystrici, 1857-1861 na evanjelickom lýceu v Šoprone, 1862 teológiu v Bratislave, na univerzite v Berlíne, v Halle, v Tübingene. Od 1867 učiteľ jazykov, prírodopisu, filozofie a antickej histórie, od roku 1870 aj riaditeľ gymnázia v Banskej Bystrici, kde udržiaval priateľstvo s gymnaziálnym profesorom Jánom Kmeťom. Autor dejín banskobystrickej evanjelickej cirkvi a gymnázia. Vytvoril herbár rastlín prevažne z okolia Banskej Bystrice, nachádza sa v zbierkach Stredoslovenského múzea v Banskej Bystrici.

</doc>
<doc id="135062" url="https://sk.wikipedia.org/wiki?curid=135062" title="Oto Rosenauer">
Oto Rosenauer

Oto Rosenauer (* 17. november 1878, Banská Bystrica - † 28. máj 1963, Dvory nad Žitavou) bol právnik, publicista.
Životopis.
Študoval na gymnáziu v Banskej Bystrici, právo na univerzite v Budapešti a v Cluji (Rumunsko). Vykonával funkciu hlavného radcu pri Slovenskom krajinskom úrade a vládneho komisára Mestskej sporiteľne v Bratislave, kooptovaný člen predstavenstva Zväzu obcí a miest na Slovensku. Ako znalec administratívneho práva prednášal v náukobehoch obecných notárov. Autor právnych príručiek, prispieval aj do odborných časopisov.

</doc>
<doc id="135063" url="https://sk.wikipedia.org/wiki?curid=135063" title="Ján Rosenberger Ferovie">
Ján Rosenberger Ferovie

Ján Rosenberger Ferovie (* 1868, Ľubietová – † 28. jún 1948, Banská Bystrica) bol ľudový liečiteľ.
Životopis.
Ľudový liečiteľ pôsobil v Banskej Bystrici a okolí.

</doc>
<doc id="135064" url="https://sk.wikipedia.org/wiki?curid=135064" title="Ľubomír Roško">
Ľubomír Roško

Ľubomír Roško (* 9. október 1962, Kremnica) je športový funkcionár.
Životopis.
Jeho otec Emil Roško a matka Katarína rod. Ivanová. V roku 19781979 študoval na gymnáziu v Žiari nad Hronom, 19791982 na Internátnej športovej škole v Banskej Bystrici, 19821987 na FTVŠ UK v Bratislave. V roku 1987 preskočil v hale výšku 225 cm.
Od roku 1987 pôsobil ako inštruktor športu, metodik atletiky, tréner atletiky, hlavný tréner atletiky, od 1. júla 2001 veliteľ / prvý civilný riaditeľ Armádneho strediska (ASVŠ) Dukla Banská Bystrica (premenovaná na AŠK Dukla). Od 2006 do 2009 ako riaditeľ Vojenského športového centra (VŠC) DUKLA Banská Bystrica, ktoré vzniklo 1. januára 2006 zlúčením dvoch existujúcich armádnych športových klubov AŠK Dukla Banská Bystrica a AŠK Dukla Trenčín. V pôsobnosti VŠC DUKLA boli do 31. decembra 2009 dva kluby VŠK Dukla Banská Bystrica a VŠK Dukla Trenčín. (Po reorganizácii k 1. januáru 2010 kluby zanikli a všetky športové oddiely sú pod hlavičkou VŠC DUKLA Banská Bystrica.)
Podpredseda Slovenského atletického zväzu, člen valného zhromaždenia Slovenského olympijského výboru.

</doc>
<doc id="135065" url="https://sk.wikipedia.org/wiki?curid=135065" title="Ladislav Roštár">
Ladislav Roštár

Ladislav Roštár (* 3. február 1922, Moštenica – † 13. september 2000, Spišská Nová Ves?) bol slovenský pedagóg a divadelný ochotník.
Životopis.
Študoval na Obchodnej akadémii v Banskej Bystrici. Už počas štúdií sa venoval ochotníckej činnosti v divadelnom krúžku školy. Herec a režisér ochotníckeho Divadelného súboru Hviezdoslav v Spišskej Novej Vsi. Popri účinkovaní v estrádnych a iných programoch tu vytvoril 18 réžií a vyše 40 hereckých kreácií. Stredoškolský profesor v Spišskej Novej Vsi.

</doc>
<doc id="135066" url="https://sk.wikipedia.org/wiki?curid=135066" title="Michal Rotarides">
Michal Rotarides

Michal Rotarides (Rotharides) (* 1715, Otročok – † 15. apríl 1747, Wittenberg) bol literárny historik, pedagóg.
Životopis.
Študoval v Banskej Bystrici a na evanjelickom lýceu v Šoprone, 1738-1742 teológiu na univerzite vo Wittenbergu. V roku 1742-1744 učiteľ v Šoprone, 1744-1747 profesor vo Wittenbergu, kde sa venoval literárnej tvorbe a viedol uhorskú knižnicu. Spracoval a vydal náčrt uhorských dejín, v ktorých podal základné údaje o dejinách slovenskej literatúry. Napísal životopisy literátov a doplnil práce starších historikov. Pre výskum hľadal spolupracovníkov v slovenských knižniciach aj v Banskej Bystrici. Časť výskumov zanechal v rukopise.

</doc>
<doc id="135069" url="https://sk.wikipedia.org/wiki?curid=135069" title="Gašpar Rovňan">
Gašpar Rovňan

Gašpar Rovňan (* 8. január 1870, Hvozdnica† 1. november 1944, Zlaté Moravce) bol slovenský verejný činiteľ, úradník.
Životopis.
Jeho otec bol Štefan Rovňan a matka Terézia rod. Jancová. Študoval na gymnáziu v Trenčíne, v Nitre, v Banskej Bystrici, absolvoval notársky kolobeh. Do vzniku Česko-Slovenska pracoval v administratíve. Bol notárom v Štiavniku, Dlhom Poli a vo Veľkom Rovnom. V roku 1918 bol županom Martinom Mičurom vymenovaný za hlavného slúžneho okresu Zlaté Moravce, kam sa s celou rodinou presťahoval a trvalo usadil. Popri zabezpečovaní administratívy v okrese sa zapájal aj do politického, kultúrneho a spolkového života. Od začiatku patril k oporám Andreja Hlinku a Slovenskej ľudovej strany v regióne. Bol členom Matice slovenskej, funkcionárom miestnych ovocinárskych, poľovníckych a turistických spolkov. Manželka Štefánia bola predsedníčkou Katolíckej jednoty žien. V priebehu 20. rokov pôsobil ako okresný náčelník v Zlatých Moravciach. Po zavedení krajinského zriadenia v roku 1928 pôsobil ako radca politickej správy na Krajinskom úrade v Bratislave, kde zotrval až do prevedenia do trvalej výslužby v roku 1934. Bol stúpencom autonomistického hnutia a politiky HSĽS. Funkcionár miestnych a okresných organizácií HSĽS. V parlamentných voľbách v roku 1929 bol zvolený za senátora za HSĽS (v IX. volebnom kraji). V senáte zasadal v inkompatibilnom a ústavnoprávnom výbore. V období Slovenského štátu pôsobil ako vládny komisár Zlatých Moraviec a naďalej bol činným v okresnej organizácii strany a jej okresného a župného súdu. Bol zakladateľom Jednoty orla v Zlatých Moravciach. Pochovaný bol v Zlatých Moravciach.

</doc>
<doc id="135070" url="https://sk.wikipedia.org/wiki?curid=135070" title="Ivan Vladimír Roy">
Ivan Vladimír Roy

Ivan Vladimír Roy (* 14. december 1922, Púchov - † 13. august 1987, Stará Ľubovňa, pochovaný v Martine) bol diplomat, vysokoškolský pedagóg, prekladateľ.
Životopis.
Pochádzal z rodiny patriacej k zemianskemu stavu ktorej predkovia, francúzski hugenoti, podľa rodinnej tradície prišli na Slovensko pred náboženským prenasledovaním z Francúzska. Študoval na Obchodnej akadémii v Martine, v roku 1945-1947 škandinávsku filológiu a nórčinu na univerzite v Oslo, 1947-1952 na Diplomaticko-politickej fakulte Vysokej školy sociálnych a politických vied v Prahe. Účastník SNP, redaktor úradu propagandy SNR v Banskej Bystrici (1944). Legačný tajomník veľvyslanectva v Oslo. Pracovník štátnej správy, kultúrnych a osvetových zariadení, SVKL a odborný asistent Katedry vedeckého komunizmu ÚML SVŠT v Bratislave. Politicky prenasledovaný, rehabilitovaný. Zaoberal sa dejinami filozofie, jazykmi, zvlášť nordistikou. Propagátor a organizátor československo-nórskych kultúrnych vzťahov. Autor príležitostných článkov. Prekladal z ruštiny. Systematicky sa venoval dielu B. Björnsona.

</doc>
<doc id="135071" url="https://sk.wikipedia.org/wiki?curid=135071" title="František Xaver Roys">
František Xaver Roys

František Xaver Roys (* 23. september 1713, Banská Bystrica - † 1. marec 1768, Viedeň) bol pedagóg a publicista.
Životopis.
Od roku1727 príslušník jezuitskej rehole, študoval na rehoľných univerzitách, PhDr., ThDR. Učiteľ filozofie a etiky v Grazi, 1738-1739 na gymnáziu v Bratislave, učiteľ poézie, rétoriky, teológie, magister novicov a duchovný v kláštore sv. Anny vo Viedni. Autor príležitostných rečí, dramatických cvičení, práce o etike a prirodzenom práve, tlačou vydal dizertáciu P. Casatiho.

</doc>
<doc id="135072" url="https://sk.wikipedia.org/wiki?curid=135072" title="Vojtech Roys">
Vojtech Roys

Vojtech Roys (* 23. apríl 1722, Banská Bystrica – † 6. máj 1755, Petrovaradin, Srbsko) bol rímskokatolícky kňaz, náboženský spisovateľ.
Životopis.
Narodil sa v roku 1722 v Banskej Bystrici. V roku 1737 vstúpil do jezuitskej rehole. Po teologických štúdiách nem. kazateľ v Banskej Bystrici, potom v Petrovaradíne, kde sa stal obeťou moru. Literárne činný, autor cirkevno-historických prác a zbierky lat. modlitieb. Zomrel roku 1755 v Srbskom Petrovaradine.

</doc>
<doc id="135073" url="https://sk.wikipedia.org/wiki?curid=135073" title="Ján Rožek">
Ján Rožek

Ján Rožek (* Slovensko) bol slovenský pedagóg.
Životopis.
Profesor vyššieho štátneho gymnázia v Banskej Bystrici (od roku 1852), vyučoval nemecký, latinský a grécky jazyk, prírodopis a krasopis. V Banskej Bystrici vydal stredoškolskú učebnicu Úlohy k lat. štylistickým cvičeniam (1854).

</doc>
<doc id="135074" url="https://sk.wikipedia.org/wiki?curid=135074" title="Róbert Rozim">
Róbert Rozim

Róbert Rozim (* 3. marec 1936, Zámostie - † 26. december 1992, Banská Bystrica) bol vysokoškolský pedagóg, športovec, tréner.
Životopis.
Od roku 1961 pôsobil ako asistent Pedagogického inštitútu v Banskej Bystrici, neskôr dekan Pedagogickej fakulty UMB v Banskej Bystrici. Funkcionár atletických klubov a zväzov, organizátor športového života v Banskej Bystrici, o. i. atletických Horehronských hier. Tréner behov na stredné a dlhé trate ASVŠ Banská Bystrica a TJ Slávia Banská Bystrica. Zaslúžil sa o vybudovanie atletického štadiónu UMB v Banskej Bystrici. Iniciátor vzniku Internátnej športovej školy v Banskej Bystrici. Člen výboru Miestneho odboru MS v Banskej Bystrici (1990). Na jeho počesť sa koná v Banskej Bystrici Rozimov memoriál.

</doc>
<doc id="135075" url="https://sk.wikipedia.org/wiki?curid=135075" title="Samuel Rožnay">
Samuel Rožnay

Samuel Rožnay (* 27. júl 1787, Zvolen - † 14. november 1815, Banská Bystrica) bol slovenský básnik, prekladateľ, pedagóg a evanjelický kňaz.
Životopis.
Pochádzal z remeselníckej rodiny. V roku 17991802 študoval v Banskej Bystrici, 1802-1808 na evanjelickom lýceu v Bratislave, 1810-1812 teológiu na univerzite v Tübingene. 
Od roku 1812 vychovávateľ v rodine farbiara Ľ. Kolbenheyera a konrektor gymnázia v Banskej Bystrici, evanjelický farár v Hornej Mičinej, 1815 v Banskej Bystrici, kde sa priatelil s Jánom Kollárom a vplýval na jeho literárnu a slovanskú orientáciu. Je to priekopník umeleckého prekladu v slovenskej literatúre. Počas bratislavských štúdií pod vplyvom Juraja Palkoviča sa venoval básnickej ale hlavne prekladateľskej činnosti. Venoval sa aj publicistike a slavistickému bádaniu, vlastnil bohatú knižnicu slovanskej literatúry.

</doc>
<doc id="135076" url="https://sk.wikipedia.org/wiki?curid=135076" title="Jozef Rudňanský">
Jozef Rudňanský

Jozef Ignác Rudňanský de Dezsér (v staršej literatúre aj Jozef Rudnyánszky de Dezsér, v rodnej matrike Rudnansky; * 28. októbra 1788, Trnava† 24. novembra 1859, Bratislava) bol rímskokatolícky biskup, v rokoch 18451850 banskobystrický diecézny biskup.
Životopis.
Pochádzal zo známeho uhorského rodu Rudňanských, ktorý si ako prídomok uvádzal "z Dežeríc (Rudnyánszky de Dezsér)". Narodil sa 28. októbra 1788 v Trnave, jeho otec bol Pavol Rudňanský a matka Klára rod. Smrtníková. Študoval v Trnave a Budíne, teológiu na seminári v Pešti a na univerzite vo Viedni. V roku 1812 bol vysvätený za kňaza. Od roku 1844 pôsobil ako arcibiskupský vikár v Ostrihome.
V roku 1845 bol menovaný za biskupa v Banskej Bystrici. Za biskupa ho vysvätil Jozef Kopáči 8. júna 1845 v Ostrihome. V cirkevných funkciách podporoval slovenskú náboženskú literatúru i Spolok milovníkov reči a literatúry slovenskej v Banskej Bystrici. V revolúcii 1848-1849 stál na strane uhorskej vlády. Pastierskym listom vyzval kňazov, aby sa podriadili Kossuthovym nariadeniam, vyhlásenie uhorskej samostatnosti 24. mája 1849 privítal slávnostnou omšou.
Po definitívnej porážke uhorskej revolúcie pri Világoši bol uväznený a na základe vyjadrení v jeho pastierskych listoch odsúdený na šesť ročné väzenie v Kufsteine. Na radu uhorského prímasa sa 14. marca 1850 vzdal funkcie diecézneho biskupa. Následne bol omilostený a internovaný v kláštore v Neuburgu. Svoj život dožil v Bratislave. Umrel 24. novembra 1859, pochovaný bol o dva dni v bazilike v Ostrihome v biskupskej krypte.

</doc>
<doc id="135077" url="https://sk.wikipedia.org/wiki?curid=135077" title="Ján Rumann">
Ján Rumann

Ján Rumann (* 18. október 1876, Pribylina† 2. august 1925, Košice) bol slovenský verejný činiteľ, právnik.
Životopis.
Jeho otec bol učiteľ Eugen Rumann a matka Mária rod. Núdziková. Študoval na gymnáziu v Banskej Bystrici (prof. Ján Kmeť), v Prešove, 1895-1899 na právnickej fakulte univerzity v Budapešti, JUDr. Po štúdiách koncipista, neskôr samostatný advokát, pôsobil vo verejných funkciách na východnom Slovensku, od 1922 župan Košickej župy. Výrazná osobnosť slovenského národného života na začiatku 20. storočia v právnickej, štátnopolitickej a cirkevnej sfére. Angažoval sa v hnutí za práva národností v Uhorsku. Zakladateľ československej štátnej správy. Aktivizoval kultúrny, spoločenský a hospodársky život. Autor politických a národo-hospodárskych článkov.

</doc>
<doc id="135078" url="https://sk.wikipedia.org/wiki?curid=135078" title="Miloš Rumann">
Miloš Rumann

Miloš Rumann (* 13. december 1898, Liptovská Kokava – † 7. jún 1967, Martin) bol verejný činiteľ, divadelný ochotník, úradník. Pseudonym: Jano Mozola, M. R. Kôprovský, M. Olgin, M. R. Podbanský, Študent z Kôprovej doliny
Životopis.
Študoval na gymnáziu v Liptovskom Mikuláši, v Banskej Bystrici, od roku 1920 na Právnickej fakulte KU v Prahe. Tajomník Krajinského zväzu Živnostenských spoločenstiev v Martine, po roku 1945 jeho generálny tajomník v Bratislave. Po roku 1945 príslušník DS. Vyšiel z národnouvedomelého prostredia, v Banskej Bystrici pôsobil v tajnom študentskom spolku Mor ho!, v Prahe v akademickom spolku Detvan, 1925 predseda Zväzu slovenského študenstva. Účastník ilegálneho protifašistického odboja a SNP. Politicky prenasledovaný a väznený. In memoriam rehabilitovaný (1968). Autor recenzií a článkov. Venoval sa ochotníckemu divadlu, založil prvé ochotnícke divadlo v Liptovskej Kokave. Prvá divadelná hra bola " Rozmajrín " od autora Ferka Urbáneka. 

</doc>
<doc id="135079" url="https://sk.wikipedia.org/wiki?curid=135079" title="Emil Rusko">
Emil Rusko

Emil Rusko (* 27. jún 1900, Ľubietová – † 9. máj 1961, Bratislava) bol folklorista, rozhlasový pracovník. Pseudonym: E. Ľubiet, Emil Rusko Ľubietovský, E. Rumil, Ľubietovský, Rumil,
Jeho otec Peter Fellner, matka Rebeka rod. Rusková.
Životopis.
V roku 1912-1916 navštevoval meštiansku školu v Banskej Bystrici. Študoval na učiteľských ústavoch v Turčianských Tepliciach, Kiskunfélegyháze a v Leviciach. Najskôr pôsobil ako učiteľ, potom rozhlasový pracovník, priekopník rozhlasového vysielania na Slovensku. Zakladateľ SĽUK-u, jeho riaditeľ. Autor básnických zbierok (Piesne nového rána, Košice 1926), rozhlasových dramatizácií, reportáží a pásiem. Patril medzi prvých dramatizátorov rozprávok pre vysielanie pre deti.

</doc>
<doc id="135080" url="https://sk.wikipedia.org/wiki?curid=135080" title="Ondrej Rusko">
Ondrej Rusko

Ondrej Rusko (* 4. august 1921, Králiky † 31. marec 1998, Poprad) bol slovenský športovec.
Životopis.
Športovec-lyžiar, majster Slovenska v štafetách na 4 x 10 km (1943, 1944). Účastník SNP. Prvý náčelník Strediska vrcholového športu ČH Štrbské pleso, tréner reprezentantov, organizátor lyžiarskych podujatí vo Vysokých Tatrách, kde žil a pôsobil. V behu na lyžiach pretekal za KSTL Banská Bystrica a Harmanec (1941, 1942) a OAP Bratislava. Viacnásobný víťaz Bielej stopy SNP.
Externé odkazy.
 

</doc>
<doc id="135082" url="https://sk.wikipedia.org/wiki?curid=135082" title="Peter Rusnák (architekt)">
Peter Rusnák (architekt)

Peter Rusnák (* 17. november 1948, Sučany) je architekt, rozvojový plánovač.
Životopis.
V roku 1964-1967 študoval na Strednej všeobecnovzdelávacej škole v Martine, 1967-1973 na Stavebnej fak. SVŠT odbor architektúru, 1992-1994 Škola FAO, facilitátor, 2001 absolvent SPP-A Diploma. V roku 1973-1990 projektant, vedúci projektant URBIONU pobočka Banská Bystrica, 1990 podpredseda MsNV v Banskej Bystrici, 1991-1992 vedúci regionálneho rozvoja na Okresnom úrade v Banskej Bystrici, 1993-1994 riaditeľ Elektroprojektu v Banskej Bystrici, 1995 poradca ARVI v Nitre, 1996 riaditeľ Regionálnej rozvojovej agentúry v Banskej Bystrici, od 1997 projektový manažér SZČO-PR-projekt.

</doc>
<doc id="135083" url="https://sk.wikipedia.org/wiki?curid=135083" title="Štefan Rutkai">
Štefan Rutkai

Štefan Rutkai - latinsko-maďarský prídomok "Ruttkay de Alsóruttka et Felsőruttka" (* 3. august 1803, Sľažany – † 3. september 1869, Sľažany) bol verejný činiteľ a statkár.
Životopis.
Príslušník zemianskeho rodu z Vrútok. Študoval na Kráľovskej akadémii v Bratislave. Hospodáril na majetku v Sľažanoch, pôsobil v správe Zvolenskej stolice, 1848 a 1861 podžupan so sídlom v Banskej Bystrici. Roku 1846 založil v Banskej Bystrici úverové družstvo Milena.
Politicky sa začal angažovať po páde Bachovho absolutizmu, predseda banskobystrického súdu, 1861 a 1865 poslanec Uhorského snemu za Banskú Bystricu. Prívrženec reformného hnutia uhorskej strednej šľachty a revolúcie. Autor rozlúčkových rečí za župnými funkcionármi. 

</doc>
<doc id="135084" url="https://sk.wikipedia.org/wiki?curid=135084" title="Viliam Ruttkay-Nedecký">
Viliam Ruttkay-Nedecký

Viliam Ruttkay-Nedecký (J. Vilo) (* 14. január 1892, Príbovce – † 30. máj 1967, Banská Bystrica) bol slovenský maliar a pedagóg.
Životopis.
Študoval na gymnáziu v Martine, v roku 19111914 na výtvarnej akadémii v Budapešti. Od roku 1927 najprv stredoškolský profesor kreslenia, potom slobodný umelec a napokon 19581967 riaditeľ Oblastnej galérie v Banskej Bystrici. Maľoval portréty, figurálne kompozície, ďalej krajiny a zátišia. Člen umeleckej besedy slovenskej.

</doc>
<doc id="135086" url="https://sk.wikipedia.org/wiki?curid=135086" title="Pavol Ruttkay">
Pavol Ruttkay

Pavol Ruttkay (* 14. november 1878, Banská Bystrica) bol slovenský podnikateľ a súkenník.
Životopis.
Majiteľ továrne na súkno a vlnený tovar v Banskej Bystrici-Hámri (založená 1810), existovala pod názvom Pavol Ruttkay a syn, bola to zároveň najstaršia továreň svojho druhu na Slovensku. Účastník protifašistického odboja, po potlačení SNP bol zaistený nemeckými bezpečnostnými orgánmi ako rukojemník (28. decembra 1944), prepustený (30. decembra 1944).

</doc>
<doc id="135087" url="https://sk.wikipedia.org/wiki?curid=135087" title="Jozef Ružiak">
Jozef Ružiak

Jozef Ružiak (pôv. Rosenberger) (* 1912, Ľubietová – † 19. máj 1961, Praha) bol rozhlasový pracovník, televízny pracovník.
Jeho otec Jan Rosenberger, matka Mária rod. Filadelfiová.
Životopis.
Absolvoval učiteľský ústav v Leviciach, učil na viacerých školách, od roku 1945 školský inšpektor v Poprade, pracovník Povereníctva školstva v Košiciach, pracovník rozhlasu v Košiciach (19451953), zástupca hlavného redaktora Hlavnej redakcie pre deti a dorast (19531956), a od roku 1956 redaktor Československej televízie. Účastník protifašistického odboja, počas SNP pracoval na Povereníctve školstva v Banskej Bystrici (1944). Vo svojom pôsobení v rozhlase a televízii sa venoval najmä vysielaniu pre deti a mládež. Autor rozhlasových pásiem, reportáží, prednášok, scéniek a rozprávok.

</doc>
<doc id="135088" url="https://sk.wikipedia.org/wiki?curid=135088" title="Ján Ružinský">
Ján Ružinský

Ján Ružinský (* 1899, Banská Bystrica – † 1992, Banská Bystrica) bol slovenský športovec a športový funkcionár.
Životopis.
Reprezentant Slovenska v bežeckom i zjazdovom lyžovaní, skokoch na lyžiach a v združených pretekoch. Priekopník akrobatického lyžovania na Slovensku. Pretekal v behu a skokoch na lyžiach za nemecký spolok Karpathenverein a SKI-klub v Banskej Bystrici (20. a 40. roky 20. storočia). Reprezentant v lyžiarskych disciplínach, účastník Majstrovstiev v ČSR v lyžovaní v Banskej Bystrici (1934), nominovaný do širšieho kádra československých reprezentantov na ZOH v Garmisch-Partenkirchene (1936). Jeden z vedúcich funkcionárov Západoslovenskej župy ZL RČS so sídlom v Banskej Bystrici (19331939). Povolaním pánsky krajčír v Banskej Bystrici, priekopník v zdokonaľovaní lyžiarskeho ošatenia a výstroja. Priekopník akrobatického lyžovania v Banskej Bystrici, postavil prírodné skokanské mostíky na Jamke za Urpínom a na Panskom dieli pri Banskej Bystrici.

</doc>
<doc id="135090" url="https://sk.wikipedia.org/wiki?curid=135090" title="Milan Rybecký">
Milan Rybecký

Milan Rybecký (* 6. jún 1925, Blatné - † 24. máj 1987, Bratislava) bol pedagóg, muzeológ.
Životopis.
Študoval na učiteľskom ústave, popri zamestnaní na Filozofickej fakulte UK v Bratislave (1962-1967). Učiteľ a riaditeľ školy v Hornom Smokovci, neskôr pracovník Povereníctva informácií a osvety, vedúci oddelenia múzeí na Povereníctve kultúry. Riaditeľ Slovenského múzea, v roku 1970-1974 externý riaditeľ Múzea SNP v Banskej Bystrici, od 1979 riaditeľ Ústrednej správy múzeí a galérií v Bratislave. Položil organizačné a metodologické základy ochrany prírody a pamiatok. Prispieval do odborných časopisov, venoval sa štúdiu histórie slovenského múzejníctva, spracoval dejiny Muzeálnej slovenskej spoločnosti.

</doc>
<doc id="135091" url="https://sk.wikipedia.org/wiki?curid=135091" title="Igor Rymarenko">
Igor Rymarenko

Igor Rymarenko (* 19. september 1928, Banská Bystrica) je ochotnícky bábkársky režisér a projektant.
Životopis.
V roku 1954 absolvoval štúdium na SVŠT v Bratislave (Ing.). Roku 19541962 pracovník Chemoprojektu, 19621986 Dopravoprojektu a od 1986 Projektového ústavu dopravných stavieb v Bratislave.
Bábkovému divadlu sa venoval od mladosti. Roku 19421944 člen ochotníckeho bábkárskeho súboru Gašparkovo divadlo a 19441945 Bábkového divadla našich detí v Banskej Bystrici, kde vodil marionetu Gašparka. Roku 19451951 hrával v bratislavskom ochotníckom bábkárskom súbore v bývalej Sokolovni, 1951 založil a viedol ochotnícky bábkársky súbor Radosť pri Osvetovej besede ÚNV v Bratislave. Pri réžii svojich inscenácií začal uplatňovať novátorskú technológiu výroby javajok. Po zavŕšení aktívnej činnosti v bábkárskom súbore Radosť (1961) prednášal na školeniach, písal články do časopisu "Ľudová tvorivosť", v Osvetovom ústave vydal príručku "Osvetľovanie v bábkovom divadle", od 1965 sa zameriava na zbieranie rodinných bábkových divadiel.

</doc>
<doc id="135092" url="https://sk.wikipedia.org/wiki?curid=135092" title="Štefan Rysuľa">
Štefan Rysuľa

Štefan Rysuľa (* 13. august 1900, Važec – † 4. júl 1976, Važec) bol slovenský spisovateľ, publicista a pedagóg.
Životopis.
Študoval na Učiteľskom ústave v Spišskej Novej Vsi, externe absolvoval Pedagogickú fakultu Slov. univerzity na jej odbočke v Banskej Bystrici (19461949). Pôsobil ako učiteľ, školský inšpektor, stredoškolský profesor, do odchodu na dôchodok učiteľ vo Važci (19531960). Do slovenského literárneho kontextu sa zaradil lyrizovanou prózou s príznačnou štylizáciou regionálnych a folkloristických prvkov. Autor románov s tematikou ľudovej povesti, autobiografických a historických prvkov. Posmrtne vyšli jeho spomienkové básne v próze. V medzivojnovom období sa venoval aj publicistickej tvorbe. Amatérsky sa venoval aj ilustrácii a umeleckej fotografii.

</doc>
<doc id="135093" url="https://sk.wikipedia.org/wiki?curid=135093" title="Jozefína Sablaková">
Jozefína Sablaková

Jozefína Sablaková (* 20. marec 1824, Kremnica – † 30. apríl 1883, Čaka) bola slovenská národnokultúrna pracovníčka.
Životopis.
V roku 18301835 navštevovala ľudovú školu v Banskej Bystrici. Hospodárka → M. Čulena počas jeho pedagogického pôsobenia v Banskej Bystrici. Aktivizovala sa v emancipačných snahách slov. žien.R. 1869 zakladajúca členka a prvá podpredsedníčka Živeny, 1871 zakladateľka a predsedníčka Ženskej besedy v Kláštore pod Znievom. Udržiavala kontakty s Boženou Němcovou počas jej návštev na Slovensku.

</doc>
<doc id="135094" url="https://sk.wikipedia.org/wiki?curid=135094" title="Ján Sabršúl">
Ján Sabršúl

Ján Sabršúl (* 14. máj 1909, Bzince pod Javorinou – † 5. december 1986, Martin) bol slovenský jazykovedec a vysokoškolský pedagóg.
Životopis.
Odborný asistent na Katedre slovenského jazyka Pedagogickej fakulty Univerzity Mateja Bela v Banskej Bystrici (19641974). Pracoval v oblasti dialektológie, výrazného prednesu a jazykovej výchovy. Autor štúdií a odborných článkov.

</doc>
<doc id="135095" url="https://sk.wikipedia.org/wiki?curid=135095" title="Jozef Šajgal">
Jozef Šajgal

Jozef Šajgal (* 30. júl 1931, Michalová) je slovenský dramatik a pedagóg.
Životopis.
Študoval na SVŠT v Bratislave (1956-1959). Pôv. učiteľ na viacerých miestach, 1955-1956 projektant v Bratislave. Ako rozhlasový autor debutoval 1965 hrou Minúty v mrakoch. V ďalších hrách Voľná cesta (1966), Sólo pre klavír (1969), Zvony (1971), Tiene noci (1973), Corrida (1984) a i. sa venoval etickým problémom súč. človeka, tematikou SNP sa zaoberal v hrách Tma (1967), Snúbenci (1975), Tak hovor otec (1981) a i. Pre mládež napísal hry Kone a koníčky (1973), Ohňostroj (1974), Klietka (1983) a i. Autor tel. hry Najvyšší trest (1974) a spoluautor šesťdielneho tel seriálu o SNP Naši synovia (1975).

</doc>
<doc id="135097" url="https://sk.wikipedia.org/wiki?curid=135097" title="Ján Salamín">
Ján Salamín

Ján Salamín (* 1817, Brezno - † 11. september 1866, Slovensko) bol pedagóg, dramatik pre deti mládež.
Životopis.
Učiteľ a mestský pokladník v Brezne, príslušník generácie posledných bernolákovcov. Autor veselohier a činohier pre deti a mládež, ktoré roku 1864 ponúkol Matici slovenskej, ich vydanie sa nerealizovalo, ostali v rukopise v arcibiskupskej knižnici v Ostrihome.

</doc>
<doc id="135098" url="https://sk.wikipedia.org/wiki?curid=135098" title="Anton Šalát">
Anton Šalát

Anton Šalát (* 12. jún 1892, Necpaly nad Nitrou – † 17. september 1944, Hájniky) bol slovenský rímskokatolícky kňaz, publicista, redaktor. Pseudonym: Podbučinský, Pohrončan, Zvolenčan, Tichý Slovák.
Životopis.
Jeho otec bol Ján Šalát a matka Mária rod. Pálešová. Študoval na gymnáziu v Prievidzi, 1908 v Banskej Bystrici, 1912 teológiu v Banskej Bystrici, 1916 vysvätený za kňaza. Farár v Čiernom Balogu, Detve a i. Profesor na reálke vo Zvolene, od 1938 farár v Sliači-Rybároch. Zastrelený partizánmi spolu s desiatimi ďalšími osobami (okrem iných aj s Jánom Klinovským) na moste v Hájnikoch (Sliač). Zástanca autonómie Slovenska, funkcionár HSĽS. Člen správnych bankových rád, Správnej rady Stredoslovenskej banky v Banskej Bystrici, športových a spoločensko-kultúrnych spolkov. Redigoval a vydával časopis "Zábavník" a "Náš priateľ". Bol spoluzakladateľom a redaktorom zvolenského týždenníka "Štúrov hlas" (19391944). Autor poviedok, humoresiek, besedníc, čŕt a politických brožúr zameraných proti komunistickej ideológii a systému: Slovenské obrázky (1927), Boľševická víchrica (1928), Obety boľševizmu (1929), Proti boľševizmu (1930), V Detve, Vodca na Javorine (1940).

</doc>
<doc id="135099" url="https://sk.wikipedia.org/wiki?curid=135099" title="Michal Samuhel">
Michal Samuhel

Michal Samuhel (* 14. jún 1897, Krakovany† 1978) bol slovenský verejný činiteľ, politik HSĽS a dlhoročný starosta Banskej Bystrice.
Životopis.
V mladosti sa začal obchodnej dráhe. No už v sedemnástich rokoch bol povolaný do bojov I. svetovej vojny, z ktorej sa vrátil ako dobrovoľník česko-slovenskej armády. V roku 1921 zložil odborné skúšky a začal sa venovať družstevníctvu. Od mladosti bol funkcionárom SĽS. Vystriedal tajomnícke funkcie strany v Bratislave, Prešove, v Banskej Bystrici i v Poprade. Najíntenzívnejšiu stopu zanechal v Banskej Bystrici a v Pohroní. Po krajinských voľbách v roku 1928 sa stal poslancom Krajinského zastupiteľstva Slovenskej krajiny (1928) a člen výkonného výboru HSĽS. Predstaviteľ Rodobrany v Banskej Bystrici; predseda katolíckej telovýchovnej jednoty Orol v Banskej Bystrici; župný tajomník HSĽS; starosta mesta Banská Bystrica (1. mája 1932 – 1. augusta 1938, 6. októbra 1938 – 7. októbra 1938) a vládny komisár v Banskej Bystrici (7. októbra 1938 – 15. mája 1844). Priaznivec a podporovateľ lyžiarskeho športu v Banskej Bystrici.

</doc>
<doc id="135101" url="https://sk.wikipedia.org/wiki?curid=135101" title="Juraj Sanitra (spevák)">
Juraj Sanitra (spevák)

Juraj Sanitra (* 4. august 1934, Medzibrod) je operný spevák (tenor).
Životopis.
Spev vyštudoval súkromne u M. Medveckej a F. Hvastiju. Od 1959 člen zboru, 1975–⁠1986 sólista opery Divadla Jozefa Gregora Tajovského v Banskej Bystrici. Vytvoril desiatky charakterových a komických tenorových partií v operách a operetách. K úspešným operným kreáciám patria: Gajdošík (Juro Jánošík, 1968, 1974); Krúpa (Krútňava, 1972); Rodrigo (Othello, 1974); Beppo (Komedianti) a iné; z operetných postáv: Markíz Pimpinelli (Paganini, 1974); Armand Brissard (Gróf z Luxenburgu, 1980); Barón Koloman Zsupán (Grófka Marica, 1982); Zoltán Karpathy (My Fair Lady, 1986) a iné.

</doc>
<doc id="135102" url="https://sk.wikipedia.org/wiki?curid=135102" title="Juraj Sapara">
Juraj Sapara

Juraj Sapara (* 10. máj 1947, Žilina) je slovenský sochár a vysokoškolský pedagóg.
Životopis.
V roku 1963-1967 študoval na Strednej škole umeleckého priemyslu, 1967-1973 odbor figurálne sochárstvo na VŠVU v Bratislave (u prof. F. Štefunku, J. Kostku). Pôsobil ako pedagóg na Ľudovej škole umenia v Senci, 1982-1995 v slobodnom povolaní, od 1995 pedagóg na Strednej priemyselnej škole grafickej v Bratislave, od 1997 vedúci Katedry sochárstva Fakulty výtvarných umení Akadémie umení v Banskej Bystrici. Jeho hlavnou činnosťou je monumentálna tvorba (keramický reliéf - Komárno, Bratislava, Považská Bystrica; kamenný reliéf - Bratislava, Poprad, veľká fontána, stena hotela), spoluautor štátneho znaku na Úrade vlády SR, účastník Medzinárodných sympózií sochárskych, medailérskych, rezbárskych a drevárskych, organizátor a kurátor výstav, venuje sa aj kresbe, maľbe a počítačovej grafike. Zakladajúci člen združenia Gerulata, člen Združenia medailérov Slovenska.

</doc>
<doc id="135103" url="https://sk.wikipedia.org/wiki?curid=135103" title="Ladislav Sára">
Ladislav Sára

Ladislav Sára (* 9. február 1913, Podbrezová-Lopej† 19. február 1945, Melk) bol pedagóg, protifašistický bojovník, rozhlasový hlásateľ.
Životopis.
V prvej svetovej vojne mu zomrel otec, jeho matka po ňom zdedila čižmársku dielňu. V rokoch 191822 študoval na ľudovej škole v Brezne. V školskom roku 1928/29 začal navštevovať Učiteľský ústav v Banskej Štiavnici, posledný školský rok 1932/33 absolvoval v Lučenci, kde aj zmaturoval. Skúšky učiteľskej spôsobilosti pre ľudové školy zložil 30. novembra 1935 v Lučenci, o dva roky neskôr v Banskej Bystrici získal aj kvalifikáciu pre meštianske školy.
V roku 1933 začal vyučovať v Hradišti (dnešné Zemplínske Hradište), v rokoch 193437 vyučoval na ľudovej škole v Trebišove, v rokoch 193739 na meštianskej škole v Brezne. Od roku 1939 vyučoval slovenský jazyk, dejepis a zemepis na Vyššej priemyselnej škole v Banskej Bystrici, kde zotrval do roku 1944. Účastník kultúrnych podujatí v Banskej Bystrici, spolupracovník amatérskeho divadla, autor kroniky Mestského divadelného združenia. Spoluorganizátor rozhlasových krajových vysielaní. Po vypuknutí SNP v roku 1944 bol prvý hlásateľ Slobodného slovenského vysielača v Banskej Bystrici. Počas povstania pracoval na Povereníctve SNR pre školstvo a osvetu v Banskej Bystrici. Po zajatí na Starých Horách 31. októbra 1944 bol väznený v Banskej Bystrici, neskôr v Bratislave. Zahynul počas náletu amerických stíhačiek na nacistický transport do koncentračného tábora.

</doc>
<doc id="135106" url="https://sk.wikipedia.org/wiki?curid=135106" title="Jozef Šártori">
Jozef Šártori

Jozef Anton Šártori (* 8. marec 1767, Smolník – † 18. jún 1839, Smolník) bol banský inžinier a kartograf.
Životopis.
Narodil sa v šľachtickej rodine Jána Šártoriho a jeho manželky Charitas. V rokoch 17881792 študoval na Baníckej akadémii v Banskej Štiavnici, Ing. Od roku 1792 pôsobil na arcibiskupskom panstve v Egri, neskôr v službách kráľovskej komory, 1829 pracoval na projekte regulácie rieky Slaná. Roku 1794 zmapoval jaskyňu Baradla v Maďarsku; kópia mapy je uložená v Szechényiho knižnici v Budapešti. Kráľovský banský radca. 

</doc>
<doc id="135107" url="https://sk.wikipedia.org/wiki?curid=135107" title="Daniel Sartorius">
Daniel Sartorius

Daniel Sartorius (* 5. január 1704, Štítnik – † 8. február 1767, Banská Bystrica) bol evanjelický kňaz, náboženský spisovateľ. Pseudonymy: Dobrovolný Služebník, Důvěrný Služebník Boží, Důvěrný Spisovatel.
Životopis.
Do školy chodil v Kameňanoch a Ožďanoch (1), študoval na gymnáziu v Kežmarku, teológiu na univerzite vo Wittenbergu. Rektor v Štítniku, konrektor, rektor, od roku 1732 slovenský evanjelický kazateľ v Prešove, neskôr v Kežmarku, od roku 1746 len slovenský farár evanjelickej cirkvi v Banskej Bystrici. Popredný barokový autor nábožensko-popularizačných spisov, ovplyvnený pietizmom. Vydal tiež Lutherov Katechizmus, v rukopise zostali jeho pojednania o metafyzike a logike. Písal výlučne po slovensky (slovakizovanou češtinou).

</doc>
<doc id="135108" url="https://sk.wikipedia.org/wiki?curid=135108" title="Nikodém Sartorius">
Nikodém Sartorius

Nikodém Sartorius (* 1556, Banská Bystrica - † 21. január 1595, Zvolen) bol evanjelický kňaz, náboženský spisovateľ, prekladateľ.
Životopis.
Študoval na gymnáziu v Jihlave. Pôsobil ako vychovávateľ palatína J. Thurzu, potom diakon v Banskej Bystrici, neskôr evanjelický farár, od roku 1588 aj dekan vo Zvolene. Roku 1588 sa zúčastnil obrany Zvolena v protitureckých bojoch. Autor náboženského spisu venovaného mestskému magistrátu. Prekladal z nemčiny a gréčtiny.

</doc>
<doc id="135110" url="https://sk.wikipedia.org/wiki?curid=135110" title="Mikuláš Sas">
Mikuláš Sas

Mikuláš Sas (* Slovensko) bol mešťan a zeman.
Životopis.
Mešťan Banskej Bystrice, syn banskobystrického richtára Ondreja. Vlastnil Sásovú, dnes časť Banskej Bystrice (zač. 14.stor.).

</doc>
<doc id="135112" url="https://sk.wikipedia.org/wiki?curid=135112" title="Ján Šávolt">
Ján Šávolt

Ján Šávolt (* 18. december 1938, Banská Bystrica – † 16. december 2008, Banská Bystrica) bol bábkoherec.
Životopis.
Od 1961 člen KBD v Banskej Bystrici. Roku 1957 a 1959-1960 účinkoval v ochotníckom Div. súbore A. Sládkoviča v Banskej Bystrici. Vypracoval sa na spoľahlivého bábkoherca s minucióznym pohybovým a rozvážnym slovným prejavom: Mesiac 
(Zakliaty káčer, 1963); Gigi (Borafogo, 1971); Osol (Brémski muzikanti, 1984); Radovid (Radúz a Mahuliena, 1986) a i.

</doc>
<doc id="135113" url="https://sk.wikipedia.org/wiki?curid=135113" title="Jozef Ščepko">
Jozef Ščepko

Jozef Ščepko (* 18. január 1919, Podolie - † 5. november 1967, Banská Bystrica) bol lekár-dermatovenerológ.
Životopis.
Študoval na gymnáziu v Trnave, v roku 1938-1944 na Lekárskej fakulte Slovenskej univerzity, 1944 MUDr. Prednosta Kožnovenerologického oddelenia nemocnice v Skalici a v roku 1958-1967 Kožnovenerologického oddelenia KÚNZ v Banskej Bystrici. Člen predsedníctva OV ČSČK v Banskej Bystrici. Šíril dermatovenerologickú osvetu a budoval sieť služieb v odbore. Člen lekárskych spoločností, funkcionár ČSČK. Autor odborných článkov.

</doc>
<doc id="135114" url="https://sk.wikipedia.org/wiki?curid=135114" title="Milan Schenko">
Milan Schenko

Milan Schenko (* 10. máj 1938, Hontianske Nemce, Slovensko – † 2. január 1998, Banská Bystrica, Slovensko) bol operný spevák (barytón).
Životopis.
Ako spevák-barytonista stvárnil postavy dramatického a charakterového barytónového aj basového odboru. Člen zboru (od 1959) a sólista (od 1970) Opery DJGT v Banskej Bystrici (dnes Štátna opera).

</doc>
<doc id="135120" url="https://sk.wikipedia.org/wiki?curid=135120" title="Jaroslav Scholtz">
Jaroslav Scholtz

Jaroslav Scholtz (* 10. február 1912, Liptovský Mikuláš – † 13. apríl 1976, Banská Bystrica) bol slovenský lekár – gynekológ.
Životopis.
Zakladateľ a primár gynekologického oddelenia nemocnice v Banskej Bystrici (1. júna 1953-13. apríla 1976). Krajský odborník v oblasti starostlivosti o matku a dieťa. Pod jeho vedením sa začali v Banskej Bystrici na gyn.-pôrod. oddeleniach zriaďovať špeciálne ordinariáty (od 1965). Venoval sa zdravotníckej osvete a odbornej prednáškovej činnosti.

</doc>
<doc id="135121" url="https://sk.wikipedia.org/wiki?curid=135121" title="Marcel Scholtz">
Marcel Scholtz

Marcel Scholtz (* 28. február 1887, Liptovský Mikuláš – † 7. október 1974, Bratislava) bol obchodník, verejný funkcionár a politik.
Životopis.
Študoval na Obchodnej škole v Prahe, neskôr na aranžérskej škole v Berlíne. Majiteľ obchodov v Budapešti, Košiciach, od roku 1939 majiteľ obchodu s textilným tovarom v Bratislave, v roku 19531959 vysídlený do Banskej Bystrice, potom opäť žil v Bratislave. Komerčný radca, člen predsedníctva Obchodnej a priemyselnej komory. Zakladateľ Obchodníckej strany v Košiciach, správny komisár Zväzu obchodných grémií na Slovensku (1945). Pôsobil v kultúrnych a národných spolkoch.

</doc>
<doc id="135122" url="https://sk.wikipedia.org/wiki?curid=135122" title="Rudolf Scholz">
Rudolf Scholz

Rudolf Scholz - Scholcz de Szepes (* 29. august 1832, Ľubica – † 17. júl 1896, Innsbruck, pochovaný v Budapešti) bol lesný inžinier.
Životopis.
Študoval na gymnáziu v Kežmarku, v roku 18531856 na Baníckej a lesníckej akadémii v Banskej Štiavnici. Správca štátnych lesov a majetkov v Banskej Bystrici (18711880). Správca novozriadeného Riaditeľstva Štátnych lesov v Banskej Bystrici (18801890). Ministerský radca na správe štátnych lesov ministerstva poľnohospodárstva v Budapešti. Zaslúžil sa o vyčlenenie tzv. rezervovaných lesov z majetku banských miest a ich pripojeniu k štátnym lesom; pričinil sa aj o lepšiu organizáciu a vyššiu kvalitu lesných prác. Autor odborných článkov. Povýšený do šľachtického stavu 7. januára 1895 s prídomkom "Scholcz de Szepes". Nositeľ viacerých vyznamenaní.

</doc>
<doc id="135123" url="https://sk.wikipedia.org/wiki?curid=135123" title="Anton Schönfeld">
Anton Schönfeld

Anton Schönfeld (* 25. september 1864, Kremnička † 20. november 1944, Kremnička).
Životopis.
Jeden z najstarších rasovo prenasledovaných obyvateľov Banskej Bystrice, obeť fašistického teroru. Po potlačení SNP v Banskej Bystrici boli spolu s manželkou Idou zaistení (11. novembra 1944), väznení a popravení v masovom hrobe v Kremničke (20. novembra 1944).

</doc>
<doc id="135124" url="https://sk.wikipedia.org/wiki?curid=135124" title="Rudolf Schréder">
Rudolf Schréder

Rudolf Schréder (Schretter) (* 16. apríl 1826, Banská Bystrica† 14. apríl 1888, Banská Štiavnica) bol slovenský hutnícky inžinier, metalurg, pedagóg.
Jeho otec bol Jakub Schréder a matka Katarína Štadlerová.
Životopis.
Študoval na gymnáziu v Banskej Bystrici a vo Vacove, 18461850 na Baníckej a lesníckej akadémii v Banskej Štiavnici, 1870 vysokoškolský profesor. Od roku 18511853 banský praktikant v Banskej Bystrici a v Banskej Štiavnici, 18561858 hutný kontrolór v Banskej Bystrici. V roku 18701888 prednášal na Katedre hutníctva Baníckej a lesníckej akadémie v Banskej Štiavnici. Spoluautor hutníckeho terminologického slovníka, autor odborných článkov v nemeckých a maďarských časopisoch.

</doc>
<doc id="135125" url="https://sk.wikipedia.org/wiki?curid=135125" title="Karol Schretter">
Karol Schretter

Karol Schretter (* 14. február 1644, Kremnica - † 20. júl 1718, Győr) bol cirkevný právnik, vysokoškolský pedagóg.
Životopis.
Študoval na univerzite v Trnave, 1661 bakalár filozofie. Roku 1662 vstúpil do jezuitskej rehole, prednášal prírodné vedy na filozofickej fakulte v Trnave, Viedni, neskôr profesor kanonického práva na univerzite a riaditeľ kolégia v Trnave, predstavený rehoľného domu v Győri, Levoči a v Banskej Bystrici, kde ho zajali Tököliho vstúpenci. V Banskej Bystrici vyučoval gramatiku a spoločenské náuky na gymnáziu (1665). Autor právnického spisu o testamentoch , v ktorom dokazuje pôvod uhorského práva v rímskom práve.

</doc>
<doc id="135126" url="https://sk.wikipedia.org/wiki?curid=135126" title="Jozef Schubert">
Jozef Schubert

Jozef Schubert (* 19. marec 1904, Liptovská Osada – † 24. apríl 2000, Bratislava) bol slovenský vysokoškolský pedagóg.
Životopis.
Vysokoškolský pedagóg na Pedagogickom inštitúte v Trnave, neskôr dekan PF UK v Trnave (19591974). Účastník protifašistického odboja a SNP. Zaoberal sa dejinami školstva a pedagogiky 19.stor. Spoluautor encyklopedických diel. Autor vysokoškolských učebníc, biografických diel, štúdií a článkov z dejín pedagogiky. Nositeľ viacerých vyznamenaní.

</doc>
<doc id="135128" url="https://sk.wikipedia.org/wiki?curid=135128" title="Andrej Schüssler">
Andrej Schüssler

Andrej Schüssler (Schiszler, Schüszler; Andreas) (* Slovensko) bol zlatník.
Jeho syn Matej Schüssler.
Životopis.
Pochádzal zo zlatníckej rodiny pôsobiacej v 17. a 18. stor. v Banskej Bystrici. Doložený 1643-1680. Učil sa v Banskej Bystrici u E. Bergmana a J. Hackera. Roku 1647 urobil tovarišskú skúšku, zhotovoval dekoratívne zlatnícke predmety.

</doc>
<doc id="135129" url="https://sk.wikipedia.org/wiki?curid=135129" title="Matej Schüssler">
Matej Schüssler

Matej Schüssler (Schüszler, Schiszler, Mathias; Matheus, Mattcheusz, Matteus) (* Banská Bystrica) bol zlatník.
Životopis.
Pochádzal zo zlatníckej rodiny pôsobiacej v Banskej Bystrici v 17. a 18. storočí. Vyučil sa u svojho otca, tvoril v roku 1676 - 1725. Roku 1684 bol prijatý do cechu, 24.augusta 1684 za majstra. Autor ozdobných lyžíc a misiek na šperky s cizelovaným výjavom žatvy.

</doc>
<doc id="135130" url="https://sk.wikipedia.org/wiki?curid=135130" title="Michal Schüssler">
Michal Schüssler

Michal Schüssler (Schüszler) (* Banská Bystrica) bol zlatník.
Životopis.
Člen zlatníckej rodiny, z ktorej pochádzali aj Andrej a Matej Schüsserovci. Od roku 1683 doložený ako majster, 1690-1692 cechmajster banskobystrického zlatníckeho cechu. Autor misky na šperky s cizelovaným kvetinovým vzorom. Naposledy doložený roku 1695.

</doc>
<doc id="135131" url="https://sk.wikipedia.org/wiki?curid=135131" title="Adolf Schuster">
Adolf Schuster

Adolf Schuster (* 21. marec 1909, Malacky - † 20. júl 1978, Brezno) bol pedagóg, školský inšpektor, publicista, kultúrny pracovník.
Životopis.
Ľudovú a meštiansku školu navštevoval v Malackách, Štátny koedukačný učiteľský ústav absolvoval v Bratislave (1924-1928), kde zmaturoval a urobil skúšku spôsobilosti pre meštianske školy (1934). Pôsobil ako pomocný učiteľ v Hasprunke, ako odborný učiteľ vo Vranove nad Topľou, po výberovom konaní bol menovaný za riaditeľa Št. meštianskej školy v Brezne (1939 -1945). Vykonával funkciu školského inšpektora, riaditeľa OSŠ a ZDŠ v Brezne (1945-1969). V dôchodku vyučoval na Hotelovej škole v Brezne. Počas SNP bol členom ilegálneho podzemného národ. výboru a Revolučného národného výboru v Brezne. Po vojne sa stal členom miestneho národného výboru v Brezne, vykonával funkciu zodpovedného redaktora časopisu Horehronie, bol členom Pedag. rady povereníctva školstva a kultúry v Bratislave, bol odborársky funkcionár a člen Muzeálnej spoločnosti v Brezne. Aktívne publikoval v pedagogických časopisoch a bol spoluautorom a autorom historických a pedagogických diel. Členom MS sa stal v roku 1931, v Brezne vykonával funkciu člena výboru MO MS, podieľal sa na organizovaní Chalupkovho Brezna. Jeho celoživotná práca vo verejných funkciách aj v školstve bola ocenená viacerými vyznamenaniami štátnych a kultúrnych orgánov.

</doc>
<doc id="135133" url="https://sk.wikipedia.org/wiki?curid=135133" title="Izrael Schwarcz">
Izrael Schwarcz

Izrael Schwarcz (* 30. november 1900, Banská Bystrica-Kremnička † 5. november 1944, Slovensko) bol židovský lekár.
Životopis.
Lekár - otolaryngológ v Banskej Bystrici. Rasovo prenasledovaný, obeť fašistického teroru. Po potlačený SNP bol zaistený v Banskej Bystrici (2. novembra 1944), väznený a popravený v Banskej Bystrici-Kremničke.

</doc>
<doc id="135134" url="https://sk.wikipedia.org/wiki?curid=135134" title="Jozef Viktor Schwarcz">
Jozef Viktor Schwarcz

Jozef Viktor Schwarcz (* 19. marec 1925, Banská Bystrica - † 12. september 1981, Lenartovce) bol spisovateľ, lekár. Pseudonym: Karol Smrečanský
Životopis.
Ľudovú školu (1931-1936) a gymnázium ( 1936-1944) navštevoval v Banskej Bystrici, v roku 1944-1950 študoval na Lekárskej fakulte v Bratislave. Pôsobil ako sekundárny, neskôr obvodný lekár naposledy 1965-1981 v Lenartovciach. Literárne začal tvoriť už na gymnáziu. Autor vedecko-fantastickej literatúry, autobiografickej novely a poviedok.

</doc>
<doc id="135135" url="https://sk.wikipedia.org/wiki?curid=135135" title="Teodor Schwarz">
Teodor Schwarz

Teodor Schwarz (tiež Schwartz, Schwarc) (* 28. august 1892, Pukanec - † 14. február 1980, Bratislava) bol slovenský lekár-gynekológ a vysokoškolský pedagóg.
Životopis.
Študoval na gymnáziu v Banskej Bystrici, odkiaľ bol pre národno-kultúrne aktivity rodičov vylúčený, neskôr študoval v Bratislave. Medicínu študoval na lekárskej fakulte v Budapešti a v Prahe. Roku 1920 MUDr., 1936 doc., 1954 univ. prof. Prednosta ženskej a pôrodníckej kliniky v Prahe, Bratislave, riaditeľ nemocnice v Martine, vedúci katedry na Lekárskej fak. UPJŠ v Košiciach, súčasne krajský gynekológ a pôrodník. Na novovzniknutej fakulte v Košiciach predniesol vôbec prvú prednášku na fakulte. Ako jeden z prvých na Slovensku sa venoval liečbe zhubných nádorov. Venoval sa aj štúdiu gestóz a problémom placenty. Vedeckovýskumné štúdie a články publikoval doma a v zahraničí. Účastník SNP a protifaštického odboja, pred ústupom povstalcov z Turca osobne preniesol vzácne rádium do Banskej Bystrice.

</doc>
<doc id="135136" url="https://sk.wikipedia.org/wiki?curid=135136" title="Ján Schwarzkönig">
Ján Schwarzkönig

Ján Schwarzkönig (* 1745, Hronec – † 14. august 1804, Slovensko) bol železiarsky odborník a vynálezca.
Životopis.
Správca železiarní v Hronci, tvorca tzv. hrončianskej metódy skujňovania železa, ktorá zvýšila kvalitu výrobkov a produktivitu práce; neskôr sa rozšírila po celom Uhorsku. Roku 1804 postavili podľa jeho projektu druhú vysokú pec.

</doc>
<doc id="135137" url="https://sk.wikipedia.org/wiki?curid=135137" title="Jozef Schweng">
Jozef Schweng

Dr. Jozef Michal Schweng (* 28. december 1864, Hronský Beňadik † 9. december 1916, Banská Bystrica) bol slovenský humanista, lekár, mineralóg, múzejník, doživotný nehonorovaný kustód múzea, úradník, verejný činiteľ a knihovník.
Životopis.
Narodil sa v rodine Eduarda Schwenga, ktorý vykonával úrad slúžneho a jeho manželky Juliany rodenej Paušovej. Po stredoškolských štúdiách v Banskej Štiavnici, v Prešove a v Banskej Bystrici absolvoval právo na univerzite v Budapešti. Ako dobrovoľník vstúpil do rakúsko-uhorskej c. k. armády, v roku 1884 sa stal poručíkom v zálohe 25. pešieho pluku v Lučenci, odkiaľ ho koncom roka 1894 preložili do uhorskej kráľovskej domobrany ("Népfelkelés").
Rodinný život.
Jozef Schweng sa v roku 1890 oženil s Gizelou Bermanovou, spolu mali syna Eduarda a dcéry Máriu a Margitu. Rodina žila v dome č. 45 na Dolnej ulici, dnes sídlo pobočiek ČSOB Leasing a poisťovne Generali.
V Banskej Bystrici.
Do služieb mesta Banská Bystrica nastúpil ako pokladničný úradník (27. marca 1889), radca verejnej správy v Banskej Bystrici, dočasný tajomník (1895) a tajomník (1897) Banskobystrickej historickej a archeologickej spoločnosti, založenej na podporu a rozvoj Mestského múzea v Banskej Bystrici a vybudovanie jeho prvej expozície (1909), nehonorovaný kustód Mestského múzea v Banskej Bystrici od roku 1909. Spravoval aj verejnú knižnicu mesta, v miestnej tlači uverejňoval články s múzejnou tematikou. Literárne činný, zaoberal sa múzejnou a knihovníckou tematikou, autor viacerých článkov. V rokoch 1889 – 1891 pracoval na mestskom úrade ako pokladník, v rokoch 1891 – 1916 bol radcom verejnej správy, krátko tajomníkom "Banskobystrickej historickej a archeologickej spoločnosti" na podporu a rozvoj mestského múzea. V roku 1904 založil s kustódom Karolom Ivanom Kiszelym mestskú verejnú knižnicu, kde bol správcom oddelenia odbornej literatúry. Po vypuknutí vojny (1914) bolo oddelenie s 1611 zväzkami kníh zatvorené, budova slúžila ako vojenský lazaret.
Jozef Schweng sa stal 30. októbra 1909 nehonorovaným kustódm Mestského (dnes Stredoslovenského) múzea v Banskej Bystrici. So Samuelom Bothárom a maďarským archeológom Móricom Wosinskym sa v júli 1906 zúčastnil archeologických vykopávok v lokalitách "Ortúty" (Malachov) a "Veľký Hrádok" (Horné Pršany). V Budapešti absolvoval knihovnícky (1902) a etnografický (1914) kurz, publikoval v odborných ("Századok/Storočia") aj regionálnych časopisoch, organizoval finančné zbierky pre rozvoj múzea, do zbierok zakúpil "striebornú koreničku" a "sošku baníka".
Pri jeho úmrtí 9. decembra 1916 uviedol múzejný a knižničný vestník: „"Bol horlivý a svedomitý strážca múzea."“ Na spomienkovej slávnosti 9. januára 1918 mu vyslovili In memoriam uznanie a kustód Štefan Holesch ocenil aj mimoriadne zásluhy o zveľaďovanie Mestského múzea v Banskej Bystrici.

</doc>
<doc id="135140" url="https://sk.wikipedia.org/wiki?curid=135140" title="Teodor Šebo-Martinský">
Teodor Šebo-Martinský

Teodor Šebo-Martinský (* 23. október 1911, Martin - † 5. august 1980, Bratislava) bol hudobný skladateľ. Pseudonym: T.Š Martinský
Životopis.
Ľudovú školu navštevoval v Banskej Bystrici a v Lovči, študoval na gymnáziu v Banskej Bystrici (1922-1924), na reálnom gymnáziu v Leviciach (1925-1930). Kompozíciu študoval na pražskej nem. hudobnej akadémii u F. Finkeho (1930-1931), na Hudobnej a dramatickej akadémii v Bratislave u A. Moyzesa a E. Suchoňa (1932-1936). Jeden z prvých skladateľov a textárov slov. tanečnej piesne, zakladateľ muzikálovej tvorby na Slovensku. Autor estrádnej a scénickej hudby. Mnohé skladby vyšli na gramofónových platniach. Publikoval v odborných časopisoch. Výtvarne nadaný (pôv. chcel študovať maliarstvo), jeho výtvarné práce (akvarely, oleje) sú v súkromných zbierkach. Nositeľ viacerých ocenení.

</doc>
<doc id="135141" url="https://sk.wikipedia.org/wiki?curid=135141" title="Jozef Šebo (pedagóg)">
Jozef Šebo (pedagóg)

Jozef Šebo (* 14. november 1919, Valaská – † 15. máj 2006, Banská Bystrica) bol slovenský pedagóg a kultúrno-osvetový pracovník.
Životopis.
Ľudovú školu navštevoval vo Valaskej, po skončení pokračoval v meštianskej škole v Brezne, študoval na Učiteľskom ústave v Banskej Bystrici, maturoval v roku 1940. Pôsobil ako učiteľ na Kordíkoch, od roku 1941 (s prestávkou vojny) až do júna 1953 keď sa uvoľnilo miesto v Tajove pôsobil na miestnej škole. V roku 1953-1957 učil na Cvičnej škole pri Pedagogickej škole pre vzdelanie učiteľov národných škôl v Banskej Bystrici, do dôchodku odišiel zo školy na Bakossovej ul. roku 1979. V obci Tajov bol obecným kronikárom, organistom, osvetárom, ale najmä divadelním ochotníkom. Svoju divadelnú dráhu odštartoval vo Valaskej najprv ako šepkár, naskôr ako herec, pokračoval v nej na Kordíkoch, kde už nacvičoval aj hry a recitácie s deťmi i dospelými. Priúčal sa aj režisérskej profesii. V roku 1946 založil Divadelný krúžok MOMS v Tajove. Odvtedy naštudoval vyše 100 divadelných hier, absolvoval množstvo divadelných prehliadok, získal vysoké ocenenia a uznania. Bol veľkým propagátorom diela významných osobností akými boli spisovateľ Jozef Gregor Tajovský a vynálezca bezdrôtovej telegrafie Jozef Murgaš. Zaslúžil sa o zriadenie Pamätného domu Jozefa Gregora Tajovského a Pamätnej izby Jozefa Murgaša v Tajove, ktorých bol pôvodným zakladateľom a od ich oficiálneho založenia v roku 1968 aj ich lektorom. 
Dielo.
Drobné čriepky z bohatého života Jozefa Gregora Tajovského - Čriepky z bohatého života spisovateľa - Jozef Gregor Tajovský - doplnené príspevkami, ktoré podávajú širší pohľad na jeho miesto v našej spoločnosti v skrátenom znení. Brožúra vydaná 18.októbra 2004, v deň výročia narodenia Jozefa Gregora Tajovského.
Smidky môjho chlebíka - Autobiografia napísaná na impulz dcéry J. G. Tajovského Dagmar Gregorovej-Prášilovej. Obsahuje príbehy, ktoré majú svoje čaro i šeď, víťazstvá i pády, radosti i sklamania, slzy šťastia i smútku, stretnutia a lúčenia. Takýmto príbehom je aj život Jozefa Šebu, ktorý zostal verný svojej filozofii "byť človekom a naveky ním aj zostať". Vydané v roku 2005.

</doc>
<doc id="135142" url="https://sk.wikipedia.org/wiki?curid=135142" title="Ernest Šebök">
Ernest Šebök

Ernest Šebök (* 27. január 1895, Lopej - † 20. november 1944, Banská Bystrica-Kremnička) bol obchodník, športovec, športový funkcionár.
Životopis.
Majiteľ obchodu so športovými potrebami v Banskej Bystrici (40. roky 20. stor.) Zakladateľ ľadového hokeja (1922-1924) a prvý hokejový rozhodca kanadského hokeja. Priekopník krasokorčuľovania, tenisu, plávania a organizovanej turistiky v Banskej Bystrici. Pôsobil v športových kluboch Slávia a ŠK Banská Bystrica. Podieľal sa na zorganizovaní niekoľkých šampionátov ČSR v krasokorčuľovaní a majstrovstiev Slovenska v ľadovom hokeji v Banskej Bystrici. Popri organizovaní bol aj mecén športových podujatí. Rasovo prenasledovaný, obeť fašistického teroru. Po potlačení SNP bol gestapom zaistený v Banskej Bystrici (17. októbra 1944), väznený a popravený v masovom hrobe v Banskej Bystrici-Kremničke.

</doc>
<doc id="135144" url="https://sk.wikipedia.org/wiki?curid=135144" title="Imrich Sedlák">
Imrich Sedlák

Imrich Sedlák (* 21. január 1933, Červenica – † 2. október 2016, Martin) bol slovenský literárny historik, kultúrny historik, vysokoškolský pedagóg, člen a aktivista Matice slovenskej.
Životopis.
V rokoch 19531957 študoval slovenský jazyk a literatúru na Filologickej fakulte VŠP v Prešove, 1966 PhDr., 1967 CSc. a doc., 1994 prof. V rokoch 19571959 stredoškolský pedagóg, 19591961 verejný funkcionár, 19611971 vysokoškolský pedagóg a akademický funkcionár na Filozofickej fakulte UPJŠ v Prešove. Ako politicky nespravodlivo prenasledovaný pracoval v Múzeu Slovenskej republiky rád v Prešove. (19711976) a v rokoch 19761980 a v období 19892014 bol významným vedeckým pracovníkom Matice slovenskej, kde zastával viaceré funkcie: podpredseda, správca, vedecký tajomník, riaditeľ Pamätníka národnej kultúry, člen výboru MS. Od 1998 bol tiež externý a od 1999 interný pedagóg a akademický funkcionár na Filologickej fakulte Univerzity Mateja Bela v Banskej Bystrici. V rokoch 19591973 zostavoval a redigoval "Nové obzory", spoločenskovedný zborník východného Slovenska, "Literárnomúzejný letopis Matice slovenskej" (19801997) a v rokoch 1994 redigoval "Zborník Muzeálnej slovenskej spoločnosti".
V literárnohistorickom bádaní osobitnú pozornosť venoval najmä výskumu národno-politických, kultúrno-spoločenských a literárnych integračných procesov východného Slovenska ako prirodzenej súčasti slovenského národného celku. Napísal a vydal niekoľko publikácií z oblasti literárnej a kultúrnej histórie. V literárnomúzejnej oblasti sa prezentoval ako autor scenárov viacerých literárnomúzejných výstav a expozícií; participoval pri zostavovaní a redigovaní spoločenskovedných zborníkov a zborníkov z vedeckých konferencií, publikoval desiatky štúdií vo vedeckých zborníkoch a odborných periodikách.
Matica slovenská pripravila pri príležitosti jeho nedožitých narodenín spomienkové podujatie a krátky filmový dokument.

</doc>
<doc id="135145" url="https://sk.wikipedia.org/wiki?curid=135145" title="Anna Luciaková">
Anna Luciaková

Anna Luciaková (rod. Olšanová) (* 6. apríl 1925, Banská Bystrica) je slovenská pedagogička, školská pracovníčka.
Životopis.
Ústav pre vzdelávanie učiteliek materských škôl, učiteľskú akadémiu a Vysokú školu pedagogickú absolvovala v Bratislave roku 1958. Od roku 1949 učiteľka a riaditeľka materskej školy v Bratislave, inšpektorka na Povereníctve školstva a Ústrednom Národnom výbore v Bratislave, od 1961 učiteľka, neskôr riaditeľka pedagogickej školy v Modre. Zaslúžila sa o skvalitňovanie metodickej a praktickej prípravy žiačok materských škôl a o rozvoj materských škôl na Slovensku. Viedla krúžky učiteliek materských škôl, zakladateľka časopisu "Predškolská výchova".

</doc>
<doc id="135146" url="https://sk.wikipedia.org/wiki?curid=135146" title="Tibor Sedlický">
Tibor Sedlický

Doc. PhDr.Tibor Sedlický, CSc. (* 2. apríl 1924, Poltár – † 27. júl 2004) bol slovenský hudobný pedagóg a dirigent.
Životopis.
V roku 1939-1943 študoval na Učiteľskom ústave v Banskej Bystrici, 1955-1959 absolvoval štúdium na Vysokej škole pedagogickej v Bratislave, 1975 PhDr., a CSc., 1981 doc. Pôsobil ako učiteľ na ľudových a meštianskych školách na viacerých miestach, zamestnanec Povereníctva školstva a kultúry v Bratislave, na Pedagogickom inštitúte v Martine (1957- 1965), na Pedagogickej fakulte v Banskej Bystrici ako doc. (od 1965) a ako externý učiteľ na Konzervatóriu Jána Levoslava Bellu v Banskej Bystrici (1995-1999).
&lt;br&gt;Pôsobil ako člen, sólista, chórovod, hlasový pedagóg, opakovane ako podpredseda a vicedirigent Speváckeho zboru slovenských učiteľov (1951-1996), člen speváckeho zboru Hron v Banskej Bystrici a odborný poradca, hlasový pedagóg, dirigent a umelecký vedúci v Okresnom osvetovom stredisku v Banskej Bystrici (1968-2000). Je zakladateľom speváckeho zboru Mladosť pri Pedagogickej fakulte v Banskej Bystrici a pôsobil ako jeho dirigent (1969-1979).
&lt;br&gt;Ťažiskom jeho práce boli aj prednášky pre učiteľov hudobnej výchovy, školenia pre dirigentov speváckych zborov. Autor monografií, zborníkov, učebníc a i. Publikoval odborné štúdie, články, zostavil zborníky piesní, je autorom rozhlasových relácií, biografických hesiel, hesiel do "Encyklopédie Slovenska", "Slovenského biografického slovníka" a i. Zostavil pamätnice vysokých škôl. Editoval publikácie významných slovenských a českých autorov. Nositeľ mnohých ocenení, pamätných medailí a cien.

</doc>
<doc id="135147" url="https://sk.wikipedia.org/wiki?curid=135147" title="Július Šefránek">
Július Šefránek

Július Šefránek (* 15. júl 1906, Skalica – † 13. máj 1973, Bratislava) bol politický pracovník, novinár, redaktor, vysokoškolský pedagóg, funkcionár KSČ.
Životopis.
Funkcionár KSČ, šéfredaktor Pravdy, ved. odd. propagácie a agitácie na ÚV KSS. Profesor vedeckého komunizmu ÚML a rektor UK v Bratislave. Venoval sa otázkam komunistickej ideológie, filozofie a dejinám komunistického hnutia. Viedol krúžky a večerné školy straníckeho vzdelávania. Autor štúdií, propagandistických článkov a brožúr. Účastník ilegálneho protifašistického odboja a SNP. Počas SNP hlavný redaktor Pravdy v Banskej Bystrici, účastník zjednocovacieho zjazdu KSS a soc. demokracie v Banskej Bystrici. V pedagogickom procese sa zúčastňoval na deformovaní niekoľkých generácií.

</doc>
<doc id="135148" url="https://sk.wikipedia.org/wiki?curid=135148" title="Ondrej Šefranovský">
Ondrej Šefranovský

Ondrej Šefranovský (* Slovensko) bol slovenský pedagóg.
Životopis.
Učiteľ na elementárnej škole v Banskej Bystrici, vyučoval slovenskú skupinu dievčat (okolo 1716).

</doc>
<doc id="135149" url="https://sk.wikipedia.org/wiki?curid=135149" title="Samuel Sekuris">
Samuel Sekuris

Samuel Sekuris (* 20. november 1906, Banská Bystrica - Radvaň – † 6. apríl 1945, Mauthausen) bol slovenský dôstojník a protifašistický bojovník.
Životopis.
Ľudovú školu navštevoval v Banskej Bystrici - Radvani. Maturoval na Gymnáziu A. Sládkoviča v Banskej Bystrici (1925). Vyučil sa za garbiara v Banskej Bystrici - Radvani (19251932), pracoval u otca. Neskôr úradník, v roku 19391943 dôstojník slovenskej armády v rozličných funkciách v Bratislave, v Topoľčanoch, v Trenčíne a v Banskej Bystrici, 19431944 v hodnosti mjr. veliteľ posádky v Brezne, kde sa zapojil do protifašistického hnutia a príprav SNP. Po potlačení SNP sa ukrýval v horách, po príchode do Banskej Bystrice - Radvane zatknutý (31. marca 1945), väznený v Banskej Bystrici, eskortovaný do koncentračného tábora. Všestranný atlét, podnáčelník SĽAS.

</doc>
<doc id="135150" url="https://sk.wikipedia.org/wiki?curid=135150" title="Adolf Šelmec">
Adolf Šelmec

Adolf Šelmec, pôvodne Schweiner (* 25. september 1881, Zvolen - † 20. január 1979, Bratislava) bol pedagóg, verejný činiteľ.
Životopis.
Študoval na gymnáziu v Banskej Bystrici a na univerzite v Budapešti, kde roku 1910 získal diplom stredošk. učiteľa. Pôsobil ako učiteľ dejepisu, zemepisu a lat. na gymnáziách v Levoči, Košiciach a v Bratislave. Ako dôstojník rak.-uh. armády padol do rus. zajatia, 1918 redaktor novín Golos Samarkanda, od 1919 redaktor a šéfredaktor novín Turkestanskije Izvestija, 1922 sa vrátil do Československa. Prívrženec Republikánskej strany poľnohosp. a maloroľ. ľudu, predseda krajskej org. Združenia úradníkov Republikánskej strany, signatár žilinskej dohody (1938). Senátor NZ. Autor článkov v slov., maď., ukraj. a rus. novinách a časopisoch.

</doc>
<doc id="135151" url="https://sk.wikipedia.org/wiki?curid=135151" title="Jozef Šembera">
Jozef Šembera

Jozef Šembera (Schembera) (* 17. jún 1788, Harmanec – † 23. apríl 1850, Nitra) bol rímskokatolícky kňaz, pedagóg a cenzor.
Životopis.
R. 1811 vstupil do piaristickej rehole, 1817 vysvätený za kňaza. Po štúdiách teológie prof. na piaristickom gymn. v Nitre, riaditeľ gymnázia v Kecskeméte, zástupca riad. teol. seminára v Prievidzi, do 1850 zástupca riad. rehoľného domu piaristov Prievidzi, v Nitre, naposledy konzultor provincie piaristov v Nitre. Cenzor kníh, zabránil vyd, antológie maď. rev. poézie, kt. pripravovali S. Pet2fi, M. Jókai a K. Ács. Autor latinskej ódy.

</doc>
<doc id="135153" url="https://sk.wikipedia.org/wiki?curid=135153" title="Ervín Semian">
Ervín Semian

Ervín Semian (* 24. január 1921, Devičie – † 20. december 1965, Bratislava) bol slovenský maliar (umelec).
Životopis.
Absolvoval štátne reálne gymnázium, v roku 19391943 mimoriadny poslucháč na oddelení kreslenia a maľby SVŠT v Bratislave. Výtvarný redaktor denníka Pravda, 19571958 inštruktor výtvarných krúžkov ĽUT pre Banskobystrický kraj. Umelecký inšpektor SNR pre školstvo a kultúru. Príslušník skupiny nadrealistov. Autor figurálnych kresieb a ilustrátor. V rkp. zanechal niekoľko zápisníkov myšlienok a úvah, postrehov a udalostí. Roku 1945 zakladajúci člen skupiny 29. augusta, od roku 1945 člen ZSVU. Jeho diela sú v zbierkach SNG v Bratislave a v súkromnom majetku.

</doc>
<doc id="135155" url="https://sk.wikipedia.org/wiki?curid=135155" title="Juraj Senický-Bohuš">
Juraj Senický-Bohuš

Juraj Senický-Bohuš (* 1687, Banská Bystrica - † 22. máj 1722, Kežmarok) bol pedagóg, prírodovedec.
Životopis.
Študoval v Banskej Bystrici. Konrektor školy v Banskej Štiavnici. Autor zemepisno-historického popisu Spišskej stolice, práce o Demänovskej jaskyni, ktorú vydal Matej Bel v diele Hungariae antiquae... (1723).

</doc>
<doc id="135156" url="https://sk.wikipedia.org/wiki?curid=135156" title="Ľudovít Štefan Šenšel">
Ľudovít Štefan Šenšel

Ľudovít Štefan Šenšel (* 13. apríl 1888, Očová - † 22. júl 1956, Liptovský Mikuláš) bol evanjelický kňaz, redaktor, publicista, cirkevný hodnostár, verejný činiteľ. Pseudonym: Redaktor, Zodpovedný redaktor
Životopis.
Pochádzal z učiteľskej rodiny. Študoval na gymnáziu v Banskej Bystrici, maturoval v Soproni, tam absolvoval i teológiu (1910), ktorú si prehĺbil študijnými pobytmi na univerzitách v Lipsku (1910) a Edinburgu, kde bol spolu s → M. Rázusom štipendistom S. Watsona (1910-1912). Evanjelický kaplán, neskôr farár v Liptovskej Porúbke (1914-1956). Popredný kazateľský liturg, liptovský senior (1930-1956), dištrikuálny a generálny presbyter, podpredseda synody (1939), vedúci komisií, ktoré zostavovali prídavky slovenských duchovných piesní k Zpěvníku evanjelickému a Tranosciu. Správca a predseda spolku Tranoscius. Jeden zo zakladateľov časopisu Tvorba, redaktor Cirkevných listov, Tranovského kalendára, predseda Hurbanovej evanjelickej literárnej spoločnosti, v ktorej vychádzali diela z oblasti literárnych, kultúrnych a cirkevných dejín. Učiteľ na ľudovej škole v Liptovskej Porúbke, profesor na Hodžovom gymnáziu v Liptovskom Mikuláši. Autor Slovenskej štylistiky. Činný v Jazykovednom odbore Matice slovenskej, ktorú musel z politických dôvodov opustiť. Zaslúžil sa o spracovanie učebníc náboženstva pre ľudové a učňovské školy. Po nástupe komunizmu bol zo všetkých funkcií vylúčený. Podpredseda Rázusovej SNS, jej zástupca v Krajinskom zastupiteľstve. Spoluorganizátor občianskeho protifašistického odboja, predseda ilegálneho revolučného národného výboru (RNV) v Liptovskej Porúbke, okresného RNV v Liptovskom Mikuláši, nekompromisný v odboji proti politike Slovenského štátu. Funkcionár demokratickej strany (po roku 1945), ktorú zastupoval ako poslanec v Slovenskej národnej rade (od roku 1945) až do odvolania akčným výborom DS (1948).

</doc>
<doc id="135157" url="https://sk.wikipedia.org/wiki?curid=135157" title="Štefan Šenšel">
Štefan Šenšel

Štefan Šenšel (* 18. december 1853, Banská Bystrica - † 27. júl 1946, Martin) bol slovenský evanjelický kňaz, pedagóg a verejný činiteľ.
Jeho syn Štefan Ľudovít Šenšel
Životopis.
Základné vzdelanie získal v Banskej Bystrici. Študoval na gymnáziu v Banskej Bystrici a na Učiteľskom ústave v Lučenci. Vychovávateľ v rod. Jesenských (od roku1873) v Košťanoch nad Turcom, učiteľ v Ponikách, v Očovej (1877-1906). Pre národnobuditeľskú prácu obvinený z panslavizmu, za nár. cítenie uhorskou štátnou správou prenasledovaný a predčasne penzionovaný. Pracovník potravinového spolku v Dačovom Lome (od roku 1906), verejný notár vo Zvolenskej Slatine (1919- 1925).

</doc>
<doc id="135158" url="https://sk.wikipedia.org/wiki?curid=135158" title="Karol Sentiváni">
Karol Sentiváni

Karol Sentiváni (staršie: Szentiványi, * 16. január 1802, Banská Bystrica† 26. január 1877, Budapešť) bol politik, krajinský hodnostár, statkár a významný člen šľachtického rodu z Liptovského Jána.
Jeho otec bol Ladislav Sentiváni, matka Helena rod. Serdaheliová.
Životopis.
Študoval na gymnáziu v Pešti, právo na reform. akadémii v Sárospataku. Statkár na rodovom majetku, župan gemersko-malohontskej župy. Roku 1839 a 1847 vyslanec na uhorskom stavovskom sneme, prívrženec reformného hnutia uh. strednej šľachty a maď. revolúcie 1848-1849, vládny komisár v Sedmohradsku. Stúpenec maďarsko-rakúskeho vyrovnania. Poslanec uhorského snemu za Deákovu stranu, 1865 predseda poslaneckej snemovne.

</doc>
<doc id="135160" url="https://sk.wikipedia.org/wiki?curid=135160" title="Gabriel Serdaheli (1660)">
Gabriel Serdaheli (1660)

Gabriel Serdaheli (Szerdahelyi de Nyitraszerdahely) (* 20. september 1660, Mukačevo – † 24. január 1726, Košice) bol teológ, vysokoškolský pedagóg, náboženský spisovateľ, rímskokatolícky kňaz a jezuita šľachtického pôvodu.
Životopis.
Pochádzal zo šľachtickej rodiny Szerdahelyi de Nyitraszerdahely. Roku 1680 vstúpil do jezuitskej rehole, študoval v Trenčíne a na rehoľných univerzitách, magister filozofie, ThDr. Univerzitný profesor v Grazi, Trnave a vo Viedni. Prednášal filozofiu, teológiu, kazuistiku, kánonické právo a apologetiku. V Banskej Bystrici pôsobil ako inštruktor tretej probácie a špirituálu (1714). Autor početných teologických a filozofických spisov, polemických protireformačných prác a topografického diela o uhorských mestách, "Topographia Panoniensis" zostala v rukopise.

</doc>
<doc id="135161" url="https://sk.wikipedia.org/wiki?curid=135161" title="Jozef Šestáky">
Jozef Šestáky

Jozef Šestáky (Schesztáky, Schestaky) (* 15. august 1750, Ružomberok – † 2. január 1823, Banská Bystrica) bol slovenský rímskokatolícky kňaz a kanonik.
Životopis.
Študoval na piaristickom gymnáziu v Ružomberku, v Ezstergome, Pécsi a v Egri, teológiu v gen. kolégiu v Trnave, bakalár filozofie a teológie. Po vysvätení za kňaza, rokuk. kaplán, neskôr farár v Kamenci pod Vtáčnikom, dekan-farár v Oslanoch, od roku 1810 pôsobil v Banskej Bystrici. Katedrálny kanonik (od 1819), kanonik-kustód (1820) v Banskej Bystrici. Bernolákovec, člen Slov. učeného tovarišstva (od 1795). Autor autobiografickej básne v lat. hexametroch.

</doc>
<doc id="135162" url="https://sk.wikipedia.org/wiki?curid=135162" title="František Setnička">
František Setnička

František Setnička (* 17. apríl 1910, Kbelov † 9. apríl 1998, Zvolen) bol vysokoškolský pedagóg a konštruktér.
Životopis.
Pôsobil ako vysokoškolský pedagóg, rektor VŠLD vo Zvolene (1969-1971). Podieľal sa na industrializácii drevárskeho priemyslu na Slovensku, vypracoval koncepciu rozvojových smerov v oblasti energetických technológií spracovania dreva. Iniciátor vytvorenia n.p. Smrečina Banská Bystrica, zastával funkciu dočasného riaditeľa a hlavného inžiniera (1951-1955). Autor vysokoškolskej učebnice, učebných textov, pôvodných vedeckých a odborných prác. Spolupracoval s redakciou časopisu "Drevo".

</doc>
<doc id="135163" url="https://sk.wikipedia.org/wiki?curid=135163" title="Pavol Severini">
Pavol Severini

Pavol Severini (Szeverini) (* 1675, Dolná Strehová - † 1749, Hronsek) bol evanjelický kňaz, náboženský spisovateľ.
Životopis.
Študoval v Banskej Bystrici (1697 a neskôr), v Kremnici, v Győru a i. Učiteľ v Krupine neskôr evanjelický kňaz v roku 1710-1747 v Hronseku, kde sa 1725 zaslúžil o výstavbu dreveného artikulárneho kostola, 1743 kandidoval na funkciu superintentanta.
Prívrženec lutherskej ortodoxie, nábožensky prenasledovaný. Autor protipietisticky zameraného spisu. Spolupracoval pri vydaní Tranovského kancionálu, zostavil a vydal prvé domáce evanjelický pašie s lamentáciami. Písal v biblickej češtine.

</doc>
<doc id="135164" url="https://sk.wikipedia.org/wiki?curid=135164" title="Ján Sextius">
Ján Sextius

Ján Sextius (Sexti, Sexty, Sixtus, Sixty, Šesták) (* Brezno? - † 5. jún 1684, Krupina) bol slovenský evanjelický kňaz a náboženský spisovateľ.
Životopis.
Študoval v Prešove, roku 1654 na univerzite vo Wittenbergu. Po štúdiách diakon v Brezne, farár v Slovenskej Ľupči, 1661- 1673 a 1683-1684 ev. farár evanjelickej obce v Krupine. S nemeckým krupinským farárom Jánom Buriusom vydal Kritické pozorovania... proti spisu superintenta J. Lániho. Vydal filozofickú dišputu, zbierku duchovných piesní, príležitostnými veršami prispel, najmä v exile, do zbierok iných autorov. Z nemčiny prekladal evanjelické cirkevné piesne.

</doc>
<doc id="135165" url="https://sk.wikipedia.org/wiki?curid=135165" title="Peter Sextius (cirkevný hodnostár)">
Peter Sextius (cirkevný hodnostár)

Peter Sextius (Šesták, Seszták, Sexty) (* Slavošovce?† 1634) bol slovenský evanjelický kňaz a cirkevný hodnostár.
Životopis.
Do roku 1595 študoval v Prahe. Od roku 1595 evanjelický kňaz, notár, konsenior a okolo 1620 senior gemerského bratstva, od roku 1623 superintendant banského okolia, farár v Brezne. Roku 1620 vyslanec na sneme v Banskej Bystrici.

</doc>
<doc id="135166" url="https://sk.wikipedia.org/wiki?curid=135166" title="Ján Siakeľ">
Ján Siakeľ

Ján Siakeľ (* 1. január 1920, Sučany - † január 1945, pravdepodobne Nemecká) bol slovenský redaktor a protifašistický bojovník.
Životopis.
Študoval na gymnáziu v Martine, obchodnej akadémii v Martine, kde roku 1939 maturoval. Bankový úradník, neskôr redaktor Národných novín v Martine, 9. september 1944-25. októbra 1945 denníka Pravda v Banskej Bystrici. Účastník protifašistického odboja a SNP, po ústupe SNP do hôr partizán, zatknutý fašistami a pravdepodobne popravený vo vápenke v Nemeckej.

</doc>
<doc id="135170" url="https://sk.wikipedia.org/wiki?curid=135170" title="Ferdinand Sigotský">
Ferdinand Sigotský

Ferdinand Sigotský (* 15. marec 1902, Považská Bystrica-Orlové - † 29. marec 1987, Bratislava) bol lesný inžinier.
Životopis.
Študoval na reálnom gymnáziu v Trenčíne, na lesníckom odbore ČVUT v Prahe, roku 1926 Ing. Pracovník lesných správ a podnikov, Povereníctva lesov a drevárskeho priemyslu v Bratislave. V roku 1944-1949 inšpektor pestovateľskej činnosti pre horehronské lesné správy na Riaditeľstve Štátnych lesov a majetkov v Banskej Bystrici. Špecializoval sa na obnovu a pestovanie lesov. Autor odborných príručiek a článkov.

</doc>
<doc id="135171" url="https://sk.wikipedia.org/wiki?curid=135171" title="Bystrík Šikula">
Bystrík Šikula

Bystrík Šikula (* 20. september 1956, Podbrezová) je slovenský spisovateľ a literárny kritik.
Životopis.
V roku 19731974 študoval na Strednej priemyselnej škole strojníckej v Brezne, 19741976 na gymnáziu v Modre, 19761980 slovenčinu a hudobnú výchovu na Pedagogickej fakiltu UK v Trnave. V roku 19811989 redaktor a editor vo vydavateľstve Smena, 19891990 odborný pracovník Ústavu umeleckej kritiky a divadelnej dokumentácie, 19901991 redaktor vo vydavateľstve Mladé letá, 19911993 učiteľ na SZŠ v Modre, od 1993 redaktor Slov. pohľadov. Venuje sa najmä literárnej kritike. Recenzie uverejňuje od 80 rokov takmer vo všetkých literárnych časopisoch, zväčša o próze svojich rovesníkov. Napísal rozsiahlu postmodernistickú prózu a novelu. Píše kratšie prozaické útvary, spolupracuje s rozhlasom a televíziou.

</doc>
<doc id="135172" url="https://sk.wikipedia.org/wiki?curid=135172" title="Ján Šikura">
Ján Šikura

Ján Štefan Šikura (* 28. december 1898, Mošovce – † 31. január 1945, Martin) bol slovenský historik a stredoškolský pedagóg.
Životopis.
Po štúdiu na gymnáziu v Banskej Bystrici získal titul doktor filozofie na Karlovej univerzite v Prahe. Učil na gymnáziách v Žiline a v Martine (od 1925), kde bol zároveň kustódom numizmatického oddelenia Slovenského národného múzea. Venoval sa výskumu histórie Turca, najvýznamnejšou prácou sú jeho "Miestopisné dejiny Turca". V SNM založil a viedol numizmatický kabinet, skatalogizoval numizmatické zbierky. Zhromaždil vzácne rukopisy v origináloch i odpisoch (napr. odpis listu Martina Luthera Františkovi Révajovi z roku 1539). Písal mnohé obecné kroniky. 
Počas 2. svetovej vojny sa zúčastnil protifašistického odboja a Slovenského národného povstania, bol členom Revolučného národného výboru v Martine, v decembri 1944 bol fašistami väznený.
Je pochovaný v Martine na Národnom cintoríne. Na jeho počesť je pomenovaná ulica v Martine.

</doc>
<doc id="135173" url="https://sk.wikipedia.org/wiki?curid=135173" title="Ľudovít Silvay">
Ľudovít Silvay

Ľudovít Silvay (Szilvay) (* Slovensko) bol poľnohospodársky odborník.
Životopis.
Pochádzal pravdepodobne z Trenčianskej stolice. Pôsobil ako správca majetkov baróna A. Radvanského v Banskej Bystrici. Roku 1875 uskutočnil prvé pokusné kríženie pšenice. Získal medailu za stroj na čistenie ďatelinového semena.

</doc>
<doc id="135174" url="https://sk.wikipedia.org/wiki?curid=135174" title="Anton Šíma">
Anton Šíma

Anton Šíma (* 19. október 1908, Mojmírovce – † 29. marec 1976, Bratislava) bol vysokoškolský pedagóg a geograf.
Životopis.
Študoval na Učiteľskom ústave v Košiciach, 1928 maturoval. V Bratislave externe absolvoval vysokoškolské štúdium zemepisu a dejepisu (1943) a RNDr. (1944). Habilitovaný za doc. v roku 1950 doc. 
Pôsobil ako učiteľ, v roku 19361937 na cvičnej škole Učiteľského ústavu v Banskej Bystrici a priemyslovke v Bratislave 19361946. Tu od roku 1946 pôsobil na Vysokej škole obchodnej. V rokoch 19521958 bol prvým vedúcim Katedry ekonomickej geografie Fakulty geologicko-geografických vied (FGGV) UK. Vo vedecko-výskumnej práci sa zameral na lokalitu Vysokých Tatier a Žitného ostrova. Autor vysokošk. textov pre poslucháčov geografie, z češtiny prel. a upravil stredoškolskú učebnicu Hospodárskeho zemepisu. (1954), hlavný redaktor Geografického časopisu (19531954).
V roku 1958 sa stal knihovníkom a v roku 1959 z vysokej školy odišiel a až do penzionovania pôsobil ako učiteľ na strednej škole.

</doc>
<doc id="135175" url="https://sk.wikipedia.org/wiki?curid=135175" title="Jozef Šimčisko">
Jozef Šimčisko

Jozef Šimčisko (* 5. máj 1905, Příbor – † 16. november 1984, Bratislava) bol slovenský banský odborník, vysokoškolský pedagóg.
Životopis.
Pôsobil ako riadiaci pracovník banských podnikov na Slovensku, vedúci Revírneho banského úradu a banského inšpektorátu v Banskej Bystrici (19341940). Venoval sa bezpečnosti a ochrane zdravia pri práci, banskej doprave, banskému a pracovnému právu. Vypracoval projekt znárodnenia baní a hút na Slovensku. Pričinil sa o vznik Baníckej fakulty Vysokej školy technickej v Košiciach, na ktorej pôsobil. Autor vysokoškolských učebných textov. Prekladal odbornú literatúru z ruštiny. Jeden zo zakladateľov, podpredseda neskôr predseda Lyžiarskeho zboru Klubu slovenských turistov a lyžiarov v Banskej Bystrici (od 25. januára 1939), organizátor a člen organizačných výborov lyžiarskych podujatí v Banskej Bystrici. Nositeľ viacerých vyznamenaní.

</doc>
<doc id="135176" url="https://sk.wikipedia.org/wiki?curid=135176" title="Igor Šimeg">
Igor Šimeg

Igor Šimeg (* 22. september 1957, Banská Bystrica) je slovenský režisér, herec, spevák (tenor), pedagóg a scenárista.
Životopis.
Študoval na gymnáziu v Banskej Bystrici, dnes Gymnázium Andreja Sládkoviča (1973 – 1977). Roku 1981 absolvoval štúdium herectva na VŠMU v Bratislave. Od 1981 sólista spevohry NS v Bratislave. Spočiatku predstaviteľ menších charakterových postáv, neskôr veľkých hereckých charakterových postáv s výraznejším zástojom speváckej zložky.
Absolvoval VŠMU v Bratislave a štúdium réžie na JAMU v Brne (Česko), prijal stály angažmán na Novej scéne v Bratislave. Venuje sa herectvu, réžii, scénografii, písaniu scenárov a pedagogickej činnosti.
Stal sa jedným z piatich zakladajúcich profesorov hudobno-dramatického odboru na Konzervatóriu v Bratislave a zakladateľom muzikálového štúdia "Musical Actors".
Svoj oficiálny režijný debut absolvoval mimoriadne úspešnou sériou zábavných show "Rýchlokurz geniality", pôvodného detského muzikálu "Chlapci z Pavlovskej ulice". Režijne stál tiež pri "slávnostnom otvorení dnes už legendárneho Štúdia L+S" s celovečerným galaprogramom a hosťami Máriou Kráľovičovou, Jánom Lehotským, Pavlom Hammelom, Jozefom Benedikom a ďalšími.
Je tiež autorom ojedinelého multimediálneho projektu "Slovakia for the World" v rámci ktorého absolvoval pracovné a reprezentačné cesty po USA, Kanade a Japonsku.
Na Novej scéne stvárnil do tridsať postáv najmä veľkých postáv svetového muzikálového a operetného repertoáru, "My fair lady, Can-can, Noc v Benátkach, Čardášová princezná, Cigánsky barón, Kráľ bláznov, Zo života hmyzu, Cyrano z predmestia, Cigáni idú do neba a mnoho ďalších", absolvoval viacero úspešných turné so spevohrou NS – Taliansko, Rakúsko, Nemecko.
Deväťdesiate roky mu tiež priniesli detskú live talk show "Tak i tak" v Slovenskej televízii, režijnú, scénografickú a autorskú spoluprácu na pôvodnom slovenskom muzikáli "Baby baby Vaša Patejdla", a mnoho spoluprác v oblasti reklamy a marketingu.
Realizoval cyklický projekt dvadsiatichpiatich československých "Cililinkových rozprávok" pre Slovenský inštitút v Prahe s hudobnou a javiskovou spoluprácou Ondřeja Brzobohatého, tri ročníky galaprogramov "Pánu učiteľovi z lásky" s celou plejádou umeleckých špičiek slovenského showbiznisu – Sisa Sklovská, Alena Heribanová, Iveta Malachovská, Dara Rolins, Miro Žbirka, Elán, Pavol Habera, Orchester Gustáva Broma, Helena Vondráčková, Miloš Bubán, Beáta Dubasová, …
Nové milénium odštartoval okrem iného aj ako režisér a scénograf s galashow desiateho výročia "Close Harmony Friends Light" a poetickým tv filmom s hudbou Svetozára Stračinu – "Vianočný dar lásky" s hercami Zuzanou Kanócz a Milanom Ondríkom.
Spolupráca s banskobystrickou AU FDU (SR) vyvrcholila sériou inscenácií "Na skle maľované" – s hudobnou spoluprácou Igora Timka, "Sex noci svatojánskej" a "Mizantropiáda" s Katkou Ivankovou, Kristínou Sihelskou, Annou Pagáčovou, Emilom Píšom, Vladom Kivaderom, Jánom Jakabom a hudbou Richarda Gašperana.
Ostatné dva roky intenzívne spolupracuje najmä s televíznymi spoločnosťami – pre TV JOJ tvoril projekt "Mojito", pre TV Pohoda realizoval autorský projekt "Zmena je život". Realizoval tiež päť pôvodných interaktívnych rozprávkových príbehov pre deti v rámci Design factory collage – "Ako sa Guľko Bombuľko chcel stať guľovým bleskom, Dunajský poklad, a Svätomikulášsky dar lásky" a ďalšie. 
Režijne a scenáristicky spolupracoval na dvoch ročníkoch renomovaného "Bratislavského bálu", "Majstrovstiev Slovenska vo fitnes", na projekte ocenení "Cena ASB", muzikálovej show "Mr. Muzikál" s Majdou Pavelekovou, zábavnej show "High Life" s Miškou Majerníkovou, Aďou Kiráľovou, Veronikou Koščovou, Richardom Gašperanom a ďalšími.
Ostatnou divadelnou postavou bol "Vernon Gersh" v muzikáli "Každý má svojho Leona" s Karin Olasovou, Jarmilou Hittnerovou v divadle Wüstenrot. 
Pravidelne spolupracuje pri tvorbe aj realizáciách rôznych kultúrnych a spoločenských aktivitách firiem ako scénograf, kreatívec a režisér.
Ocenenia.
Je držiteľom ocenení Literárního fondu, Bronzového klinca – ocenenie Klubu reklamných agentúr Slovenska, Slovak Gold a Zlatej pečate
Realizácie: STV, TV JOJ, divadlo Nová scéna Bratislava, Slovak institute Praha, ZSE, E.ON, ASB Jaga group, Majstrovstvá Slovenska vo fitnes, Teátro Wűstenrot, Fakulta dramatického umenia Akadémie umení v Banskej Bystrici, Design factory, …
Postavy – výber.
S detským súborom Leporello pri Dome ROH Bratislava režijne naštudoval detský muzikál "Chlapci z Pavlovskej ulice" (1983), spolurežisér kabaretného programu "Rýchlokurz geniality;; (Dom ROH Bratislava, 1983).
Filmografia – výber.
Predstaviteľ zväčša rozprávkových postáv vo viacerých TV inscenáciách najmä pre deti a mládež
roky 80.
roky 90.
po roku 2000

</doc>
<doc id="135177" url="https://sk.wikipedia.org/wiki?curid=135177" title="Fridrich Daniel Šimko">
Fridrich Daniel Šimko

Fridrich Daniel Šimko (* 5. apríl 1796, Podlužany – † 1. december 1867, Bratislava) bol slovenský teológ, vysokoškolský pedagóg.
Životopis.
Jeho otec bol Štefan Šimko a matka Mária Kristína rod. Hoffmannová. Študoval v Uhrovci, v Banskej Bystrici, v Šoproni, na evanjelický lýceu v Bratislave a na teologickej fakulte vo Viedni, 1853 doktor teológie. V rokoch 18261864 prednášal protestantskú teológiu na univerzite vo Viedni. Vlastnil rozsiahlu zbierku starožitností (asi 1 000 predmetov a 11 000 mincí) a kníh (12 584 zväzkov), ktorá obsahovala množstvo egyptských starožitností. Zbierky odkázal evanjelickému lýceu v Bratislave. Publikačne činný, venoval sa teológii, numizmatike a archeológii. Roku 18511852 a 18601862 dekan teologickej fakulty vo Viedni.

</doc>
<doc id="135178" url="https://sk.wikipedia.org/wiki?curid=135178" title="Gustáv Šimkovič">
Gustáv Šimkovič

Gustáv Šimkovič (* 23. august 1879, Banská Bystrica – † 1. jún 1964, Zvolen) bol slovenský hudobný pedagóg, zbormajster a hudobný skladateľ.
Životopis.
Ľud. školu navštevoval a štud. na gymnáziu v Banskej Bystrici, potom na evanjelický lýceu v Banskej Štiavnici, 1898 dosiahol učit. diplom, 1904 skončil štúdium kompozície na Somogyiho konzervatória v Budapešti. Správca chóru evanjelický cirkvi a mestskej hudobnej školy vo Zvolene. Organizátor verejného života, člen mestského zastupiteľstva, predseda Meštianskeho spolku. Autor mnohých vokálnych a inštrumentálnych, cirk. skladieb, melodrám na biblické námety i skladieb pre deti ( v rkp.). Jeho pozostalosť je uložená v LHM v Banskej Bystrici.

</doc>
<doc id="135179" url="https://sk.wikipedia.org/wiki?curid=135179" title="Ján Šimkovic (ekonóm)">
Ján Šimkovic (ekonóm)

Ján Šimkovic (* 2. apríl 1930, Bratislava† 27. september 2014, Bratislava) je slovenský ekonóm a vysokoškolský pedagóg.
Životopis.
V roku 19491950 študoval na Právnickej fak. UK v Bratislave. Pri politických previerkach bol zo štúdií vylúčený. V roku 1958 ukončil štúdium financií a úveru na VŠE v Bratislave, 1964 CSc., 1968 doc., 1991 prof. Pôsobil v Št. banke Československa vo finančno-hospodárskej praxi (19501961). od roku 1962 v školstve ako pedagogický pracovník (3 roky vo výskume) na VŠE v Bratislave, vo Výskumnom ústave oblastného plánovania v Bratislave ako vedúci výskumného odd., od roku 1991 bol pedagogickým pracovníkom na CHTF STU v Bratislave a od októbra 1995 na čiastočný úväzok na Fakulte financií UMB v Banskej Bystrici, od decembra 1997 tu pôsobil na plný úväzok. Pedagogickú činnosť v národohospodárskej oblasti zameriaval na poznatky z bilancovania hospodárskych procesov národnými účtami a Input-Output analýzou, v podnikovo- hospodárskej oblasti na poznatky z manažmentu, logistiky a podnikového hospodárstva. Zaslúžil sa o zavedenie nových predmetov v odbore ekonomicko-matematické výpočty. Je autorom a spoluautorom odborných publikácií, vysokoškolských učebníc a skrípt, vedeckých monografií, vedeckých štúdií v domácich a zahraničných periodikách. Venoval sa prekladateľskej činnosti odborných kníh z anglického, nemeckého a francúzskeho jazyka.

</doc>
<doc id="135181" url="https://sk.wikipedia.org/wiki?curid=135181" title="Ladislav Šimon (básnik)">
Ladislav Šimon (básnik)

Ladislav Šimon (* 6. apríl 1938, Banská Bystrica) je básnik, germanista, prekladateľ.
Jeho sestra je Brigita Šimonová.
Životopis.
V roku 1952-1955 študoval na Jedenásťročnej strednej škole v Banskej Bystrici, 1955-1959 slovenčinu a nemčinu na Vysokej škole pedagogickej v Bratislave. Sprvu riaditeľ Strednej školy pre spoločné stravovanie v Brezne, od 1968 vysokoškolský pedagóg na Filozofickej fakulte UPJŠ v Prešove (teraz Prešovská univerzita). Časopisecky začal publikovať ako študent v Mladej tvorbe. Je autorom občianskej lyriky s citlivým a umelecky vycibreným výrazom, v ktorom sa vyjadruje k základným problémom človeka. Venuje sa prekladaniu básnických, prozaických a literárnoteoretických textov z nemčiny a poľštiny, problematike expresionizmu v nemeckej literatúre, recepcii nemeckej literatúry na Slovensku. Spolueditor almanachov autorov Stredoslovenského kraja, monografie o Brezne, v ktorej napísal kapitolu o ochotníckom divadle. Je autorom rozhlasových hier, rozhlasových poviedok a televízneho scenára o Františkovi Švantnerovi. Ako textár zložil desiatky textov populárnych piesní, písal aj texty pre detský spevácky zbor Prešovčatá.

</doc>
<doc id="135182" url="https://sk.wikipedia.org/wiki?curid=135182" title="Pavel Simonides">
Pavel Simonides

Pavel Simonides (* 1684, Banská Bystrica-Radvaň † 12. jún 1736, Banská Bystrica) bol rektor a náboženský spisovateľ.
Životopis.
Od roku 1704 študoval vo Wittenbergu. Od roku 1709 konrektor, 1715-1736 rektor v Banskej Bystrici. Vo Wittenbergu vydal rozpravu o nepretržitosti evanjelickej cirkvi, publikoval svadobnú reč a pozdravné verše v dielach iných autorov.

</doc>
<doc id="135184" url="https://sk.wikipedia.org/wiki?curid=135184" title="Brigita Šimonová">
Brigita Šimonová

Brigita Šimonová (* 6. január 1942, Banská Bystrica) je vysokoškolská pedagogička, literárna historička, sestra Ladislava Šimona.
Životopis.
V roku 1956-1959 študovala na Jedenásťročnej strednej škole v Banskej Bystrici, 1959-1964 na Filozofickej fakulte UPJŠ (teraz Prešovská univerzita) v Prešove. Stredoškolská profesorka v Rožňave, na SPŠJM v Banskej Bystrici, od roku 1973 vysokoškolská pedagogička na Pedagogickej fakulte UMB v Banskej Bystrici. Venuje sa literatúre pre deti a mládež, najmä problematike rozprávky, vyučovania literatúry a metodike. Autorka štúdií.

</doc>
<doc id="135188" url="https://sk.wikipedia.org/wiki?curid=135188" title="Ľudmila Šinalová-Kopecká">
Ľudmila Šinalová-Kopecká

Ľudmila Šinalová-Kopecká (* 14. október 1954, Beňuš) je slovenská spisovateľka pre deti a pedagogička.
Životopis.
Po maturite na Strednej všeobecnovzdelávacej škole v Banskej Bystrici absolvovala roku 1978 štúdium na Filozofickej fakulty UK v Bratislave. V roku 1978 – 1992 pôsobila ako učiteľka na Strednom odbornom učilišti služieb a Strednom obchodnom učilišti, od 1992 je pedagogičkou na Obchodnej akadémii v Banskej Bystrici. Debutovala knihou Strom splnených želaní (1993), inšpirovanou motívmi indických rozprávok. V zbierke rozprávok Jahodníček a iné rozprávky (2000) uplatnila metaforické obrazy z reálneho života, zmmysel pre poéziu, humor a vtipné novotvary. Poviedky a rozprávky publikuje aj časopisecky (Život, Smer a i.).

</doc>
<doc id="135190" url="https://sk.wikipedia.org/wiki?curid=135190" title="Ján Sinapius-Horčička">
Ján Sinapius-Horčička

Ján Sinapius-Horčička (Hospinianus, Synapius) (* 1. november 1625, Oravský Podzámok - † 6. august 1682, Halle, Nemecko) bol evanjelický kňaz a spisovateľ.
Životopis.
Študoval vo Wittenbergu. Rektor školy v Hlohovci (1649), farár v Skalici, vo Veličnej, v Trenčíne, v Brezne (1668-1669) a v Hlohovci od roku 1672 senior dolnotrenčianskej župy. Prenasledovaný pre vieru, musel opustiť Uhorsko. Žil v Nemecku, kde umrel počas morovej epidémie. Autor lat., najmä príležitostnej poézie, lat. učebnice protestantského náboženstva pre študentov teológie v Uhorsku Parva schola (Skalica, roku 1658).

</doc>
<doc id="135191" url="https://sk.wikipedia.org/wiki?curid=135191" title="Armin Singer">
Armin Singer

Armin Singer (* 6. júl 1905, Kremnička alebo Nemecká – † 5. november 1944, Slovensko) bol slovenský právnik.
Životopis.
Bol právnikom v Banskej Bystrici. Počas 2. svet.vojny rasovo prenasledovaný, obeť fašistického teroru. Po potlačení SNP zaistený nemeckými bezpečnostnými orgánmi (2.alebo 5. novembra 1944), väznený a popravený v Kremničke alebo Nemeckej.

</doc>
<doc id="135192" url="https://sk.wikipedia.org/wiki?curid=135192" title="Jakub Singer">
Jakub Singer

Jakub Singer (* Slovensko) bol kníhtlačiar.
Životopis.
Kníhkupec v Banskej Bystrici. Založil tlačiareň v Banskej Bystrici (1887), jeho spoločníkom (1894-1897) bol Móric Sonnenfeld, vydávali maďarské noviny v Banskej Bystrici.

</doc>
<doc id="135193" url="https://sk.wikipedia.org/wiki?curid=135193" title="Leopold Singer">
Leopold Singer

Leopold Singer (* 12. júl 1875, Nemecká – † 9. január 1945, Slovensko) bol právnik.
Životopis.
Právnik v Banskej Bystrici. Rasovo prenasledovaný, obeť fašistického teroru. Po potlačení SNP zaistený (27. novembra 1944), väznený a popravený v Nemeckej.

</doc>
<doc id="135194" url="https://sk.wikipedia.org/wiki?curid=135194" title="Pavol Šingler">
Pavol Šingler

Pavol Šingler (* 8. január 1910, Tisovec – † 5. jún 1973, Banská Bystrica) bol slovenský verejný činiteľ, politický pracovník, funkcionár KSČ.
Životopis.
Funkcionár KSS a KSČ, sprvu stolár-živnostník v Tisovci, od roku 19491951 a 19561960 vedúci odd. KV KSS v Banskej Bystrici, 19511956 vedúci odboru ÚV KSS v Bratislave a 19601966 ved. taj. ZČSSP, 19661971 OV ZČSSP v Banskej Bystrici. Účastník protifašistického hnutia, spolupracovník 5. ileg. ÚV KSS. Počas SNP príslušník 1. čs. armády na Slovensku. Realizoval politiku KSČ na stred. Slovensku. Nositeľ viacerých vyznamenaní.

</doc>
<doc id="135195" url="https://sk.wikipedia.org/wiki?curid=135195" title="Mikuláš Šinglovič">
Mikuláš Šinglovič

Mikuláš Šinglovič (* 4. december 1916, Torrington – † 22. august 1995, Trnava) bol dôstojník, vojenský letec.
Životopis.
Dôstojník letectva, plukovník česko-slovenskej armády a ČSĽA. Účastník protifašistického odboja. Veliteľ kombinovanej letky, neskôr letiska Tri Duby a veliteľ bojovej letky 1. čs. zmiešanej leteckej divízie v ZSSR. Nositeľ viacerých vyznamenaní. Mestský národný výbor v Banskej Bystrici mu udelil titul čestný občan Banskej Bystrice (1990).

</doc>
<doc id="135196" url="https://sk.wikipedia.org/wiki?curid=135196" title="Michal Sinovic">
Michal Sinovic

Michal Sinovic (Sinovicz, Szinovicz, Synovic, Szinowitz) (* 3. november 1732, Banská Bystrica † 21. apríl 1796, Banská Bystrica) bol evanjelický kňaz, náboženský spisovateľ a cirkevný hodnostár.
Životopis.
Študoval na gymnáziu v Banskej Bystrici, Lučenci, od roku 1750 v Bratislave a na univerzite vo Wittenbergu (1754-1757), roku 1759 vysvätený za evanjelického kňaza. Evanjelický kňaz na viacerých miestach Slovenska, od roku 1783 slovenský farár v Banskej Bystrici, roku 1784 profesor na evanjelickom gymnáziu v Banskej Bystrici, 1784 zvolenský senior, 1785-1796 superintendent banského dištriktu v Banskej Bystrici. Autor teologickej dizertácie a pohrebnej kázne. Známy rečník.

</doc>
<doc id="135198" url="https://sk.wikipedia.org/wiki?curid=135198" title="Andrej Július Síposs">
Andrej Július Síposs

Andrej Július Síposs (Sipos, Július Andor; Siposs, Andor Gyula) (* 27. júl 1853, Špania Dolina - † 11. február 1935, Košice) bol podnikateľ a národohospodár. Pseudonym: S-s, -ss
Životopis.
Navštevoval ľudovú školu v Brezne, študoval na gymnáziu v Banskej Bystrici, na obchodnej škole vo Viedni. Od roku 1884 majiteľ továrne na výrobu pleteného tovaru v Košiciach. Zakladateľ výroby pletených výrobkov na priemyselnej úrovni na vých. Slovensku, od roku 1919 aj filiálkami v Pribeníku a v Španej Doline. Spoločensko-ekonomický činiteľ mesta Košíc. Autor obchodnej príručky, článkov v košickej a budapeštianskej tlači (Pannonia). Vydavateľ obchodného vestníka Kassai Szappanbuborékok (okolo 1880).

</doc>
<doc id="135199" url="https://sk.wikipedia.org/wiki?curid=135199" title="Viliam Široký">
Viliam Široký

Viliam Široký (* 31. máj 1902, Bratislava – † 6. október 1971, Praha) bol slovenský politik komunistickej strany, v rokoch 1953 – 1963 predseda československej vlády. Predstaviteľ centralistického a dogmatického krídla slovenskej politiky 50. rokov.
Používal pseudonymy "Dlhý" a "Marek", ako aj krycie meno "Pospíšil".
Životopis.
Jeho otec bol Ján Široký a matka Katarína, rod. Hrušovská. Základnú a meštiansku školu navštevoval v Bratislave. Pracovník železníc, neskôr funkcionár a pracovník najvyšších orgánov KSČ. Účastník protifašistického ilegálneho odboja. Pôsobil ako sekretár, inštruktor KV KSČ v Banskej Bystrici. Prispel k vypracovaniu Plánu hospodárskeho, sociálneho a kultúrneho povznesenia Slovenska, ktorý predniesol na celoslovenskej konferencii KSČ v Banskej Bystrici (máj 1937). Zatknutý v Banskej Bystrici (3. júla 1941), keď sa mal po návrate z Moskvy spojiť s vedúcimi predstaviteľmi ilegálnej KSS. Začiatkom roku 1945 sa mu podarilo utiecť a s Nitrianskou partizánskou brigádou prejsť cez front na Hrone k Červenej armáde.
Po návrate sa Viliam Široký stal jedným z najmocnejších mužov v KSČ a blízkym spolupracovníkom Klementa Gottwalda. Už 8. apríla 1945 sa stal členom dočasného Ústredného výboru Komunistickej strany Československa. IX. zjazd KSČ, X. zjazd KSČ, XI. zjazd KSČ a XII. zjazd KSČ ho v tejto funkcii potvrdili.
V auguste 1945 bol delegátmi národných výborov zvolený za poslanca Slovenskej národnej rady. Zasadal tu do roku 1946. Už koncom mája 1945 bol jedným z troch predstaviteľov slovenských komunistov, ktorí dorazili do Prahy na rokovania o povojnovej organizácii celoštátnej KSČ. V auguste 1945 sa potom zúčastnil "Žilinskej konferencie KSS", kde sa začala formálna činnosť slovenskej komunistickej strany. Vo vystúpení pred delegátmi sa vyslovil za upevnenie štátnej jednoty Čechov a Slovákov, čím sa odchyľoval od vtedajších téz slovenských komunistov okolo Gustáva Husáka, ktorí od Slovenského národného povstania trvali na výraznejších právomociach slovenských orgánov. Žilinská konferencia zvolila Širokého za predsedu KSS (Karol Šmidke sa stal podpredsedom) a túto funkciu potom zastával trvale až do roku 1953 (podľa iného zdroja až do roku 1954 – aj preto, že funkcia bola v roku 1953 zrušená).
Široký a generálny tajomník ÚV KSS Štefan Bašťovanský sa potom stali dvoma mužmi, ktorí rozhodovali o väčšine zásadných vecí súvisiacich s činnosťou KSS. Práve oni boli na IX. zjazde KSČ v roku 1949 ako jediní dvaja Slováci zvolení za členov Predsedníctva celoštátneho ÚV KSČ.
Po smrti K. Gottwalda sa stal predsedom československej vlády. Poslanec NZ a SNR, člen najvyšších orgánov NF a ZČSSP. Bol predstaviteľom obdobia kultu osobnosti a iniciátorom politických procesov na Slovensku, neskôr bol zo štátnych a straníckych funkcií odvolaný. V roku 1968 mu bolo pozastavené členstvo v KSČ, tesne pred smrťou v roku 1971 mu bolo obnovené. Prispieval do mnohých novín a časopisov, výbery článkov a prejavov vyšli knižne. Nositeľ vysokých komunistických vyznamenaní.

</doc>
<doc id="135200" url="https://sk.wikipedia.org/wiki?curid=135200" title="Michal Rodoľub Šitanc">
Michal Rodoľub Šitanc

Michal Rodoľub Šitanc (Schüttancz, Šittanc) (* 17. september 1845, Bartošova Lehôtka – † 7. február 1879, Lietava) bol rímskokatolícky kňaz, náboženský publicista a básnik. Pseudonym: Tekovský
Životopis.
Po absolvovaní štúdií teológie v Banskej Bystrici, vysvätený za kňaza (1870). Rokuk. kaplán na viacerých miestach Slov., národne a buditeľsky orientovaný. Autor vlasteneckých a duchovných básní, krátkych historických próz s tematikou tur. expanzie a publicistických príspevkov. Zakladajúci člen a konateľ Spolku sv. Vojtecha.

</doc>
<doc id="135203" url="https://sk.wikipedia.org/wiki?curid=135203" title="Vincent Škrabala">
Vincent Škrabala

Vincent Škrabala (* 1898, Moštenica – † 1945, Mauthausen) bol robotník, funkcionár KSČ.
Životopis.
Robotník na železničnej trati Banská Bystrica-Diviaky )od 1939). Po vzniku Slovenského štátu oblastný tajomník ilegál. ved KSS v Banskej Bystrici. Organizátor hospodárskych a politických štrajkov. Člen 2. ilegál. ústredného vedenia KSS. Politicky prenasledovaný, zatknutý. Zahynul v koncentračnom tábore.

</doc>
<doc id="135204" url="https://sk.wikipedia.org/wiki?curid=135204" title="Skocka">
Skocka

I Skocka (* Banská Bystrica – † september 1526, Slovensko) bol vodca baníckeho povstania.
Životopis.
Jeden z vodcov baníckeho povstania v Banskej Bystrici (1525 – 1526). Pri pokuse zmocniť sa Banskej Bystrice chytený, odsúdený a popravený v roku 1526.

</doc>
<doc id="135205" url="https://sk.wikipedia.org/wiki?curid=135205" title="Ladislav Škoda">
Ladislav Škoda

Ladislav Škoda (* 7. december 1909, Staré Hory - † 12. august 1971, Mariánské Lázně, pochov.: Bratislava) bol slovenský cirkevný činiteľ a redaktor.
Jeho otec bol Ján Škoda a matka Mária rod. Gondová.
Životopis.
Ľudovú školu navštevoval na Starých Horách, študoval na gymnáziu v Banskej Bystrici a v Ružomberku, filozofiu na filozofickej fakulte univerzity Nijmegene a bohoslovie na teologickej fakulte v Maastrichte, ThDr., 1939 vysvätený za kňaza. Predstaviteľ a realizátor štátnej cirkevnej politiky na Slovensku v spoločenskej a vydavateľskej oblasti. Šéfredaktor Katolíckych novín a Duchovného pastiera, súčasne vedúci vydavateľského oddelenia Spolku svätého Vojtecha. Generálny tajomník Katolíckej akcie na Slovensku, predseda Edičnej komisie Spolku svätého Vojtecha, člen medzinárodného stáleho výboru Berlínskej konferencie katolíkov európskych krajín, člen Zväzu československých novinárov. Nositeľ vyznamenania.

</doc>
<doc id="135206" url="https://sk.wikipedia.org/wiki?curid=135206" title="Andrej Škrábik">
Andrej Škrábik

ThDr. Andrej Škrábik (* 13. máj 1882, Rajec – † 8. január 1950, Banská Bystrica) bol rímskokatolícky kňaz, biskup, náboženský spisovateľ.
Životopis.
Študoval na gymnáziu v Žiline a v Nitre, filozofiu a teológiu na univerzite v Budapešti. 17. septembra 1904 bol vysvätený za kňaza a v roku 1911 dosiahol titul doktora teológie. V roku 1929 bol vymenovaný za nitrianskeho kanonika, neskôr za generálneho vikára nitrianskeho biskupstva. 12. augusta 1939 bol menovaný za titulárneho biskupa scyrského a pomocného biskupa nitrianskeho. 17. septembra 1939 bol vysvätený za biskupa, hlavným svätiteľom bol arcibiskup Karol Kmeťko, spolusvätitelia boli Pavol Jantausch a Michal Buzalka. V roku 1941 sa stal biskupom-koadjútorom banskobystrického biskupa Mariána Blahu. Po jeho smrti sa automaticky stal banskobystrickým biskupom. Preniesol sídlo biskupa zo Sv. Kríža nad Hronom (teraz Žiar nad Hronom) do Banskej Bystrice. Počas SNP ukryl v seminári a v biskupskej rezidencii v Banskej Bystrici mnoho politických exponentov a zachránil ich pred prenasledovaním. Spolu s Dr. Jánom Balkom, verejným činiteľom v Banskej Bystrici, sa zaslúžil o záchranu desiatich významných činiteľov SNP, ktorých mali Nemci popraviť. Po prevzatí moci komunistami v roku 1948 mal byť pre svoje nekompromisné postoje postavený pred súd, čomu zabránila jeho choroba a predčasná smrť 8. januára 1950.
Andrej Škrábik poznal rodinu Jána Langoša, neskoršieho disidenta a ponovembrového minister vnútra ČSFR. „Môj malý Johan“ – s týmito slovami ho občas brával na kolená. Malého Janka fascinovala nielen jeho bohatá knižnica a organ, ale aj fakt, že napriek zákazu slúžil denne svätú omšu: stál pritom pri okne s roztiahnutými závesmi, ktoré aj napriek naliehaniu príbuzných odmietal zatiahnuť. Nie zriedka sa pri tom okne pristavili a v modlitbe vytrvali okoloidúci. 
Dr. Škrábik bol vysokoškolský profesor teológie, predseda Diela šírenia viery na Slovensku, riaditeľ náboženských základín, sudca cirkevného súdu, organizátor misijného diela. Bol autorom polemických prác na obranu katolíckej cirkvi a náboženstva, ale aj príručky slovenského jazyka pre Maďarov. Prispieval do viacerých novín a časopisov.

</doc>
<doc id="135207" url="https://sk.wikipedia.org/wiki?curid=135207" title="Iveta Škripková">
Iveta Škripková

Iveta Škripková (* 19. december 1960, Korytnica) je dramaturgička, dramatička.
Životopis.
Po absolvovaní VŠMU pôsobí od roku 1985 v Krajskom bábkovom divadle v Banskej Bystrici, kde kladie dôraz na pôvodnú tvorbu a metaforické prehĺbenie inscenačných postupov.

</doc>
<doc id="135208" url="https://sk.wikipedia.org/wiki?curid=135208" title="Anna Škrniarová">
Anna Škrniarová

Anna Škrniarová (* 28. január 1912, Zvolen† 28. september 1978, Banská Bystrica) bola slovenská robotníčka a funkcionárka KSČ.
Životopis.
Spolupracovníčka 5. ilegálneho ústredného vedenia Komunistickej strany Slovenska. Účastníčka protifašistického odboja. Za ilegálnu protifašistickú činnosť väznená v Banskej Bystrici (19391941). Pracovníčka (19471960) a vedúca oddelenia Krajskej odborovej rady v Banskej Bystrici (19601973). Funkcionárka straníckych orgánov a spoločenských organizácií v Banskej Bystrici. Nositeľka viacerých vyznamenaní.

</doc>
<doc id="135209" url="https://sk.wikipedia.org/wiki?curid=135209" title="Oto Škrovina">
Oto Škrovina

Oto Škrovina alebo Otto Škrovina (* 18. november 1877, Brezno - † 14. máj 1939, Martin) bol slovenský evanjelický kňaz, národný pracovník, historik, publicista. Pseudonym: Benjamin.
Jeho otec bol Andrej Škrovina a matka Zuzana rod. Kolesárová.
Životopis.
Základné vzdelanie získal v Brezne. Študoval na gymnáziu v Rimavskej Sobote a v Kežmarku, pre národné presvedčenie vylúčený zo všetkých škôl v Uhorsku. Maturoval v Debrecíne (1898). Teológiu študoval na teologickej akadémii v Prešove, štúdium dokončil v Bratislave. Ordinovaný (1903). Pôsobil v Martine, kaplán pri J. Horváthovi, po jeho smrti adminostrátor evanjelického zboru, farár (1906), senior Turčianskeho seniorátu (1918). Zástupca Slovenskej národnej rady, účastník Deklarácie slovenského národa. Po vstupe maďarských vojsk do Martina s M. Dulom väznený (1919). Orientoval sa na cirkevné školstvo. Stúpenec česko-slovenskej. vzájomnosti, podporoval politiku M. Rázusa. Aktívny v Muzeálnej slovenskej spoločnosti i v ďalších národných a občianskych spolkoch. Cirkevný historik, autor diel v ktorých spracoval dejiny reformácie a protestantizmu v Turci. Publikoval vo všetkých cirkevných časopisoch, písal aj do časopisu Muzeálnej slovenskej spoločnosti, Slovenských pohľadov, Národných novín.

</doc>
<doc id="135210" url="https://sk.wikipedia.org/wiki?curid=135210" title="Laurent Skubinsky-Malachovský">
Laurent Skubinsky-Malachovský

Laurent Skubinsky-Malachovský (Skubinský, Vavrinec (Malachovský) (* Slovensko) bol evanjelický kňaz.
Životopis.
Kazateľ slov. evanjelický obce v Banskej Bystrici (1608, 1617).

</doc>
<doc id="135211" url="https://sk.wikipedia.org/wiki?curid=135211" title="Krištof Škultéty">
Krištof Škultéty

Krištof Škultéty (Christophor; Sculteti, Scultetus, Schultiss, Scholtz, Šimon) (* 16. storočie Dolná Lehota) bol kníhtlačiar.
Životopis.
Prvý kníhtlačiar v Banskej Bystrici. Od roku 1573 sa usiloval založiť knítlačiareň v Banskej Bystrici. Roku 1577 začal pracovať jeho podnik v Lindnerovskom dome na Striebornej ulici v Banskej Bystrici. Z jeho produkcie je známa zbierka latinských veršov G. Meltzera a latinský astronomický spis "Tractatus de cometa" J. Pribicera (1578). Roku 15781590 tlačil pravdepodobne iba drobné spisy a príležitostné tlače, ktoré sa nezachovali, podľa E. Jankovicha jeho tlačiareň v Banskej Bystrici pracovala až do konca 16. storočia.

</doc>
<doc id="135212" url="https://sk.wikipedia.org/wiki?curid=135212" title="Severín Škultéty">
Severín Škultéty

Severín Škultéty (* 1550, Dolná Lehota – † 30. jún 1600, Bardejov) bol evanjelický kňaz, pedagóg, náboženský spisovateľ.
Životopis.
Vzdelanie získal v Brezne a v Bardejove. Učiteľ v Brezne, v Prešove a v Bardejove, rektor školy v Prešove a v Bardejove, tam aj farár, senior Pentapolitany (Prešov, Bardejov, Košice, Levoča, Sabinov). Obranca Lutherovho učenia proti kryptokalvinistom. Pravdepodobný prekladateľ Lutherovho Malého katechizmu, kt. vyšiel ako prvá slovenská tlačená kniha v Bardejove (1581). Autor náboženských spisov, viacerých príležitostných latinských veršov i drobnejších prác.
Zdroj.
Severín Škultéty/ecav.sk

</doc>
<doc id="135213" url="https://sk.wikipedia.org/wiki?curid=135213" title="Karola Skutecká-Karvašová">
Karola Skutecká-Karvašová

Karola Skutecká-Karvašová (* 4. jún 1893, Banská Bystrica – † 9. január 1945, Nemecká) bola slovenská maliarka. Používala pseudonym: Rolla
Životopis.
Ľudovú školu navštevovala a študovala na strednej škole v Banskej Bystrici, výtvarnú akadémiu absolvovala v Budapešti resp. vo Viedni. V mladosti získala jazykové vzdelanie ovládala nemčinu, maďarčinu, francúzštinu, anglický a taliansky jazyk.
Žila a tvorila v Banskej Bystrici. Vzťah k výtvarnému umeniu a tvorbe v nej pestoval otec. Po otcovej smrti pracovala v jeho ateliéri, technikou pastelu portrétovala členov rodiny, príbuzných, priateľov, olejomaľbu používala pri tvorbe zátiší. Jej diela sa nachádzajú v súkromnom majetku v Banskej Bystrici a v Bratislave a v Stredoslovenskej galérii v Banskej Bystrici.
Bola rasovo prenasledovanou obeťou fašistického teroru. Po potlačení SNP ju spolu spolu s manželom zaistili (18. decembra 1944), uväznili v Banskej Bystrici a popravili v Nemeckej.

</doc>
<doc id="135214" url="https://sk.wikipedia.org/wiki?curid=135214" title="Dominik Skutecký">
Dominik Skutecký

Dominik Skutecký, tiež "David, Domenico, Döme, Skutezky, Skuteczky, Skutetzky" (* 14. február 1849, Gajary – † 13. marec 1921, Banská Bystrica) bol slovenský maliar.
Životopis.
Dominik Skutecký sa narodil do židovskej rodiny. Od roku 1853 žil vo Viedni, tu začal študovať na nižšej reálke, učil sa u sochára J. Meixnera, v prípravnej maliarskej škole v triede historického maliarstva (18651866), v škole rovnakého zamerania (18661867) a tento odbor študoval aj v Benátkach (18671870). Autor žánrovej maľby, krajinomalieb a portrétov. Pôsobil v Mníchove, Benátkach a vo Viedni. Počas prvého pobytu v Banskej Bystrici vytvoril viacero krajinomalieb zo Stredného Slovenska a žánrových scén (18841886). Po pobyte v Benátkach sa natrvalo usadil v Banskej Bystrici (1889); portrétoval významné osobnosti mesta a svojich príbuzných, maľoval prostredie medených hámrov v Banskej Bystrici. Pričinil sa o rozvoj kultúrneho života Banskej Bystrice, organizoval výstavy, najvýznamnejšia s počtom vyše 120 umeleckých diel (1902). Jeho obrazy sú v zbierkach Slovenskej národnej galérie a v iných slovenských a zahraničných galériách i súkromných zbierkach ako aj od roku 1994 v stálej expozícii Stredoslovenskej galérii v Banskej Bystrici.

</doc>
<doc id="135215" url="https://sk.wikipedia.org/wiki?curid=135215" title="Ladislav Škvarka">
Ladislav Škvarka

Ladislav Škvarka (* 25. október 1936, Tekovská Breznica - † 18. december 1992, Bratislava) bol geológ, hydrogeológ, vysokoškolský pedagóg.
Životopis.
Stredoškolské vzdelanie získal na gymnáziu v Banskej Bystrici (1955). Vedúci Katedry podzemných vôd Prírodovedeckej fakulty Univerzity Komenského v Bratislave. Venoval sa hydrogeologickým problémom neovulkanitov. Zostavovateľ hydrogeologických máp. Autor a spoluautor vedeckých prác a článkov v odborných časopisoch a zborníkoch.

</doc>
<doc id="135217" url="https://sk.wikipedia.org/wiki?curid=135217" title="Ján Daniel Slabeycius">
Ján Daniel Slabeycius

Ján Daniel Slabeycius (* 21. júl 1876, Brezno – † 8. október 1925, Brezno) bol slovenský finančník.
Životopis.
V roku 18881892 študoval na stredných školách v Kežmarku a v Rimavskej Sobote, od roku 1893 na gymnáziu v Banskej Bystrici. Úradník Vzájomnej pokladnice mestského úradu (18951920), od roku 1920 správca filiálky Národnej banky v Brezne. Predstaviteľ slovenského národného hnutia v Brezne, v októbri 1918 predseda miestnej SNR, po roku 1918 prívrženec agrárnej strany. Organizátor ľudového peňažníctva na Horehroní, 1920 spoluorganizátor premeny Pomocnice na účastinársky spolok, ktorý fuzionovala s Národnou bankou. Člen Matice slovenskej (MS) a Muzeálnej slovenskej spoločnosti (MSS). Udržiaval spojenie s národovcami v Brezne a okolí. Pre svoje prejavy národného cítenia bol často prenasledovaný. Bol zakladajúcim členom MO Matice slovenskej v Brezne (1919).

</doc>
<doc id="135218" url="https://sk.wikipedia.org/wiki?curid=135218" title="Július Slabeycius">
Július Slabeycius

MUDr. Július Slabeycius (* 1. apríl 1916, Brezno – † 31. január 1988, Bratislava) bol slovenský lekár – chirurg.
Životopis.
V rokoch 19261934 navštevoval reálne gymnázium v Banskej Bystrici, v rokoch 19341940 študoval na Lekárskej fakulte Univerzity Komenského v Bratislave, od roku 1940 MUDr., prednosta chirurgickej kliniky v Bratislave, mestský chirurg, krajský súdny znalec. Pedagóg stredného zdrav. personálu. Zaoberal sa problematikou hrudnej chirurgie, anestéziológie. Odborník na operácie pľúc a srdca. Účastník SNP a zahraničného odboja. Autor odborných prednášok, štúdií, publikácií.

</doc>
<doc id="135220" url="https://sk.wikipedia.org/wiki?curid=135220" title="Samuel Slabeycius">
Samuel Slabeycius

JUDr. Samuel Slabeycius (Slabejcius) (* 15. december 1873, Brezno – † 10. máj 1932, Bratislava) bol slovenský právnik a národno-kultúrny pracovník.
Životopis.
Študoval na Právnickej fakulte univerzity v Budapešti, 1900 JUDr. S M. Zibrínom majiteľ advokátskej kancelárie v Brezne (19001905), právny zástupca a člen správnej rady Slovenskej banky, po roku 1918 súkromný advokát v Bratislave. Člen Slovenskej národnej strany a významný organizátor národno-buditeľskej činnosti miestnej inteligencie sprvu v Brezne, od roku 1905 v Bratislave: podporoval Muzeálnu slovenskú spoločnosť (MSS), rozširoval slovenské knihy a časopisy, angažoval sa pri založení Štúrovej štipendijnej základiny na podporu študentov, obhajoval Slovákov v politických procesoch. Roku 1918 sa v jeho byte konštituovala bratislavská SNR.

</doc>
<doc id="135221" url="https://sk.wikipedia.org/wiki?curid=135221" title="Mária Slabeyciusová">
Mária Slabeyciusová

MUDr. Mária Slabeyciusová (* 3. apríl 1913, Detva — † 15. december 1957, Bratislava) bola lekárka onkologička a vedeckovýskumná pracovníčka Ústavu experimentálnej okológie Slovenskej akadémie vied (a umení) (19461957), ktorá okrem iného spoluobjavila vírus vtáčieho sarkómu B 77.
Život.
Narodila sa v rodine Márie Slabeyciusovej, rod. Surovej (* 1890† 1971) a úradníka Júliusa Slabeyciusa st. (* 1886† 1966), pričom jej bratom bol chirurg Július Slabeycius ml. (* 1916† 1988).
Po absolvovaní ľudovej a meštianskej školy v Brezne študovala na gymnáziu v Banskej Bystrici (?1931) a následne na pedagogickej akadémii, pričom od roku 1932 pôsobila ako učiteľka na tunajšej meštianskej škole kým nenastúpila na štúdium lekárstva na Lekárskej fakulte Slovenskej univerzity v Bratislave (?1946), pričom absolvovala aj študijný pobyt v Dánsku. Následne v rokoch 19461957 pôsobila ako vedeckovýskumná pracovníčka Ústavu experimentálnej onkológie Slovenskej akadémie vied a umení, resp. Slovenskej akadémie vied.
Vo svojej vedeckovýskumnej činnosti sa venovala najmä cytológii, kultivačnými metódami centrálneho nervového systému a onkovirológii. Spoluobjavila vírus vtáčieho sarkómu B 77, ktorý sa v Československu i v zahraničí začal používať ako model na výskum biologických príčin vzniku nádorov.
Prednášala na podujatiach Spolku slovenských lekárov a publikovala odborné štúdie v "Biologických listoch" a "Bratislavských lekárskych listoch", pričom taktiež prekladala odborné texty z ruštiny.
V roku 1973 bola vyznamenaná štátnou cenou Klementa Gottwalda in memoriam.
Osobný život.
Zosobášila sa s dôstojníkom Jánom Králom, s ktorým sa rozviedla. Mala syna Ing. Kazimíra Slabeyciusa (* 1935† 1963).

</doc>
<doc id="135222" url="https://sk.wikipedia.org/wiki?curid=135222" title="Ján Sladkai">
Ján Sladkai

Ján Sladkai (Szladkay) (* 4. júl 1778, Krupina - † 3. február 1841, Spišská Belá) bol slovenský evanjelický kňaz, náboženský spisovateľ a cirkevný hodnostár.
Životopis.
Študoval na gymnáziu v Banskej Bystrici a v Bratislave, na univerzite v Jene. Vychovávateľ. od roku 1807 evanjelický kňaz v Prešove, roku 1812 farár, neskôr senior 13 spišských miest v Spišskej Belej. Zaoberal sa aj medicínou, poskytoval zdravotné služby. Autor pohrebnej reči a príležitostnej básne.

</doc>
<doc id="135223" url="https://sk.wikipedia.org/wiki?curid=135223" title="František Slameň">
František Slameň

František Slameň (* 3. december 1896, Horná Lehota† 27. august 1944, Brezno) bol slovenský verejný činiteľ, robotník a člen HSĽS.
Životopis.
Jeho otec bol Ján Slameň a matka Terézia rod. Žabková. Vyučil sa za sústružníka v štátnych železiarňach v Podbrezovej, v ktorých trvalo pracoval ako robotník. V rokoch 19151918 bojoval na frontoch 1. svetovej vojny, v 1919 vstúpil dobrovoľne do česko-slovenskej armády bojujúcej proti Maďarskej republike rád. Od roku 1920 člen HSĽS, 1929 predseda jej breznianskeho OV. V rokoch 19381939 poslanec autonómneho snemu, 19391944 snemu Prvej Slovenskej republiky.
HSĽS zastupoval na porade v Brezne 27. augusta 1944, na ktorej sa mali prijať opatrenia voči antifašistom a podbrezovským robotníkom, ktorí vstúpili do politického štrajku. Partizáni účastníkov porady zatkli, za asistencie slovenských vojakov naložili zaistencov na nákladné auto a odchádzali na Príslop do Bystrianskej doliny na základňu a štáb jednotky Za slobodu Slovanov. Pri prevoze zaznel výstrel, auto havarovalo a vzápätí partizánska eskorta začala strieľať do zaistencov na korbe auta, pričom štyroch z nich, vrátane Slameňa, zastrelili.

</doc>
<doc id="135225" url="https://sk.wikipedia.org/wiki?curid=135225" title="Gejza Slameň">
Gejza Slameň

Gejza Slameň (* 3. marec 1906, Lučatín – † 15. marec 1974, Bratislava) bol slovenský herec.
Životopis.
Gejza Slameň sa narodil v Lučatíne, v rodine štátneho horára, ako najmladšie dieťa zo súrodencov Eleny a Jozefa. Gymnázium absolvoval v Banskej Bystrici. V rokoch 1926-27 študoval na Učiteľskom ústave v Banskej Štiavnici. Bol učiteľom na Budči, potom na evanjelickej ľudovej škole v Ľubietovej, odkiaľ 1. septembra 1931 prešiel za správcu školy na Povrazníku, kde ako učiteľ pôsobil do roku 1946. V rokoch 1946 – 1949 opäť učil v Ľubietovej. Učiteľské povolanie spájal s verejnou prácou (počas SNP tajomník RNV a po roku 1945 predseda MNV na Povrazníku) a najmä ochotníckou činnosťou. 25. augusta 1931 sa oženil s Máriou E. Škultéty, pochádzajúcou z Hornej Lehoty, s ktorou mal dvoch synov, Ing. arch. Ivan Slameň (spoluator Mostu SNP v Bratislave) a Dušan Slameň. 
Po roku 1945 sa stal členom Mestského divadelného združenia v Banskej Bystrici. Ako aktívny divadelný ochotník patril k zakladateľskej generácii hercov Stredoslovenského divadla vo Zvolene, ktoré vzniklo v roku 1949. Spolu so svojimi kolegami tvoril vo zvolenskom divadle prvý, dvadsaťpäťčlenný divadelný herecký súbor. Z jeho spoluzakladajúcich kolegov spomeňme aspoň Karola Badániho, ktorý bol zároveň do roku 1953 aj prvým riaditeľom divadla, Máriu Markovičovú, Zoru Paulendovú, Ľudovíta Grešša, ktorý v rokoch 1954 – 1956 pôsobil aj ako riaditeľ divadla, L. Hritza, J. Bullovú, Angelu Jakubisovú, R. Debnárika, Valériu Čaplovú, či Ernesta Šmálika. Prvú premiéru malo zvolenské divadlo 28. augusta 1949 s inscenáciou Makar Dúbrava, od ruského autora Alexandra Kornejčuka. Inscenácia mala úspech aj na prehliadke divadelných súborov Veľká divadelná žatva v Prahe, na ktorej získala ocenenie a spolu s ňou aj piati herci, vrátane Gejzu Slameňa. Pre hercov bola táto cena o to vzácnejšie, že sa spravidla udeľovala jednému hercovi. Vo zvolenskom divadle Gejza Slameň účinkoval do roku 1952. Podľa divadelných kritikov, práve prvé tri zvolenské sezóny boli jeho najplodnejšou érou.
Od sezóny 1952/1953 pôsobil v činohre SND, kde sa okruh jeho postáv zúžil na menšie úlohy. Z 55 postáv, ktoré tu stvárnil, spomeňme napríklad detektíva Tvrdlíka vo Zvonovom Tanci nad plačom (1957), Tatár v Gorkého Na dne (1959) a postava Richtára v Jiráskovom Lampáši (1973), ktorú stvárnil už po odchode do dôchodku. V sezóne 1954/1955 pôsobil vo funkcii riaditeľa Krajského divadla v Nitre, dnes Divadlo Andreja Bagara.
Angažmán na prvej slovenskej divadelnej scéne mu prinieslo aj účinkovanie v šiestich slovenských celovečerných hraných filmoch. Vo filme a televízii stvárnil najmä epizódne postavy rázovitých dedinčanov a ľudových typov. V roku 1972 odišiel do dôchodku, no ešte aj potom účinkoval v niektorých predstaveniach. Účinkoval aj v mnohých rozhlasových inscenáciách
a rozprávkach.
Gejza Slameň zomrel 15. marca 1974 v Bratislave. Pochovaný je na ružinovskom cintoríne, kde je uvedený medzi významnými osobnosťami, ktoré sú tu pochované.

</doc>
<doc id="135226" url="https://sk.wikipedia.org/wiki?curid=135226" title="Ivan Slávik">
Ivan Slávik

Ivan Slávik (* 31. máj 1900, Dačov Lom – † 14. apríl 1973, Bratislava) bol slovenský chemik, výskumný pracovník.
Životopis.
Ľudovú školu navštevoval v rodisku, v roku 19101918 študoval na gymnáziu v Banskej Bystrici, kde maturoval, 19191923 na Vysokej škole Chemicko-technologického inžinierstva v Prahe.
Roku 1923 Ing., 1966 DrSc. V roku 19261927 vedúci výroby úč. spoločnosti Fatra v Banskej Bystrici. Riadiaci pracovník potravinárskych a celulózovo-papierenských podnikov.&lt;br&gt; 
Počas SNP spolupracoval s Povereníctvom priemyslu SNR v Banskej Bystrici, člen ilegálneho, neskôr RNV v Žiline. Vedecký pracovník Chemického ústavu SAV, súčasne externý pedagóg na SVŠT v Bratislave. Člen medzinárodných a slovenských chemických a celulózových spoločností. Špecialista v odbore chémie a technológie celulózy. 
Autor knižných publikácií, vedeckých štúdií a článkov. Nositeľ viacerých vyznamenaní.

</doc>
<doc id="135227" url="https://sk.wikipedia.org/wiki?curid=135227" title="Ján Slávik (evanjelický kňaz)">
Ján Slávik (evanjelický kňaz)

ThDr. Ján Slávik (* 4. december 1855, Dačov Lom – † 8. február 1934, Banská Bystrica) bol slovenský evanjelický kňaz, cirkevný historik, cirkevný hodnostár, osvetový pracovník a publicista.
Životopis.
Základné vzdelanie získal v Dačovom Lome. Študoval na gymnáziu vo Veľkej Revúcej (1874). Teológiu študoval vo Viedni, Erlangene. 27. marca 1878 bol vysvätený za kňaza v Békešskej Čabe. Pôsobil ako kaplán v Sennom, Hornej Lehote (u básnika Sama Chalupku). Od roku 1882 pôsobil ako farár v Dobrej Nive. V roku 1922 sa stal seniorom Zvolenského seniorátu. V roku 1925 získal na Karlovej univerzite v Prahe doktorát teológie. Od roku 1926 žil na dôchodku v Banskej Bystrici. 
Účastník slovenských narodoobranných snáh. Bol členom a funkcionár SNS, člen Slovenskej národnej rady. 30. októbra 1918 sa zúčastnil zhromaždenia v Martine, kde podpísal Martinskú deklaráciu. Bol zakladateľom Slovenského múzea, členom Výboru MS. 
Zostavil zbierku modlitieb pre mládež, konfirmačnú príručku. Bol činný v oblasti cirkevnej historiografie. Venoval sa i dejinám umenia a ochrane kultúrnohistorických pamiatok. Výrazne sa zúčastňoval na pedagogickej a osvetovej činnosti. Prednášal o racionálnom hospodárení a ovocinárstve. Bol autor článkov o hospodárstve, histórii a kultúre slovenského národa. 

</doc>
<doc id="135228" url="https://sk.wikipedia.org/wiki?curid=135228" title="Juraj Slávik">
Juraj Slávik

JUDr. Juraj Slávik (pseudonym Neresnický) (* 28. január 1890, Dobrá Niva, Rakúsko-Uhorsko – † 30. máj 1969, Washington, USA; pochovaný v rodinnej hrobke na ev. cintoríne v Banskej Bystrici) bol slovenský politik, diplomat, spisovateľ a prekladateľ.
Životopis.
1890 – 1918.
Narodil sa v rodine evanjelického farára a historika Jána Slávika a Izabely Boženy Maróthyovej, sestry spisovateľky Eleny Maróthy-Šoltésovej. Starší brat Ján Slávik sa narodil v roku 1886, po vzniku ČSR pracoval ako vysoký úradník v správe železníc. Juraj Slávik študoval na gymnáziu v Banskej Bystrici (1900 – 1904), na evanjelickom lýceu v Prešporku, kde v roku 1908 zmaturoval. V júli – auguste 1907 podnikol s bratom Jánom poznávaciu cestu po západnej a stredovýchodnej Európe. Reportážne črty z nej publikovali v Národných novinách. V roku 1913 vyštudoval právo na budapeštianskej univerzite, v rokoch 1910 – 1911 absolvoval študijné pobyty v Berlíne a v Paríži. Počas pobytu v Budapešti sa zapájal do činnosti Literárneho odboru Slovenského spolku, ktorého bol podpredsedom. Od roku 1912 pôsobil ako literárny redaktor mládežníckeho mesačníka Prúdy. Zaradil sa do skupiny mladej liberálne orientovanej inteligencie spolupracujúcej s členmi bývalej hlasistickej generácie. V roku 1912 pracoval ako advokátsky koncipient v kanceláriách Emila Stodolu a Miloša Laučíka v Liptovskom Sv. Mikuláši.
V roku 1913 nastúpil vojenskú službu ako jednoročný dobrovoľník. Prvú svetovú vojnu prežil ako veliteľ zásobovacej jednotky na ruskom a talianskom fronte, v roku 1918 bol preložený do Budapešti. Spolupracoval so Slovenským týždenníkom Milana Hodžu, stal sa predsedom Literárneho odboru Slovenského spolku. Po vzniku ČSR pôsobil krátky čas ako tajomník Slovenskej národnej rady v Prešporku.
1918 – 1935.
V novembri 1918 sa stal najmladším poslancom Revolučného národného zhromaždenia v Prahe. Ako člen Klubu slovenských poslancov úzko spolupracoval s politickou skupinou okolo ministra pre správu Slovenska Vavra Šrobára. Angažoval sa v procese odobratia poslaneckého mandátu Andrejovi Hlinkovi kvôli jeho nelegálnej ceste na mierovú konferenciu v Paríži. V roku 1919 sa oženil s Karolou Štefanovičovou, mali deti Tatjanu (1919) a Dušana (1922). V rokoch 1919 – 1922 sa podieľal na budovaní slovenskej agrárnej strany ako hlavný tajomník Národnej republikánskej strany roľníckej, po dočasnom zlúčení so Slovenskou národnou stranou v januári 1920 Slovenskej národnej a roľníckej strany. Po zlúčení českých a slovenských agrárnikov v júni 1922 bol vedúcim funkcionárom slovenskej zložky Republikánskej strany zemedelského a maloroľníckeho ľudu.
Počas československo-maďarského vojnového konfliktu pôsobil od júna 1919 ako civilný poradca gen. Edmonda Hennocqua a ako vládny komisár pre východné územie vojenského veliteľstva na Slovensku. V rokoch 1920 – 1922 pôsobil ako zástupca delegáta ČSR pri medzinárodnej plebiscitnej subkomisii pre Oravu a Spiš, člen čs. delegácie v Administratívnej komisii československo-poľskej pre Tešínsko, Spiš a Oravu a v Československo-poľskej delegácii pre Tešínske Sliezsko, Oravu a Spiš.
Po začatí župnej reformy bol menovaný za župana Pohronskej župy so sídlom vo Zvolene (1923 – 1925), po úmrtí Jána Rumanna za župana Košickej župy (1925 – 1928). Ako košický župan podporoval politiku posilňovania etnickej identifikácie východných Slovákov. V roku 1925 vystúpil na varšavskom kongrese Medzinárodnej únie združení pre Spoločnosť národov s obhajobou československej menšinovej politiky. V úradníckej vláde Jana Černého (marec – október 1926) bol ministrom poľnohospodárstva a správcom ministerstva pre zjednotenie zákonov a organizáciu správy. Po zániku župného zriadenia, proti ktorému protestoval v tlači bol preložený na Krajinský úrad v Bratislave. Uprednostnil však politickú kariéru v agrárnej strane. Druhýkrát sa oženil v roku 1929 s Margitou Ruhmannovou. Narodil sa im syn Juraj (1929). V roku 1929 úspešne kandidoval v košickom volebnom kraji. Vo vláde Františka Udržala zastával ako prvý Slovák v dejinách funkciu ministra vnútra (1929 – 1932). Predovšetkým ľavicovými stranami bol kritizovaný za smrteľné zásahy polície a četníctva proti demonštrantom počas veľkej hospodárskej krízy. Po zmene vlády v roku 1932 pôsobil ako poslanec v Národnom zhromaždení. Patril k „prohradnému“ krídlu agrárnej strany, bol stúpencom československej národnej jednoty. Rozsiahle spolkové aktivity (predseda Zväzu čs. dôstojníkov, Klubu čs. turistov, Klubu čs. právnikov, podpredseda Československej obce sokolskej) smeroval k upevňovaniu vzťahov medzi Slovákmi a Čechmi. V októbri – novembri 1934 podnikol s týmto cieľom prednáškové turné medzi krajanmi v USA. V roku 1935 bol v predčasných voľbách zvolený do poslaneckej snemovne v banskobystrickom volebnom kraji. Koncom roka sa miesta poslanca vzdal.
1936 – 1948.
Diplomatickú kariéru začal na pozícii československého vyslanca vo Varšave (1936 – 1939). Po vyhlásení samostatného Slovenského štátu 14. marca 1939 a okupácii Čiech a Moravy Slávik odišiel do USA. Do Poľska sa vrátil ako reprezentant zahraničného odboja vedeného Edvardom Benešom. Po prepadnutí Poľska nemeckou armádou sa presunul cez Rumunsko do Francúzska. Počas pôsobenia v československých exilových orgánoch v Paríži a v Londýne ostro vystupoval proti Benešovým konkurentom Milanovi Hodžovi a Štefanovi Osuskému. V rokoch 1940 – 1945 zastával funkciu ministra vnútra a zastupujúceho ministra školstva v Benešovej exilovej vláde. Politicky inklinoval k československej národno-socialistickej strane. Počas londýnskeho exilu sa prihováral českým a slovenským poslucháčom prostredníctvom stanice BBC.
Po návrate do vlasti v máji 1945 nastúpil do ústredia Ministerstva zahraničných vecí v Prahe. V domácej politike sa neangažoval. Demokratická strana ho odmietla zaradiť na kandidátku do Dočasného národného zhromaždenia. Hraničnú a menšinovú problematiku s Maďarskom Slávik pomáhal riešiť ako člen československej delegácie na parížskej mierovej konferencii. V júni 1946 bol menovaný za veľvyslanca ČSR vo Washingtone. Na zasadnutiach Valného zhromaždenia OSN sa zúčastnil ako člen československej delegácie na jeseň 1946 a 1947. Komunistický protiústavný prevrat vo februári 1948 odsúdil a na protest z miesta veľvyslanca odstúpil.
1949 – 1969.
V roku 1949 sa podieľal na založení ústredného politického orgánu demokratického exilu – Rady slobodného Československa. Tlačou stačil vydať 1. zväzok svojich spomienok Moja pamäť – živá kniha zachytávajúcich jeho životné osudy do roku 1918. Slobodnej vlasti sa už nedožil. Urna s jeho popolom bola 28. januára 1990 uložená v rodinnej hrobke na banskobystrickom evanjelickom cintoríne.
Tvorba.
Básne začal publikovať ako osemnásťročný pod pseudonymom Neresnický v časopise Dennica redigovanom Františkom Votrubom. Stálym spolupracovníkom časopisu Prúdy sa stal od jeho založenia v roku 1909. Svojou básnickou a prozaickou tvorbou je časťou literárnej kritiky zaraďovaný k Slovenskej moderne. V Prúdoch a slovenskej tlači publikoval okrem poézie aj krátke prózy (cyklus Črty a kresby), štúdie, glosy, preklady z poľštiny a francúzštiny. V práci Z novšej francúzskej literatúry (1912/13) oboznámil čitateľov s nastupujúcou európskou literárnou avantgardou. V francúzštiny preložil Flaubertov román Madame Bovary (1908, tlačou 1928). Protivojnovo ladené básne a poviedky mu vychádzali v Národných novinách a v časopise Živena. V obnovených Prúdoch (1921) publikoval príspevky z literárnej histórie (E. Maróthy-Šoltésová, Daniel Maróthy). V roku 1928 sa stal hlavným redaktorom Almanachu Literárneho odboru Matice slovenskej v Košiciach.

</doc>
<doc id="135229" url="https://sk.wikipedia.org/wiki?curid=135229" title="Vladimír Slávik">
Vladimír Slávik

JUDr. Vladimír Slávik (* 2. december 1902, Horný Dačov Lom - † 22. jún 1980, Košice) bol slovenský právnik a protifašistický bojovník.
Životopis.
Jeho otec bol Juraj Slávik, matka Elena Sláviková a brat Ivan Slávik. Študoval na gymnáziu v Banskej Bystrici a na Právnickej fakulte KU v Prahe a UK v Bratislave., JUDr. (1925), advokátsky koncipient, tajomník Obchodnej komory v Banskej Bystrici, neskôr advokát v Michalovciach, verejný notár v Humennom, v Modrom Kameni, právny zástupca Slovenskej poisťovne v Bratislave (1942), námestník ministra zahraničného obchodu v Prahe (1945-1948), skladník resp. hospodár v Košiciach (1960-1970). Organizátor protifašistického odboja, príslušník odbojovej skupinu Flóra. Prívrženec Demokratickej strany. Zbavený funkcií pri pokuse o prechod hraníc, zadržaný a väznený, 1972 právne rehabilitovaný.

</doc>
<doc id="135230" url="https://sk.wikipedia.org/wiki?curid=135230" title="Izabela Božena Sláviková">
Izabela Božena Sláviková

Izabela Božena Sláviková (rod. Maróthy) (* 21. september 1865, Ľuboreč – † 10. júl 1941, Banská Bystrica) bola kultúrna pracovníčka.
Životopis.
Navštevovala školy v Banskej Bystrici. Po smrti otca Daniela Maróthyho (1878), žila dlhší čas v rodine Šoltésovcov v Martine, od roku 1883 pôsobila v Dobrej Nive, od 1926 v Banskej Bystrici. Spolupracovala s manželom Jánom Slávikom v osvetovej a kultúrnej činnosti, pracovala v Žiline a v Lipe, venovala sa i charitatívnej činnosti. Roku 1931 s Teréziou Vansovou spoluautorka výzvy na pomoc vyhorenej obce Važec. V mladosti prispela viacerými rozprávkami do časopisu Včelka a neskôr uverejnila v Živene "Rozpomienky" (1924).

</doc>
<doc id="135231" url="https://sk.wikipedia.org/wiki?curid=135231" title="Benedikt Slavkovský">
Benedikt Slavkovský

Benedikt Slavkovský (Schwatkóczy, Slakovský, Szlakowsky) (vl. m. Vojtech Slavkovský) (* 20. apríl 1683, Banská Bystrica – † 11. september 1748, Krupina) bol rímskokatolícky kňaz, dramatik, básnik, hudobný skladateľ.
Životopis.
Roku 1702 vstúpil do piaristickej rehole. Filozofiu a teológiu študoval v piaristickom seminári v Prievidzi, roku 1710 vysvätený za kňaza. V roku 17101715 profesor humanitných predmetov na piaristickom gymnáziu v Brezne, potom predstavený piaristických kláštorov a hodnostár v iných cirkevných a školských funkciách na viacerých miestach Slovenska, naposledy v Krupine. Predstaviteľ barokovej piaristickej literatúry, autor veršovaných šk. drám a latinských oslavných básní. Na viaceré latinské šk. hry s motívmi kresťanskej mravouky, k libretám zložil aj hudbu, no jeho hudobné diela sa nezachovali. Písal gratulačné, kondolenčné a iné latinské básne.

</doc>
<doc id="135232" url="https://sk.wikipedia.org/wiki?curid=135232" title="Štefan Slezák">
Štefan Slezák

Štefan Slezák (* 31. december 1891, Stará Turá – † 11. január 1964, Bratislava) bol žandár, dôstojník a protifašistický bojovník.
Životopis.
V roku 1913 absolvoval učiteľský ústav v Šoproni. Po roku 1922 dôstojník žandárstva na rozličných miestach. Počas 1. svetovej vojny legionár v Rusku. Od roku 1939 napojený na odbojovú skupinu Obrana národa, občiansku odbojovú skupinu Flóra (protifašistická odbojová skupina)Flóra a ďalšie. V decembri 1943 signatár Memoranda Flóry. Spolupracoval s čs. exilovou vládou v Londýne. Počas SNP prednosta bezpečnostného odboru Predsedníctva SNR pre vnútorné veci v Banskej Bystrici.

</doc>
<doc id="135233" url="https://sk.wikipedia.org/wiki?curid=135233" title="Leonard Sliačan">
Leonard Sliačan

Leonard Sliačan (* 27. október 1901, Černová † 17. október 1969, Černová) bol slovenský rímskokatolícky kňaz a verejný činiteľ.
Životopis.
Študoval na gymnáziu v Banskej Bystrici. Pôsobil ako rímskokatolícky kňaz na viacerých farnostiach. Od 2. januára 1935 pôsobil ako farár vo farnosti Krupina, kde zastával aj funkciu starostu mesta. Organizátor cirkevného, kultúrneho a spoločenského života. Po roku 1945 bol politicky prenasledovaný. V roku 1958 bol odsúdený v procese s príslušníkmi POHG (skupina "Ľudovít Laco a spol.") na 25 rokov väzenia.

</doc>
<doc id="135234" url="https://sk.wikipedia.org/wiki?curid=135234" title="Ondrej Sliacky">
Ondrej Sliacky

Ondrej Sliacky (pseudonym: Ján Donoval; * 30. júl 1941, Banská Bystrica-Podlavice) je slovenský spisovateľ, literárny vedec, publicista, redaktor, šéfredaktor.
Životopis.
Študoval na Pedagogickej škole v Lučenci, 19591964 slovenčinu a históriu na Filozofickej fakulte Univerzity Komenského v Bratislave. Pôsobil ako redaktor týždenníka Kultúrny život, od 1970 redaktor vo vydavateľstve Mladé letá (redaktor v Zlatom máji a v Slniečku), od 1990 šéfredaktor časopisu Slniečko, od 1993 aj šéfredaktor revue o umení pre deti a mládež Bibiana, je profesorom na Pedagogickej fakulte UK v Bratislave a na Univerzite sv. Cyrila a Metoda v Trnave.
V literárno-vednej oblasti sa postupne vyhraňoval ako historik literatúry pre deti a mládež. Knižne debutoval prácou "Bibliografia slovenskej literatúry pre deti a mládež 19451964" (1965). Literárnohistorický zreteľ uplatnil v antológiách poézie pre deti, je zostavovateľom "Slovníka slovenských spisovateľov pre deti a mládež" (1970; 2., rozšírené vydanie 1979). V ďalších literárnohistorických monografiách preskúmal začiatky beletristickej tvorby pre deti na Slovensku. Autor poviedkových kníh pre mládež, zostavovateľ antológie povstaleckých básnikov, prerozprával viaceré texty ľudovej slovesnosti, biblické a antické príbehy. Napísal rozhlasové a televízne hry, životopisné hry o Ľ. Podjavorinskej, J.G. Tajovskom, a J. Murgašovi a rad literárnych adaptácií. S E. Gindlom napísal rozhlasovú hru, ktorú neskôr upravil na úspešný televízny film z horolezeckého prostredia Himalájí. V roku 1996 získal cenu Trojruža.

</doc>
<doc id="135239" url="https://sk.wikipedia.org/wiki?curid=135239" title="Štefan Slivka">
Štefan Slivka

Štefan Slivka (* 24. február 1917, Banská Bystrica - † 2. október 1998, Banská Bystrica) bol športovec-lyžiar, tréner.
Životopis.
Štefan Slivka sa narodil 24. februára 1917 v Banskej Bystrici (časť "pod Kalváriou") ako 10-ty z dvanástich detí. Keďže Banská Bystrica sa v tých časoch stávala strediskom zimných športov na Slovensku, už od ranej mladosti mal blízky vzťah k športu. V zime lyžoval, v lete hrával futbal. Jeho prvé lyže boli vlastnoručne vyrobené z dosiek zo suda a s koženými remienkami namiesto viazania. Jeho športové úspechy prišli koncom tridsiatych rokov a počas dekády štyridsiatych rokov minulého storočia. Ako všestranný športovec - lyžiar v nordických disciplínach zúčastnil sa viacerých medzinárodných pretekov a majstrovstiev sveta. Reprezentoval ČSR (1937-1939), Slovenskú republiku (1940-1944) a druhú ČSR (1946-1948).
V roku 1942 vytvoril na mostíku generála M. R. Štefánika, vybudovanom na kopci Srnková v Banskej Bystrici, rekord skokom v dĺžke 70 metrov, ktorý bol zdolaný až v roku 1955.
Popri lyžovaní bol Štefan Slivka úspešný aj vo futbale. Hrával za SK Banská Bystrica a neskôr za SK Harmanec, kde aj pracoval v továrni na papier ako účtovník (1943-1957). V októbri 1945 si zobral za manželku Ruženu Rejzlovú, s ktorou mal troch synov, Štefana Ivana (1946), Mariana (1950) a Vladimíra (1955). V roku 1957 opustil zamestnanie v Harmanci, aby sa stal SUV ČSZTV trénerom skokanov na lyžiach z povolania v Banskej Bystrici. Počas svojho pôsobenia ako tréner a funkcionár lyžovania, Štefan Slivka sa v priebehu 24. rokov zaslúžil o popularitu športu, výstavbu ďalších 23 skokanských mostíkov a vytvorenie základne aktívnych skokanov (vyše 250), z ktorých mnohí boli úspešní.
Do dôchodku mal odísť už v roku 1977, no vo funkcii zotrval až do roku 1981. Za jeho dlhoročnú, úspešnú činnosť mu boli udelené nasledovné tituly a ocenenia:
Štefan Slivka prežil svoju manželku o 3 roky a zomrel 2. októbra 1998 vo veku 81 rokov.
Dnes už skokanov na Slovensku ubúda, mostík generála M. R. Štefánika v Banskej Bystrici bol koncom 70-tych rokov zlikvidovaný. Dnes slávnu 70-ročnú tradíciu mesta udržuje už iba športový klub KARTIK v Banskej Bystrici.

</doc>
<doc id="135240" url="https://sk.wikipedia.org/wiki?curid=135240" title="Michal Slivka (herec)">
Michal Slivka (herec)

Michal Slivka (* 30. júl 1929, Banská Bystrica – † 15. október 2007, Bratislava) bol slovenský herec a zabávač. Jeho manželka Mária Velšicová je herečka a speváčka.
Životopis.
V roku 19491958 a 1964 člen činohry Divadla Jonáša Záborského v Prešove, 19581964 Tatra revue v Bratislave, od 1965 v slobodnom povolaní. Na herecké nadanie upozornil v ochotníckom krúžku v Rimavskej Sobote. Profesnú hereckú výzbroj získaval na epizódnych postavách s dominujúcimi znakmi komediálnosti. V línii estrádneho pódiového herectva pokračoval na zájazdových vystúpeniach po Slovensku a v kabaretných skečoch v rozhlasových a televíznych programoch. Podieľal sa na nich aj ako autor alebo spoluautor. Zomrel 15. októbra 2007 vo veku 78 rokov.

</doc>
<doc id="135241" url="https://sk.wikipedia.org/wiki?curid=135241" title="Ján Sloboda">
Ján Sloboda

Ján Sloboda (* 5. máj 1913, Girard - † 3. jún 1986, Banská Bystrica) bol redaktor, osvetový pracovník, kultúrny pracovník, protifašistický bojovník.
Životopis.
Študoval na Učiteľskom ústave v Lučenci, kde roku 1934 maturoval. Povolaním pedagóg, v roku 1944-1945 priamy účastník SNP. Veliteľ strážneho oddelenia Posádkového veliteľstva č. 1 v Banskej Bystrici (august 1944), po vypuknutí SNP veliteľ 
dôstojníckej policajnej hliadky v Banskej Bystrici. Prispieval článkami a veršami do povstaleckého periodika Bojovník, spolupracovník Slobodného slovenského vysielača v Banskej Bystrici. Inšpektor školstva a osvety na ONV a KNV v Banskej Bystrici, účastník 1. zjazdu umeleckých a vedeckých pracovníkov Slovenska v Banskej Bystrici (1945). Vedúci redaktor a zástupca šéfredaktora vydavateľstva Obzor v Bratislave. Recitátor, spevák, propagátor ľudovej slovesnosti. Zostavovateľ regionálnych populárnonáučných publikácií, príručiek, metodických listov, bibliografií. Autor budovateľských veršov, článkov o kultúrnej politike a osvetovej práci.

</doc>
<doc id="135242" url="https://sk.wikipedia.org/wiki?curid=135242" title="Milan Slobodník">
Milan Slobodník

Milan Slobodník (* 2. apríl 1932, Zvolen – † 28. apríl 1970, Bratislava) bol slovenský scenárista, pedagóg, brat Dušana Slobodníka.
Životopis.
Študoval na gymnáziu v Banskej Bystrici, 1951 – 1954 na Pedagogickej fakulte UK v Bratislave. Učiteľ na stredných školách, neskôr redaktor Hlavnej redakcie vysielania pre deti a mládež Čs. televízie v Bratislave. Literárne činný od stredoškolských štúdií. Autor publicistických, vzdelávacích a zábavných relácií. Spolupracoval na tvorbe muzikálov, na textoch populárnych piesní. Autor televíznych poviedok a krátkych próz.

</doc>
<doc id="135244" url="https://sk.wikipedia.org/wiki?curid=135244" title="Ján Slosiarik">
Ján Slosiarik

Ján Slosiarik, tiež "Slosziarik" (* 22. apríl 1849, Banská Bystrica) bol slovenský hudobný pedagóg, hudobník a odborný spisovateľ.
Životopis.
R. 1871 vychovávateľ a učiteľ hudby na pedagogickej škole v Csongráde, 1872-1873 učiteľ na meštianskej škole v Modre, od 1873 na gymnáziu v Subotici. Zbieral a zapisoval ľudové piesne, autor odborných prác z prírodovedy, najmä mineralógie.

</doc>
<doc id="135245" url="https://sk.wikipedia.org/wiki?curid=135245" title="Juraj Slota">
Juraj Slota

Juraj Slota (Slotta) (* 24. marec 1819, Rajec – † 4. október 1882, Leopoldov) bol slovenský básnik, publicista, redaktor, pedagóg a rímskokatolícky kňaz. Používal pseudonymy "Rajecký", "Chrástka".
Životopis.
Študoval na františkánskom gymnáziu v Žiline a na benediktínskom gymnáziu v Bratislave, roku 1831, po matkinej smrti, štúdiá prerušil a učil sa za sadzača, neskôr študoval na františkánskom gymnáziu v Gyöngyösi, v Žiline, u kapucínov vo Viedni a v Bratislave, teológiu v seminári v Brne (18381842), roku 1842 vysvätený za kňaza. Sprvu bol rímskokatolíckym farárom v Tužine, roku 1852 zložil štátnicu z reči a literatúry československej v Prahe, v rokoch 18521856 bol suplentom, v rokoch 18561861 riadnym profesorom československého a latinského jazyka a náboženstva na katolíckom gymnáziu v Banskej Bystrici; pričinil sa o jeho poslovenčenie, pri gymnáziu založil hudobnú školu, jeho zásluhou vznikol Banskobystrický hudobný spolok (1857), súčasne bol kazateľom v hlavnom kostole v Banskej Bystrici (18531861). V 60. rokoch 19. storočia s Michalom Chrástkom bol najbližším spolupracovníkom Štefana Moyzesa. Roku 1861 sa zúčastnil memorandového zhromaždenia v Martine, roku 1862 spoluzakladal Maticu slovenskú, bol členom jej výboru a jej konateľom. Bol spoluzakladateľom a prvým správcom Spolku sv. Vojtecha, mecenášom slovenských národných podujatí, organizátorom zbierky na Dom Matice slovenskej, autorom náboženských a vlasteneckých básní, článkov a kázní, rečníkom, redaktorom katolíckych a pedagogických periodík.

</doc>
<doc id="135246" url="https://sk.wikipedia.org/wiki?curid=135246" title="Ján Slujka">
Ján Slujka

Ján Slujka (* 7. apríl 1813, Podlavice - † 31. január 1892, Banská Štiavnica) bol slovenský hudobník, organista a zberateľ ľudových piesni.
Životopis.
Študoval na evanjelickom lýceu v Banskej Štiavnici. Učiteľ a organista v Banskej Štiavnici a v Mezőberény. Zberateľ ľudových piesní. Spoluautor piesňovej zbierky Slovenské spevy. Autor nápevov k cirkevným a svetským piesňam. Zostavovateľ súpisov cirkevných skladieb. Zaoberal sa botanikou a šírením slovenskej kultúry.

</doc>
<doc id="135247" url="https://sk.wikipedia.org/wiki?curid=135247" title="Štefan Sluka">
Štefan Sluka

Štefan Sluka (* 29. apríl 1957, Bratislava - † máj 1996, Šiša Pangma, Himaláje) bol slovenský horolezec, lyžiar a skialpinista.
Životopis.
Stavebný inžinier, spolumajiteľ zatepľovacej firmy ESPO. Člen Športového klubu Biotika Slovenská Ľupča. Zahynul počas horolezeckej výpravy pri zostupe z vrcholu Šiša Pangma v Himalájach (zdolal 1. mája 1996).

</doc>
<doc id="135248" url="https://sk.wikipedia.org/wiki?curid=135248" title="Samuel Smaukler">
Samuel Smaukler

Samuel Smaukler (Schmaukler) (* Banská Bystrica) bol cirkevný historik.
Životopis.
Pôvodom z Banskej Bystrice. Spracoval dielo o udalostiach 16. storočia zo zreteľom na cirkevné pomery (rukopis).

</doc>
<doc id="135251" url="https://sk.wikipedia.org/wiki?curid=135251" title="Jozef Smida">
Jozef Smida

Jozef Smida (* 28. máj 1899, Tajov - † 3. máj 1962, Ružomberok) bol bankový úradník, protifašistický bojovník.
Životopis.
Študoval na Obchodnej akadémii v Banskej Bystrici, absolvoval študijnú cestu v Paríži. Pôsobil ako bankový úradník v Banskej Bystrici, Olomouci, Bratislave a v Prešove. Od 30. rokov riaditeľ filiálky Slovenskej národnej banky v Ružomberku, neskôr Štátnej banky československej. Účastník protinacistický odboja. Filiálka Slovenskej národnej banky v Ružomberku pod jeho vedením kryla všetky potreby povstalcov, ďalšiu časť peňažnej hotovosti dal pred pádom Ružomberka odviesť do Banskej Bystrice, súčasne sa mu podarilo zachrániť pred Nemcami trezory. Uznávaný finančník. Člen Matice slovenskej.

</doc>
<doc id="135252" url="https://sk.wikipedia.org/wiki?curid=135252" title="Marek Smida">
Marek Smida

Marek Smida (* 29. apríl 1911, Horná Lehota† 24. november 1980, Modra) bol slovenský verejný činiteľ, funkcionár KSČ.
Životopis.
Jeho otec bol Jozef Smida a matka Hermína rod. Žabková.
Organizátor sociálnych a politických štrajkov na Horehroní. Účastník protifašistického odboja. Pracovník štátnych, politických a hospodárskych organizácií, minister rezortu lesníctva, drevárstva a poľnohospodárstva v Prahe. Člen oblastného ilegálneho vedenia KSS v Banskej Bystrici (od 1939). Ako organizátor ilegálneho protifašistického hnutia väznený v Banskej Bystrici a v Ilave (19411943). Účastník zjednocovacieho zjazdu KSS a sociálnej demokracie v Banskej Bystrici (17. september 1944) a člen povstaleckého ÚV KSS. Poslanec Národného zhromaždenia, Slovenskej národnej rady, ÚKRK KSČ a ÚV KSS. Z politického života sa musel stiahnuť, keď sa v roku 1958 v atmosfére procesu s príslušníkmi POHG zistilo, že Marek Smida zatajil svoje členstvo v HSĽS a HG. Nositeľ viacerých vyznamenaní.

</doc>
<doc id="135254" url="https://sk.wikipedia.org/wiki?curid=135254" title="Juraj Šmidelius-Kováčik">
Juraj Šmidelius-Kováčik

Juraj Šmidelius-Kováčik, niekedy uvádzaný "Schmidelius" (* Brezno – † 26. júl 1617, Senica) bol evanjelický kňaz, náboženský spisovateľ.
Životopis.
Študoval v Brezne, v Hlohovci, v Trenčíne, v Jihlave, v roku 1594 – 1595 študoval na univerzite vo Wittenbergu, 1595 vysvätený za evanjelický kňaza. Rektor v Trenčíne, po 1595 evanjelický kaplán v Brezne, v Banskej Bystrici, od 1600 v Liptovskom Jáne, od 1602 notár Liptovského bratstva, dekan a senior v Senici (1612 – 1617). Počas štúdií písal príležitostné latinské verše. Zostavil rukopisný zborník, tzv. "Banskobystrickú postilu", ktorá obsahuje ookrem iného 44 kázní v slovakizovanej podobe od neho a iných autorov z obdobia 1598 – 1607.

</doc>
<doc id="135255" url="https://sk.wikipedia.org/wiki?curid=135255" title="Mária Šmihlová">
Mária Šmihlová

Mária Šmihlová (rod. Staššáková) (* 13. marec 1941, Ďubákovo) je bábkoherečka.
Životopis.
V roku 1957-1960 účinkovala v ochot. Div. súbore A. Sládkoviča v Ban. Bystrici. Od roku 1961 členka KBD v Banskej Bystrici. Predstaviteľka detských rozprávkových postáv a mladých dievčat: Princezná (Staronová komédia, 1961); Rusovláska (Zlatovláska, 1970); Prasiatko (Medvedík Pa, 1982); a i. Jej register sa obohacuje aj o charakterové postavy: Pani Hrabcová (Hašterica, 1978); Matka Čin Čin (Čin-Čin); Kráľovná (Mŕtve kráľovstvo, 1987) a i. Ako animátorka účinkovala v Čs. televízii v Bratislave.

</doc>
<doc id="135256" url="https://sk.wikipedia.org/wiki?curid=135256" title="Aristid Smrečáni">
Aristid Smrečáni

Aristid Smrečáni ("Szmrecsányi de Szmrecsány", * 22. december 1837, Smrečany† 22. jún 1911) bol župný hodnostár a statkár.
Životopis.
Jeho otec bol Gustáv Smrečáni a matka Vincencia rod. Smrečaniová. Pochádzal zo šľachtického rodu Smrečiansky zo Smrečian ("Szmrecsányi de Szmrecsány"). Študoval na gymnáziu v Ružomberku, v Miskolci, v Levoči a v Banskej Bystrici, v roku 18591862 právo v Budapešti. Hospodáril na rodinnom majetku v Smrečanoch, pôsobil v správe Liptovskej župy, 19001906 jej župan. V župnej funkcii predstaviteľ vládnuceho režimu maďarských statkárov, autor národohospodárskych a politických brožúrok.

</doc>
<doc id="135258" url="https://sk.wikipedia.org/wiki?curid=135258" title="Pavol Sobota">
Pavol Sobota

Pavol Sobota (* 10. september 1931, Banská Bystrica – † 29. marec 1993) bol slovenský dramatik a publicista.
Životopis.
V roku 1956 absolvoval štúdium na Chemickej fakulte SVŠT v Bratislave a získal titul Ing. Najskôr pracoval v chemičke ChZJD v Bratislave, neskôr ako redaktor Česko-slovenského rozhlasu v Banskej Bystrici (19581964), scenárista Slovenského filmu v Bratislave, redaktor redakcie spravodajstva, od 1970 literárno-dramatickej redakcie Česko-slovenského rozhlasu v Košiciach. Ako rozhlasový dramatik debutoval v roku 1963 hrou Majáky, okrem vlastných rozhlasových hier pripravil niekoľko rozhlasových dramatizácií prozaických diel. Roku 1964 uviedli v SND jeho divadelnú hru "Plachetnice". Je autor televíznej hry "Autíčko ako sen" (1960) a spoluautor scenára televízneho seriálu Vivat Beňovský! (1975). 
Z prvého manželstva s Elenou Sobotovou má dve dcéry, staršiu Danku Obuchovú /Sobotovú/ a mladšiu Bronislavu Kasáčovú /Sobotovú/, z druhého manželstva s Libušou Lopejskou má syna Marek Sobotu. Jeho druhá manželka Libuša Lopejská stála pri zrode populárnej televíznej relácie Zlatá brána, ktorú pripravovalo Košické televízne štúdio a je takisto autorkou viacerých televíznych a divadeľných dramatizácií.

</doc>
<doc id="135260" url="https://sk.wikipedia.org/wiki?curid=135260" title="Rudolf Soják">
Rudolf Soják

Rudolf Soják (* 23. august 1885, Predajná - † 2. apríl 1956, Bratislava) bol slovenský redaktor, publicista a pedagóg. Pseudonym: Stop, Stojak
Životopis.
V roku 1896-1901 študoval na gymnáziu v Banskej Bystrici, 1901-1904 v Ostrihome, 1904-1909 na univerzite v Budapešti. Redaktor a šéfredaktor Ľud. politiky a súčasne Ľud. chýrnika (1925-1927). Stredoškolský profesor v Bratislave (1927-1945), súčasne šéfredaktor časopisu Gazdiná (1933-1935). Popredný činiteľ Čs. strany lidovej (Mičurovej), jej tlačový referent pre Slovensko. Autor učebníc maďarského jazyka pre Slovákov a slovenského jazyka pre maďarské stredné školy, divadelných a literárnych kritík a štúdií.

</doc>
<doc id="135261" url="https://sk.wikipedia.org/wiki?curid=135261" title="Anton Sokol">
Anton Sokol

Anton Sokol (* 12. jún 1903, Medzibrod - † 16. júl 1973, Zvolen) bol lesný inžinier, vysokoškolský pedagóg.
Životopis.
V roku 1914-1922 študoval na gymnáziu v Banskej Bystrici, 1922-1926 na lesníckom odbore VŠZ v Brne, roku 1926 Ing. Pracovník taxačných odd. Riaditeľstva štátnych lesov a majetkov v Banskej Bystrici (1929-1932). Pracovník lesných správ, inšpektor a krajský splnomocnenec štátnych lesov na východnom Slovensku. Profesor VŠPLI v Košiciach, dekan Lesníckej fakulty VŠLD vo Zvolene. Zaoberal sa výskumom zalesňovania, semenárstvom, ochranou lesa a zveri. Autor odborných publikácií, učebníc, spoluautor Lesníckeho terminologického slovníka, odborných článkov v časopisoch a v zborníkoch. Nositeľ vyznamenaní.

</doc>
<doc id="135262" url="https://sk.wikipedia.org/wiki?curid=135262" title="Jozef Pavol Sokol">
Jozef Pavol Sokol

Jozef Pavol Sokol (Szokol) (* 22. január 1838, Banská Bystrica – † 1911, Hronec) bol slovenský projektant a kresliar.
Kráľovský projektant-kresliar. Autor projektu kostola v Hronci, kde žil.

</doc>
<doc id="135263" url="https://sk.wikipedia.org/wiki?curid=135263" title="Martin Sokol">
Martin Sokol

JUDr. Martin Sokol (* 3. november 1901, Medzibrod – † 16. december 1957, Banská Bystrica) bol slovenský politik, právnik.
Životopis.
Jeho otec bol Martin Sokol a matka Emília rod. Konderová. Študoval na gymnáziu v Banskej Bystrici. Od roku 1922 študoval na Právnickej fakulte Univerzity Komenského v Bratislave, kde v roku 1927 získal titul JUDr. Bol predsedom Ústredia slovenského katolíckeho študentstva v rokoch 1922 – 1927. V rokoch 1927 – 1929 pôsobil ako ústredný a v rokoch 1929 – 1933 ako generálny tajomník HSĽS. Ako poslanec za HSĽS pôsobil v Národnom zhromaždení v rokoch 1935 – 1938, kde bol v roku 1938 schválený zákon o autonómii Slovenska, ktorého bol spolutvorcom.
V decembri 1938 bol zvolený za poslanca autonómneho slovenského snemu, ktorého predsedom sa stal v januári 1939. V marci 1939 pôsobil krátko ako minister vnútra v poslednej autonómnej vláde Karola Sidora. V rokoch 1939 – 1945 bol poslancom a predsedom snemu Slovenskej republiky. V roku 1940 sa stal členom Štátnej rady. Do leta 1944 tiež pôsobil ako verejný notár v Banskej Bystrici. Spolupracoval s predstaviteľmi občianskeho odboja okolo Vavra Šrobára.
V roku 1947 bol národným súdom odsúdený na 5 rokov väzenia. V roku 1949 bol amnestovaný. Po roku 1949 pracoval ako pracovník rozličných podnikov. Zomrel 16. decembra 1957 v Banskej Bystrici, pochovaný bol v Medzibrode.

</doc>
<doc id="135264" url="https://sk.wikipedia.org/wiki?curid=135264" title="Štefan Sokol">
Štefan Sokol

Štefan Sokol, pseudonymom Štefan Martin Sokol, (* 25. december 1927, Zvolenská Slatina – † 29. jún 2009) bol dramatik, publicista, scenárista a esejista.
Životopis.
R. 1943-1947 študoval na priemyselnej škole v Banskej Bystrici, 1948-1953 na Filmovej fakulte Akadémie múzických umení v Prahe. Sprvu technický úradník, 1953-1956 pedagóg na Filmovej fakulte AMU v Prahe, 1956-1964 a 1965-1972 dramaturg v Slovenského filmu v Bratislave, od 1972 vedúci tvorivej skupiny v Slovenskom filme. Debutoval v roku 1971 hrou Rodinná slávnosť, autor a spoluautor filmových scenárov Jerguš Lapin (1958), Očovské pastorále (1973), Riaditeľ (1986), Vták nociar (1981), Já jsem Stěna smrti (1978), Desať percent nádeje (1976), Ďaleko je do neba (1972), Námestie svätej Alžbety (1965), Tri razy svitá ráno (1962) a i., napísal rozhlasové hry Obyčajný život, Loď pre dvoch, Medveďovci a i., scenáre dokumentárnych filmov. Kultúrny publicista a esejista..

</doc>
<doc id="135265" url="https://sk.wikipedia.org/wiki?curid=135265" title="Andrej Sokolík">
Andrej Sokolík

Andrej Sokolík (* 8. február 1849, Nemecká Ľupča, dnes Partizánska Ľupča – † 5. november 1912, Budapešť) bol kultúrny pracovník, pedagóg, redaktor, publicista. Pseudonym: 02.
Jeho otec Ondrej Sokolík a matka Jana rod. Kordošová.
Životopis.
Študoval na gymnáziu v Banskej Bystrici, v Banskej Štiavnici a v Levoči, kde maturoval roku 1868, v roku 1868-1871 poslucháč teológie v Prešove, 1872-1873 v Bazileji, 1900 absolvoval št. knihovnícky kurz v Budapešti. Pôsobil sprvu ako vychovávateľ, neskôr profesor stredných škôl na viacerých miestach Slovenska. Vynikajúci pedagóg, najmä vo výučbe slovenského pravopisu, predseda učiteľského spolku v Turci. Agilný účastník slovenského spolkového života. Herec a režisér Slovenského spevokolu v Martine (1878-1903), prvý tajomník Muzeálnej slovenskej spoločnosti, jej kustód a knihovník, spoluiniciátor postavenia budovy Národného domu i prvej budovy Slovenského národného múzea v Martine. Autor subjektívnej ľúbostnej a prírodnej lyriky a pesimisticky ladených veršov. Prispieval do almanachov a sám vydavateľ a redaktor detského časopisu Včelka (1881-1883). Prekladal z nemčiny a ruštiny.

</doc>
<doc id="135266" url="https://sk.wikipedia.org/wiki?curid=135266" title="Jaroslav Šolc">
Jaroslav Šolc

Jaroslav Šolc (* 2. apríl 1920, Lisková – † 8. december 1985, Bratislava) bol slovenský vojenský historik, generál a protifašistický bojovník.
Životopis.
Pôsobil v mládežníckom hnutí, neskôr politický pracovník v armáde a odbojových zväzoch, príslušník ČSĽA. Spoluorganizátor protifašistického odboja, účastník SNP. Účastník zjednocovacieho zjazdu KSS a soc. demokracie v Banskej Bystrici (17. septembra 1944). Venoval sa dejinám 2. svetovej vojny, histórii vojenstva na Slovensku a dejinám slovensko-českých vzťahov. Člen vedeckých rád, externý pracovník Múzea SNP v Banskej Bystrici (19731977) a člen vedeckej rady Múzea. Autor kníh, článkov a štúdií.

</doc>
<doc id="135267" url="https://sk.wikipedia.org/wiki?curid=135267" title="Ľudovít Šolc">
Ľudovít Šolc

Ľudovít Šolc (* 15. október 1921, Lisková – † 14. september 1944, Martin-Priekopa) bol slovenský študent, protifašistický bojovník, partizán, účastník SNP.
Životopis.
V rokoch 19381942 študoval na Vyššej priemyselnej škole strojníckej v Banskej Bystrici. Neskôr v rokoch 19421944 pokračoval na SVŠT v Bratislave. Do študentského hnutia a ilegálneho protifašistického odboja v Banskej Bystrici, Bratislave a na Liptove ho zapojil brat Jaroslav. Počas SNP sa stal veliteľom partizánskej roty partizánskej brigády J. V. Stalina. Účastnil sa bojov o Vrútky. Padol v boji o Priekopu 14. septembra 1944.

</doc>
<doc id="135268" url="https://sk.wikipedia.org/wiki?curid=135268" title="Zlata Solivajsová">
Zlata Solivajsová

Zlata Solivajsová, rod. Vincúrová (* 6. máj 1922, Nitrianska Blatnica – † 31. december 2010, Banská Bystrica) bola spisovateľka pre deti, spisovateľka, poetka.
Životopis.
Vzdelávala sa samoštúdiom. Najskôr pracovala ako korešpondentka v obchodnej firme v Topoľčanoch, po sobáši, od roku 1946, žila v Banskej Bystrici. Roku 1956 sa stala pracovníčkou štátneho podniku „"Slovenská kniha"“, od roku 1960 bola redaktorkou Stredoslovenského vydavateľstva v Banskej Bystrici. Pre svoje postoje k udalostiam v roku 1968 musela redaktorské miesto vo vydavateľstve opustiť, pracovala ako korektorka v banskobystrickej tlačiarni až do odchodu na dôchodok (1981). Publicistické príspevky a básne uverejňovala v časopisoch "Nový svet", "Mladá tvorba", "Kultúrny život" a "Slovenské pohľady". Debutovala básnickou zbierkou "Jablká plné hviezd" (1962), ktorá je výpoveďou zrelého človeka o problémoch doby na konci 50. rokov. V ďalšej zbierke sa inšpirovala láskou, prírodou a detstvom. Svoj tvorivý záujem rozšírila o tvorbu pre deti. Po rokoch vynúteného mlčania sa prihlásila treťou zbierkou, ktorá je lyrickým záznamom jej životných skúseností. Publicisticky aj básnicky sa orientuje pronárodne.

</doc>
<doc id="135269" url="https://sk.wikipedia.org/wiki?curid=135269" title="Ľudovít Michal Šoltés">
Ľudovít Michal Šoltés

Ľudovít Michal Šoltés (Soltész, Soltísz; * 28. august 1837, Blatnica – † 22. september 1915, Martin) bol obchodník, hospodársky pracovník, kultúrny pracovník.
Životopis.
Vyučil sa za obchodníka v Kremnici, pomocník v podniku J. Buriana v Kremnici, v obchode s miešaným tovarom u J. Puschmana v Banskej Bystrici a i. Roku 1868 si otvoril vlastný obchod s miešaným tovarom v Martine, od 1874 martinský mešťan. Hospodársky a kultúrny pracovník, mecén školských a sociálnych ustanovizní. Spoluzakladateľ a člen národných, kultúrnych a spoločenských organizácií, priemyselných a peňažných podnikov.

</doc>
<doc id="135271" url="https://sk.wikipedia.org/wiki?curid=135271" title="Alojz Šoltész">
Alojz Šoltész

Alojz Šoltész, tiež Soltész (* 26. február 1816, Banská Bystrica – † 18. február 1876, Moravský Ján) bol slovenský rímskokatolícky kňaz, náboženský spisovateľ, ľudovýchovný pracovník, pedagóg.
Jeho otec bol Žigmund Šoltés a matka Magdaléna rod. Jandatská.
Životopis.
Stredoškolské štúdium absolvoval v Banskej Bystrici, od roku 1835 študoval filozofiu v Trnave, neskôr teológiu v Pešti, roku 1842 vysvätený za kňaza. Kaplán, neskôr učiteľ náboženstva a kazateľ na gymnáziu a učiteľ patrológie v seminári v Bratislave (18501859), v Pešti (18591860), administrátor, pomocný kňaz v Seredi a Borskom Jure, kurátor v Moravskom Jáne. Príslušník druhej generácie bernolákovcov. Angažoval sa v protialkoholickom hnutí, založil a viedol Spolok miernosti v Banskej Štiavnici. Autor práce o svetskej moci pápeža, náboženských príručiek pre mládež, kázní, prispieval do Slovenských národných novín. Jeho knižnicu získala Matica slovenská.

</doc>
<doc id="135272" url="https://sk.wikipedia.org/wiki?curid=135272" title="Ondrej Šoltýs">
Ondrej Šoltýs

Ondrej Šoltýs (Andrej; Soltis, Soltisz, Soltiš, Szoltisz, Šoltis) (* 5. august 1804, Mošovce – † september 1867, Slovensko) bol evanjelický kňaz, publicista. Pseudonym: Ondřislav z Pravdomluvíc, Turčan
Životopis.
Študoval na gymnáziu v Banskej Bystrici, na evanjelický lýceu v Kežmarku a v Bratislave, 1825-1827 na evanjelický teologickej akadémii vo Viedni. Od 1929 kaplán, 1830 farár v Mošovciach, 1833-1866 v Ivančinej. Autor náučnopopularizačnej literatúry ovplyvnenej myšlienkami osvietenského racionalizmu. Vypracoval systematický prehľad všeobecnej histórie, tematicky novou je kniha gratulačných textov, napísaná v próze i veršom. V štúrovskej slovenčine napísal 8-zväzkový encyklopedický spis, ktorý obsahoval poznatky zo zdravovedy, astronómie, zemepisu, fyziky a rôzne praktické rady a návody. Vo svojom najdôležitejšom spise Apologia... (1841) sa predstavil ako významný obranca slov. národnosti. Venoval sa i zberateľskej činnosti, zbierkou ľudových piesní prispel do Kollárových Národných zpievaniek. Väčšina jeho prevažne učebnicových prác zostala v rukopisoch

</doc>
<doc id="135273" url="https://sk.wikipedia.org/wiki?curid=135273" title="Irena Šomlóová">
Irena Šomlóová

Irena Šomlóová (rod. Némethová; * 3. júl 1911, Banská Bystrica† 15. september 1996, Bratislava) bola slovenská redaktorka, prekladateľka, protifašistická bojovníčka.
Životopis.
Študovala na Strednej škole umeleckých remesiel v Bratislave. V rokoch 19341941 súkromná módna návrhárka a strihačka, pracovala v správe v módnom podniku, technická redaktorka časopisu Dolgozó N2 v Bratislave, v roku 1953 návrhárka ľudových krojov v Galante, od 1954 technická redaktorka v časopise Slovenka v Bratislave. Po štúdiách sa venovala módnemu umeleckému navrhovaniu odevov i ľudových krojov. Ako redaktorka zostavovala aj obrazové príručky časopisu "Praktická žena". Prekladala články z maďarských a nemeckých ženských časopisov, ktoré uverejňovali najmä v Slovenke. Roku 1944 sa zapojila do SNP, pracovala ako dobrovoľná ošetrovateľka vo vojenskej nemocnici v Tisovci, po potlačení povstania odišla do hôr pri Ľubietovej, spolupracovala s 1. paradesantnou brigádou.

</doc>
<doc id="135275" url="https://sk.wikipedia.org/wiki?curid=135275" title="Móric Sonnenfeld">
Móric Sonnenfeld

Móric Sonnenfeld (* druhá polovica 19. storočia, Blatné - † 1935, Slovensko) bol kníhtlačiar, kníhkupec.
Životopis.
Celým menom sa volal Moritz Markus Moses Sonnenfeld. Spoločník Jakuba Singera, majiteľa tlačiarne v Banskej Bystrici (1894-1897). Majiteľ tlačiarne Hungária (1897-1919), ktorá neskôr existovala v Banskej Bystrici pod menom vlastníka, nakoniec pod názvom Slovan (1929-1935). Mal obchod s knihami a papierom na Hornej ul. v Banskej Bystrici. 

</doc>
<doc id="135276" url="https://sk.wikipedia.org/wiki?curid=135276" title="Vojtech Spanyol">
Vojtech Spanyol

Vojtech Spanyol (* 15. október 1883, Žilina † 17. september 1980, Žilina) bol slovenský očný lekár.
Životopis.
Jeho otec bol Gabriel Spanyol (18451925) a matka Rozália rod. Freundová (18531917). Vojtech Spanyol sa narodil 15. októbra 1883 do židovskej rodiny, ktorá bola pôvodom zo Španielska, a je jednou z najstarších židovských rodín v Žiline. Na svet prišiel v meštianskom dome na terajšom Mariánskom námestí. Študoval na gymnáziu v Žiline, v Banskej Bystrici a v Szolnoku, kde v roku 1902 maturoval, medicínu absolvoval na Lekárskej fakulte univerzity v Budapešti, kde v roku 1907 dosiahol doktorský titul MUDr. V Maďarsku zostal pôsobiť na dvoch rôznych očných klinikách, najprv v Budapešti, neskôr v Segedíne, kde získaval prax. V roku 1911 sa vrátil do Budapešti, kde sa mu podarilo získať prostriedky na výstavbu nemocnice v Žiline. Po dostavbe nemocnice v roku 1914, sa stal primárom očného oddelenia a zároveň riaditeľom Štátnej nemocnice v Žiline.
Svoje zručnosti a schopnosti v oftalmológii ďalej rozširoval, až sa zaslúžil o zlikvidovanie trachómu na Kysuciach. Stal sa zároveň aj zakladateľom staníc zameraných na prevenciu voči tomuto ochoreniu.
Bol zakladateľom a riaditeľom žilinskej oftalmologickej školy. Publikoval v domácich a zahraničných odborných časopisoch.
Napriek problémom s jeho rasovou príslušnosťou a politickým presvedčením v období druhej svetovej vojny, kedy bol penzionovaný, viedol nemocnicu až do roku 1962, a zaslúžil sa aj o jej ďalší rozvoj nie len v rámci očného oddelenia.
V dnešnej dobe je po ňom pomenovaná ulica, ktorá vedie popred Fakultnú nemocnicu s poliklinikou v Žiline

</doc>
<doc id="135277" url="https://sk.wikipedia.org/wiki?curid=135277" title="Ján Spevák">
Ján Spevák

Ján Spevák (* 7. september 1864, Banská Bystrica-Kostiviarska † 30. máj 1905, New York) bol slovenský kníhtlačiar, redaktor a krajanský činiteľ.
Životopis.
Štúdium na gymnáziu v Banskej Bystrici neskončil, vyučil sa kníhtlačiarstvu a pracoval u F. Macholda v Banskej Bystrici. Roku 1889 emigroval do USA.
Organizátor krajanského hnutia v USA, iniciátor vzniku národných spolkov a združení. Pracoval v redakcii "Amerikánsko-slovenských novín" a "Slováka v Amerike".

</doc>
<doc id="135278" url="https://sk.wikipedia.org/wiki?curid=135278" title="Ondrej Spevák">
Ondrej Spevák

Ondrej Spevák (* 6. august 1912, Banská Bystrica – † 13. február 1986, Banská Bystrica) bol slovenský bankový úradník a odbojár.
Životopis.
Vyštudoval na obchodnej akadémii v Banskej Bystrici. Pracoval v Slovenskej národnej banke v Bratislave, Košiciach a Ružoberku. Asi od roku 1957 bol úradník Slovenskej národnej banky v Banskej Bystrici. Bol účastníkom protifašistického odboja, podieľal sa na finančnom zabezpečení SNP. Pracoval na Povereníctve SNP pre finančné veci v Banskej Bystrici. Spolu s V. Paulinym a K. Markovičom sa podieľal na záchrane slovenského zlatého pokladu. Po potlačení SNP bol nemeckými bezpečnostnými orgánmi zaistený v Banskej Bystrici (2. novembra 1944) a väznený.

</doc>
<doc id="135279" url="https://sk.wikipedia.org/wiki?curid=135279" title="Vavrinec Tibor Špilka">
Vavrinec Tibor Špilka

Vavrinec Tibor Špilka (* 10. marec 1898, Zvolen - † 14. september 1955, Jasov) bol rímskokatolícky kňaz, cirkevný historik, cirkevný právnik, pedagóg.
Životopis.
Študoval na gymnáziu v Banskej Bystrici. Predstavený premoštrátskeho rádu v Jasove. Bol aj knihovníkom, organistom, zborovým majstrom a fotografom. Spoločensky sa angažoval vo viacerých spolkoch a organizáciách. Stály spravodajca časopisu "Annalecta Praemostratensia". Autor diela o hospodárskych dejinách opátstva v Jasove.

</doc>
<doc id="135280" url="https://sk.wikipedia.org/wiki?curid=135280" title="Dezider Spíro">
Dezider Spíro

Dezider Spíro (* 27. marec 1904, Zvolen - † 23. apríl 1971, Zvolen) bol slovenský maliar.
Životopis.
Študoval na vysokej škole umeleckého priemyslu v Budapešti, odbor figurálnej kompozície. Po roku 1935 stredoškolský profesor kreslenia v Banskej Bystrici a vo Zvolene. Roku 1932-1935 pracoval na monumentálnej výzdobe perzského veľvyslanectva a rezidencie veľvyslanca, kde stvárnil klasické orientálne témy. Autor realistických obrazov s tatranskými a ľudovými motívmi i úžitkovej grafiky.

</doc>
<doc id="135281" url="https://sk.wikipedia.org/wiki?curid=135281" title="Ľudovít Špitko">
Ľudovít Špitko

Ľudovít Špitko (Spitkó) (* 25. november 1846, Ľubica – † 7. november 1914, Budapešť) bol slovenský pedagóg a filológ.
Životopis.
Študoval na strednej škole v Levoči a v Egri, na univerzite v Budapešti, 1872 v Lipsku. Učiteľ na gymnáziách v Maďarsku a Rumunsku, riaditeľ gymnázia a predseda Spolku učiteľov v Banskej Bystrici (18841890). Podieľal sa na formovaní jednotného uh. stredošk. systému, autor štúdií a článkov s pedagogickou problematikou, zaoberal sa tvorbou učebných osnov. Napísal lat. gram. a jazykovedné štúdie o klasických jazykoch, o indogermánskej porovnávacej jazykovede. Venoval sa aj kult. histórii, najmä antike, autor monografie o gréckom divadle. Autor lat. štúdie o gr. a rímskej výchove, pedagogické príspevky uverejňoval v periodikách.

</doc>
<doc id="135282" url="https://sk.wikipedia.org/wiki?curid=135282" title="Jozef Spléni">
Jozef Spléni

Jozef Spléni (Splényi de Mihaldi) (* 24. jún 1710, Ražňany) bol jezuita, náboženský spisovateľ, vysokoškolský pedagóg.
Životopis.
Pochádzal zo zemianskej rodiny. Roku 1725 vstúpil do jezuitskej rehole v Trenčíne. Študoval na univerzitách v Košiciach a v Trnave, doktor filozofie a teológie. Tretiu probáciu si robil v Banskej Bystrici (1741); hospodár rehoľného domu v Banskej Bystrici (1764). Vyučoval spoločenské náuky, etiku, teológiu, apologetiku a kánonické právo. Profesor a dekan na filozofických fakultách v Trnave a v Cluji. Správca rehoľných domov a kazateľ. Autor príležitostných veršov a práce o počiatkoch rehoľného domu v Košiciach.

</doc>
<doc id="135283" url="https://sk.wikipedia.org/wiki?curid=135283" title="Ján Sréter">
Ján Sréter

Ján Sréter (* Slovensko - † 1714) bol kurucký generál.
Jeho manželka Eva rod. Bezzeghová
Životopis.
Pochádzal zo šľachtickej rodiny na Slovensku. Od mladosti bol v službách sedmohradského kniežaťa M. Apaffiho, potom vodca stavovského povstania I. Tököliho, 1684 člen jeho posolstva do Francúzska. Od roku 1694 podžupan Zvolenskej stolice. Roku 1703 sa pridal k stavovskému povstaniu Františka II. Rákociho, hlavný kpt. banských miest a hlavný inšpektor povstaleckého delostrelectva (1705) vybudoval s francúzskymi dôstojníkmi v Banskej Bystrici delolejársku dielňu; organizoval výrobu strelného prachu v Banskej Bystrici a jej okolí. Roku 1711 Rákociho vyslanec v Poľsku, po uzavretí satumarského mieru sa na základe amnestie vrátil do Uhorska.

</doc>
<doc id="135284" url="https://sk.wikipedia.org/wiki?curid=135284" title="Jozef Srnka">
Jozef Srnka

Jozef Srnka (* 2. február 1808, Liptovský Mikuláš - † 1853, v rieke Moravita medzi Butinom a Šemlakom; bol pochovaný v Butine) bol evanjelický kňaz, básnik, národný buditeľ.
Životopis.
Študoval na evanjelickom lýceu v Kežmarku (prof. K. Kuzmány, J. Benedikti), v Ožďanoch, opäť v Kežmarku, roku 1832-1836 teológiu na kolégiu v Prešove, 1841-1843 na univerzitách v Greifswalde a Tübingene. Pôsobil ako vychovávateľ, výpomocný učiteľ, tajomník superintendanta v Tisovci, v roku 1848-1849 žil v Banskej Bystrici, od 26. novembra 1851 do tragickej smrti evanjelický farár v Birde v Rumunsku. Osobnosť slovenského národného obrodenia najmä na východnom Slovensku. Vedúci predstaviteľ Spoločnosti homiletickej v Prešove. Básnickú tvorbu publikoval v almanachoch a kalendároch. Prejavy a iné práce ostali v rukopise.

</doc>
<doc id="135285" url="https://sk.wikipedia.org/wiki?curid=135285" title="Andrej Sršeň">
Andrej Sršeň

Andrej Sršeň (* 1. január 1915, Radvaň - † 9. jún 1987, Bratislava) bol vydavateľ.
Životopis.
Študoval na kovopriemyselnej škole v Banskej Bystrici, diaľkovo na SVŠT v Bratislave. Sprvu kovomontér, od roku 1935 pracovník Slovenských hospodárskych družstiev, 1950-1955 vedúci vydavateľstva v družstve Tvar, 1955-1977 riaditeľ 
vydavateľstva Alfa v Bratislave, od roku 1977 na dôchodku, externe spolupracoval s vydavateľstvom Slovart. Účastník SNP, člen ústredia Zväzu hospodárskych družstiev

</doc>
<doc id="135286" url="https://sk.wikipedia.org/wiki?curid=135286" title="Teofil Stadler">
Teofil Stadler

Teofil Stadler (Štadler, Bohumil; krstený ako Erdmann Heinrich Gottlieb Stadler; * 1. marec 1822, Bratislava† 21. marec 1911, Banská Bystrica) bol podnikateľ, cirkevný dozorca. Pseudonym: Erdman Henrik Gottlieb, Tófor Bohumil, Teofil Tofór.
Životopis.
Narodil sa v rodine mydlára Hieronyma Stadlera a Anny Kataríny, rod. Waldeis. Základné vzdelanie získal v Bratislave. So švagrom Hüttnerom spolumajiteľ papierne v Harmanci (od roku 1866), čoskoro jeden z najbohatších a najváženejších banskobystrických mešťanov. Prouhorsky orientovaný. Kráľovský radca (1855), neskôr dvorný radca, člen Evanjelického a. v. spolku v Banskej Bystrici, dozorca tamojšieho cirkevného zboru (1882 – 1911), významný cirkevný a mestský mecenáš. Vyše 150 tisíc korún venoval mestu Banská Bystrica na prestavbu elementárnych škôl, na výstavbu hronského nábrežia (neskôr pomenovaného Štadlerovo nábrežie 1903), na vybudovanie mosta k železničnej stanici sv. Jána, na obnovu chudobinca a podporu chudobných bez rozdielu náboženstva, na podporu vlastencov Spolku milovníkov čítania. Cirkvi daroval vyše štvrť milióna korún – financoval prestavbu školy, obnovu farských bytov, postavenie strážnice na cintoríne, podporoval chudobné vdovy, siroty, školy, starobinec, učiteľov. V testamente poručil väčšiu finančnú sumu bratislavskému a banskobystrickému zboru.

</doc>
<doc id="135287" url="https://sk.wikipedia.org/wiki?curid=135287" title="Gustáv Stadrucker">
Gustáv Stadrucker

Gustáv Stadrucker (* 10. september 1906, Zvolen – † 13. jún 1980, Zvolen) bol slovenský architekt, výtvarník, divadelný ochotník, herec a režisér.
Životopis.
Jeho otec bol Gustáv Stadrucker a matka Etela rod. Rosenauerová. Vyštudoval architektúru na Vysokej škole architektúry a pozemného staviteľstva ČVUT v Prahe. Pracoval v rozličných projektových kanceláriách v Prahe, neskôr mestský inžinier a riaditeľ Stavoprojektu vo Zvolene, externý pedagóg na Vysokej škole lesníckej a drevárskej vo Zvolene a Slovenskej vysokej škole technickej v Bratislave. Spoluautor projektu administratívnej budovy elektrární v Banskej Bystrici. Spoluzakladateľ ochotníckeho divadelného krúžku "Detvan" (1930) vo Zvolene. Ochotnícky a filmový herec.

</doc>
<doc id="135289" url="https://sk.wikipedia.org/wiki?curid=135289" title="Mojmír Karol Štafanovič">
Mojmír Karol Štafanovič

Mojmír Karol Štafanovič (* 16. október 1858, Banská Bystrica - † 1939, Pezinok) bol dôstojník, úradník.
Životopis.
Pracovník poisťovne v Martine, emigroval do Ruska. Pôsobil v cárskej armáde (1892-1917), vstúpil do čs. armády v Rusku (1917-1920). Po návrate pôsobil na Zemskom vojenskom veliteľstve v Bratislave (do 1936).

</doc>
<doc id="135291" url="https://sk.wikipedia.org/wiki?curid=135291" title="Štefan Štamm">
Štefan Štamm

Štefan Štamm (* 18. júl 1901, Tisovec – † 10. jún 1984, Bratislava) bol pedagóg a školský pracovník.
Životopis.
Účastník protifašistického odboja. Riaditeľ stredných škôl, školský inšpektor, ústredný školský inšpektor pre ľudové a meštianské školy v Bratislave (19451950). Počas SNP pracovník Povereníctva SNR pre školstvo a národnú osvetu v Banskej Bystrici. Zaslúžil sa o budovanie vojnou rozrušeného školstva a presadenie zásad jednotného a št. školstva.

</doc>
<doc id="135292" url="https://sk.wikipedia.org/wiki?curid=135292" title="Gustáv Staník">
Gustáv Staník

Gustáv Staník, tiež "Sztanik" (* 13. február 1857, Pruské – † 1. november 1941, Rožňava) bol slovenský hudobný skladateľ a pedagóg.
Životopis.
V roku 1871-1875 študoval na učiteľskom ústave v Trnave, 1877-1881 na konzervatóriu v Prahe teóriu hudby a hru na organe. Sprvu pôsobil ako učiteľ, potom prešiel za organistu a dirigenta chóru do Bardejova, neskôr do Banskej Bystrice, kde spolupracoval s J. Egrym. Bol regenschori v Rožňave. Je autorom menších inštrumentálnych a vokálnych skladieb, pre organ a klavír, mužské a miešané zbory, piesne so sprievodom organu, huslí a i.

</doc>
<doc id="135293" url="https://sk.wikipedia.org/wiki?curid=135293" title="Ján Stanislav (1942)">
Ján Stanislav (1942)

Ján Stanislav (* 13. jún 1942, Budatínska Lehota, dnes časť Kysuckého Nového Mesta) je slovenský múzejník.
Životopis.
V roku 1966 absolvoval vysokoškolské štúdium, odbor slovenský jazyk - dejepis a v roku 1975 postgraduálne štúdium na Pedagogickej fakulte v Banskej Bystrici, roku 1984 PaedDr., roku 1994 CSc. Pôsobil ako samostatný odborný pracovník v Múzeu SNP v Liptovských Revúcach (1978-1988) a ako historik v Historickom ústave SAV v Bratislave (1998-1995). Od roku 1995 je riaditeľom Múzea SNP v Banskej Bystrici. Spracoval koncepciu Múzea SNP za roky 1995-2000, rozšírenú koncepciu a špecifikáciu Múzea SNP pre 21. storočie a scenár pre expozíciu Múzea SNP v Banskej Bystrici. V roku 1979-1995 bol predsedom pobočky Slovenskej historickej spoločnosti. Je autorom historických publikácií, štúdií v odborných zborníkoch, článkov v časopisoch, spracoval posudky historických prác. Je autorom scenárov dokumentárnych filmov.

</doc>
<doc id="135294" url="https://sk.wikipedia.org/wiki?curid=135294" title="Štefan Stankovič">
Štefan Stankovič

Štefan Stankovič (* 19. august 1891, Trstená – † 26. september 1978, Košice) bol slovenský bankový úradník, spisovateľ, publicista. Známy tiež pod pseudonymom Števo.
Životopis.
Študoval na gymnáziu v Trstenej, v Trnave, maturoval v Győri. Bojoval na frontoch 1. svetovej vojny okrem iného aj v Kragujevaci. Bankový úradník v Košiciach, v Michalovciach, 19311952 riaditeľ Roľníckej vzájomnej pokladnice v Banskej Bystrici, potom politicky prenasledovaný, väznený. Po amnestii účtovník v Košiciach. Autor románov so soc. tematikou, výchovno-zábavných čŕt a článkov z oblasti hospodárstva. Články s regionálnou tematikou uverejňoval v Banskobystrických novinách. Predseda MO Matice slovenskej v Banskej Bystrici, pracoval aj iných organizáciách osvetového charakteru.

</doc>
<doc id="135295" url="https://sk.wikipedia.org/wiki?curid=135295" title="Jozef Stanovský">
Jozef Stanovský

Jozef Stanovský (* 13. november 1910, Liptovský Mikuláš - † 16. jún 1984, Žilina) bol kníhkupec, vydavateľ.
Životopis.
Vyučil sa kníhkupectvu v Tranosciu a súčasne absolvoval dvojročnú obchodnú školu (1926-1929). Šíriteľ knižnej kultúry na východnom a strednom Slovensku. Vedúci obchodu, inšpektor predaja a vedúci oddelenia n.p. Kniha v Prešove. Vydavateľ edície Lúč. Účastník protifašistického odboja. Pôsobil v ilegálnej skupine P. Neckára. V roku 1953-1960 obchodný referent, kontrolór-inštruktor a vedúci účtovník krajskej správy n.p. Slovenská kniha v Banskej Bystrici. Predseda ONV v Prešove. Organizátor kultúrnych, športových a spoločenských podujatí.

</doc>
<doc id="135296" url="https://sk.wikipedia.org/wiki?curid=135296" title="Samuel Štarke">
Samuel Štarke

Samuel Štarke (* 27. marec 1888, Mošovce – † 6. apríl 1959, Bratislava) bol evanjelický kňaz, národnokultúrny pracovník, cirkevný hodnostár.
Jeho otec bol Rudolf Štarke (klobučnícky majster) a matka Paulína rod. Miškóciová.
Životopis.
Študoval na gymnáziu v Banskej Bystrici a v Banskej Štiavnici, na evanjelickej teologickej akadémii v Bratislave, na univerzitách v Rostocku a v Lipsku. Od roku 1912 evanjelický kaplán a farár, roku 1933 biskup slovenskej evanjelickej obce v Petrovci. Popri pastoračnej činnosti aktívne pôsobil v národno-kultúrnom hnutí dolnozemských Slovákov. Člen Slovenskej národnej strany. Ako predstaviteľ slovenských politických a národných síl zvolený za člena Veľkej národnej skupštiny Vojvodiny i za člena jej výkonného orgánu Veľkej národnej rady. Zakladajúci člen v roku 19351941 predseda Matice slovenskej v Juhoslávii. Prispieval do krajanských periodík, zostavoval a redigoval Národný kalendár.

</doc>
<doc id="135297" url="https://sk.wikipedia.org/wiki?curid=135297" title="Jaroslav Starší">
Jaroslav Starší

Jaroslav Starší (* 4. máj 1932, Topoľčany – † 7. november 2011, Banská Bystrica) bol vysokoškolský pedagóg, športový teoretik.
Mal mladšieho brata, slovenského hokejistu a trénera Jána Staršieho.
Životopis.
V roku 1951-1954 absolvoval štúdium na Pedagogickej fakulte UK v Bratislave, 1967 CSc., 1969 doc., 1991 prof. Pôsobil sprvu ako učiteľ, asistent na Lekárskej fakulte UK v Bratislave (1956-1967. Od roku 1969 pôsobil na Vyššej pedagogickej škole v Banskej Bystrici, neskôr Pedagogický inštitút, Pedagogická fakulta a v súčasnosti Fakulta humanitných vied UMB v Banskej Bystrici ako odborný asistent, docent a ako profesor. Je autorom odborných publikácií, vysokoškolských učebníc a skrípt, zborníkov so športovou tematikou a vedeckých štúdií v odbornej tlači. 
Zomrel v pondelok 7. novembra 2011 po dlhej a ťažkej chorobe v Banskej Bystrici vo veku 80 rokov.

</doc>
<doc id="135298" url="https://sk.wikipedia.org/wiki?curid=135298" title="Vojtech Stašík">
Vojtech Stašík

Vojtech Stašík (* 10. február 1915, Prešov – † 2. november 1978, Martin) bol slovenský maliar, grafik a ilustrátor. Pseudonym: Belo Klas
Životopis.
Vyučil sa za inštalatéra, v rokoch 19361939 študoval na AVU v Prahe. Pôsobil v Martine. Pre Maticu slovenskú tvoril portréty významných slov. dejateľov (Dr. Jozef Škultéty, Štefan Moyses, Karol Kuzmány a i.), maľoval portréty slovenských spisovateľov (P. O. Hviezdoslav, M. Kukučín, B. Slančíková-Timrava, Mária Rázusová-Martáková, Hana Zelinová a i.), venoval sa historickej maľbe a knižnej tvorbe. Neskôr pracoval ako slobodný umelec, jeho tvorba je žánrovo pestrá – kresba, olej (portrétna tvorba, zátišie, krajinomaľba, žánrová maľba), grafika, monumentálna tvorba (nástenná maľba, sgrafito, mramorová mozaika, sklená mozaika, vitráž); Autor linorytov pre ZDROJ Banská Bystrica; spoluautor monumentálnej výzdoby železničnej stanice v Banskej Bystrici (1965), v Žiline, Svite, vo Zvolene; vystavoval v Trenčianskych Tepliciach, Banskej Bystrici, Bratislave, Martine a inde. Jeho diela sú v SNG v Bratislave, v MS v Martine a i iných súkromných zbierkach. Autor súboru vitráží v budove Okresného súdu v Trebišove, spoluautor (s akad. mal. L. Záborským) vitráží v budove Gymnázia V. P. Tótha v Martine a i.; Jeho diela sú v zbierkach: SNG Bratislava, SG Banská Bystrica, TG Martin, ŠG Prešov, GMB Bratislava, LG P. M. Bohúňa, Lipt. Mikuláš, NG Nitra, PGU Žilina, SNK Martin – SNLM Martin, SNK Martin, Múzeum Bojnice, SNM – HM Bratislava, SNM Martin, Gemerské múzeum, Vlastivedné múzeum, Prešov, Vlastivedné múzeum, Trebišov, Turčianske múzeum A. Kmeťa, Martin a v súkromných zbierkach.

</doc>
<doc id="135299" url="https://sk.wikipedia.org/wiki?curid=135299" title="Jozef Štaudinger">
Jozef Štaudinger

Jozef Štaudinger (* 8. marec 1908, Lučenec – † 8. marec 1981, Bratislava) bol dôstojník, funkcionár KSČ a protifašistický bojovník.
Životopis.
Vyučil sa za obuvníka. Robotník v Prešove, v Lučenci, v Banskej Bystrici (19281933), robotník na stavbe železnice Banská Bystrica-Diviaky (19381940). Od roku 1945 dôstojník z povolania. Inštruktor oblastného a člen ilegálneho vedenia KSS v Banskej Bystrici. Účastník protifašistického odboja. Zatknutý a väznený v Banskej Bystrici (1940), od roku 1941 v Ilave. Z ilavského zaisťovacieho tábora utiekol so skupinou politických väzňov 1. septembra 1944. Počas SNP veliteľ zaisťovacieho tábora v Slovenskej Ľupči s kontroverzným pôsobením. 
Po vojne sa venoval politickej práci v armáde, prispieval do straníckej a vojenskej tlače. Ako sudca z ľudu bol členom senátu v procese s masovým vrahom Karolom Pazúrom, kde ešte pred procesom vyhlasoval, že nedovolí trestať "„poriadnych odbojárov“". V 50. rokoch 20. storočia nebol politicky perzekvovaný, naopak v roku 1954 vystupoval ako svedok v procese s buržoáznymi nacionalistami, kde Gustáva Husáka obvinil z držania ochrannej ruky nad v Slovenskej Ľupči zaistenými „fašistami“ (ktorých následne v závere povstania nechal Husák prepustiť) a z popravy partizánov zodpovedných za vraždenie v Hájnikoch. Nositeľ viacerých vyznamenaní.

</doc>
<doc id="135300" url="https://sk.wikipedia.org/wiki?curid=135300" title="Ivan Andrijovič Stavrovský">
Ivan Andrijovič Stavrovský

Ivan Andrijovič Stavrovský (* 3. október 1822, Telgárt - † 21. február 1878, Sulín) bol gréckokatolícky kňaz, pedagóg, osvetový pracovník.
Jeho otec bol Andrij Stavrovský a matka Anna Stavrovská.
Životopis.
Študoval na gymnáziu, filozofiu a teológiu na teologickom lýceu v Užhorode. Od roku 1849 gréckokatolícky kňaz v Sulíne. Rusínsky národný a osvetový pracovník na súčasnom východnom Slovensku. Už počas štúdií sa zaoberal pedagogikou, napísal prvú rusínsku učebnicu pedagogiky na Podkarpatskej Rusi a súčasnom východnom Slovensku. Podporoval rozvoj rusínskeho ľudového školstva, zástanca rovnoprávneho postavenia národov a národností.

</doc>
<doc id="135302" url="https://sk.wikipedia.org/wiki?curid=135302" title="Ján Štefanec (architekt)">
Ján Štefanec (architekt)

Ján Štefanec (* 16. jún 1903, Benice (Liptovský Mikuláš) – † 17. marec 1989, Bratislava) bol architekt a vysokoškolský pedagóg.
Životopis.
Vyštudoval architektúru na ČVUT v Prahe (1921-1927), Ing. Tvoril v duchu funkcionalizmu, ťažiskom jeho tvorby boli verejné budovy. Navrhol a realizoval budovu Železničnej stanice v Banskej Bystrice (1951). Predseda Spolku slovenských architektov (od roku 1948), neskôr člen Zväzu slovenských architektov. Autor odborných článkov.

</doc>
<doc id="135303" url="https://sk.wikipedia.org/wiki?curid=135303" title="Ján Štefáni">
Ján Štefáni

Ján Štefáni (Sstephani, Stephani, Stephany) (* Banská Bystrica? - † 20. september 1822, Slovensko) bol kníhtlačiar.
Jeho druhou manželkou bola Zuzana rod. Westerová.
Životopis.
Roku 1796 kúpil tlačiareň Jána Jozefa Tumlera v Banskej Bystrici. Pod jeho vedením podnik prosperoval (do 1822), po úmrtí viedla podnik jeho manželka Zuzana Štefániová. Vytlačil protireformačnú polemiku M. Michnu, pre ktorú bol vyšetrovaný banskobystrickým magistrátom. Neskôr sa obmedzil iba na produkciu drobnejších kníh, tlačí a kalendárov, zväčša náboženského charakteru, od 1815 mu ich rozširoval najmä Gašpar Fejérpataky-Belopotocký.

</doc>
<doc id="135304" url="https://sk.wikipedia.org/wiki?curid=135304" title="Ivan Štefánik">
Ivan Štefánik

JUDr. Ivan Štefánik (* 9. september 1889, Brezová pod Bradlom† 1. február 1979, Bratislava) bol slovenský právnik a politik. Pôsobil ako úradník, notár, policajný riaditeľ a sudca, bol predsedom Najvyššieho správneho súdu. Bol účastníkom Slovenského národného povstania, počas ktorého sa začal politicky angažovať za Demokratickú stranu. Bol menovaný najprv za spolupovereníka pre veci vnútorné, následne sa stal povereníkom pre spravodlivosť. Svoje pôsobenie v Zboroch povereníkov zakončil vo februári 1948 ako povereník techniky. Patril medzi zakladateľov Strany slovenskej obrody, ktorú tvorili komunistom naklonení bývalí členovia Demokratickej strany. Po komunistickom prevrate v roku 1948 tak pôsobil ako poslanec Slovenskej národnej rady a Národného zhromaždenia.
Životopis.
Narodil sa v Brezovej pod Bradlom v rodine zemianskeho pôvodu. Jeho otcom bol garbiar Štefan Štefánik a matkou Anna Polácek. Jeho vzdialeným príbuzným bol aj Milan Rastislav Štefánik. Študoval na gymnáziu v Bratislave. Následne úspešne absolvoval štúdium práva na Právnickej fakulte Budapeštianskej univerzity. Tu sa aktívne zapájal do činnosti slovenského spolku. V roku 1912 získal titul doktor práv (JUDr.). Následne začal pracovať ako kandidát advokácie. Po vzniku Česko-Slovenska začal pracovať na Župnom úrade v Nitre, kde zotrval až do roku 1928. V tomto roku sa presunul do Bratislavy, kde začal pôsobiť na tzv. Krajinskom úrade Bratislava. Tu však zostal iba jeden rok a presunul sa do Košíc, kde sa stal prednostom mestského notárstva.
Na tejto pozícii zostal do roku 1930. V roku 1931 začal pracovať ako riaditeľ polície v Košiciach. V roku 1935 sa stal na tri roky riaditeľom polície v Bratislave. Medzi rokmi 1940 až 1945 pracoval na Najvyššom správnom súde. Napriek tomu sa stal súčasťou profifašistického odboja. Zapojil sa do činnosti skupiny pod vedením Vavra Šrobára. Po vypuknutí Slovenského národného povstania sa stal členom povstaleckej Slovenskej národnej rady. Už v septembri 1944 bol pri založení Demokratickej strany, ktorej sa stal aj členom. 1. septembra 1944 sa stal spolu s Gustávom Husákom spolupovereníkom pre veci vnútorné. Už 5. septembra 1944 sa stal zástupcom povereníka pre veci vnútorné. Po potlačení povstania stihol ujsť do ZSSR. Za jeho činnosť ho Krajský súd v Bratislave v decembri 1944 odsúdil v neprítomnosti na 20 rokov väzenia. Tento trest bol po intervencii nemeckej strany v januári 1945 zmenený na trest smrti. 7. februára 1945 bol vymenovaný za povereníka pre spravodlivosť, pričom ním bol až v piatich Zboroch povereníkov. Na tomto poste zostal až do tzv. novembrovej krízy v roku 1947. Stihol ešte spolu s inými členmi Zboru povereníkov navrhnúť trest smrti pre bývalého prezidenta Slovenského štátu Jozefa Tisa po jeho odsúdení.
Po skončení druhej svetovej vojny sa stal na tri roky predsedom Najvyššieho správneho súdu. 18. novembra 1947 sa stal povereníkom techniky, keďže na jeho pozíciu povereníka spravodlivosti si (podobne ako na iné silové rezorty) nárokovala Komunistická strana. 21. februára 1948 podal demisiu. V roku 1948 sa podieľal na založení Strany slovenskej obrody, ktorú tvorili bývalí členovia Demokratickej strany, ktorí boli ochotní spolupracovať s KSS, resp. KSČ. Už ako člen Strany slovenskej obrody sa stal v roku 1948 poslancom Národného zhromaždenia. Od roku 1949 až do roku 1966 bol členom ÚV Strany slovenskej obrody. Táto sa strana sa stala súčasťou Národného frontu, čím sa stala fakticky bábkovou súčasťou komunistického režimu, ktorý sa navonok tváril, že sa jedná o demokratickú koalíciu rôznych strán, ktoré sa podieľajú na vláde. Vďaka tomu sa Ivan Štefánik stal v roku 1954 znova poslancom Slovenskej národnej rady. Ním zostal do roku 1960. V skutočnosti však už po komunistickom prevrate v roku 1948 nemal žiadny reálny politický vplyv a to aj napriek tomu, že pri prevrate patril k prokomunistickej skupine vo vnútri Demokratickej strany. V roku 1949 odišiel oficiálne do dôchodku.

</doc>
<doc id="135305" url="https://sk.wikipedia.org/wiki?curid=135305" title="Ján Štefánik">
Ján Štefánik

Ján Štefánik (Matej) (* 23. február 1901, Brezová pod Bradlom – † 18. august 1987, Turčianske Teplice) bol pedagóg, bibliograf, literárny kritik, redaktor a prekladateľ. Pseudonym: Ján Bradlo, Brezovský, Štefan Janík, Štefan Ostriež, J. Štk., Ján Nik., Ján Ostriež
Životopis.
Študoval na evanjelický učiteľských ústavochm v Soproni, v Modre, kde maturoval. Učiteľ na viacerých miestach Slov., školský inšpektor, pre kritiku pomerov na Slov. prepustený zo školských služieb (1940). Referent pre členské ústredie MS (1941). Počas SNP nadporučík pechoty a spoluzakladateľ Zboru osvetových dôstojníkov v Banskej Bystrici pri Veliteľstve 1. čs. armády na Slov., člen jej hlavný štábu, redaktor Slobodného slovenského vysielača v Banskej Bystrici. V roku 19451954 tajomník MS pre org. členskej základne, prvý vedúci jej Bibliografického odboru (19541962). Sledoval a literárno-kriti cky reflektoval literatúru pre deti a mládež. Autor bibliografického Súpisu slovenskej literatúry pre mládež. Zakladateľ systému spracovania a vydávania slov. súbežnej a retrospektívnej národnej bibliografie. Spracoval a vydal Bibliografiu vydaní slovenských ľudových rozprávok 18451974. Autor bibliografií, štúdií a článkov. Preklad. popularizačnú 
literatúru a divadelné hry z ruš., češ., nem. a maď. Zopd. redaktor vydaní Bibliografického odboru MS.

</doc>
<doc id="135306" url="https://sk.wikipedia.org/wiki?curid=135306" title="Zuzana Štefániová">
Zuzana Štefániová

Zuzana Štefániová (rod. Westerová) (* 14. január 1788, Banská Bystrica) bola podnikateľka.
Životopis.
Manželka majiteľa tlačiarne v Banskej Bystrici, po jeho smrti viedla podnik (18221829). Pre finančné ťažkosti tlačiareň predala Jánovi Jozefovi Veterlovi (1929).

</doc>
<doc id="135308" url="https://sk.wikipedia.org/wiki?curid=135308" title="Pavol Štefanovič">
Pavol Štefanovič

Pavol Štefanovič (* 1777, Banská Bystrica† 1811, Slovensko) bol čižmár.
Jeho brat bol Ján Štefanovič.
Životopis.
Čižmársky majster v Banskej Bystrici. Prijatý za mešťana Banskej Bystrice (1803).

</doc>
<doc id="135309" url="https://sk.wikipedia.org/wiki?curid=135309" title="Elena Štefanovičová">
Elena Štefanovičová

Elena Štefanovičová (rodená Elena Pauliny-Tóthová "de Tőre et Tóthmegyer"; * 5. október 1862, Budapešť, Rakúske cisárstvo – † 15. marec 1950, Bratislava, Česko-Slovensko) bola slovenská národnokultúrna pracovníčka.
Životopis.
Narodila sa v rodine Viliama Pauliny-Tótha a jeho manželky Vilhelmíny Tóthovej a mala 7 súrodencov – napr. brata Žigmunda a sestry Vilmu (manželka Matúša Dulu) a Oľgu (manželka Štefana Hrušovského). Žila s rodičmi v Budíne, v Skalici, od roku 1867 v Martine. Navštevovala "súkromnú školu Ľ. Kuorkovej" v Martine, v roku 1873 "súkromnú školu K. Orfanidesa" v Banskej Bystrici, v rokoch 18771878 študovala v súkromnom dievčenskom výchovnom ústave v Spišských Vlachoch, neskôr navštevovala dievčenskú školu v Tešíne. Žila v Nitre a v Novom Meste nad Váhom, po vydaji za právnika a politika Miloša Štefanoviča žila od roku 1885 v Bratislave, kde viedla domácnosť, ktorá sa stala jedným z mála centier národného života v Bratislave. Od 1903 žila v Martine, po manželovej smrti sa vrátila späť do Bratislavy. V mladosti sa v Martine zapájala do národného a spoločenského života najmä ako ochotnícka herečka v Slovenskom spevokole. Bola manželovou oporou v národnej i politickej práci a angažovala sa v rozvíjaní spolupráce s rumunskými ženami, a taktiež pracovala aj v Živene. Po roku 1918 sa stala spoluvlastníčkou "Prvého hlavného skladu tabaku" v Bratislave.

</doc>
<doc id="135310" url="https://sk.wikipedia.org/wiki?curid=135310" title="Michal Steger">
Michal Steger

Michal Steger (Stegner) (* Banská Bystrica † 1550, Slovensko) bol notár.
Životopis.
Notár, bakalár slobodných umení. Pôsobil v Tešíne (30. roky 16. stor.) Mestský notár v Banskej Bystrici (1541-1550).

</doc>
<doc id="135311" url="https://sk.wikipedia.org/wiki?curid=135311" title="Rafael Steger">
Rafael Steger

Rafael Steger (Stegner) (* Slovensko) bol evanjelický kňaz a rektor.
Životopis.
Po vysvätení za kňaza pôsobil v Banskej Bystrici (1550); rektor Špitála sv. Alžbety v Banskej Bystrici (1546-1577). Jeho pohoršujúcim životom sa zaoberala Mestská rada v Banskej Bystrici.

</doc>
<doc id="135312" url="https://sk.wikipedia.org/wiki?curid=135312" title="Gustáv Stegmann">
Gustáv Stegmann

Gustáv Stegmann (* 21. október 1923, Vrútky, Česko-Slovensko, dnes Slovensko – † 28. júl 1979, Bratislava, ČSSR, dnes Slovensko) bol slovenský strojný inžinier, energetik, vysokoškolský pedagóg.
Životopis.
V rokoch 1938 až 1942 študoval na Vyššej priemyselnej škole strojníckej v Banskej Bystrici, 1952 až 1959 na Strojníckej fakulte SVŠT v Bratislave. V roku 1959 ziskal titul Ing., v 1962 doc. a v 1966 Csc. Venoval sa najmä priemyselnej energetike a jej rozvoju na Slovensku. Pôsobil na SVŠT v Bratislave, zaslúžil sa o budovanie je Strojníckej fakulty. V rokoch 1969 až 1979 bol jej dekanom. Autor odborných prác, vysokoškolských učebných textov, štúdií a článkov. Člen vedeckej rady laboratória SAV. Predstaviteľ mnohých vedeckých a technických spoločností doma i v zahraničí. Nositeľ viacerých vyznamenaní.

</doc>
<doc id="135314" url="https://sk.wikipedia.org/wiki?curid=135314" title="Johann Samuel Steiner">
Johann Samuel Steiner

Johann Samuel Steiner (* Bratislava) bol cinár.
Životopis.
Cinársky majster v Banskej Bystrici, prijatý za mešťana Banskej Bystrice (29. decembra 1798). Odkúpil dielňu (21. novembra 1798) zosnulého majstra S. Richtera. Jeho výrobky sú v zbierkach Stredoslovenského múzea v Banskej Bystrici.

</doc>
<doc id="135315" url="https://sk.wikipedia.org/wiki?curid=135315" title="Michal Šteinhíbel">
Michal Šteinhíbel

Michal Šteinhíbel (* 23. september 1901, Modra – † 4. január 1988, Bratislava) bol spisovateľ pre deti a mládež, prekladateľ a pedagóg.
Životopis.
Študoval na učiteľskom ústave v Modre, kde roku 1920 maturoval, roku 1927 vykonal odbornú skúšku pre učiteľov meštianskych škôl v Banskej Bystrici. Absolvoval študium na Filozofickej fak. Slov. univerzity v Bratislave (19391944). Učiteľ na viacerých miestach Slov., tajomník na šk. inšpektoráte, referent na Povereníctve školstva, ved. odd. pre doplňovanie kniž. fondov v n.p. Kniha, zástupca riaditeľa Ústrednej technickej knižnice v Bratislave. Účastník SNP, spolupracovník povstaleckého periodika, pracovník na Povereníctve školstva v Banskej Bystrici (1944). Autor kníh, humoristických próz, rozhlasových scénok, poézie pre deti. Zostavovateľ školských čítaniek, učebníc počtov. Venoval sa metodickým otázkam vyučovania. Prekladal bábkové hry a poéziu pre deti z čes.,ruš. a nem.

</doc>
<doc id="135316" url="https://sk.wikipedia.org/wiki?curid=135316" title="Gejza Steinhübel">
Gejza Steinhübel

Doc., RNDr. Gejza Steinhübel, DrSc. (* 6. október 1922, Banská Bystrica – † 18. február 2004) bol slovenský botanik fyziológ.
Životopis.
V roku 1947 absolvoval štúdium na Prírodovedeckej fakulte vtedajšej Slovenskej univerzity v Bratislave (dnes Univerzita Komenského). Pôsobil v roku 19491951 ako odborný vedecký asistent Ústavu fyziológie rastlín Prírodovedeckej fakulty Karlovej univerzity v Prahe, 19511954 prednosta Arboréta v Mlyňanoch, 19511958 zároveň pedagóg na VŠP v Nitre, 19541969 vedecký pracovník v Arboréte Mlyňany, od roku 1963 menovaný za vedúceho oddelenia fyziológie a genetiky drevín a zástupcu riaditeľa Arboréta Mlyňany, 19691986 vedúci vedecký pracovník Výskumného ústavu lesného hospodárstva vo Zvolene, 19871996 ekofyziologický a morfologický výskum na Ústave ekológie lesa SAV vo Zvolene, 19962004 na dôchodku. Zaoberal sa hlavne výskumom klíčenia semien, fyziológiou drevín a históriou okrasného sadovníctva.
Napísal vyše 120 odborných článkov. Okrem vedeckých a odborných prác publikoval okolo 100 vedecko-popularizačných článkov z oblasti fyziológie rastlín a z oblasti histórie okrasného sadovníctva na Slovensku.
Zomrel 18. februára 2004.
Ocenenia, vyznamenania a čestné funkcie.
V oblasti prírodných vied:
V oblasti výtvarnej tvorby:
Od roku 1953 bol členom vedeckej rady botanických pracovísk Slovenskej akadémie vied. V rokoch 1980 až 1990 bol členom štátnych komisií pre udeľovanie vedeckých hodností.
Záľuby.
Okrem svojho zamestnania to bola najmä turistika, príroda vo všeobecnosti a výtvarná tvorba. Namaľoval niekoľko stovák obrázkov (prevažne olejomaľba, menej akvarel) - krajinky, zátišia, stromy, kvety, ľudové zvyklosti, scenéria stredoslovenských banských miest a obcí. Jeho obrazy boli vystavované na asi desiatich výstavách.

</doc>
<doc id="135317" url="https://sk.wikipedia.org/wiki?curid=135317" title="Ján Stejskal">
Ján Stejskal

Ján Stejskal (* 22. júl 1914, Lednické Rovne - † 1. január 1975, Banská Bystrica, pochovaný v Hnúšti) bol dôstojník, protifašistický bojovník.
Životopis.
Študoval na gymnáziu v Trenčíne, roku 1934 maturoval, roku 1939 absolvoval Vojenskú akadémiu v Hraniciach na Morave, roku 1944 Vysokú vojnovú školu v Bratislave. Od roku 1938 príslušník slovenskej armády a ČSĽA. Účastník protifašistického hnutia, zúčastnil sa na príprave SNP. Po vypuknutí Povstania prešiel so skupinou dôstojníkov na povstalecké územie, v decembri 1944 nastal zvrat - Stejskal vstúpil do pohotovostných oddielov Hlinkovej gardy. Stal sa veliteľom jednej z poľných rôt HG, neskôr velil práporu. Na konci vojny jeho jednotky nasadili proti Červenej armáde. V marci 1946 ho za činnosť v garde prepustili do zálohy. O rok ho znovu povolali a nasadili do bojov s ukrajinskými nacionalistami, tzv. banderovcami. V roku 1952 Stejskala definitívne prepustili z armády, zvyšok života pracoval ako robotník, neskôr normovač a majster v Hačave.

</doc>
<doc id="135318" url="https://sk.wikipedia.org/wiki?curid=135318" title="Tomáš Šteler">
Tomáš Šteler

Tomáš Šteler (Steller, Šteller) (* 1640, Slavošovce – † 1715, Banská Bystrica) bol evanjelický kňaz, pedagóg, náboženský spisovateľ.
Životopis.
Študoval v Banskej Bystrici, Levoči od roku 1665 na univerzite vo Wittenbergu, roku 1668 magister. V roku 16681674 konrektor gymnázia v Banskej Bystrici, v roku 16831687 kazateľ v Špitáli sv. Alžbety v Banskej Bystrici. Pri prenasledovaní evanjelikov po odhalení Vešeléniho sprisahania odsúdený v Bratislave na trest smrti, trest mu pozmenili na galeje. Väznený v Leopoldove, v roku 1675 predaný v Neapole na galeje. Po oslobodení pôsobil vo Wittenbergu, počas Tököliho stavovského povstania v Banskej Bystrici, zakrátko následkom mučenia v Leopoldove oslepol, žil v Banskej Bystrici z milodarov do smrti. Autor barokových náboženských dišpút a príležitostných gratulačných veršov.

</doc>
<doc id="135319" url="https://sk.wikipedia.org/wiki?curid=135319" title="Ferdinand Šteller-Šteliar">
Ferdinand Šteller-Šteliar

Ferdinand Šteller-Šteliar, tiež "Steller" (* 10. január 1897, Jasenie - † 18. november 1982, Košice) bol jazykovedec, prekladateľ, literárny historik, hudobný skladateľ, pedagóg. Pseudonym: Hradovan, Učbár slovenčiny v Martine
Životopis.
Študoval na gymnáziu v Banskej Bystrici (1907-1909), vo Vacove a v Kecskeméthe, matematiku, fyziku, slavistiku a hudbu na univerzite v Budapešti (1915-1918). Učiteľ na meštianskej škole, stredošk. prof., riaditeľ na Učiteľskej akadémii v Turč. Tepliciach, prekladateľ, archivár a korektor. Venoval sa problematike kodifikácie slov. spisovnej normy. Vystupoval proti čechoslovakistickým postojom v otázkach slov. spisovného jazyka. Autor jazykovedných a literárnohist. prác. Interpret hry na violončele, husliach a na klavíri. Upravoval ľudové piesne, dirigent spevokolov v Košiciach. Hudobný recenzent a kritik. Člen pravopisnej komisie, jazykovedného a literárnovedného odboru MS.

</doc>
<doc id="135320" url="https://sk.wikipedia.org/wiki?curid=135320" title="Ján Krištof Stengel">
Ján Krištof Stengel

Ján Krištof Stengel (* Slovensko) bol zvonolejár.
Životopis.
Príslušnosť k banskobystrickým zvonolejárom potvrdzuje nápis na zvone zhotovenom pre Zvolen (1712).

</doc>
<doc id="135321" url="https://sk.wikipedia.org/wiki?curid=135321" title="Jednotný identifikátor prostriedku">
Jednotný identifikátor prostriedku

Jednotný identifikátor prostriedku (iné názvy: jednotný identifikátor zdroja, jednotný identifikátor zdrojov, angl. "Uniform Resource Identifier", skratka URI) je kompaktný reťazec znakov používaný na identifikáciu alebo pomenovanie zdroja. Hlavný účel tejto identifikácie je umožniť interakciu s prezentáciami zdroja cez sieť, typicky cez World Wide Web, použitím špecifických protokolov. URI sú definované v schémach definujúc špecifickú syntax a asociované protokoly.
Vzťah k URL a URN.
Súčasné stanovisko v pracovnej skupine dohliadajúcej na URI je, že termíny "URL "a "URN" sú kontextovo-závislé aspekty URI a zriedkavo je nutné ich rozlíšiť. V technických publikáciách, špeciálne v štandardoch produkovaných IETF a W3C, termín "URL" bol dlho neodporúčaný, lebo je zriedkavo nutné rozlišovať medzi URL a URI. Ale v netechnických kontextoch a pri softvéri pre World Wide Web termín "URL" ostáva všadeprítomný. Navyše termín "internetová/webová adresa", ktorý nemá formálnu definíciu, sa často používa v netechnických publikáciách ako synonymum pre URL alebo URI, i keď obvykle označuje len 'http' a 'https' URI.

</doc>
<doc id="135322" url="https://sk.wikipedia.org/wiki?curid=135322" title="Ján Ľudomil Štepán">
Ján Ľudomil Štepán

Ján Ľudomil Štepán (Stepán) (* 1825, Prešov – † 25. október 1897, Slovensko) bol pedagóg.
Životopis.
Po štúdiách sprvu učiteľ zemepisu, dejepisu, gréčtiny a francúzštiny na dievčenskom ústave v Trnave, v roku 18561867 na gymnáziu v Banskej Bystrici a v Prešove. Národne orientovaný učiteľ, podporovateľ slov. ochotníckeho divadla, v roku 1861 žiadal o poslovenčenie banskobystrického gymnázia, po rak.-maď. vyrovnaní obvinený z panslavizmu. Zúčastňoval sa na vydávaní slov. učebníc, v časopise Slov. národný učiteľ (1860) uverejnil stať Rozpravy zemepisné. Venoval sa aj st. dejinám Slovenska, publikoval hist. štúdiu z obdobia Veľkomoravskej ríše.

</doc>
<doc id="135324" url="https://sk.wikipedia.org/wiki?curid=135324" title="Ján Števček">
Ján Števček

Ján Števček (* 13. september 1929, Mýto pod Ďumbierom† 26. september 1996, Bratislava) bol slovenský literárny vedec, teoretik, historik, prekladateľ, pedagóg.
Životopis.
V roku 1941-1948 študoval na gymnáziu v Banskej Bystrici, 1948-1952 slovenčinu a francúzštinu na Filozofickej fakulte Slovenskej univerzity v Bratislave, kde po skončení štúdia pôsobil ako vysokoškolský učiteľ a vedúci Katedry slovenskej literatúry až do konca života. Medzitým prednášal 1964-1966 slovenskú literatúru v Budapešti, 1966-1968 pôsobil ako lektor slovenskej literatúry a slavistiky na univerzite v Štrasburgu, 1970-1971 zároveň aj šéfredaktor "Slovenských pohľadov", 1979-1980 šéfdramaturg SND v Bratislave. Po viacročnom publikovaní literárnohistorických a kritických štúdií v odborných časopisoch vydal monografiu "Baladická próza Františka Švantnera" (1962). Svoj bádateľský záujem sústredil aj na ďalších predstaviteľov medzivojnovej prózy, na ich generačných predchodcov i na ďalšie literárne osobnosti. So sústredením analyzoval nielen lyrizovanú prózu, ale aj súčasnú slovenskú prózu a poéziu, nevynímajúc drámu a kritiku. Je autorom televíznych adaptácií literárnych diel, prekladateľom z francúzštiny, editorom a redaktorom viacerých odborných zborníkov, filozofujúcich esejí, autobiografických úvah, básnických zbierok, rozhlasovej hry.

</doc>
<doc id="135325" url="https://sk.wikipedia.org/wiki?curid=135325" title="Alexander Štiasny">
Alexander Štiasny

Alexander Štiasny (* 1. júl 1924, Bojnice – † 1. júl 1999, Slovensko) bol tréner.
Životopis.
Tréner volejbalu žien, viedol volejbalistky klubu Spoje Bratislava a reprezentačný celok junioriek ČSSR. Tréner volejbalistiek TJ Lokomotíva Banská Bystrica; získali štyrikrát titul majsteriek ČSR (50. roky).

</doc>
<doc id="135326" url="https://sk.wikipedia.org/wiki?curid=135326" title="Peter Stirbitz">
Peter Stirbitz

Peter Stirbitz (* Kremnica) bol organista a hudobný skladateľ.
Životopis.
Okolo roku 1630 organista v Banskej Bystrici, výrazne prispel k rozvoju hudobného života mesta. Roku 1645 venoval Kremnici desaťhlasnú skladbu. Jeho dielo sa nezachovalo.

</doc>
<doc id="135327" url="https://sk.wikipedia.org/wiki?curid=135327" title="Viliam Stolár">
Viliam Stolár

Viliam Stolár (* 4. marec 1938, Hnúšťa – † 16. február 1990, Banská Bystrica) bol slovenský hudobník a pedagóg.
Životopis.
Hudobník-multiinštrumentalista, korepetítor a aranžér populárnej hudby. Riaditeľ ĽŠÚ v Hnúšti, učiteľ hudby v Brezne a v Brusne. Kapelník a spolupracovník profesionálnych hudobných skupín (od roku 1975). Člen porôt hudobných súťaží a festivalov. Realizoval nahrávky pre Slovenský rozhlas. V Banskej Bystrici pôsobil od roku 1965, kapelník hudobnej skupiny Sextet Dina Stolára, spolupracoval s hudobnými skupinami Milana Talaja a Dušana Kollára v Banskej Bystrici. Člen poroty súťaže spevákov populárnej piesne Bystrické zvony. Nahrával a upravoval hudbu pre štúdio Slovenského rozhlasu v Banskej Bystrici.

</doc>
<doc id="135328" url="https://sk.wikipedia.org/wiki?curid=135328" title="Andrej Stollmann">
Andrej Stollmann

Andrej Stollmann (Štollman, Ondrej; Štollman, Andrej) (* 3. november 1852, Špania Dolina – † 1. september 1933, Banská Bystrica) bol slovenský maliar a výtvarný pedagóg.
Životopis.
Od roku 1864 študoval na evanjelickom gymnáziu v Banskej Bystrici; jeho učiteľom bol Jozef Božetech Klemens, pre existenčné problémy štúdium neukončil. Učil sa u maliara izieb K. Lorenza v Banskej Bystrici, roku 1874 sa zapísal na školu pre prípravu stredoškolského profesora kreslenia v Budapešti. V roku 1886 – 1919 profesor kreslenia na evanjelickom gymnáziu, priemyselnej škole, meštianskej škole a na elementárnych školách v Banskej Bystrici. Medzi jeho žiakmi bol Janko Jesenský, Jozef Gregor Tajovský, Štefan Krčméry, Viliam Figuš-Bystrý, S. Zoch. Popri učiteľskej činnosti maľoval portréty, krajinky, veduty, predovšetkým z Banskej Bystrice, figurálne kompozície s národopisnou a náboženskou tematikou. Jeho obrazy sú v zbierkach Stredoslovenského múzea a Slovenského ústavu pamiatkovej starostlivosti a ochrany prírody v Banskej Bystrici a v Slovenskom národnom múzeu v Bratislave. Celkovo vytvoril okolo 1500 obrazov a kresieb.

</doc>
<doc id="135329" url="https://sk.wikipedia.org/wiki?curid=135329" title="Eugen Stollmann">
Eugen Stollmann

Eugen Stollmann (* 31. august 1896, Banská Bystrica - † 29. júl 1970, Banská Bystrica) bol divadelný režisér, divadelný ochotník.
Životopis.
V roku 1926-1929 pôsobil v divadelnom súbore MO Matice slovenskej a 1930-1935 herec Mestského združenia v Banskej Bystrici, 1935-1938 v Prievidzi, od roku 1945 znovu v Mestskom divadelnom združení v Banskej Bystrici, kde vytvoril rad vynikajúcich postáv. Jeden z najagilnejších divadelných ochotníkov a najlepších ochotníckych hercov na Slovensku, hral aj v slovenských celovečerných filmoch.

</doc>
<doc id="135330" url="https://sk.wikipedia.org/wiki?curid=135330" title="Gustáv Štolman">
Gustáv Štolman

Gustáv Štolman (* 21.apríl 1841, Banská Bystrica - † 28. september 1928, Beluj) bol evanjelický kňaz, osvetový pracovník.
Životopis.
Pôsobil v Beľuji, spolupracovník Andreja Kmeťa pri zbieraní starožitností a povestí z okolia Sitna. Venoval sa aj zbieraniu ľudových piesní a ovocinárstvu.
Narodil sa v Banskej Bystrici, bol najstarší z troch detí mešťana a kolárskeho majstra Andreja Stollmanna a Anny. Bol z rodu remeselníkov prevažne kováčov pravdepodobne z Pruska. V 18.st sa presídlili do Spišskej obce Iliašovce a neskôr do Banskej Bystrice.
-Štúdium
Gustáv po absolvovaní základnej školy, študoval prvé dva ročníky na nižšom evanielickom gymnáziu a tretí a štvrtý ročník absolvoval na katolíckom gymnáziu pod vedením slovenských a českých profesorov v Banskej Bystrici. Ďalej išiel študovať na vyššie gymnázium do Šoporne kde 16. júla 1861 zložil skúšky. Neskôr sa rozhosol ísť študovať do Prešova teológiu. V Prešove patril medzi veľmi úspešných študentov. Kandidátsku skúšku zložil v Rožňave 7.7. 1864.Vďaka podpore liptovského seniora Bedrich Baltíka mohol absolvovať tri semestre na univerzite vo švarčiiarskom Bazileji, kde sa venoval teológií a filozofii. A následne v roku 1866, s podporou Baltíka a tiež Jozefa Miloslva Hurbana, odišiel na jeden rok študovať na univerzitu do nemeckého Roztoku, kde dostal štipendium. 
Dňa 12.apríla 1867 sa vrátil do rodnej Banskej Bystrice a onedlho na pozvanie zboru prišiel do Beluje, kde bol 26. mája toho istého roku belujským farárom Karolom Štefanom Jánom, po svätej kázni pred zhromaždením, menovaný za diakona. Po trojročnej skúšobnej dobe si ho 20. novembra 1870 cirkevný zbor v Beluji zvolili za farára. 
-Manželstvo
Tu spoznal svoju budúcu manželku Matildu Berthanovú, dcéru Pavla Berthana farára v Lešti a vnučku farára Karola Štefana
Jána. Zosobášil ich Karol Rafanides v Lešti 21. novembra 1871 Matilda mala v tom čase devätnásť a Gustáv tridsať rokov.
Deti.
S manželkou Matildou mal osem detí: 
- Matilda (1873-1953) vydala sa za syna Andreja Sládkoviča Martina Miloša Braxatorisa
- Anna (1874-1948) bola vydatá za farára Jána Dedinského
- Petronela (1876) krátko po narodení zomrela
- Gustáv (1881-1962) od roku 1910 bol farár v Hornej Strehovej a v rokoch 1924-1948 pôsobil ako farár v Hrochoti.
- Ľudmila (1877-1955) a 
- Pavla (1884-1963) zostali slobodné a celý život prežili v Beluji. 
- Kornel (1887-1974) bol farárom v Drieňove a v roku 1927 prevzal po otcovi funkciu farára v Beluji, kde pôsobil do roku 1958. Bol rozvedený a bezdetný.
- Karol (1889-1892) Zomrel ako trojročný.

</doc>
<doc id="135331" url="https://sk.wikipedia.org/wiki?curid=135331" title="Gottfried Stoltersoth">
Gottfried Stoltersoth

Gottfried Stoltersoth (* 14. február 1732, Banská Bystrica) bol historik a úradník.
Životopis.
Študoval na univerzitách v Nemecku, právo v Kráľovci (Kaliningrad, Rusko) kde i pôsobil v mestských službách pravdepodobne do konca života. Autor historických prác z uhorských, poľských i svetových dejín založených na staršej historickej spisbe.

</doc>
<doc id="135332" url="https://sk.wikipedia.org/wiki?curid=135332" title="Ignác Stopka">
Ignác Stopka

Ignác Stopka (* 1814, Spiš - † 14. október 1874, Žilina) bol rímskokatolícky kňaz, náboženský spisovateľ.
Životopis.
Rímskokatolícky kňaz na viacerých miestach Slovenska. Roku 1852 hlasoval za redigovanie Cyrilla a Methoda v hattalovskej slovenčine. Mimoriadne aktívne prispieval do Katolíckych novín a do Cyrilla a Methoda, písal mravoučné príbehy, náboženské úvahy a kázne, spolu asi 180 príspevkov. Mecén banskobystrického alumnea a farností, v ktorých pôsobil.

</doc>
<doc id="135333" url="https://sk.wikipedia.org/wiki?curid=135333" title="Július Osipovič Stovík">
Július Osipovič Stovík

Július Osipovič Stovík (Šťovík) (* Banská Bystrica - † 2. apríl 1910, Feodosia) bol pedagóg, filológ, spisovateľ.
Životopis.
Ľudovú školu navštevoval a 1855-1863 študoval na gymnáziu v Banskej Bystrici, 1863-1867 klasickú filológiu na univerzite v Pešti. V roku 1867-1868 krátko profesor na gymnáziu v Banskej Bystrici. Národne uvedomelý študent a pedagóg perzekvovaný uhorskou školskou vrchnosťou, emigroval do Ruska. Ako stredoškolský profesor, inšpektor a školský radca žil vo Feodosii na Kryme; udržiaval kontakty so slovenskými politickými i kultúrnymi kruhmi, pravidelne navštevoval Banskú Bystricu. Člen Muzeálnej slovenskej spoločnosti (MSS). Roku 1892 vyznamenaný Radom sv. Vladimíra a povýšený do šľachtického stavu. Autor lyrickej básnickej zbierky a spisu o najstarších dejinách Slovanov.

</doc>
<doc id="135334" url="https://sk.wikipedia.org/wiki?curid=135334" title="Svetozár Stračina">
Svetozár Stračina

Svetozár Stračina (* 3. december 1940, Martin – † 26. február 1996, Bratislava, pochovaný v Banskej Bystrici) bol slovenský hudobný skladateľ, zberateľ ľudových piesní a editor ich nahrávok, spoluorganizátor folklórnych festivalov, autor piesní a úprav hudobného folklóru, orchestrálnych diel, filmovej a scénickej hudby.
Životopis.
Základnú školu a štúdium hry na klavíri a akordeóne na Hudobnej škole absolvoval v Banskej Bystrici. V rokoch 19601965 vyštudoval hudobnú vedu na Filozofickej fakulte Univerzity Komenského v Bratislave. Ešte počas vysokoškolského štúdia sa začal venovať skladateľstvu. Začínal so scénickou hudbou pre niekoľko bratislavských divadiel (predovšetkým Divadlo poézie, Divadlo pantomímy, Slovenské národné divadlo a Nová scéna), neskôr sa však už naplno venoval folklóru.
Zásadnou pre jeho ďalšiu tvorbu sa stala spolupráca so súborom Lúčnica a s jej umeleckým vedúcim Štefanom Nosáľom začiatkom šesťdesiatych rokov dvadsiateho storočia. Pre Lúčnicu skomponoval množstvo skladieb, ako aj celých scénických programov - medzi najznámejšie patria „"Na obnôcke"“ (1963), „"Čirčianka"“ (1966), „"Sviatok na Zemplíne"“ (1968), „"Terchovanci idú"“ (1969), „"Vitaj, naša jar"“ (1974) či celovečerný reprezentačný program „"To je Lúčnica"“ (1988). Taktiež spolupracoval aj so SĽUKom. V rokoch 1967 – 1996 zložil hudbu k 43 programovým číslam tohto súboru, napr. „"Drevorubači"“ (1967), „"Biela plť na Váhu"“ (1973), „"S batôžkom a krošňou"“ (1978), „"Chlieb náš každodenný"“ (1989), alebo cyklus vianočných kolied zo zbierky Andreja Kmeťa „"Betlehemský večný salaš"“ (1990). Okrem toho vytvoril množstvo kompozícií pre Orchester ľudových nástrojov a úprav pre mnohých interpretov slovenskej ľudovej piesne (Anna Hulejová, Helena Záhradníková, Darina Laščiaková, Michal Seredič, Ján Ambróz, Angela Vargicová, Ľudová hudba bratov Muchovcov a i.). Svojou prácou sa všemožne usiloval podporovať slovenské folklórne hnutie, patril k spoluorganizátorom folklórnych festivalov v Detve a Východnej, námety pre svoju hudobnú aj scénickú tvorbu čerpal od nositeľov tradičnej ľudovej kultúry, s ktorými sa často stretával, zbieral ľudové piesne.
Významná je aj jeho spolupráca na tvorbe gramoalbumov s tradičnou hudbou významných folklórnych regiónov - Kysúc, Oravy, Liptova, Podpoľania či Terchovej.
V rámci rozhlasovej, televíznej a filmovej tvorby spolupracoval s poprednými slovenskými režisérmi (napr. Martin Ťapák, Andrej Lettrich) a vytvoril scénickú hudbu pre približne 160 filmov, množstvo televíznych a rozhlasových inscenácií.
V rokoch 1970 – 1985 sa Stračina zúčastňoval ako reprezentant Československa medzinárodnej súťaže nahrávok folklórnej hudby „"Prix de musique folklorique de Radio Bratislava"“, ktorú organizoval Československý rozhlas. Jeho skladby získali 10 ocenení, vďaka čomu bol najúspešnejším skladateľom v histórii súťaže a stal sa celoeurópsky uznávanou osobnosťou v oblasti tradičnej hudby. Po viacročnej prestávke bola súťaž v roku 2003 obnovená a v dvojročných intervaloch ju usporadúva Rozhlas a televízia Slovenska spolu s Európskou vysielacou úniou EBU ako medzinárodnú rozhlasovú súťaž nahrávok tradičného folklóru „"Grand Prix Svetozára Stračinu"“ ().
V januári 1996 dostal Stračina od vtedajšieho ministra kultúry SR Ivana Hudeca ocenenie „poctu Eugena Suchoňa“ za jeho vklad do slovenskej hudobnej tvorby. Bolo to posledné ocenenie, ktoré si prevzal, pretože o necelé dva mesiace, koncom februára 1996 v Bratislave zomrel. Pochovali ho však podľa jeho želania v Banskej Bystrici.
Na jeho počesť sú pomenované ulice v Martine (Ulica S. Stračinu), Detve (S. Stračinu) a v Banskej Bystrici (Ulica Svetozára Stračinu).
V roku 2015 slovenská skupina "Malokarpatan" vydala album "Stridžie dni" na počesť pamiatke Svetozára Stračinu.

</doc>
<doc id="135335" url="https://sk.wikipedia.org/wiki?curid=135335" title="Zdeněk Straka">
Zdeněk Straka

Zdeněk Straka (* 28. október 1913, Chrudim – † 18. máj 1983, Banská Bystrica) bol slovenský stavebný inžinier a staviteľ.
Jeho manželkou bola Anna Straková, rod. Blažúrová.
Životopis.
Študoval na ČVUT v Prahe. Pôsobil vo Zvolene ako pracovník Riaditeľstva Slovenských železníc, vedúci investičného oddelenia Železničných opravovní a pracovník Správy východnej dráhy Bratislava. Pôsobil v Banskej Bystrici ako stavebný inžinier na stavbe železničnej trate Banská Bystrica-Diviaky (od 1938), ako dôchodca pracoval na investičnom oddelení v š.p. "Mototrans", Banská Bystrica. Venoval sa turistike.

</doc>
<doc id="135336" url="https://sk.wikipedia.org/wiki?curid=135336" title="Karol Straka">
Karol Straka

Karol Straka (Sztraka, Carl) (* Slovensko) bol fotograf.
Životopis.
Portrétista a krajinár, jeden zo zakladateľov fotografie v Banskej Bystrici. Mal spoločný ateliér s R. Würschingom (od konca 50. rokov 19. stor.). Z ich ateliéru pochádza aj Pohľad na Banskú Bystricu (1860); fotografia je považovaná za najstaršiu známu fotografiu mesta. Pracoval aj samostatne; jeho fotografie sú v zbierkach Stredoslovenského múzea v Banskej Bystrici.

</doc>
<doc id="135337" url="https://sk.wikipedia.org/wiki?curid=135337" title="Anna Straková">
Anna Straková

Anna Straková rod. Blažúrová (* 5. december 1920, Banská Bystrica – † 22. február 1982, tamže) bola slovenská knihovníčka.
Jej manžel bol Zdeněk Straka.
Životopis.
Študovala na reálnom gymnáziu v Banskej Bystrici. V roku 1938-1943 banková úradníčka v Banskej Bystrici. Neskôr pracovníčka Krajskej knižnice (dnes ŠVK), vedúca oddelenia služieb čitateľom, vedúca oddelenia noriem a patentov ŠVK v Banskej Bystrici (1958-1982).

</doc>
<doc id="135338" url="https://sk.wikipedia.org/wiki?curid=135338" title="Albert Stránsky">
Albert Stránsky

Albert Stránsky (* 3. september 1900, Bánovce nad Bebravou – † 8. júl 1980, Banská Bystrica) bol pedagóg, historik, archivár.
Životopis.
Študoval na gymnáziu v Trenčíne a v Nitre, od roku 1919 teológiu v Nitre, potom históriu na Filozofickej fak. UK v Bratislave a KU v Prahe, 1929 PhDr. Stredoškolský profesor dejepisu a zemepisu na Gymnáziu A. Sládkoviča v Banskej Bystrici 
(od 1935-1953). Účastník protifašistického hnutia a SNP. Počas SNP vedúci Slovenského Červeného kríža pre okres Banská Bystrica. V roku 1952-1955 ved. pobočky Pôdohospod. archívu, 1955-1959 ved. ŠOBA v Banskej Bystrici. Zaslúžil sa o generálnu opravu renesančného kaštieľa v Banskej Bystrici-Radvani. Prispel do publikácie Štátny archív v Banskej Bystrici, sprievodca po archívnych fondoch I. a do vlastivedného Slovníka obcí Banskobystrického okresu. Funkcionár a člen soc. a kult. spolkov v Banskej Bystrici. Člen Slov. historickej spoločnosti, dopisujúci člen Slov. národopisnej spoločnosti SAV. Spoluautor viacerých diel o dejinách feudalizmu na Slovensku. Autor monografií, štúdií a článkov.

</doc>
<doc id="135340" url="https://sk.wikipedia.org/wiki?curid=135340" title="Emil Strauss">
Emil Strauss

Emil Strauss (* 4. máj 1891, Nemecká – † 9. november 1945, Slovensko) bol notár.
Životopis.
Notár v Banskej Bystrici. Tajomník Židovskej náboženskej obce. Rasovo prenasledovaný, obeť fašistického teroru. Po potlačení SNP bol zaistený v Banskej Bystrici (9. decembra 1944), väznený a popravený v Nemeckej.

</doc>
<doc id="135341" url="https://sk.wikipedia.org/wiki?curid=135341" title="Ján Stražan">
Ján Stražan

Ján Stražan (Sťažan, Stažan, Strážan) (* 1856, Teplička nad Váhom – † 15. september 1939, Trnava) bol ľudový bábkar.
Životopis.
Zakladateľ slovenského ľudového bábkarstva. Majiteľ kočovného, tzv. Stražanovho divadla, tiež Veľké Gašparkove divadlo. Súbor mal asi 200 bábok. Uvádzal a upravoval hry z klasického repertoáru čes. ľudových bábkarov, slovenské a české celovečerné hry. Usporadúval predstavenia v Trenčianskej, Liptovskej, Turčianskej, Zvolenskej a Nitrianskej župe. Najdlhšie hrával v Banskej Bystrici, na zimu sa spravidla usadzoval s rodinou v Banskej Bystrici-Radvani a v Hybiach. Novinkou jeho predstavení bolo, že pred začiatkom predstavenia vystupovali jeho deti so slovenskými vlasteneckými básničkami. Jeho posledné bábky sú uložené v Etnografickom ústave SNM v Martine.

</doc>
<doc id="135342" url="https://sk.wikipedia.org/wiki?curid=135342" title="Ján Štrbáň">
Ján Štrbáň

Ján Štrbáň (* 25. jún 1878, Trstená – † 11. december 1960, Detva) bol slovenský rímskokatolícky kňaz, náboženský spisovateľ.
Životopis.
Študoval na gymnáziu v Kremnici, teológiu v Banskej Bystrici, roku 1901 vysvätený za kňaza. Rokuk. kaplán, administrátor, dekan-farár v Horných Opatovciach (19081921), od roku 1921 v Detve, roku 1934 pápežský komorník. Angažoval sa v sociálnej a kultúrnej oblasti. Autor modlitebných kníh, prispieval do cirk. časopisov.

</doc>
<doc id="135343" url="https://sk.wikipedia.org/wiki?curid=135343" title="Milan Štrbík">
Milan Štrbík

Milan Štrbík (* 24. január 1944, Gelnica – † 19. február 1994, Banská Bystrica) bol slovenský hokejista, pedagóg a tréner.
Životopis.
V Banskej Bystrici navštevoval základnú a strednú školu, absolvoval Pedagogickú fakultu (1966) s aprobáciou matematika- telesná výchova. Učiteľ na základných školách v Banskej Bystrici-Radvani a na Kuzmányho ul. v Banskej Bystrici (10 rokov). Pracovník KV Zväzarm-u v Banskej Bystrici, neskôr vedúci odd. záujmovo-brannej činnosti, zástupca náčelníka Ľudových milícií KV KSS v Banskej Bystrici (od 1982), parocovník MsV KSS (1988) a podniku Zdroj v Banskej Bystrici (od 1989). Hráč Červenej hviezdy, neskôr TJ Iskra Banská Bystrica. Československý reprezentant v hokeji na zimných univerziádach v Turíne a v Innsbrucku. Tréner masovo-branných športov a mládežníckych družstiev ľadového hokeja v Banskej Bystrici.

</doc>
<doc id="135345" url="https://sk.wikipedia.org/wiki?curid=135345" title="Ondrej Strelinger">
Ondrej Strelinger

Ondrej Strelinger (* 23. marec 1896, Nemecká – † 9. január 1945, Slovensko) bol lekár.
Životopis.
Praktický lekár v Banskej Bystrici. Rasovo prenasledovaný, obeť fašistického teroru. Po potlačení SNP bol zaistený v Hronci, kde sa skrýval, väznený v Banskej Bystrici (od 28. novembra 1944), popravený v Nemeckej.

</doc>
<doc id="135346" url="https://sk.wikipedia.org/wiki?curid=135346" title="Viliam Štric">
Viliam Štric

Viliam Štric (* 28. máj 1892, Špania Dolina – † 28. november 1973, Banská Bystrica) bol robotník, funkcionár KSČ.
Životopis.
Účastník ľubochnianskeho zjazdu. Podieľal sa na výstavbe Robotníckeho domu v Banskej Bystrici.

</doc>
<doc id="135348" url="https://sk.wikipedia.org/wiki?curid=135348" title="Ondrej Striež">
Ondrej Striež

Ondrej Striež (Strieš) (* 16. máj 1890, Banská Bystrica – † 17. september 1961, Banská Bystrica) bol slovenský robotník, funkcionár KSČ a verejný činiteľ.
Životopis.
V Banskej Bystrici pôsobil (od 1911) ako robotník (do 1920), čalúnnik (19201924). Organizátor robotníckych štrajkov a demonštrácií. Spoluzakladateľ a predseda Mestskej organizácie Sociálno-demokratickej strany Uhorska v Banskej Bystrici (od 1913). Predseda Mestskej organizácie KSČ, člen Krajského a Oblastného výboru KSČ v Banskej Bystrici (19211936). Podieľal sa na založení časopisu "Proletár" (1919), po jeho zákaze spoluzakladateľ a kolportér "Hlasu ľudu" (1919), spolupracovník K. Gottwalda. Predseda samosprávy Robotníckeho domu v Banskej Bystrici (19241940), člen Mestského zastupiteľstva a prvý námestník starostu Banskej Bystrice (19231938). Účastník protifašistického odboja a SNP, spolupracovník ilegálneho vedenia KSS v Banskej Bystrici (od 1939). Predseda Spolku včelárov Slovenska v Banskej Bystrici (19441961), predseda MsNV (12. júla 1945-25. októbra 1946, 15. marca 1948-22. mája 1954). Riaditeľ závodu Pridružená výroba (neskôr Stavoindustria) (19491951), funkcionár okresných a mestských straníckych orgánov a spoločenských organizácií v Banskej Bystrici. Nositeľ viacerých vyznamenaní.

</doc>
<doc id="135350" url="https://sk.wikipedia.org/wiki?curid=135350" title="Kornélia Strmeňová">
Kornélia Strmeňová

Kornélia Strmeňová (* 23. február 1917, Rudník - † 13. apríl 1979, Dolná Turecká) bola slovenská čipkárka.
Životopis.
Po skončení základnej školy navštevovala v roku 1931-1934 čipkársku školu na Starých Horách. V paličkovaní sa zdokonaľovala aj osvojovaním si prvkov z iných čipkárskych oblastí. Od roku 1957 spolupracovala s ÚĽUV-om. Svojou tvorbou prispela k udržaniu a opätovnému rozvoju paličkovania čipiek na Slovensku. Roku 1963 majsterka ľudovej umeleckej výroby.

</doc>
<doc id="135351" url="https://sk.wikipedia.org/wiki?curid=135351" title="Zita Strnadová-Paráková">
Zita Strnadová-Paráková

Zita Strnadová-Paráková (* 12. marec 1915, Čachtice – † 2. február 1988, Žiar nad Hronom) bola slovenská klaviristka a hudobná pedagogička.
Životopis.
Študovala na Hudobnej a dramatickej akadémii (19341938), hudobnú vedu na Filozofickej fakulte UK v Bratislave (19331936), klavír na Majstrovskej škole v Prahe (19381940), súkromne u profesora V. Kurza (19401943), u profesorky I. Štěpánovej-Kurzovej (19461949). Súkromná učiteľka, neskôr hudobná pedagogička Konzervatória, riaditeľka Vyššej hudobnej školy, zástupkyňa riaditeľa Konzervatória v Bratislave, riaditeľka ĽŠÚ v Žiari nad Hronom a krajská metodička klavírnej hry. Organizátorka hudobného života. Interpretka klavírnych diel, najmä J. Cikkera, E. Suchoňa, členka Suchoňovho tria. Pričinila sa o realizáciu jesenných cyklov koncertov Dni komornej hudby v Banskej Bystrici (od 1965); tajomníčka odbočky Zväzu slovenských skladateľov v Banskej Bystrici. Funkcionárka Zväzu slovenských skladateľov, prvá predsedníčka. Zostavovateľka príručiek pre hru na klavíri, autorka článkov, spolupracovníčka vydavateľstva Opus. Nositeľka viacerých vyznamenaní.

</doc>
<doc id="135352" url="https://sk.wikipedia.org/wiki?curid=135352" title="Dominik Štubňa-Zámostský">
Dominik Štubňa-Zámostský

Dominik Štubňa-Zámostský (vl.m. Dominik Štubňa) (* 20. december 1905, Nemecká-Zámostie – † 21. december 1970, Nové Mesto nad Váhom) bol pedagóg, spisovateľ pre deti a mládež. Pseudonym: Ján Riecky, D. Št. Zámostský
Životopis.
Študoval na gymnáziu (1918 – 1922), na Učiteľskom ústave (1922 – 1926) v Banskej Bystrici, kde 1926 maturoval. Učiteľ na viacerých miestach, školský inšpektor v Ružomberku. Venoval sa aj osvetovej činnosti. Autor básní a básnických zbierok pre deti, poviedok s tematikou prírody, historických próz, recenzií a pedagogických článkov. Mnohé básne boli zaradené do šlabikárov a do čítaniek. Člen kultúrnych profesijných organizácií. Člen Matice slovenskej (MS), Spolku svätého Vojtecha (SSV), Spolku slovenských spisovateľov, od 1955 ZSS. Bol župným vodcom Hlinkovej mládeže. Dnes je po ňom pomenovaný park, ktorý stojí na mieste starého židovského cintorína.

</doc>
<doc id="135353" url="https://sk.wikipedia.org/wiki?curid=135353" title="Ivan Štubňa">
Ivan Štubňa

Ivan Štubňa (Peter Ivan) (* 6. jún 1926, Hiadeľ – † 20. máj 1994, Martin) bol slovenský grafik, výtvarník, výtvarný redaktor.
Životopis.
Študoval na Učiteľskej akadémii v Banskej Bystrici (19401944). Žil a tvoril v Martine. Nadviazal na národné tradície slovenského výtvarného umenia a na ľudový prejav. Autor portrétov, diel z prostredia dediny a prírody. Venoval sa aj monumentálnym prácam v architektúre. Patril k zakladajúcim členom Skupina Mikuláša Galandu, spolu s Róbertom Dúbravcom, Vladimírom Kompánkom, Rudolfom Krivošom, Milanom Laluhom, Milanom Paštékom a ďalšími.

</doc>
<doc id="135354" url="https://sk.wikipedia.org/wiki?curid=135354" title="Ján Jakub Stunder">
Ján Jakub Stunder

Ján Jakub Stunder (* 5. november 1759, Kodaň – † 15. august 1811, Banská Bystrica) bol maliar.
Životopis.
V rokoch 1775 - 1781 študoval na výtvarnej akadémii v Kodani (prof. Johan Edvard Mandelberg). Asi v rokoch 1784 a 1785 bol na študijnom pobyte v Taliansku. V rokoch 17911793 bol portrétistom vo Viedni. V roku 1793 navštívil Uhorsko a trvale sa tu usadil: pôsobil v Pešti a na Spiši, a v rokoch 18071811 v Banskej Bystrici. Patril k najvýznamnejším výtvarným osobnostiam na rozhraní 18. a 19. stor. Portrétoval popredných predstaviteľov uh. šľachty, v Banskej Bystrici sa venoval tvorbe portrétov v meštianskej línii osvietenského klasicizmu. Významné sú aj jeho diela sakrálneho charakteru, tvoril aj obrazy s mytologickou tematikou. Jeho diela sú v zbierkach SNG v Bratislave, v Maďarskej národnej galérii v Budapešti a v zbierkach Stredoslovenského múzea v Banskej Bystrici.

</doc>
<doc id="135358" url="https://sk.wikipedia.org/wiki?curid=135358" title="Nelly Štúrová">
Nelly Štúrová

Nelly Štúrová (rod. Kazárová) (* 3. apríl 1929, Záhorská Bystrica - † 19. jún 1998, Bratislava) bola slovenská teatrologička.
Životopis.
V roku 1943-1947 študovala na Obchodnej akadémii v Banskej Bystrici a v Bratislave, 1947-1951 na Vysokej škole hospodárskych vied, 1962-1967 na Vysokej škole múzických umení v Bratislave, 1951 Ing.
V roku 1952-1964 prekladateľka a redaktorka vydavateľstva Veda, 1956-1961 časopisu Slovenské divadlo, 1961-1964 pôsobila vo východnom Nemecku, 1964-1978 odborná pracovníčka v Divadelnom ústave, od roku 1978 v Encyklopedickom ústave SAV v Bratislave. V Divadelnom ústave vytvorila systém budovania dokumentácie slovenského profesionálneho divadla. Spoluautorka Súpisu premiér slovenských divadiel 1945-1966 (1966) a Čs. divadiel, od roku 1971 zostavovateľka ročeniek Slovenské divadlá v sezóne..., so S. Mičincom spoluautorka knihy Premiéry SND 1920-1945, zv. 1 (1990) a autorka 2. zv. Premiéry SND 1945-1971 (1996).
Počas pôsobenia v Nemecku publikovala články o nemeckom divadelníctve, kritiky a portréty hercov publikovala v časopisoch (Film a divadlo, Javisko, Matičné čítanie a i.), autorka televíznych scenárov, scenárov výstav. Autorka hesiel do "Encyklopédie dramatických umení Slovenska" 1-2, "Slovenského biografického slovníka" 1-6, "Encyklopédie Bratislavy", "Pedagogickej encyklopédie Slovenska" 1-2, časopisu "Pyramída" a Kultúrnopolitických kalendárov 1971-1988.

</doc>
<doc id="135359" url="https://sk.wikipedia.org/wiki?curid=135359" title="Matej Stürtzer">
Matej Stürtzer

Matej Stürtzer (Stürzer) (* Banská Bystrica - † august 1692, tamže) bol slovenský evanjelický kňaz, náboženský spisovateľ a rektor.
Životopis.
Študoval na gymnáziu v Banskej Bystrici, od roku 1657 vo Wittenbergu, roku 1659 magister. Roku 1654-1657 konrektor, 1668-1673 rektor v Banskej Bystrici. V čase náboženského prenasledovania odsúdený a vypovedaný bratislavským súdom, roku 1683 opäť v Banskej Bystrici, pravdepodobne ako evanjelický farár. Autor teologických dišpút a spisov. Pochádzal z meštianskej rodiny.

</doc>
<doc id="135360" url="https://sk.wikipedia.org/wiki?curid=135360" title="Jozef Juraj Styk">
Jozef Juraj Styk

Jozef Juraj Styk (* 19. marec 1897, Dolný Kubín - † 28. august 1965, Sučany) bol politik, hospodársky pracovník.
Jeho otec Aurel Styk (bol účtovníkom banky Tatra), matka Anna rod. Hodžová.
Životopis.
Študoval na reálke v Lipníku nad Bečvou a v Kroměříži, kde roku 1915 maturoval, v roku 1918-1923 na VUT v Brne, roku 1923 Ing. Študentský, potom hospodársky, a najmä politický pracovník, organizátor protifašistického odboja a SNP, 1945-1948 patril k vedúcim osobnostiam demokratizačného procesu, popredný predstaviteľ Demokratickej strany (DS). Propagátor čs. vzájomnosti, roku 1939 vznik Slovenského štátu neprijal, antifašista, aktivizoval sa v občianskom odboji. Po vypuknutím SNP prišiel do Banskej Bystrice, 30. augusta 1944 prečítal v Slobodnom slovenskom vysielači Šrobárovu Proklamáciu predsedníctva Ústredného Národného výboru s výzvou k obyvateľstvu, aby podporilo boj armády a partizánov. Člen povstaleckej SNR v Banskej Bystrici (1. septembra 1944), jej predsedníctva (od 19. septembra 1944), povereník pre dopravu a verejné práce a spoluzakladateľ demokratického klubu v SNR. Po ústupe SNP do hôr cez Prašivú a Chabenec do Liptova, kde sa skrýval. Zúčastnil sa na príprave Košického vládneho programu, ako aj na formovaní DS, 4. apríla 1945 ako jej zakladajúci člen. V rokoch 1945-1948 člen DS a jej funkcionár, poslanec SNR a Národného zhromaždenia. Po februári 1948 pre svoje názory vyradený z politického a verejného života.

</doc>
<doc id="135362" url="https://sk.wikipedia.org/wiki?curid=135362" title="Pavol Styk">
Pavol Styk

Pavol Styk (* 28. marec 1886, Banská Bystrica-Majer - † 30. december 1966, Banská Bystrica-Majer) bol evanjelický kňaz, pedagóg, protifašistický bojovník, verejný činiteľ.
Jeho otec Ondrej Styk, matka Júlia rod. Valjačiková.
Životopis.
Roku 1909 absolvoval evanjelickú bohosloveckú fakultu v Bratislave. Sprvu pôsobil ako evanjelický kňaz, od roku 1919 riaditeľ evanjelického gymnázia v Banskej Bystrici, profesor a katechéta gymnázia A. Sládkoviča v Banskej Bystrici a vo Zvolene. Roku 1935-1939 predseda a zakladateľ odbočky Zväzu priateľov ZSSR v Banskej Bystrici, po roku 1939 predčasne penzionovaný pre politickú nespoľahlivosť. Aktívny účastník protifaštistického odboja a príprav SNP, Člen RNV v Banskej Bystrici, od novembra 1944 do februára 1945 väznený. Po oslobodení riaditeľ Gymnázia A. Sládkoviča a predseda ONV v Banskej Bystrici, 1946-1954 pracovník Povereníctva SNR pre školstvo a osvetu, 1954-1955 predseda MNV v Banskej Bystrici-Majeri, 1955-1956 pracovník Krajského ústavu pre ďalšie vzdelávanie učiteľov v Banskej Bystrici. Napísal niekoľko kníh hlavne s náboženskou tematikou a vianočnú divadelnú hru pre deti a mládež.

</doc>
<doc id="135363" url="https://sk.wikipedia.org/wiki?curid=135363" title="Elena Suchovská">
Elena Suchovská

Elena Suchovská (* 14. január 1926, Banská Bystrica) je slovenská redaktorka.
Životopis.
V roku 1942-1945 pracovníčka Filmovej spoločnosti Nástup, 1945-1950 Povereníctva SNR pre stavebníctvo, 1950-1963 tajomníčka SÚV ČSM, neskôr redaktorka mládežníckych novín a časopisov, v roku 1972-1984 vedúca tajomníčka ÚV Slovenského zväzu novinárov. Publikovala články a štúdie z problematiky mládežníckeho hnutia. Poslankyňa SNR. Nositeľka vyznamenaní.

</doc>
<doc id="135365" url="https://sk.wikipedia.org/wiki?curid=135365" title="Ľudovít Matej Šuhajda">
Ľudovít Matej Šuhajda

Ľudovít Matej Šuhajda (Schuchajda, Suhajda, Šuhayda) (* 21. december 1806, Banská Štiavnica – † 11. júl 1872, Žiar nad Hronom) bol slovenský pedagóg a publicista.
Životopis.
Jeho otec bol Matej Šuhajda a matka Júlia rod. Herichová. Študoval na evanjelickom lýceu v Banskej Štiavnici, v Bratislave, teológiu vo Viedni (1828), na univerzite v Jene (18291830). Roku 1827 vychovávateľ v Ácsi, evanjelický kaplán u superintendanta Adama Lovicha v Banskej Bystrici (18301831), od 1832 farár, 18401854 prof. teológie, rétoriky a poetiky na evanjelický lýceu v Banskej Štiavnici, od 1857 prof. a niekoľkokrát aj riaditeľ banskoštiavnického evanjelický lýcea. Publicista, obranca národných práv Slovákov, vynikajúci pedagóg, mecén. Známy ako autor nem. písanej slov. národnej obrany Maďarizmus v Uhorsku z právnej, historickej a rečovej stránky... (1834). Autor latinskej poetiky, (1851), nem. historickej práce a kázní v češtine (1863). Podporovateľ slovenských kultúrnych podujatí a ústavov, zanechal finančné čiastky na štipendium pre študentov slovenských gymnázií i na muzeálne zbierky Matice slovenskej.

</doc>
