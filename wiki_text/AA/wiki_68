<doc id="83675" url="https://sk.wikipedia.org/wiki?curid=83675" title="Sojuz 28">
Sojuz 28

Sojuz 28 () bol sovietsky pilotovaný kozmický let v rámci programu Sojuz. Sojuz 28 vyštartoval 2. marca 1978, pričom išlo o tretiu misiu na stanicu Saľut 6. Pri tomto lete sa Vladimír Remek stal prvým človekom vo vesmíre z inej krajiny ako Sovietsky zväz alebo Spojené štáty. Zároveň išlo o prvú misiu programu Interkozmos.
Priebeh letu.
Kozmická loď Sojuz odštartovala popoludní 2. marca 1978 s pomocou rovnomennej rakety z kozmodrómu Bajkonur na území Kazachstanu s dvojčlennou posádkou na palube. Veliteľom lode bol 47-ročný Rus, sovietsky kozmonaut plukovník Alexej Gubarev. Druhým kozmonautom bol Vladimír Remek. Jeho otec bol Slovák, vysoký činiteľ vojenského letectva, jeho matka Češka.
Loď sa po svojom 18. obehu Zeme 3. marca spojila s orbitálnou stanicou Saľut 6, na ktorej bola posádka Georgij Grečko a Jurij Romanenko. Počas pobytu pomáhali základnej posádke v ich vedeckom programe, uskutočnili množstvo televíznych reportáži a tiež šesť experimentov (napr. Chlorella, Extinkce, Morava-Splav), ktoré pripravili čs. odborníci z ČSAV. Dňa 5. marca bola odvysielaná prvá medzinárodná tlačová konferencia z paluby komplexu Sojuz 27 - Saľut 6 - Sojuz 28.
Ráno 10. marca sa kozmonauti rozlúčili s hlavnou posádkou, vrátili sa na svoju loď Sojuz 28 a po 164 hodinách spoločného letu sa od orbitálnej stanice odpojili. Potom s pomocou brzdiaceho motoru zahájili zostup. Loď sa rozpojila na tri časti, samotná kabína sa na padáku zniesla na Zem asi 135 km severne od Arkalyku v Kazachstane. Potom vrtuľníky dopravili kozmonautov do Arkalyku a odtiaľ sa lietadlom vrátili do hotela Kosmonaut v Bajkonure.
Ako všetky misie programu Interkozmos, aj táto trvala približne 7 dní a 21,5 hodín. Bolo to preto, aby nevznikli špekulácie, že Sovietsky zväz uprednostňuje niektorú krajinu pred inou.

</doc>
<doc id="83678" url="https://sk.wikipedia.org/wiki?curid=83678" title="Baba">
Baba

Baba môže byť:

</doc>
<doc id="83681" url="https://sk.wikipedia.org/wiki?curid=83681" title="Radiša">
Radiša

Radiša môže byť:

</doc>
<doc id="83684" url="https://sk.wikipedia.org/wiki?curid=83684" title="Sergey Brin">
Sergey Brin

Sergey Brin (; * 21. august, 1973, Moskva, RSFSR, ZSSR) je americký podnikateľ, zakladateľ internetového vyhľadávača Google spolu s Larrym Pageom a spolumajiteľ spoločnosti Alphabet Inc.
Sergey Brin sa narodil v Moskve v bývalom Sovietskom zväze a má židovský pôvod. Študoval počítačové vedy a matematiku v USA. Je technologickým prezidentom (President of Technology) vo firme Google a jej spolumajiteľom. Jeho majetok sa odhaduje na 159 mld. USD, čo ho radí na 9. miesto v rebríčku najbohatších ľudí podľa časopisu "Forbes".
Životopis.
Narodil sa v Moskve do židovskej rodiny ako syn matematika a ekonómky. V roku 1979 celá rodina emigrovala do USA. Usadili sa v Marylande. Otec sa stal profesorom matematiky na miestnej University of Maryland. Sergey chodil do školy Montessori. Bol výborným študentom, dosahoval mimoriadne výsledky hlavne v matematike. Strednú školu dokončil s ročným predstihom. Vyštudoval potom informatiku a matematiku na bakalárskej úrovni na University of Maryland (1993), následne získal štipendium od National Science Foundation, vďaka ktorému mohol magisterské štúdium absolvovať na prestížnom Stanforde. Tu sa v roku 1995 zoznámil s Larry Pageom, ktorý mal tiež montessoriovskú výchovu. 
Po roku spolu naprogramovali vyhľadávač "BackRub" pre servery Stanfordovej univerzity. Univerzita nakoniec vyhľadávač prestala používať, pretože vraj spomaľoval sieťové pripojenie. Page s Brinom sa ale nevzdali a svoj vyhľadávač stále zlepšovali. Tušili, že na otvorenej internetovej sieti bude vyhľadávanie kľúčové a že cesta vedie cez kľúčové slová, nie cez tematické zoznamy. Problém hierarchie nájdených výsledkov vyriešili stanovením tzv. PageRank, ktorý udáva dôležitosť jednotlivých stránok - podľa toho zoradili výsledky vyhľadávania. 15. septembra 1997 si zaregistrovali doménu Google.com (slovo Google bolo skomoleninou slova "googol" označujúci v matematike jednotku a sto núl). O rok založili firmu s rovnakým menom (až do roku 2015 malo vedenie rovnakú štruktúru: Sergey Brin bol riaditeľom špeciálnych projektov, Larry Page bol výkonným riaditeľom). Spoločnosť sídlila najskôr v garáži jednej z prvých zamestnankýň Susan Wojcickej, v kalifornskom mestečku Menlo Park. Už v roku 1998 získali prvú cenu za vyhľadávač roku.
V roku 2000 Brin a Page sprevádzkovali službu AdWords, program, ktorý automaticky pre klienta vytvára reklamné kampane na základe požiadaviek, ktoré zadá cez internet. To bol zásadný krok k ziskovosti spoločnosti. V roku 2004 spustili mailovú službu Gmail. V rovnaký rok firma vstúpila na burzu a z oboch otcov zakladateľov sa stali miliardári. V roku 2005 založili Google Maps a Google Earth. O rok neskôr kúpili najväčší server na zdieľanie videí YouTube. V roku 2007 vyvinuli operačný systém Android, dôležitý pre rozvoj smartfónov. Následný pokus o spustenie vlastnej sociálnej siete Google+ a vytlačenie konkurenčného Facebooku sa však príliš nepodaril.
V roku 2015 založili spoločnosť Alphabet, ktorá má zastrešovať všetky projekty, do ktorých sú Brin i Page zapojení, vrátane Googlu. Súčasťou je aj výskumná spoločnosť Calico zaoberajúca sa dlhovekosťou, alebo Google X zaoberajúci sa vývojom samoriadiacich áut a google okuliarmi (Google Glass).
Práve v Google X sa dnes Sergey Brin najviac realizuje. 
V novembri 2009 Forbes zhodnotil, že Brin a Page sú 5. najvplyvnejší muži na svete. Začiatkom toho istého roku bol vo februári ocenený Brin na Národnej akadémii inžinierstva, toto ocenenie je jedným z najvýznamnejších v tejto oblasti pretože poctí tých, ktorí významne prispeli k inžinierskemu výskumu v praxi. Ocenenie dostal aj za vedúce postavenie vo vývoji rýchleho indexovania a získavania relevantných informácií z internetu. 
Sergey Brin sa zaoberá aj obnoviteľnými zdrojmi energie. O svojej kariére povedal: „Samozrejme všetci chcú byť úspešní, ale ja chcem, aby som bol vnímaný tak, že som veľmi inovatívny, veľmi dôveryhodný a etický a že sa mi podarilo spraviť vo svete veľké zmeny“.
V liste zakladateľa spoločnosti Alphabet Inc. z roku 2017 Sergey Brin poukázal na nástrahy, ktoré so sebou prináša umelá inteligencia ale tiež na budúcnosť: „Očakávam, že technológia strojového učenia sa bude ďalej rýchlo vyvíjať a Alphabet bude naďalej líder v oboch oblastiach technologickej aj etickej,“ napísal v liste. 

</doc>
<doc id="83686" url="https://sk.wikipedia.org/wiki?curid=83686" title="Albertosaurus">
Albertosaurus

 
Albertosaurus (v preklade "albertský jašter") je vyhynutý rod teropóda (dravého dinosaura) z čeľade tyranosaurov (Tyrannosauridae), žijúceho v období vrchnej kriedy (pred približne 70 Ma) na západe Severnej Ameriky. Jeho typovým a zároveň jediným druhom je Albertosaurus sarcophagus, ktorého areál výskytu bol obmedzený na územia dnešnej provincie Alberta v Kanade, podľa ktorej bol aj pomenovaný.
Podobne ako všetky tyranosaury bol aj Albertosaurus dvojnohý predátor s krátkymi dvojprstými prednými končatinami a veľkou hlavou so silnými čeľusťami, ktoré mal vyzbrojené tuctami dlhých, ostrých zubov. Predpokladá sa, že vo svojom ekosystéme stál na vrchole potravinového reťazca a jeho hlavnú korisť tvorili vtákopyskaté, prípadne rohaté dinosaury. Aj napriek tomu, že išlo o relatívne veľkého teropóda nebol Albertosaurus väčší ako jeho slávnejší príbuzný rod Tyrannosaurus; odhaduje sa, že v dospelosti bol asi 9 metrov dlhý a vážil menej ako 2 tony.
Všetky doposiaľ nájdené pozostatky vyše tridsiatich jedincov umožnili vedcom študovať anatómiu tohto dinosaura lepšie ako väčšiny ďalších členov jeho čeľade. Nález vyše dvadsiatich jedincov rôznych vekových skupín na jednom mieste nám nielenže poskytuje dôkaz o možnom skupinovom správaní tohto dinosaura, ale aj umožňuje študovať jeho ontogenézu a populačnú biológiu, čo v prípade menej známych dinosaurov nie je možné.
Opis.
Albertosaurus bol menší ako príbuzné rody Tarbosaurus a Tyrannosaurus a asi rovnako veľký ako rody Daspletosaurus a Gorgosaurus. Dospelý jedinec zvyčajne dorastal do dĺžky 9 metrov (niektoré jedince však mohli dosahovať dĺžku cez 10 metrov) a bol asi 3 a pol metra vysoký. Podľa viacerých odhadov vážil niečo medzi 1,3 až 1,7 tonami.
Masívna lebka tohto dinosaura dosahovala dĺžku jedného metra a bola posadená na krátkom esovitom krku. Široké otvory v lebke („okná“) znižovali hmotnosť hlavy a poskytovali priestor pre svaly čeľustí a zmyslové orgány. V dlhých čeľustiach sa nachádzalo vyše 58 banánovitých zubov; väčšie tyranosaury ich mali menej. Na rozdiel od väčšiny teropódov mal Albertosaurus a ďalšie tyranosaury hetorodontný chrup – rôzne typy zubov v závislosti od ich umiestnenia v ústnej dutine. Na každej medzičeľustnej kosti (kosti, ktoré tvoria špičku vrchnej čeľuste) mal štyri zuby, ktoré boli na rozdiel od zvyšných zubov menšie, tesnejšie usporiadané a v priereze mali tvar písmena D. Nad očami mal krátke kostené hrebene, ktoré mohli byť za jeho života pestro sfarbené a slúžili na prilákanie partnera.
Všetky tyranosaury (nevynímajúc rod Albertosaurus) mali podobnú stavbu tela. Rovnako ako iné teropódy sa Albertosaurus pohyboval po dvoch končatinách a jeho ťažkú hlavu a trup vyvažoval dlhý chvost. Predné končatiny tyranosaurov boli veľmi malé v porovnaní s celkovou veľkosťou ich tela a disponovali len dvoma prstami. Zadné končatiny boli dlhé a zakončené štvorprstým chodidlom. Prvý prst bol krátky a na rozdiel od zvyšných troch sa nedotýkal zeme; najdlhší bol tretí (prostredný) prst. Predpokladá sa, že Albertosaurus dokázal bežať rýchlosťou asi 40 až 45 km/h.
Klasifikácia.
Albertosaurus je predstaviteľom čeľade tyranosaurov (Tyrannosauridae) a podčeľade Albertosaurinae. Jeho najbližší príbuzný je geologicky o niečo starší Gorgosaurus libratus (niekedy nazývaný Albertosaurus libratus; pozri nižšie). Oba tieto druhy sú zatiaľ jediní známi predstavitelia Albertosaurinae. V roku 2004 sem Thomas Richard Holtz zaradil i rod Appalachiosaurus (v tom čase ešte nepomenovaný), ale jeho nové nepublikované práce ho podobne ako iní autori zaraďujú mimo čeľaď Tyrannosauridae.
Druhou veľkou podčeľaďou tyranosaurov je Tyrannosaurinae, zahŕňajúca napríklad rody Daspletosaurus, Tarbosaurus a Tyrannosaurus. V porovnaní s Tyrannosaurinae boli Albertosaurinae ľahšie stavané s relatívne menšími lebkami a dlhšími píšťalami a kosťami nôh (článkami prstov a predpriehlavkovými kosťami).
Kladogram Tyrannosauridae podľa fylogenetickej analýzy z roku 2010 (Brusatte et al.):
Dejiny.
Pomenovanie.
Meno tomuto dinosaurovi dal slávny americký geológ a paleontológ Henry Fairfield Osborn vo veľmi stručnej poznámke na konci svojho opisu druhu Tyrannosaurus rex v roku 1905. Rodové meno „Albertosaurus“ je odvodené od názvu kanadskej provincie Alberta (na území ktorej sa našli jeho prvé pozostatky) a gréckeho výrazu σαυρος – "sauros" (slovensky: jašter), najčastejšej prípony dinosaurích mien. Druhové meno „sarcophagus“ v preklade znamená "požierač mäsa" a má rovnakú etymológiu ako názov ozdobnej rakvy z gréckeho σαρξ – "sarx" (slovensky: mäso) a φαγειν – "fagein" (slovensky: požierať). Dodnes boli nájdené pozostatky vyše 30 jedincov tohto druhu rôznych vekových skupín.
Nález.
Holotyp tohto druhu dinosaura tvorí čiastočne dochovaná lebka nájdená 9. júna 1884 v odkryvoch súvrstvia Horseshoe Canyon pozdĺž albertskej rieky Red Deer. Našla ju expedícia Geological Survey of Canada (slov. Kanadskej geologickej služby), ktorú viedol geológ Joseph Burr Tyrrell. O päť rokov neskôr našiel jeho kolega Thomas Chesmer Weston menšiu lebku ďalšieho jedinca (paratyp). Obe lebky v roku 1892 paleontológ Edward Drinker Cope priradil druhu „Laelaps incrassatus“, ktorý pomenoval už v roku 1866. Cope si však neuvedomil, že meno „Laelaps“ už vlastnil istý roztoč (Koch, 1836) a preto ho Othniel Charles Marsh v roku 1877 premenoval na Dryptosaurus. Cope odmietol akceptovať meno vytvorené svojim rivalom Marshom a tak ho tomuto dinosaurovi dal až Lawrence Morris Lambe v roku 1904. Krátko na to si Henry Fairfield Osborn všimol, že sa lebky od Dryptosaurus aquilunguis (typového druhu rodu Dryptosaurus) líšia a v roku 1905 pre ne vytvoril nové meno – Albertosaurus. Oba jedince (nesúce označenia CMN 5600 a CMN 5601) sa v súčasnosti nachádzajú v Canadian Museum of Nature (slov. Kanadskom múzeu prírody) v Ottawe.
Gorgosaurus libratus.
V roku 1913 našiel amatérsky paleontológ Charles Hazelius Sternberg v geologicky mierne staršom albertskom súvrství Dinosaur Park kostru tyranosaura, ktorému nasledujúci rok dal Lawrence Morris Lambe meno Gorgosaurus libratus; neskôr boli v Alberte a v americkom štáte Montana nájdené ďalšie jedince tohto druhu. Zistením, že sa od rodu Albertosaurus veľmi neodlišuje ho Dale Alan Russell v roku 1970 deklaroval za jeho mladšie synonymum a druh Gorgosaurus libratus premenoval na Albertosaurus libratus, čím sa časový rozsah výskytu tohto dinosaura zvýšil o niekoľko miliónov rokov a areál rozprestierania rozšíril o stovky kilometrov ďalej na juh.
Ďalšie nálezy.
V roku 1928 opísal William Arthur Parks nový druh – Albertosaurus arctunguis – podľa čiastočne dochovanej kostry bez lebky nájdenej v roku 1923. Od roku 1970 je však tento druh považovaný za identický s Albertosaurus sarcophagus. V súčasnosti sa tento jedinec (označenie ROM 807) nachádza v Royal Ontario Museum (slov. Ontárijskom kráľovskom múzeu) mesta Toronto.
Od tej doby bolo v Alberte nájdených šesť ďalších jedincov (RTMP 81.010.001 (1978), RTMP 85.098.001 (jún 1985), RTMP 86.64.001 (december 1985), RTMP 86.205.001 (1986), RTMP 97.058.0001 (1996) a CMN 11315). Nálezy boli hlásené aj z amerických štátov Montana, Nové Mexiko a Wyoming; tie však s veľkou pravdepodobnosťou nepatria druhu Albertosaurus sarcophagus a možno ani rodu Albertosaurus.
V roku 1988 bol opísaný druh Albertosaurus megagracilis – podľa kostry malého tyranosaura nájdenej v súvrství Hell Creek v Montane. V roku 1995 bol premenovaný na „Dinotyrannus“, hoci sa všeobecne považuje za mladého jedinca druhu Tyrannosaurus rex.
Paleobiológia.
Rast.
Dodnes nájdené pozostatky takmer všetkých vekových skupín tohto dinosaura vedcom umožnili uskutočniť histologocký výskum, vďaka ktorému možno určiť vek jednotlivých jedincov v čase ich smrti. Porovnaním pozostatkov patriacich jedincom rôzneho veku bolo následne možné určiť priemernú rýchlosť rastu týchto dinosaurov. Najmladší nájdený jedinec mal v čase svojej smrti dva roky, vážil asi 50 kilogramov a meral niečo okolo 2 metrov na dĺžku. Naopak, najstarší a zároveň najväčší (až 10 metrov dlhý) jedinec nájdený v rovnakom lome mal dvadsaťosem rokov. Predpokladá sa, že najvyššie tempo rastu nastalo v období štyroch až šesťnástich rokoch života. V tomto období zviera priberalo asi 122 kilogramov ročne až kým nedosiahlo 1,3 ton. Tyranosaury, ktoré boli podobnej veľkosti ako Albertosaurus mali podobné tempo rastu, aj keď oveľa väčší Tyrannosaurus rex rástol takmer päťkrát rýchlejšie (601 kilogramov ročne). Koniec fázy rýchleho rastu pravdepodobne znamenal dovŕšenie pohlavnej zrelosti, hoci rast zvieraťa pokračoval až do konca života, ale pomalšie. Skoré pohlavné dospievanie je typické tak pre malé, ako aj veľké dinosaury či cicavce vrátane ľudí a slonov. Na druhej strane, najbližší príbuzní dinosaurov – vtáky – dosahujú pohlavnú zrelosť až po ukončení rastu.
Životný cyklus.
Väčšina nájdených pozostatkov tohto dinosaura patrí jedincom majúcim v čase smrti najmenej 14 rokov.
Paleoekológia.
Dominujúcimi predstaviteľmi fauny boli dinosaury; obzvlášť rozšírené boli hadrosaury vrátane rodov Edmontosaurus, Saurolophus a Hypacrosaurus, ktoré tvoria polovicu všetkých nájdených dinosaurov. Rozšírené boli tiež ceratopsy a ornitomimy, tvoriace 1/3 všetkých tamojších dinosaurov. Spolu s oveľa zriedkavejšie sa vyskytujúcimi ankylosaurami a pachycefalosaurami boli tieto bylinožravce korisťou množstva mäsožravých dinosaurov vrátane troodontov, dromeosaurov a Caenagnathidae. Dospelé jedince z rodu Albertosaurus boli v tomto prostredí dominantné predátory, nachádzajúce sa na vrchole potravinového reťazca.
V kultúre.
Albertosaurus sa objavuje v počítačovej hre .

</doc>
<doc id="83687" url="https://sk.wikipedia.org/wiki?curid=83687" title="Ornitopod">
Ornitopod



</doc>
<doc id="83688" url="https://sk.wikipedia.org/wiki?curid=83688" title="Inovec">
Inovec

Inovec môže byť:

</doc>
<doc id="83694" url="https://sk.wikipedia.org/wiki?curid=83694" title="Squatinotvaré">
Squatinotvaré



</doc>
<doc id="83695" url="https://sk.wikipedia.org/wiki?curid=83695" title="Squatinovité">
Squatinovité



</doc>
<doc id="83696" url="https://sk.wikipedia.org/wiki?curid=83696" title="Poloraja">
Poloraja



</doc>
<doc id="83697" url="https://sk.wikipedia.org/wiki?curid=83697" title="Squatina">
Squatina



</doc>
<doc id="83698" url="https://sk.wikipedia.org/wiki?curid=83698" title="Squatiniformes">
Squatiniformes



</doc>
<doc id="83699" url="https://sk.wikipedia.org/wiki?curid=83699" title="Squatinidae">
Squatinidae



</doc>
<doc id="83700" url="https://sk.wikipedia.org/wiki?curid=83700" title="Rhinidae">
Rhinidae



</doc>
<doc id="83701" url="https://sk.wikipedia.org/wiki?curid=83701" title="Spaľovanie">
Spaľovanie



</doc>
<doc id="83702" url="https://sk.wikipedia.org/wiki?curid=83702" title="Liverpool (rozlišovacia stránka)">
Liverpool (rozlišovacia stránka)

Liverpool môže byť:

</doc>
<doc id="83703" url="https://sk.wikipedia.org/wiki?curid=83703" title="Aglomerácia (rozlišovacia stránka)">
Aglomerácia (rozlišovacia stránka)

Aglomerácia môže byť:

</doc>
<doc id="83705" url="https://sk.wikipedia.org/wiki?curid=83705" title="Metamorfóza">
Metamorfóza

Metamorfóza (v niektorých kontextoch aj metamorfovanie) alebo premena môže byť:

</doc>
<doc id="83706" url="https://sk.wikipedia.org/wiki?curid=83706" title="Premena">
Premena

Premena môže byť:

</doc>
<doc id="83707" url="https://sk.wikipedia.org/wiki?curid=83707" title="Fókas">
Fókas

Fókas alebo Fokas (podľa starogréckej výslovnosti: "Fókas", podľa novogréckej a stredovekej gréckej výslovnosti: "Fokas"; * po roku 547, Trácia – † 5. október 610, Konštantínopol) bol byzantským cisárom v rokoch 602 až 610. Bol to uzurpátor, ktorý podľa prameňov zaviedol aj na vtedajšie pomery skutočnú vládu teroru.
Uchopenie moci.
Fokas bol stotníkom vo vojsku, ktorému cisár Maurikios I. vydal v zime roku 602 rozkaz prezimovať na avarskom brehu Dunaja. Vojaci sa však vzbúrili a vymenovali Foka, ktorý bol výrečným rečníkom a neustále vyzýval na vzburu, za exarchu. Thrácka armáda sa potom obrátila proti Konštantínopolu. V hlavnom meste povstala proti málo obľúbenému (i keď vojensky úspešnému) Maurikiovi aj jedna zo strán v cirku – zelení. Takisto časť senátu otvorene podporovala povstanie. Cisár zo strachu o život utiekol na ostrov blízko Chalkedonu, zatiaľ čo Fokas, ktorému zelení otvorili brány mesta, vpochodoval do Konštantínopolu. Potom ako sa Fokas dal aklamáciou potvrdiť za cisára, dal Maurikia a jeho synov zajať a následne brutálnym spôsobom odpraviť.
Vláda.
O nasledujúcich rokoch podávajú historické pramene pochmúrny obraz. Nevzdelaný Fokas, ktorý sa údajne v "sacru palatiu" oddával pitkám a hanebnostiam všetkého druhu, patril zrejme k tým byzantským cisárom, ktorým chýbali akékoľvek predpoklady na vládnutie. V krátkom čase, kedy mal zrejme len nepatrné zdanie o povinnostiach cisára alebo o štátnych a cirkevných záležitostiach a ani sa nesnažil im porozumieť, stratil všetok zmysel pre realitu a veril, že je Bohom vyvolený. Pre svoju patologickú podozrievavosť dal vyvraždiť veľkú časť byzantských elít, čím spôsobil ríši ťažko napraviteľné škody.
Pramene líčia Foka ako ukážkového tyrana. Sami zelení, strana v cirku, ktorá dopomohla Fokovi k trónu, upadli do podozrenia, že pripravujú sprisahanie proti cisárovi, potom ako s jeho pomocou zdecimovali svojich súperov – modrých. Onedlho sa Fokas spojil s modrými, pretože mu bolo jasné, že bez podpory aspoň časti ľudu nemôže ďalej vládnuť. Za mestského prefekta Konštantínopolu bol vymenovaný vodca ("demarchos") modrých, čím si cisár urobil zo zelených nepriateľov na život a na smrť a uvrhol tak mnohé mestá v ríši do otvorenej občianskej vojny medzi stúpencami oboch démov. Anarchia, ktorá ríšu v týchto rokoch zachvátila, ju nezničila snáď len vďaka pretrvávajúcej rímskej správe, o ktorú sa štát naďalej opieral. Od rozbrojov medzi oboma démami zostali ušetrené len vzdialené exarcháty v Ravenne a v Kartágu na západe ríše.
Povstanie v ríši, vpád Peržanov.
Krátko po Maurikiovom zavraždení obnovili Avari na Balkáne nepriateľstvo a spustošili Tráciu, kým na východe vypukla vojenská vzbura. Nepokojná situácia bola aj v Arménii, kde na čele povstania stál vojvodca Narses, ktorému sa podarilo dobyť Edessu. Fokas na to vyslal vojvodcu Bonosa do Sýrie, ktorá sa tiež vzbúrila.
Ani nepriateľskí Sasánovci nezaháľali. Keď sa veľkokráľ Husrav II. dopočul o krvavej výmene na tróne v Konštantínopole, vyhlásil Fokovi vojnu. Vraj preto aby zbavil Rimanov uzurpátora. Pod touto zámienkou obsadil Edessu, ktorá už bola obliehaná cisárskym vojskom a spojil sa s Narsom. Husrav II. navrhol za kandidáta na trón Theodosia, ktorý mal byť údajným Maurikiovým žijúcim synom. Ale netrvalo dlho a veľkokráľova priateľská pomoc sa zmenila na nezastretú dobyvateľskú vojnu proti Byzancii. Mezopotámia, Arménia a časti Malej Ázie padli do jeho rúk, aj cez čiastočne úspešný odpor byzantských vojsk.
Aj Slovania, s ktorými viedol Maurikios prudké obranné boje, teraz voľne prenikali cez nekrytú dunajskú hranicu na Balkán a do Grécka.
Vzťahy s pápežom.
Čoskoro po uchopení moci si Fokas uvedomil, že vzhľadom na zložitú vnútropolitickú situáciu má nedostatok spojencov, a nesmie si preto ešte znepriateliť pápeža. Oproti politike svojho predchodcu, ktorý v Taliansku viedol vojnu s Longobardmi, bez toho aby bral ohľad na pápeža, nastolil bezvýhradný propápežský kurz. Uzatvoril prímerie s Longobardami, čo však znamenalo definitívnu stratu Itálie s výnimkou ravennského exarchátu, ktorý sa udržal až do roku 751.
Cisár však nemal inú možnosť, pretože v porovnaní s východnými provinciami ohrozenými Peržanmi bola vykrvácané a spustošené Taliansko takpovediac bezcenné. Ak počas Maurikiovej vlády talianske obyvateľstvo kruto trpelo ustavičnými bojmi, teraz pápež Gregor I. Veľký ďakoval strojcovi mieru chválospevom Gloria in excelsis Deo za jeho víťazstvo nad Maurikiom, aj keď musel vedieť, akým hanebným spôsobom sa Fokas zmocnil vlády. Pápež, ktorý sám bol zo všetkých strán v ohrození Longobardmi, si napriek tomu cenil tento trpký mier. Dvojročný mier uzavretý v roku 603 však netrval ani po dohodnutú dobu. Longobardský kráľ Agilulf obsadil už pred koncom prímeria ďalšie časti Apeninského polostrova. Fokas bol spokojný, že udržal aspoň Ravennu a nekládol Agilulfovmu postupu žiaden odpor. Keď bol konečne v roku 610 cisár zvrhnutý, bolo už príliš neskoro na akýkoľvek zákrok proti Longobardom. Či na to počas Fokovej vlády existovala ešte nejaká reálna možnosť, je však neisté.
Potom ako v roku 607 Fokas dal zbaviť patriarchu v Konštantínopole hodnosti ekumenického patriarchu a previedol ju na pápeža, čím uznal nárok rímskeho biskupa na primát v cirkvi, bolo na Fore Romane postavené posledné antické dielo – Fokov stĺp – "ako spomienka na nespočetné dobré skutky cisára, ktorý vrátil Taliansku mier a bránil slobodu". Tento stĺp sa zachoval dodnes. Tým sa však aj zvýšila vzájomná nevraživosť medzi konštantínopolským patriarchom a rímskym pápežom. Vzťahy medzi obomi cirkevnými hodnostármi sa mali teraz ďalej pomaly zhoršovať až k osudnému rozkolu v roku 1054. Aj kvôli svojej cirkevnej politike, naklonenej pápežovi, bol Fokas veľmi negatívne hodnotený zo strany ortodoxnej cirkvi.
Revolúcia a Fokova smrť.
Navzdory policajnému režimu, ktorý cisár nastolil, sa opozícii v Konštantínopole podarilo spojiť s Herakleiom Starším, exarchom Kartága a otcom neskoršieho rovnomenného cisára, a presvedčiť ho, aby súhlasil s povstaním.
Svoju úlohu v nasledujúcom sprisahaní proti uzurpátorovi zohrali zrejme aj iní provinciálni miestodržitelia, pretože synovec Herakleia Staršieho dobyl onedlho Alexandriu. Keď bola takto zaistená Afrika a Egypt, exarchov syn, Hérakleios Mladší, vyplával s flotilou z Kartága v ústrety Konštantínopolu. Hneď ako boli sťažne lodí viditeľné v Propontide, prepukla v Konštantínopole revolúcia. Ľud prenikol do cisárskeho paláca a vyvliekol nenávideného Foka na Herakleiovu vlajkovú loď. Keď Hérakleios videl pred sebou trasúceho sa a o život prosiaceho cisára, údajne sa ho spýtal: „Ty si ten, ktorý vládne ríši?“ Fokas mu vraj odpovedal otázkou: „Budeš to robiť lepšie?“ nato Hérakleios dal Foka popraviť. Podľa iných, hodnovernejších správ bol však Fokas zavraždený už pri vstupe Herakleia do Konštantínopolu. Spomínaný dialóg medzi nimi je teda pravdepodobne len vymyslený.
Napriek všetkému aj Hérakleiovi naklonené pramene môžu len ťažko zakryť skutočnosť, že kríza ríše prepukla naplno až počas Herakleiovej vlády, ktorému Sasánovci odňali Sýriu a Egypt. Až neskôr sa mu podarilo pomaly a s nesmiernymi problémami situáciu štátu zlepšiť. Ríša sa nachádzala v kríze už od Maurikiovej smrti, s plnou váhou vypukla však až po roku 610. Bez ohľadu na Hérakleiove neskoršie zásluhy, možno aj tak pochybovať o tom, že bol nezištným osloboditeľom ľudu.
Hodnotenie Fokovej vlády.
Fokova vláda predstavuje dôležitý zlom v dejinách byzantskej ríše. Počas niekoľkých rokov Fokovho vládnutia upadla Byzancia do absolútneho chaosu a anarchie. Zároveň s tým slabla aj ochota germánskych ríš na západe uznávať nadradenosť Konštantínopolu. Objektívny pozorovateľ však musí pripustiť, že na ťažkej ekonomickej a vojenskej situácii ríše mali podiel aj predchádzajúci vládcovia. Do určitej miery sa dá povedať, že Fokas bol posledným neskoro antickým cisárom, pretože reformy jeho nástupcu Herakleia začali novú éru, byzantský raný stredovek.
Tradične je bilancia jeho vládnutia označovaná za katastrofálnu: Fokas nechal Taliansko Langobardom, Balkán Slovanom, vystavil ríšu smrtiacim útokom Peržanov a osudovo ju tak oslabil bezprostredne pred začiatkom islamskej expanzie. Navyše ešte umocnil vzájomnú nevraživosť medzi patriarchom v Konštantínopole a rímskym pápežom. Otázne je, či sú všetky tieto výhrady skutočne opodstatnené. Príčinou problémov bolo aj odmietnutie cisára vládnucimi elitami, ktoré ho nikdy neprijali ako seberovného a pomstili sa mu obštrukciami a sabotážami.
V Konštantínopole mal Fokas na svedomí údajne takmer celú senátorsku elitu, čím bola antická rímska spoločnosť vážne oslabená. Fokas bol tiež posledným cisárom, ktorý používal latinský titul "Imperator Augustus". V dôsledku reorganizácie ríše zmenil jeho nástupca tento titul na grécke "Basileos ton Rhomaion" (rímsky cisár), aby tak lepšie vyhovoval gréckemu charakteru ríše, aj keď s touto premenou nebola spojená rezignácia na právne nástupníctvo antického rímskeho impéria. Je symbolické, že práve Fokas venoval posledné umelecké dielo antickému Foru Romanu: Bol posledným cisárom, ktorý ešte dokázal – aj keď nie príliš úspešne – aktívne zasahovať do osudu západu.
Napriek tomu by mal byť Fokov prevažne negatívny obraz, ako je zachytený v prameňoch a ktorý aj dodnes dominuje vedeckým názorom, braný s určitou rezervou. Všetky správy, ktoré opisujú jeho vládu pochádzajú až z doby po jeho smrti a vznikli z väčšinou počas Herakleiovej vlády, ktorý Foka zvrhol a prirodzene mal záujem na tom, aby bol znázornený v čo najhoršom svetle.
Aj pre dnešných numizmatikov a archeológov predstavuje jeho vláda určitým spôsobom zlom. Bol to zrejme Fokas, kto znova priviedol do módy fúzy, pretože od jeho čias boli cisári na minciach zobrazení s fúzami, čo značne uľahčuje datovanie. Kým od Konštantína I. boli takmer všetci cisári podľa rímskeho spôsobu hladko oholení (s výnimkou Juliana Apostata, ktorý si ako správny filozof nechal narásť fúzy), od čias Fokovej vlády mali takmer všetci panovníci fúzy (on sám ich údajne nosil, aby zakryl jazvu).

</doc>
<doc id="83709" url="https://sk.wikipedia.org/wiki?curid=83709" title="Minhag">
Minhag

Minhag (hebr. מנהג, „zvyk“, pl. "minhagim") je v judaizme akceptovaná miestna tradícia alebo súbor tradícií.
Židovské náboženské právo halacha, odvodené v Talmude, je záväzné pre všetkých židov. Okrem nábožensko-právnych ustanovení ("halachot") však vždy existovali aj lokálne zvyky a obyčaje. Niektoré boli neskôr prijaté všeobecne (napr. používanie pokrývky hlavy) alebo takmer všeobecne (monogamia). Iné sú dodržiavané len niektorými skupinami židovského obyvateľstva, napr. aškenázskymi Židmi, zatiaľ čo ostatné skupiny sa nimi neriadia: ako príklad uveďme zákaz konzumácie ryže a strukovín počas sviatku Pesach. 

</doc>
<doc id="83710" url="https://sk.wikipedia.org/wiki?curid=83710" title="Modrá guľová hviezdokopa">
Modrá guľová hviezdokopa

Modrá guľová hviezdokopa je osobitný druh guľovej hviezdokopy, ktorý bol objavený v Magellanových mrakoch. Tvarom je zhodná s klasickými guľovými hviezdokopami, odlišuje sa však zložením, ktorým pripomína otvorené hviezdokopy.
Obsahuje veľa modrých a bielych horúcich obrov, ktoré sa nenachádzajú v bežných guľových hviezdokopách. Zatiaľ nie je známy ich pôvod, ako aj skutočnosť, prečo sa vyskytujú vo veľkom počte v Magellanových mrakoch, kde tvoria asi 40 % všetkých guľových hviezdokôp, kým v galaxii M 31 je ich iba niekoľko percent.
Pravdepodobne sú to veľmi mladé objekty, na rozdiel od veľmi starých obyčajných guľových hviezdokôp. Medzi najväčšie známe modré guľové hviezdokopy patrí NGC 1850 vo Veľkom Magellanovom mraku.

</doc>
<doc id="83711" url="https://sk.wikipedia.org/wiki?curid=83711" title="Motorka">
Motorka

Motorka môže byť:

</doc>
<doc id="83712" url="https://sk.wikipedia.org/wiki?curid=83712" title="Nočné svietiace oblaky">
Nočné svietiace oblaky

Nočné svietiace oblaky alebo mračná (skratka NLC z ) sú striebristé oblaky viditeľné na večernej oblohe po západe Slnka. Sú zložené z drobných kryštálikov ľadu a svietia vďaka odrazenému slnečnému svetlu.
Výskyt.
Je možné ich pozorovať najčastejšie v období okolo letného slnovratu, keď sa Slnko nachádza 6° až 16° pod horizontom, vrstva pevných častíc vo vrchnej časti mezosféry vo výškach 8085 km je osvetlená slnečným svetlom a súčasne pozadie je dostatočne tmavé. Sú pozorovateľné na severnej aj južnej pologuli, hlavne vo väčších zemepisných šírkach – od 50° do 70°. Ich hrúbka je iba 0,52 km a plošné rozmery až 10 0004 000 000 km². Pozorovať je ich možné niekoľko minút až niekoľko hodín. Teplota v týchto mračnách je okolo 135 K (−138 °C) a pohybujú sa prevažne juhozápadným smerom rýchlosťou okolo 40 m/s. Prvé pozorovanie tohto javu je z roku 1885. Odvtedy tento úkaz naberá na početnosti výskytov ale aj na sile. Existujú teórie podľa ktorých je tento úkaz spojený s klimatickými zmenami a ľudskou činnosťou. Odpoveď na túto i ďalšie otázky spojenými s touto oblačnosťou hľadá družica AIM.
Charakteristika.
Stredný priemer ich častíc bol určený pomocou polarizačných a spektroskopických meraní na 0,3 mikrometra. Priestorová hustota častíc v mraku je okolo 10 000 častíc v kubickom metri. Napriek krátkemu trvaniu tohto úkazu sa podarilo získať vzorky častíc pomocou výškových rakiet, napr. raketou Pandorra už v roku 1968.

</doc>
<doc id="83714" url="https://sk.wikipedia.org/wiki?curid=83714" title="Fenické písmo">
Fenické písmo

Fenické písmo (resp. abeceda: fenická abeceda; slovo "fenické" je kodifikovaný tvar, vyskytuje sa ale zriedkavo aj tvar "foinické" a nesprávne (bohemizmus) "fénické") je kváziabecedné spoluhláskové písmo, ktoré používali Feničania na zápis feničtiny, severozápadného semitského jazyka. 
Vyvinulo sa z proto-kanaánskej abecedy približne v 11. storočí pred Kr. Malo 22 hlások. Z fenického písma bolo neskôr odvodené hebrejské písmo, arabské písmo, grécke písmo, latinka aj cyrilika.
Tabuľka fenickej abecedy.
"V prvom stĺpci tabuľky je uvedená podoba fenického písmena. Druhý stĺpec obsahuje názov daného písmena. V treťom stĺpci je uvedené, čo pôvodne daný obrázkový symbol vyznačoval. Nasledujú ekvivalenty v odvodených abecedách."

</doc>
<doc id="83717" url="https://sk.wikipedia.org/wiki?curid=83717" title="Wolf 457">
Wolf 457

Wolf 457 je biely trpaslík v súhvezdí Drak so zdanlivou jasnosťou 13, absolútnou jasnosťou 12,2. Je to jedna z najmenších známych hviezd, jej priemer je iba 0,004 priemeru Slnka. Od Slnka je vzdialená 48,9 svetelných rokov. Na Slovensku je cirkumpolárna. Pomenovaná je po astronómovi menom Charles Wolf.

</doc>
<doc id="83718" url="https://sk.wikipedia.org/wiki?curid=83718" title="Premena (poviedka)">
Premena (poviedka)

Premena () je poviedka Franza Kafku vydaná v roku 1915. Medzi Kafkovými poviedkami zaujíma kľúčové postavenie a spolu s jeho ostatnými dielami patrí k vrcholom modernej prózy.
Obsah.
Hlavný hrdina – Gregor Samsa – sa jedného rána zobudí a zistí, že sa premenil na hmyz. Gregor je obchodný cestujúci a o piatej mu ide vlak. Je už tri štvrte na sedem, a preto sa snaží vstať z postele, ale nedarí sa mu to, pretože namiesto rúk s lakťami má len veľa malých nožičiek.
Otec, matka a sestra sa o neho boja, chcú vedieť, čo sa mu stalo a prečo nešiel do práce. O štvrť na osem prichádza do ich bytu prokurista – Gregorov nadriadený, aby zistil, čo sa deje. Na jeho naliehanie sa Gregorovi podarí zliezť z postele a čeľusťami otvorí svoju zamknutú izbu. Prvý ho zbadá prokurista, zľakne sa a utečie, matka spadne na zem a nehýbe sa a otec sa rozplače. Keď ho chce Gregor zastaviť, spadne dopredu na nožičky a pohybuje sa ako chrobák, predtým stál vzpriamene. Rodičia sa ho zľaknú a hnusí sa im, otec vezme palicu a chce ho zahnať späť do jeho izby. Gregor sa ponáhľa, lebo otec by mu palicou ublížil, snaží sa dostať cez napoly otvorené dvere a poraní sa pri tom.
Gregor sa zobudí z mdlobného spánku, zistí, že pred dverami má misku mlieka a suchý chlieb; jedlo nezjedol. Neskoro v noci k nemu prichádza sestra, vidí, že nič nejedol a donesie mu na výber zhnitú zeleninu, maslo, starý chlieb, plesnivý syr a vodu. Už mu nechutí čerstvé jedlo, je to, čoho by sa ako človek ani nedotkol. Počúva za dverami, aby sa dozvedel, ako žije jeho rodina.
Sestra si všimne, že rád lozí po stenách a strope, chce z izby odstrániť nábytok, aby mal viac priestoru. Musí jej však pri tom pomáhať matka, ktorá si myslí, že sa tým stratí kontakt Gregora s jeho ľudskou časťou, ak ešte nejakú má. Gregor nechce, aby mu vzali všetky veci, a preto vyjde spod pohovky, kde sa ukrýva, ak je niekto v jeho izbe. Matka odpadne, keď ho uvidí a sestra vybehne z izby po nejaké lieky. Gregor jej chce ísť na pomoc, ide za ňou do obývačky, ale sestra ho predbehne a zamkne jeho izbu. Prichádza otec a mysliac si, že na matku zaútočil, začne Gregora naháňať a neskôr doňho hádže jablká. Jedno sa zabodne Gregorovi do panciera a poraní ho. Matka sa preberie a prosí otca, aby mu neublížil. Gregor sa vracia do svojej izby. 
Rodičia a sestra si nájdu zamestnanie, aby sa uživili. Otec pracuje ako sluha, matka šije pre závod a sestra sa stala predavačkou. Jednu izbu v byte prenajali trom pánom. Gregor postupne chradne, prestáva jesť, sestra si nevšíma, či sa jedla dotkol a iné mu nenosí. Z jeho izby sa stáva sklad, je tam neporiadok a plno prachu. Raz večer nájomníci večerajú v obývačke, sestra hrá v kuchyni na husliach. Páni ju zavolajú, aby hrala pre nich v obývačke. Hudbu počuje aj Gregor a prilezie až do obývačky, aby lepšie počul, pretože i jemu sa páči ako jeho sestra hrá. Tam ho zbadajú páni. Začnú kričať a sťažovať sa, v akých podmienkach bývajú, že nezaplatia za žiadny deň a nakoniec odídu do svojej izby. Sestra vybuchne a navrhne, nech sa ho zbavia, veď to už predsa nie je Gregor a že tým, že toho chrobáka ešte majú v byte, urážajú jeho pamiatku. Gregor sa vráti do izby, kde ho sestra rýchlo zamkne. Na svitaní Gregor zomiera. Ráno ho nájde posluhovačka a upovedomí rodinu („ono to zdochlo“). Otec vyhodí nájomníkov a rodina sa rozhodne, že pôjde na výlet. Po ceste sa rozprávajú o tom, že sa presťahujú a otec s matkou sa rozhodnú, že ich dcére treba nájsť nejakého ženícha.

</doc>
<doc id="83720" url="https://sk.wikipedia.org/wiki?curid=83720" title="Metamorfizmus">
Metamorfizmus



</doc>
<doc id="83721" url="https://sk.wikipedia.org/wiki?curid=83721" title="Škoda 110">
Škoda 110



</doc>
<doc id="83722" url="https://sk.wikipedia.org/wiki?curid=83722" title="Šancová ulica (Bratislava)">
Šancová ulica (Bratislava)

Šancová ulica (; ) je ulica v Bratislave, v mestskej časti Staré Mesto a Nové Mesto.. Tiahne sa od križovatky Štefánikovej a Pražskej po Trnavské mýto. Je dôležitou komunikačnou tepnou.
Pôvod názvu.
Ulica je pomenovaná podľa slova "šanec", ktoré pochádza z nemeckého "Die Schanze" - označovali sa ním mestské hradby, nachádzajúce sa v minulosti na týchto miestach. Za socializmu mala názov Malinovského ulica, na počesť sovietskeho vojenského veliteľa Rodiona Jakovleviča Malinovského (1898 – 1967), 1. apríla 1991 získala opäť pôvodný názov.
Národné kultúrne pamiatky.
Na ulici sa nachádzajú budovy, ktoré sú národnou kultúrnou pamiatkou, majú čísla 1, 2, 4, 6 a nepárne čísla 21 – 63.
Na Šancovej 1 sa nachádza budova pôvodnej hlavnej železničnej stanice z roku 1848 postavená v slohu neskorého klasicizmu. V skladových priestoroch budovy má sídlo Múzeum dopravy.
Eklektický nájomný dom na Šancovej 2 bol postavený po roku 1908. V rovnakom slohu bol postavený nájomný dom na Šancovej 4 z 90. rokov 19. storočia. a nájomný dom na Šancovej 6 postavený pred rokom 1906.
Budovy na Šancovej 21 – 63 tvoria obytný komplex Unitas, ktorý bol postavený začiatkom 30. rokov 20. storočia pre sociálne slabšie vrstvy obyvateľstva podľa návrhu architektov Fridricha Weinwurma (1884 – 1942) a Ignáca Vécseia (1883 – 1944). Ide o pavlačové domy s malými bytmi.
Súčasnosť.
Na križovatke s Karpatskou ulicou v blízkosti budovy YMCA mala byť postavená budova s 34 nadzemnými podlažiami, investor však nedostal na takú vysokú stavbu povolenie a do júla 2006 mal schválených iba osem nadzemných podlaží. V roku 2008 však dostal povolenie na výstavbu 22 podlaží a tak sa v 1. kvartáli roka 2009 začalo s dostavbou rozostavaného objektu.
V roku 2023 miestni obyvatelia spísali petíciu Dajme Šancovej šnacu na život, v ktorej žiadali upokojenie dopravy, ktorej intenzita už podľa nich nie je kompatibilná s kvalitným životom v meste. Upozornili tak na znečistenie ovzdušia, hluk a nebezpečestvo spôsobené rýchlosťou a množstvom áut. Žiadali zníženie počtu pruhov pre automobilovú dopravu na jeden v každom smere, vybudovanie buspruhov, cyklorpuhov, nových priechodov pre chodcov, pridanie zelene a meranie hluku na ulici. Magistrát pod vedením primátora Valla vyhovel požiadavkam len malej miere.

</doc>
<doc id="83723" url="https://sk.wikipedia.org/wiki?curid=83723" title="Malinovského">
Malinovského



</doc>
<doc id="83724" url="https://sk.wikipedia.org/wiki?curid=83724" title="Štefánikova ulica (Bratislava)">
Štefánikova ulica (Bratislava)

Štefánikova ulica je ulica v Bratislave, v mestskej časti Staré Mesto.
Jej pôvodný názov bol Štefániina ulica ("Stefánia út", "Stephaniastraße"), na počesť manželky korunného princa Rudolfa, belgickej princeznej Štefánie. Počas Prvej Česko-slovenskej republiky získala súčasný názov, podľa Milana Rastislava Štefánika (1880 – 1919). Počas obdobia socializmu (s výnimkou Pražskej jari) mala názov Ulica Obrancov mieru. Na križovatke s ulicou Palisády sa nachádza svojho času najvýznamnejšia bratislavská kaviareň Štefánka (pôvodne "Stephania"), takisto pomenovaná po princeznej Štefánii.
Významné budovy.
Sídli na nej Slovenská akadémia vied, na Štefánikovej 25 sa nachádza Pistoriho palác, na Štefánikovej 2 Karáčoniho palác, na Štefánikovej 5 stojí bývalý Swetlikov dom a na Štefánikovej 4 bývalá Tauscherova vila.

</doc>
<doc id="83725" url="https://sk.wikipedia.org/wiki?curid=83725" title="Štefanovičova ulica (Bratislava)">
Štefanovičova ulica (Bratislava)

Štefanovičova ulica je ulica v Bratislave v mestskej časti Staré Mesto. Je pomenovaná podľa advokáta a verejného činiteľa Miloša Štefanoviča (1854 - 1904). 
Sídli na nej Ministerstvo financií Slovenskej republiky.

</doc>
<doc id="83727" url="https://sk.wikipedia.org/wiki?curid=83727" title="Marat Michajlovič Safin">
Marat Michajlovič Safin

Marat Michajlovič Safin, tiež "Marat Mubinovič Safin", rus. "Марат Михайлович Сафин" alebo "Марат Мубинович Сафин", tat. "Марат Мөбин улы Сафин", resp. "Marat Mөbin ulı Safin" (* 27. január 1980, Moskva, ZSSR) je bývalý ruský profesionálny tenista tatárskeho pôvodu. 20. novembra 2000 mu patrila prvá priečka v rebríčku ATP. Je víťazom 15 turnajov v dvojhre. Je známy svojou agresívnou hrou, lámaním rakiet a veľkou dávkou humoru mimo kurtov.
Okrem rezidencie v Monte Carlo, má ďalšie rezidencie v Moskve, a Valencia (Španielsko).
Plynule hovorí po rusky, anglicky a španielsky.
Rodina a priatelia.
Safin sa narodil v Moskve, bývalým tenistom a trénerom Michailovi a Rause. Jeho o 6 rokov mladšia sestra Dinara Safinová je tiež profesionálna ruská tenistka, veľa ľudí v Rusku si myslelo, že jeho sestra je ruská speváčka Alsou Safina, ktorá má taktiež brata Marata. Maratov otec sa staral o lokálny tenisový klub (Spartak Tennis Club), kde Safin trénoval vo svojej mladosti a mnoho ďalších mladých talentovaných tenistov - Anna Kurnikovová, Jelena Dementievová a Anastasia Myskinová, s ktorými ma dodnes veľmi dobrý kamarátsky vzťah. Spomedzi tenistov sú mu blízki Dmitrij Tursunov, Jevgenij Kafeľnikov, Roger Federer, Juan Carlos Ferrero. 
Začiatky kariéry.
Od 6 rokov do 13 rokov trénoval v tenisovom klube v Moskve. V 14 sa presťahoval do španielskej Valencie, kde trénoval v miestnej tenisovej akadémii pod vedením manželského páru Mensuaovcov. Trénig bol rozdielny ako v Rusku, ale prinieslo mu to zaslúžené ovocie. V roku 1998 na French Open porazil dvoch víťazov tohto turnaja, Andreho Agassiho a Gustava Kuertena. Antuka sa stala jeden z jeho najobľúbenejších povrchov a French Open snom. 
Tréneri.
Jeho prvým trénerom bola Rausa Islanova (jeho matka a bývalá ruská tenistka, od 9 - 13 r.), počas štúdia vo Valencie sa mu venoval Rafael Mensua, ktorý sa stal zároveň jeho prvým profesionálnym trénerom. Ďalej ho trénovali Mats Wilander (tiež skvelý bývalý tenista a grandslamový víťaz) a od roku 2004 do 2005 spolupracoval s bývalým trénerom Rogera Federera, Peter Lundgren. Od roku 2006 spolupracuje s Alexanderom Volkovom (bývalý profesionálny hráč a teraz jeho blízky priateľ).
Ocenenia.
V roku 2000 vyhral cenu pre najlepšieho nováčika roku (Newcomer of the year at Laureus World Sports Awards) v Monte Carle.
Najväčšie úspechy.
V roku 2000 vyhral svoj prvý grandslam, kedy na US Open po svojom životnom výkone porazil legendárneho Američana Peta Samprasa. Ďalší veľký triumf prišiel na Australian Open 2005, kedy vo finále zdolal opäť domáceho hráča Lleytona Hewitta. V roku 2006 vyhral rozhodujúci piaty zápas vo finále Davisovho pohára proti Argentínčanovi Acasusovi
Prehľad najdôležitejších turnajov.
A = nehral na turnaji

</doc>
<doc id="83728" url="https://sk.wikipedia.org/wiki?curid=83728" title="Dinara Michajlovna Safinová">
Dinara Michajlovna Safinová

Dinara Michajlovna Safinová (), tiež "Dinara Mubinovna Safinová" (), tat. "Dinara Mɵbin qızı Safina" alebo "Динара Мөбин кызы Сафина" (* 27. apríl 1986, Moskva, ZSSR) bola ruská profesionálna tenistka tatárskeho pôvodu. Počas svojej kariéry vyhrala 12 turnajov na okruhu WTA v dvojhre a 8 turnajov vo štvorhre. Je mladšou sestrou tenistu Marata Safina.
Tréneri.
Jej prvým trénerom bola jej mama Rausa Islanova, ale prvým profesionálnym sa stal Glen Schaap.

</doc>
<doc id="83729" url="https://sk.wikipedia.org/wiki?curid=83729" title="Dinara Safina">
Dinara Safina



</doc>
<doc id="83730" url="https://sk.wikipedia.org/wiki?curid=83730" title="Stonehenge">
Stonehenge

Stonehenge (čítaj stounhendž) je kamenná stavba postavená v kamennej dobe a používaná až do doby bronzovej. Sú to najstaršie slnečné hodiny.
Stavba je situovaná v blízkosti mestečka Amesbury v anglickom grófstve Wiltshire, asi severozápadne od Salisbury. 
Pozostáva z priekopy, ktorá je obkolesená štruktúrou z kamenných blokov, ktoré sú opäť obkolesené viacerými kruhmi pozostávajúcimi z kameňov. Oba najnápadnejšie kamenné kruhy sú pritom vonkajším kruhom z kamenných pilierov, na ktorých sú položené ďalšie kamene ako trámy. Rovnako ako aj vnútorná štruktúra v tvare podkovy z pôvodne piatich trilitov (po dva nosné kamene, na ktorých je položený krycí kameň – trám). 
Medzitým sa nachádzajú ďalšie štruktúry z menších kameňov a rôzne jamy v zemi. Ďalšie megality ako aj mohyly sa nachádzajú v bezprostrednej blízkosti.
Vznik tejto "stavby" sa dá hrubo rozdeliť do niekoľkých etáp. Skorá etapa stavby s kruhovitou kamennou „stenou“ a priehlbinou sa datuje do obdobia približne 3100 pred Kr. Nápadná megalitická štruktúra bola zhotovená medzi 2500 pred Kr. a 2000 pred Kr. Predpokladá sa, že toto miesto slúžilo ako obradné miesto. Je to postavené tak, aby pri východe a západe slnka svietilo rovno do stredu stavby. 
Ku tomuto miestu sa viaže veľa povestí. Najznámejšia povesť je ešte z čias kráľa Artuša. Podľa tejto povesti mal čarodejník Merlin za pomoci obra postaviť Stonehenge. Ten mu zostrojil tento obradný monument na čary aj liečenie.

</doc>
<doc id="83731" url="https://sk.wikipedia.org/wiki?curid=83731" title="MTV Unplugged in New York">
MTV Unplugged in New York

MTV Unplugged In New York je akustický koncert Nirvany, ktorý bol vydaný ako album. V roku 1996 vyhral cenu Grammy.

</doc>
<doc id="83732" url="https://sk.wikipedia.org/wiki?curid=83732" title="Nočné svietiace mraky">
Nočné svietiace mraky



</doc>
<doc id="83734" url="https://sk.wikipedia.org/wiki?curid=83734" title="Zbojská">
Zbojská

Zbojská () je horské sedlo v hlavnom hrebeni Veporských vrchov, medzi Bánovom () a Fabovou hoľou (). Oddeľuje podcelky Fabova hoľa na severe a Balocké vrchy na juhu. Južné svahy sú pramennou oblasťou Furmanca, patriaceho do povodia Rimavy, severne od sedla pramení Rohozná.
Sedlom prechádza hranica medzi povodím Hrona a povodím Slanej. Južne od sedla prebieha dolina Furmanec, severozápadne od sedla sa rozprestiera Breznianska kotlina. Ďalšia hranica prechádzajúca sedlom je administratívna - medzi okresmi Brezno a Rimavská Sobota.
Vedie ním významná spojnica - cesta I/72 (predtým II/530) a železničná trať Brezno - Jesenské, ktoré spájajú Horehronie s Gemerom medzi Pohronskou Polhorou a Tisovcom. Sedlom tiež prechádza červeno-značkovaná Rudná magistrála zo sedla Bánovo na Fabovu hoľu ().
V sedle je autobusová zastávka, pod sedlom železničná zastávka. Južne od sedla ležia rekreačné osady Pod Dielom a Bánovo, severne od neho rekreačná osada Predné Kopačno (Predkopačno). Priamo v sedle stojí areál Zbojníckeho dvora (Salaš Zbojská), ktorý ponúka stravovanie, ubytovanie, predaj syrov a Turisticko-informačné centrum. 

</doc>
<doc id="83735" url="https://sk.wikipedia.org/wiki?curid=83735" title="Bánovo (sedlo)">
Bánovo (sedlo)

Bánovo () je sedlo vo Veporských vrchoch. Vedie ním Rudná magistrála.
Poloha.
Nachádza sa v centrálnej časti Veporských vrchov, v geomorfologickom podcelku Balocké vrchy. Leží v hlavnom hrebeni pohoria, medzi vrchmi Báňova (), Bánovo () a Kostolný vrch (). 
Patrí do okresu Rimavská Sobota a vedie ním hranica katastrálnych území mesta Tisovec a obce Klenovec. Východnú časť odvodňuje Bánovský potok do Furmanca v povodí rieky Rimava, západne je pramenná oblasť Klenovskej Rimavy. 
Turizmus.
Sedlo je významnou križovatkou turistických trás v strednej časti Veporských vrchov. Lokalitou vedie červeno značkovaná Rudná magistrála, na ktorú sa pripájajú trasy z okolitých sídiel.

</doc>
<doc id="83737" url="https://sk.wikipedia.org/wiki?curid=83737" title="Tlstý javor (sedlo)">
Tlstý javor (sedlo)

Tlstý javor () je sedlo vo Veporských vrchoch. Vedie ním Rudná magistrála.
Poloha.
Nachádza sa v centrálnej časti Veporských vrchov, na hranici geomorfologických podcelkov Balocké vrchy a Sihlianska planina. Leží v hlavnom hrebeni pohoria, medzi vrchmi Tlstý javor () a Dlhý grúň (). V sedle je autobusová zastávka a cintorín padlých vojakov v 2. svetovej vojny. Oblasť je pokrytá súvislým lesným porastom a patrí do povodia rieky Hron, kde vodu zo severných svahov odvádza Korytársky potok do Vydrova a z južných Kamenistý potok, oba smerujúce do Čierneho Hrona. 
Patrí do okresu Brezno a vedie ním hranica katastrálnych území obce Čierny Balog a Sihla. Sedlom prechádza cesta II/529, ktorá spája Brezno s Hriňovou a červeno-značkovaná Rudná magistrála, vedúca z osady Hronček na Klenovský Vepor ().

</doc>
<doc id="83740" url="https://sk.wikipedia.org/wiki?curid=83740" title="Vysoká sloha">
Vysoká sloha



</doc>
<doc id="83742" url="https://sk.wikipedia.org/wiki?curid=83742" title="Trojicko-sergijevská lavra">
Trojicko-sergijevská lavra

Trojicko-sergijevská lavra (rus. Тро́ице-Се́ргиева ла́вра) je najdôležitejší ruský monastier a duchovné centrum ruskej pravoslávnej cirkvi. Nachádza sa v meste Sergijev Posad, asi severovýchodne od Moskvy smerom na Jaroslavľ. Má status lavry, teda podlieha priamo pariarchovi.
Dejiny monastiera.
Monastier založil v roku 1345 jeden z najuctievanejších ruských svätcov, Sergej Radonežský, ktorý na mieste postavil drevený kostol na počesť svätej Trojice. V roku 1355 prijal regulu, ktorá vyžadovala výstavbu ďalších pomocných budov – refektára, kuchyne a pekárne. Táto regula poslúžila ako vzor mnohým Sergejovým žiakom, ktorí neskôr podľa nej založili viac ako 400 kláštorov po celom Rusku, vrátane slávneho Soloveckého monastiera pri Bielom mori, Simonovského monastiera v Moskve a Kirillo-Belozerského monastiera na severe Ruska. 
Svätý Sergej podporoval Dmitrija Donského v jeho boji proti Tatárom. Dvaja spomedzi jeho mníchov sa zúčastnili na bitke na Kulikovom poli (1380). Monastier bol poškodený požiarom pri útoku Tatárov v roku 1408. V roku 1422 bol Sergej Radonežský vyhlásený za patróna Rusi. V tom istom roku postavili srbskí mnísi, ktorí v kláštore našli útočisko po porážke na Kosovom poli, prvú kamennú katedrálu, rovnako zasvätenú svätej Trojici. V katedrále boli uložené relikvie sv. Sergeja. Freskami ju ozdobil najvýznamnejší ruský maliar ikon Andrej Rubľov.
V roku 1476 bol na popud Ivana III. postavený Kostol sv. Ducha, na jeho stavbe sa podieľali pskovskí majstri. Tento kostol je jedným z mála zachovaných exemplárov pravoslávneho kostola so zvonicou na vrchu. Interiér bol ako jeden z prvých vyzdobený glazúrovanými dlaždicami. V roku 1559 Ivan Hrozný nariadil stavbu katedrály Nanebovzatia, ktorá trvala 26 rokov. Tento kostol je oveľa väčší ako jeho predobraz, moskovský Uspenský sobor. Veľkolepý ikonostas z 16.–18. storočia obsahuje majstrovské dielo Simona Ušakova, ikonu "Poslednej večere". Interiér vyzdobili roku 1684 modrými a fialovými freskami majstri z Jaroslavle. Na klenbe je zobrazený pohreb Borisa Godunova, členov jeho rodiny a niekoľkých patriarchov z 20. storočia.
Monastier bol centrom stredovekého kronikárstva a ikonopisectva. Oproti jeho múrom vyrástol v 16. storočí Konvent sv. Paraskievy.
Po ruskej revolúcii v roku 1917 bol kláštor nariadením sovietskych autorít v roku 1920 zatvorený. Kláštorné zvony, vrátane 65-tonového "Cárskeho zvona", boli zničené. Po roku 1945 sa kláštor vďaka zmierneniu Stalinovej proticirkevnej politiky vrátil do rúk ruskej pravoslávnej cirkvi; bohoslužby boli obnovené 16. apríla 1946. Až do roku 1983 bol monastier sídlom moskovského patriarchu, ktorý dnes sídli v Danilovom monastieri v Moskve. V roku 1993 bola Trojicko-sergijevská lavra zapísaná na zoznam Svetového kultúrneho dedičstva UNESCO.

</doc>
<doc id="83745" url="https://sk.wikipedia.org/wiki?curid=83745" title="Tlstý javor">
Tlstý javor

Tlstý javor môže byť:

</doc>
<doc id="83746" url="https://sk.wikipedia.org/wiki?curid=83746" title="Dave Grohl">
Dave Grohl

David Eric Grohl (* 14. január 1969, Warren, Ohio, USA) je americký rockový spevák, gitarista, bubeník a hudobný skladateľ.
Bol bubeníkom v skupine Nirvana od roku 1990 až do roku 1994, keď sa po smrti Kurta Cobaina skupina rozpadla. V roku 1995 založil skupinu Foo Fighters v ktorej pôsobí aj v súčasnosti. Hudobne sa angažoval aj v ďalších rôznych projektoch.
V roku 2013 Grohl natočil svoj prvý hudobný dokument "Sound City", neskôr nahral mini-sériu "Sonic Highways" (2014) a v roku 2021 dokument "What Drives Us". V roku 2021 vydal knihu "The Storyteller: Tales of Life and Music".
Osobný život.
David Grohl sa narodil v meste Warren v americkom štáte Ohio. Má o tri roky staršiu sestru Lisu. Jeho rodičia – matka Virginia a otec James sa stretli v divadle, James pracoval ako novinár. V roku 1972 sa presťahovali z Ohia do Virgínie. Keď mal Grohl 7 rokov jeho rodičia sa rozviedli, Grohl vyrastal s jeho matkou v Springfielde. Počas štúdia na strednej škole založil hudobnú skupinu a tak sa postupne začala jeho hudobná kariéra.
Navštevoval školu Thomas Jefferson High School for Science and Technology v Alexandrii, krátko navštevoval katolícku školu Bishop Ireton High School, predtým než prestúpil na školu v Annandale.
Grohl je druhýkrát ženatý. Jeho prvé manželstvo bolo s Jennifer Youngbloodovou, fotografkou od roku 1993 do 1997. 2. augusta 2003 si vzal producentku Jordyn Blumovú, spolu majú tri dcéry. V apríli 2006 sa im narodila Violet Maye, v 2009 Harper Willow a v auguste 2014 Ophelia Saint.
Grohl v súčasnosti býva v Los Angeles. K politike sa nestavia príliš aktívne, no pred voľbami 2004 podporoval neúspešného kandidáta na prezidenta USA Johna Kerryho. Postavil svoje vlastné moderné profesionálne nahrávacie štúdio 606 v Los Angeles.
David Grohl má slovenský, nemecký, írsky a anglický pôvod.
Hudobné začiatky.
Asi v desiatich rokoch začal brnkať na gitare. Inšpiráciou boli skupiny ako The Beatles, či film "Let There Be Rock" od AC/DC. Postupne sa učil, vystupoval vo viacerých skupinách. Jeho prvá skupina sa volala "Freak Baby". V tom čase začínal aj bubnovať. Na otázku ako sa naučil tak dobre bubnovať odpovedá: „Je to jednoduché. Netreba ani kupovať bubon, ja som sa naučil trieskaním do vankúšov tak silno pokiaľ nevydávali zvuk.“ Zloženie v tejto skupine sa zmenilo, Grohl začal hrať na bicie a sformoval skupinu "Mission Impossible". Neskôr sa pripojil k skupine "Dain Bramage", ktorá hrala hardcore/post punk. Počas svojho rozvoja ako bubeníka uvádza, že najväčší vzor bol pre neho John Bonham zo skupiny Led Zeppelin, Grohl má tetovanie Bonhamovho symbolu na zápästí.
Scream.
Na vyššiu úroveň sa dostal, keď mal 17 a vybrali ho ako bubeníka do washingtonskej punkovej skupiny Scream. Zaujímavosťou bolo, že Grohl klamal pri uvádzaní svojho veku, aby ho zobrali do skupiny. Uviedol, že má 20 rokov a skupina ho na jeho prekvapenie prijala, nahradil bubeníka Kenta Staxa. Tu odohral začiatočnú časť svojej profesionálnej hudobnej kariéry. Ďalšie 4 roky s nimi koncertoval, nahrali viacero koncertných albumov a dva štúdiové albumy, na jednej piesni „Gods Look Down“ spieva.
Pôsobenie v Nirvane.
Nirvana mala už od samého počiatku problémy s bubeníkmi a žiadny v skupine nezostal dlhšiu dobu. V roku 1990 sa dostal Grohl do Nirvany a takmer okamžite začal pracovať na novom albume "Nevermind". Pri nahrávaní tohto albumu sa ukázali Grohlove kvality - jeho jednoduché a pritom tvrdé hranie na bicie. Práve tento album dostal Nirvanu na popredie. V roku 1992 vydal Grohl pod pseudonymom Late! album "Pocketwatch". Pri nahrávaní tretieho štúdiového albumu Nirvany "In Utero" v roku 1993 mal Grohl možnosť pridať na album aj ním napísané sklady a časti, akým bol aj tvrdý gitarový riff do piesne "Scentless Apprentice".
Nahral a naspieval pieseň "Marigold", čo bola jediná skladba od Nirvany na ktorej spieva Grohl. V Nirvane hral až do jej rozpadu po smrti lídra Kurta Cobaina, stál však v pozadí mediálnej pozornosti. Skupinu Foo Fighters nepovažuje za nástupcu Nirvany, povedal, že piesne tejto skupiny majú svoje vlastné miesto a nechce ich prerábať.
Grohl sa dostal do konfliktu s Courtney Love, vdovou po Kurtovi Cobainovi. Konflikt sa týkal vydavateľských práv Nirvany. Súdny spor skončil po takmer dvoch rokoch v 2002, pričom neskôr vyšla retrospektíva skupiny Nirvana. Courtney Love ho tiež obvinila, že napísal pieseň "Stacked Actors", ktorá je podľa nej namierená proti jej osobe.
V roku 1997 na festivale Bumbershoot v Seattle sa Grohl vrátil na bicie a Novoselic hral na basovej gitare. Spoločne s Patom Smearom zahrali coververzie piesní "Purple Rain" od Princea a "Communication Breakdown" od Led Zeppelin. Toto krátke zjednotenie bývalých členov Nirvany bolo ako pocta pre fanúšikov.
Skupina Nirvana bola v zložení Cobain, Novoselic a Grohl v roku 2014 prijatá do Rock and Roll Hall of Fame. 
Pôsobenie vo Foo Fighters.
Po rozpade Nirvany uviedol, že uvažoval nad koncom s hudbou a najmä s hrou na bicie. V októbri 1994 nahral za krátku dobu demo pásku s 15 pesničkami. Reakcia na pásku bola pozitívna a prilákala pozornosť väčších hudobných producentov. Nakoniec podpísal zmluvu s Capitol Records. Grohl nechcel vystupovať ako sólo spevák a mať sólo kariéru, tak zamestnal ďalších členov: bývalého gitaristu Nirvany Pata Smeara a dvoch členov kapely Sunny Day Real Estate Williama Goldsmitha (bicie) a Nata Mendela (basová gitara). Rozhodol sa, že nebude spolupracovať s Kristom Novoselicom. Sám Grohl, ktorý album kompletne nahral ďalej vystupoval na koncertoch v pozícií speváka a gitaristu skupiny. 4. júla 1994 teda vyšiel debutový album skupiny Foo Fighters. Tento album považuje Grohl za svoj experiment. Názov pre skupinu vybral podľa označenia Foo fighters používaného počas druhej svetovej vojny pre záhadné letecké objekty.
V roku 1997 počas nahrávania druhého albumu došlo k nezhodám medzi Grohlom a bubeníkom Williamom Goldsmithom, čo spôsobilo Williamov odchod zo skupiny. Príčinou boli aj problémy Williama so zápästím. Nahradil ho Taylor Hawkins, ktorého si Grohl vybral. Album bol úspešný, ale v skupine došlo ešte ku zmene. Gitarista Pat Smear sa rozhodol odísť zo skupiny, na krátku dobu ho nahradil Franz Stahl, neskôr Chris Shiflett. Kapela zostala v tomto zložení (Grohl, Hawkins, Mendel, Shiflett) dodnes. 
V roku 1999 nahrali v poradí tretí album "There Is Nothing Left to Lose", ktoré získalo cenu Grammy za najlepší rockový album roku 2000, natočili video k "Learn to Fly", kde Grohl presvedčil o svojom hereckom talente a vďaka ktorému sa skupina stala ešte populárnejšia. Štvrtý album s názvom "One by One" považuje Grohl za neúspešný a unáhlený. Hovorí, že z celého albumu sú len 4 pesničky dobré. Po dlhšej prestávke nahrali album "In Your Honor", ktorý predstavoval určité nóvum pre nich, Grohl dostal nápad rozdeliť album na dve časti, jedna bola tradične rocková, druhá s pomalými pesničky sprevádzanými akustickými gitarami. Na albume sa podieľali aj špeciálny hostia, napríklad John Paul Jones alebo Norah Jones.
S Foo Fighters absolvoval Grohl koncertnú šnúru rockových pesničiek, v decembri 2006 vyšiel DVD záznam obrovského koncertu z leta 2006 v londýnskom Hyde Parku s viacerými špeciálnymi vystúpeniami. Koncom roku 2006 skupina sa skupina rozhodla vydať na akustické turné. Na viacerých akciách koncertovali spolu s americkým hudobníkom Bobom Dylanom. K svojmu obratu na z rockovej na akustickú hudbu Grohl poznamenáva: "Vždy som chcel spraviť album ako je tento akustický. Milujem robiť rockovú hudbu, hrať pred rockovým obecenstvom. Boli časy, keď som zmýšľal nad vydaním akustického albumu sám, len pre to, že to nepovažujem za album celej skupiny. Tak som dostal nápad s dvoj-albumom. Som hrdý aj na akustické pesničky." Niektoré akustické pesničky boli nahrané už dávno pred týmto zámerom, napríklad pesničku "Friend of a Friend" Grohl napísal v roku 1990 a je o prvých dojmoch zo skupiny Nirvana.
Grohl vystúpil s Foo Fighters na koncerte, ktorý organizoval Al Gore s názvom "Live Earth" v Londýne, ktorý je zameraný za upozornenie proti globálnym klimatickým zmenám. Koncert sa konal 7. júla 2007 a Grohl na ňom zahral 5 pesničiek.
V septembri 2007 skupina Foo Fighters vydala šiesty štúdiový album s názvom "Echoes, Silence, Patience &amp; Grace".Producentom albumu bol Gil Norton, ktorý už v minulosti spolupracoval so skupinou. 17. septembra 2008 ohlásil v Rádiu BBC1, že skupina si dá vyše rok pauzu od koncertovania. V nasledujúcom roku skupina vydala album najlepších hitov "Greatest Hits".
V apríli 2011 Grohl s Foo Fighters vydal siedmy album "Wasting Light", ktorý sa stal prvým album skupiny, ktorý dosiahol prvé miesto v americkom rebríčku. O tri roky neskôr vyšiel album "Sonic Highways", ktorý obsahoval osem skladieb, z ktorých bola každá nahratá v inom meste a inšpirovaná každým jednotlivým mestom.Spolu s albumom Grohl natočil aj televíznu dokumetnárnu mini-sériu s rovnakým menom.
Ostatné projekty.
Okrem hrania s Foo Fighters Grohl vystupoval na rôznych akciách a pomáhal s nahrávaním albumov iným interpretom. V roku 2002 sa na krátky čas stal členom skupiny Queens of the Stone Age, ktorý boli práve bez bubeníka. Grohl s nimi nahral album "Songs for the deaf", nahral video na ich singel "No One Knows" a odohral s nimi koncertné turné po Spojených štátoch. Po tom sa vrátil do nahrávacieho štúdia vo Virgínií aby nahral album "One by One". Ako bubeník hral aj na albume skupiny Killing Joke z roku 2003, bubnoval aj so skupinami Juliette and the Licks, Garbage, Nine Inch Nails a Prodigy. Grohl hrá pomerne často na bicie, vystupuje ako bubeník na rôznych akciách, pričom na albume "In Your Honor" si na skladbe "Cold Day In The Sun" vymenili pozície s bubeníkom Taylorom Hawkinsom.
Nahral viacero skladieb ako hudbu k filmom, soundtracky, k filmu Godzilla nahral skladbu"A320", k filmu X-Files pieseň "Down In The Park", nahral celý soundtrack k filmu Touch.
Bol tvorcom hudobného projektu Probot, Grohl spolupracoval s legendami metalu ako Lemmy Kilmister, či Max Cavalera, napísal 12 pesničiek a hral k nim na bicie. Album Probot vyšiel 10. februára 2004, na každej skladbe spieval iný hosť.
Na niektorých koncertoch vystupoval spolu s Davidom Bowiem, Jackom Blackom, skupinou Weezer a inými. V roku 2000 začal spolupracovať s členmi skupiny Queen, s gitaristom Brianom Mayom nahrali pieseň "Have a Cigar", ktorú pôvodne zložila skupina Pink Floyd. Priateľstvo medzi skupinami pokračovalo, v roku 2001 Grohl a Hawkins uviedli Queen do Rock and Rollovej Siene slávy. Grohl potom vystúpil s dvojicou May a Roger Taylor, pričom spieval v pozícií zosnulého Freddieho Mercuryho. May ešte v roku 2002 prispel k albumu "One by One", hral na gitaru k balade "Tired of you". Na oceneniach Grammy v roku 2003 vystúpil v špeciálnej formácií a zahrali coververziu skladby "London Calling" od The Clash ako poctu spevákovi Joeovi Strummerovi. Spolu s Joshom Hommeom vystúpil na charitatívnom koncerte "Katrina benefit concert", výťažok z neho putoval obetiam hurikánu Katrina. V júni 2008 bol Grohl špeciálnym hosťom Paula McCartneyho na koncerte na štadióne Anfield v Liverpoole v rámci jedného z hlavných podujatí mesta ako Európskeho hlavného mesta kultúry. Grohl spoločne s McCarteyho skupinou zaspieval a zahral na gitaru v piesni Band on the Run a na bicie v skladbách Back in the U.S.S.R. a I Saw Her Standing There.
Svoje herecké schopnosti ukázal v hudobných videách, v ktorých účinkoval a niektoré aj sám tvoril a režíroval. Spolupracoval aj so skupinou Eagles Of Death Metal, hral vo videu k ich skladbe "I Want You So Hard (Boy's Bad News)". Zahral si aj v jednej epizóde seriálu Akty X a vo filme "Pick of Destiny" zahral satana. Sám Grohl ale povedal, že väčšiu filmovú rolu nechce hrať.
V máji 2006 Grohl pomohol dvom uväznením baníkom v Beaconsfieldu v Austrálií. Uväznení baníci chceli iPod s pesničkami Foo Fighters, Grohl im poslal odkaz, kde ich podporil a ponúkol lístky na neskorší koncert. Baníkom sa podarilo vyslobodiť a neskôr sa s Grohlom stretli v Sydney. Na albume "Echoes, Silence, Patience &amp; Grace" vyšla pre ich česť pieseň "The Ballad of Beaconsfield Miners".
Zahral si aj vo filme Králi Ro(c)ku (The pick of destiny) kde hral Satana, a dokonca si v ňom zaspieval s Tenacious D. Neskôr hral v klipe Tenacious D-Tribute-taktiež hral Satana.

</doc>
<doc id="83751" url="https://sk.wikipedia.org/wiki?curid=83751" title="Animecon (Slovensko)">
Animecon (Slovensko)

Animecon je festival anime, mangy a japonskej kultúry, ktorý sa koná každoročne od roku 2004. Organizuje ho občianske združenie AnimeCon.sk.
Tretí ročník festivalu sa konal v budove SÚZA (Správa účelových zariadení) na Drotárskej ceste 46 v Bratislave od piatku 30. júna do 2. júla 2006.
Štvrtý ročník sa konal v budove SÚZA od 29. júna do 1. júla 2007.

</doc>
<doc id="83752" url="https://sk.wikipedia.org/wiki?curid=83752" title="Hermann Hoth">
Hermann Hoth

Hermann „Papa“ Hoth (* 12. apríl 1885 Neuruppin – † 26. január 1971 Goslar) bol nemecký generál počas druhej svetovej vojny, známy pre svoje víťazstvá vo Francúzsku a na východnom fronte, neskôr po vojne bol 6 rokov väznený za vojnové zločiny; písal knihy o vojenských dejinách.
Život.
Začiatky v armáde.
Narodil sa v meste Neuruppin, ako syn armádneho lekára. Do nemeckej armády vstúpil roku 1904. Bojoval v prvej svetovej vojne ako pešiak. V armáde ostal aj po jej skončení, roku 1935 bol povýšený na generálmajora a poverený velením 18. pešej divízie. Neskôr bol povýšený na generálporučíka a od 10. novembra 1938 velil 15. armádnemu zboru.
Druhá svetová vojna.
Nasledujúceho roku sa zúčastnil útoku na Poľsko. Ďalší rok sa vyznamenal pri útoku na Francúzsko, kde jeho zbor ako prvý prekročil rieku Másu a bol 19. júla 1940 znovu povýšený.
Počas operácie Barbarossa velil 3. tankovej skupine, ktorá pod jeho velením obsadila Minsk a Vitebsk. V októbri 1941 nahradil vo velení 17. armády Carla-Heinricha von Stülpnagela. V júni 1942 prevzal 4. tankovú armádu od Ericha Hoepnera. Ako veliteľ tejto armády sa podstatnou mierou podpísal pod úspechy Wehrmachtu na juhu ZSSR. Spolu v súčinnosti s 6. armádou Friedricha Paulusa sa zúčastnil bitky o Stalingrad. Časti jeho armády boli uväznené v sovietskom obkľúčení, niektoré však boli súčasťou Mansteinových pokusov o prielom na pomoc 6. armáde.
V lete 1943 sa zúčastnil bitky v Kurskom oblúku, kde velil svojej 4. tankovej armáde pri útoku na oblúk z juhu. Po ukončení operácie Citadela, boli nemecké jednotky nútené pod silnými útokmi Červenej armády ustupovať na západ. V novembri 1943 bol počas bojov na Dnepri a pri Kyjeve pozbavený velenia svojich jednotiek a na Hitlerov rozkaz preložený do zálohy, ale teraz už v hodnosti generálplukovníka. Adolf Hitler sa totiž domnieval, že Hoth fyzicky nezvláda velenie a potrebuje odpočinok. Jeho nástupcom sa stal generál Erhard Raus.
V apríli 1945 bol znovu povolaný do služby a až do konca vojny velil časti nemeckého frontu v pohorí Harz.
Povojnové obdobie.
Po vojne bol súdený Norimberským vojnovým tribunálom spolu s ďalšími vysokými armádnymi dôstojníkmi. 27. októbra 1948 odsúdený na 15 rokov žalára za zločiny, ktoré jeho jednotky spáchali na Ukrajine. V roku 1954, bol prepustený, a do svojej smrti sa venoval písaniu kníh. Zomrel v meste Goslar, kde je aj pochovaný.

</doc>
<doc id="83754" url="https://sk.wikipedia.org/wiki?curid=83754" title="Trojicko-Sergejevská lávra">
Trojicko-Sergejevská lávra



</doc>
<doc id="83756" url="https://sk.wikipedia.org/wiki?curid=83756" title="Rádioteleskop">
Rádioteleskop

Rádioteleskop alebo rádiový ďalekohľad je prístroj na pozorovanie kozmických objektov na rádiových vlnách. Od optických teleskopov sa líši tým, že pracuje v rádiovej časti elektromagnetického spektra, v ktorom deteguje a zbiera dáta zo zdrojov emitujúcich rádiové žiarenie. To znamená, že neposkytuje žiadny priamo viditeľný obraz. Rádioteleskopy sú väčšinou veľké parabolické antény používané buď samostatne alebo sú vzájomne prepojené. Radioobservatória bývajú situované čo najďalej od veľkých mestských centier, aby sa čo najviac eliminoval vplyv rušivých radioemisí, ktoré tieto centrá produkujú (napr. rádia, televízne vysielanie). Je to podobné ako u optických teleskopov, s tým rozdielom, že u nich v blízkosti veľkých miest dochádza k rušeniu svetelnými emisiami (tzv. svetelné znečistenie).
História rádioteleskopu.
Prvá anténa určená na identifikáciu rádiových zdrojov vo vesmíre bola zostrojená v roku 1931 Karlom Guthem Janskym, inžinierom v Bellových laboratóriách. Janskyho úlohou bola identifikácia zdroju rádiového šumu, ktorý by mohol rušiť komunikáciu rádiotelefónov. Janskyho anténa bola skonštruovaná pre príjem krátkovlnných rádiových signálov na frekvencii 20,5 MHz (približne vlnová dĺžka λ=14,6 m). Anténa bola umiestnená na otočnej plošine, vďaka ktorej sa mohla pohybovať v ľubovoľnom smere. Mala priemer približne 30 metrov a výšku 6 metrov. Pohyb zabezpečovala sada pneumatík z automobilu Ford-T a vďaka tomu mohol byť presne nastavený smer zdroja, z ktorého mali byť sledované signály. Po strane antény bol umiestený malý a jednoduchý analógový systém záznamu prijímacích dát. Po niekoľkomesačnom zázname Jansky dáta roztriedil a kategorizoval do troch vopred určených kategórii: blízke búrky, vzdialené búrky a nepravidelný šum neznámeho pôvodu. Jansky zanedlho zistil, že tento nepravidelný šum sa opakuje vždy v cykloch po 23 hodinách a 56 minútach To štvorminútové meškanie oproti 24-hodinovému dňu je ukazovateľom tzv. hviezdného času. Po porovnaní svojich pozorovaní s nebeskými mapami Jansky urobil záver, že nepravidelné rušenie prichádza z Mliečnej cesty a je najsilnejšie v smere, kde sa nachádza jej stred - teda v súhvezdí Strelec.
Medzi známych priekopníkov patril tiež Grote Reber, ktorý v roku 1937 zostrojil prvú parabolickú tanierovú anténu s priemerom 9 m a s ňou urobil prvý prieskum neba v rádiovom spektre. 
K najväčšiemu rozkvetu rádioastronómií došlo po skončení druhej svetovej vojny, kedy astronómovia z Európy, USA a Austrálie urobili veľa objavov.
Typy rádioteleskopov.
Rozsah frekvencií v elektromagnetickom spektre, ktoré spolu vytvárajú rádiové spektrum, je veľmi veľký. To znamená, že rôznych variant rádioteleskopov, čo do veľkosti, konfigurácie a pod. existuje široká škála. Antény, ktoré sa používajú na prieskum vlnových dĺžok od 30 m do 3 m (10 MHz - 100 MHz), predstavujú väčšinou veľké zoskupenia smerových antén, ktoré sa podobajú klasickým televíznym anténam, alebo sú to statické reflektory s pohyblivým bodom. Po prieskume rôznych vlnových dĺžok klasickými anténami bolo zistené, že ako povrch reflektorových antén je možné použiť obyčajné drôtené pletivo. V prípade krátkych vlnových dĺžok jednoznačne vedú antény tanierové. Rádioteleskopy, ktoré sú určené pre sledovanie vlnových dĺžok od 3 m do 30 cm (100 MHz až 1 GHz), majú priemer taniera 100 m.
Veľké "taniere".
Na prelome 50. a 60. rokov 20. storočia došlo k veľkému rozmaru jednotanierových antén. Najväčším samostatným rádioteleskopom je RATAN-600 postavený v ZSSR v roku 1977 s priemerom kruhovej antény 576 metrov. Najväčším rádioteleskopom v Európe je 100-metrová anténa v meste Effelsberg v Nemecku, ktorý bol do postavenia Green Bank Telescope v roku 2000 po dobu 30 rokov najväčším ovládateľným rádioteleskopom. Najväčším rádioteleskopom na území USA bol do roku 1988 "Big Ear" patriaci Ohio State University.
Medzi dobre známe rádioteleskopy patril radioteleskop Observatória v Arecibu v štáte Puerto Rico, ktorý bol pohyblivý v rozsahu do 20° od zenitu a bol do roku 2016 najväčším jednoaparátovým rádioteleskopom na svete. Priemer jeho paraboly bol 305 m. V roku 2020 bol silne poškodený a došlo k jeho rozobratiu. 
Rádiová interferometria.
Jeden z najväčších technologických prielomov v odbore rádioastronómia prišiel v roku 1946, kedy bola predstavené metóda tzv. astronomická interferometria. Astronomické interferometre sa zostavujú buď zo sústavy parabolických antén (Very Large Array), jednodimenzionálnych antén (Big Ear) alebo dvojdimenzionálnych dipólových antén. Jednotlivé antény sú od seba oddelené v širokých odstupoch a spojené koaxiálnym káblom, optickým vláknom alebo iným druhom prenosovej linky. Interferometria nielenže zvyšuje kvantitu prijímaného signálu, ale tiež výrazne zlepšuje rozlišovaciu schopnosť teleskopu, pokiaľ je využitá spoločne s metódou zvanou apertúrová syntéza. Táto metóda funguje na princípe skladania jednotlivých vĺn z rôznych teleskopov, pričom rovnaké vlny sa posilňujú, zatiaľ čo vlny o nesúhlasných o fázach sa navzájom vyrušia. Za účelom dosiahnuť čo najlepšie rozlíšenie je nutné, aby boli jednotlivé rádioteleskopy rozmiestnené v rôznych odstupoch. Odstup medzi dvoma anténami sa nazýva "baseline" (základná línia). Pre dosiahnutie čo možno najlepšieho výsledku pri pozorovaní rádiového cieľa je ideálne vytvoriť čo najväčší počet rôznych základných línii (napr. sústava rádioteleskopov Very Large Array v Novom Mexiku pozostáva z 27 antén, ktoré je možné zoskupiť až do 351 rôznych pozícií (základných línií), čo umožňuje dosiahnuť rozlíšenie až 0,2 uhlových sekúnd v 3 cm vlnových dĺžkach. Jedným z prvých experimentov na poli interferometrie bolo tzv. Lloydovo interferometrické zrkadlo vyvinuté v roku 1946 vedeckým tímom Josepha Lade Pawseyho na univerzite v Sydney. Na začiatku 50. rokov 20. storočia bol pomocou Cambridge Interferomter uskutočnený prieskum rádiového neba, ktorý umožnil vytvorenie 1. a 2. Cabridgeského katalógu rádiových zdrojov (Cambridge Catalogue of Radio Sources).

</doc>
<doc id="83758" url="https://sk.wikipedia.org/wiki?curid=83758" title="Antigona">
Antigona

Antigona alebo Antigoné alebo zastarano Antigone môže byť:
Antigona môže byť aj:
Antigone môže byť aj:

</doc>
<doc id="83759" url="https://sk.wikipedia.org/wiki?curid=83759" title="Rádiový ďalekohľad">
Rádiový ďalekohľad



</doc>
<doc id="83761" url="https://sk.wikipedia.org/wiki?curid=83761" title="Raketový motor">
Raketový motor

Raketový motor je druh reaktívneho motora, ktorého činnosť nezávisí od prostredia. Palivo aj oxidačnú látku čerpá zo zásobníka, preto funguje aj vo vákuu (kozmický priestor).
Pracuje na princípe akcie a reakcie. Spaľovaním paliva vznikajú spaliny, ktoré pri vysokej rýchlosti opúšťajú výtokovú dýzu motora. Ich reakčný účinok pôsobí silou v opačnom smere na motor a tým aj na dopravný prostriedok s motorom spojený. Účinok vytekajúcich spalín sa nazýva "ťah raketového motora" a je úmerný súčinu hmotnosti spalín a ich výtokovej rýchlosti.
Druhy raketových motorov.
Podľa zdroja energie delíme raketová motory:
Chemické motory.
Na základe skupenstva paliva môžeme raketové motory rozdeliť na motory s kvapalným palivom, motory s tuhým palivom a hybridné raketové motory.
Raketový motor má špeciálne postavenie medzi spaľovacími motormi:
Raketový motor na kvapalné pohonné látky.
Raketový motor na kvapalné pohonné látky je poháňaný zmesou oxidantu a paliva ktorých zmiešanie je vykonávané v spaľovacej komore motora. Ako palivo slúžia najčastejšie uhľovodíkové zmesi (letecký petrolej – kerozín) a ako okysličovadlo kvapalný kyslík -LOX, alebo zlúčeniny s vysokým prebytkom kyslíka (peroxid vodíka). V súčasnosti z dôvodu špecifického impulzu je často krát preferovaný ako palivo skvapalnený vodík alebo zemný plyn.
Niektoré motory môžu pre jednoduchosť používať jednozložkové palivo – monopropellant, avšak obvykle za cenu nižšieho špecifického impulzu.
Raketový motor na tuhé pohonné látky.
Raketový motor na tuhé pohonné látky je poháňaný palivovou zmesou v tvare zŕn (najčastejšie rúrky) uložených v spaľovacom priestore. Zrná sú zložené z látok, ktorých horenie nepotrebuje prísun kyslíka (streliviny). Najčastejšie ide o nitráty uhľovodíkov, rôzne chlorečnany atď. Výhodou motorov na tuhé palivo je výborná skladovateľnosť a pohotovosť k použitiu. Využívané sú najmä na menších raketách z dôvodu pevnosti palivových zŕn. Je možné vyrobiť aj veľké motory napríklad raketoplány triedy Space Shuttle NASA majú ako štartovacie motory použité raketové motory na tuhé palivo.
Využitie.
Raketový motor sa používa hlavne na pohon:
Iné projekty.
 

</doc>
<doc id="83762" url="https://sk.wikipedia.org/wiki?curid=83762" title="Solovecký monastier">
Solovecký monastier

Solovecký monastier () sa nachádza na Soloveckých ostrovoch v Bielom mori. V roku 1420 ho založili mnísi z Kirillo-Belozerského monastiera, na jeho rozvoji hlavne v 16. storočí sa podieľal igumen Filip Kolyčev. Veľmi skoro sa monastier stal centrom kresťanstva na severe Ruska. Po nástupe boľševizmu sa kláštor Leninovým dekrétom zmenil na smutne známy SLON: "Solovecký tábor zvláštneho určenia" (rus. Соловецкий лагерь особого назначения), jeden z prvých sovietskych gulagov. V rokoch 1926 – 1939 slúžil kláštor ako väznica, pretože silné opevnenie a jeho poloha na ostrove takmer vylučovali možnosť úteku. Tábor bol zrušený v roku 1939.
Ruská pravoslávna cirkev obnovila monastier v roku 1992. V tom istom roku bol celý komplex zapísaný do zoznamu Svetového kultúrneho dedičstva UNESCO.

</doc>
<doc id="83763" url="https://sk.wikipedia.org/wiki?curid=83763" title="Cirostratus">
Cirostratus

Cirostratus (po latinsky cirrostratus, Cs) alebo riasosloha alebo riasová sloha je vysoko položený oblak. Je to oblak vysokej hladiny, vyskytuje sa vo výškach 6 až . Pozostáva výlučne z ľadových kryštálikov. Ide o tenký biely mrak, v ktorom nerozoznávame jednotlivé oblaky. Pri západe Slnka je sfarbený doružova. Môže byť jednoliaty a pokrývať celú oblohu alebo aspoň jej veľkú časť ako beztvará biela vrstva. Častejšie však býva vláknitý. Je priesvitný, Slnko a Mesiac cezeň vidíme, ale môže okolo nich vytvárať halo. Halo, ľudovo „dvor“ vidíme ako kruh okolo Slnka či Mesiaca a býva predzvesť blížiaceho sa dažďa, pretože cirrostratus sa vyskytuje na vrchole teplého frontu. Ak vznikne halo okolo Mesiaca, môže začať pršať už s príchodom rána. Dážď je veľmi pravdepodobný, ak sa pred vznikom cirrostratu objaví aj cirrus. Halo vzniká lámaním (ohýbaním) slnečných lúčov prenikajúcich cez ľadové kryštáliky. Zväčša jeho priemer dosahuje 20 stupňov, zriedkavejšie až 46 stupňov, podľa trasy, ktorou prechádzajú slnečné lúče cez kryštáliky. Halo býva biele, niekedy aj jemne sfarbené-od žltej v strede po zelenú, bielu a modrú na vonkajšom okraji.
Cirrostratus vzniká vtedy, keď stúpa celá vrstva vzduchu v dôsledku chladnejšieho vzduchu vtláčajúceho sa v rámci frontu pod ňu. Vzduch stúpa pomaly, nie viac ako za sekundu. Zo samotného cirrostratu zrážky nepadajú, ale ak je spojený s nimbostratom alebo altostratom, možno očakávať dlhší dážď.

</doc>
<doc id="83764" url="https://sk.wikipedia.org/wiki?curid=83764" title="Arecibo Observatory">
Arecibo Observatory

Arecibo Observatory alebo Observatórium Arecibo bolo rádioastronomické observatórium na ostrove Portoriko (-66°45,2'; +18°20,6'; 496 m). Nachádzalo sa asi 20 km na juhozápad od portorického mesta Arecibo. Bolo prevádzkované Cornellovou univerzitou v Ithake (USA) spoločne s nadáciou National Science Foundation.
Observatórium bolo známe najmä svojím parabolickým rádioteleskopom, ktorý bol od svojho vybudovania až do roku 2016 najväčším jednoaparátovým rádioteleskopom na svete. Priemer jeho paraboly bol 305 m. Preslávil sa napríklad ako prostriedok na objavenie prvého dvojhviezdneho pulzaru PSR 1913+16 (1974). Slúžil tiež ako zdroj dát projektu SETI@home. Bol umiestený v kráterovitom údolí pohoria Montanas Guarionex a bol nepohyblivý. Orientácia antény za zdrojom sa dala meniť až o 20° smerovaním dipólu v ohnisku rádioteleskopu vzdialenom 210 m od centra hliníkového zrkadla. V ohnisku bolo 12 dipólov na výskum na rozličných vlnových dĺžkach. Prvé pozorovania sa uskutočnili roku 1963 na metrových vlnách so zameraním najmä na ionosferický výskum a rádiolokáciu Mesiaca. Odvtedy bol povrch zrkadla zdokonalený a umožňoval pracovať aj v oblasti centimetrových vĺn pri rozlišovacej schopnosti niekoľkých oblúkových sekúnd. Najvýznamnejšie výsledky observatórium dosiahlo pri rádiolokácii Venuše, výskume rádiového žiarenia Jupitera, medzihviezdneho prostredia a zákrytoch rádiových zdrojov. Vo vzdialenosti 10 km od prístroja bol 30,5 m pohyblivý rádioteleskop, ktorý sa využíval v spojitosti s veľkým teleskopom ako súčasť rádiointerferometra. 
Po zemetrasení a narušení upevňovacích lán v novembri 2020 sa 1. decembra 2020 visiaca platforma zrútila na tanier. Pristúpilo sa ku kontrolovanej demontáži prístroja.

</doc>
<doc id="83765" url="https://sk.wikipedia.org/wiki?curid=83765" title="Cirrostratus">
Cirrostratus



</doc>
<doc id="83767" url="https://sk.wikipedia.org/wiki?curid=83767" title="Mamenchisaurus">
Mamenchisaurus

Mamenchisaurus bol veľký, mimoriadne dhokrký bylinožravý dinosaurus zo skupiny Sauropoda. Žil pred 160 až 155 miliónmi rokov na území dnešnej Číny. 
Nadmerne dlhý krk.
Hoci takmer všetky sauropódy disponovali dlhým krkom (výnimku zo známych rodov zatiaľ tvorí len Brachytrachelophan), krk Mamenchisaura bol mimoriadne predĺžený – s rekordným počtom 19 stavcov tvoril približne polovicu jeho celkovej telesnej dĺžky. Na rozdiel od diplodokov mohli Mamenchisaury viac ohýbať a vztyčovať krk v smere hore-dolu. Krk mali ľahký, podaktoré stavce bývali na viacerých miestach hrubé len ako vaječná škrupina. S tak dlhým krkom, veľkosťou až do 30 metrov a pomerne odolným chrupom mohol tento sauropód spásať širokú škálu rastlín. 
Druhy.
Mamenchisaurus je známy z viacerých druhov. Prvý objavený druh, "M. constructus" popísaný v roku 1954, dosahoval dlĺžku 22 metrov a mal krk dlhý približne 11 metrov. Od tých čias boli objavené 4 ďalšie druhy, z ktorých najväčší ("M. hochuanensis") mal krk dlhý až 15 metrov a dĺžku tela okolo 30 m. Na základe rozdielov medzi druhmi tohto rodu sa zdá, že to, čo rozumieme pod pojmom Mamenchisaurus, boli v skutočnosti dva samostatné rody, pričom rodové meno by ostalo skôr opísaným menším druhom.
Príbuzenstvo.
Mamenchisaurus býva tradične radený do čeľade vrchnojurských ázijských sauropódov Euhelopodidae, ktorej zástupcovia sa vyznačovali mimoriadne dlhými krkmi. Zdá sa však, že Euhelopodidae reprezentuje skupinu rôzne vyspelých sauropódov. Rod Euhelopus javí príbuznosť ku skupine Titanosauria, kým Mamenchisaurus samotný vyzerá byť omnoho primitívnejší. 

</doc>
<doc id="83768" url="https://sk.wikipedia.org/wiki?curid=83768" title="Solovecké ostrovy">
Solovecké ostrovy

Solovecké ostrovy (rus. Солове́цкие острова) alebo krátko Solovky je súostrovie v Bielom mori v Onežskom zálive v Archangeľskej oblasti. 
Geografia.
Na rozlohe sa rozprestiera šesť veľkých ostrovov a okolo 100 malých ostrovčekov. Hlavné ostrovy tvoria:
Pobrežie je značně členité. Krajina je mierne kopcovitá (najvyšší bod nad morom). Väčšina územia ostrovov je pokrytá ihličnatými drevinami, prevažne borovicami a smrekom. Na ostrovoch je viac ako 200 sladkovodných jazier, ktoré sú bohaté na ryby. Obyvatelia ostrovov postupne pospájali jednotlivé časti cestami, kanálmi pospájali jazerá, vyčistili lúky, vybudovali priehrady, prístavy a doky.
História.
Ľudia navštevovali ostrovy už od 3. tisícročia pred Kr. Vzdialenejšie ostrovy prímorskí obyvatelia využívali na vykonávanie pohanských rituálov. Až do príchodu mníchov v roku 1429 ostrovy neboli trvale osídlené.
Solovecký kláštor.
V roku 1429 priplávali na Solovecký ostrov dvaja mnísi. Na tomto mieste začali budovať kláštor. Koncom 15. storočia sa stal centrom šírenia kresťanstva a v 16. storočí centrom duchovného, kultúrneho a hospodárskeho života ruského severu. Postupne vznikajú Uspenský a Preobraženský chrám, desiatky kostolov (medzi najvýznamnejšie patrí kostol Zvestovania Panny Márie), kaplniek a pustovní.
V poslednej tretine 16. storočia a začiatkom 17. storočia predstavoval Solovecký kláštor významný uzol v obrane prímorských oblastí pred švédskymi vojskami. Bol obohnaný mocnými hradbami a mal vlastnú vojenskú posádku. Bol jedným z troch najvýznamnejších a najbohatších kláštorov tohto obdobia. Nachádzala sa v ňom veľká knižica, ktorá sústredila rozsiahlu zbierku rukopisov a starých kníh.
Na Solovkách neprijali Nikonovskú cirkevnú reformu a mnísi dlhý čas odporovali cirkevnej aj svetskej moci. V roku 1676 kláštor obsadili strelci, vyslaní cárom, ktorý si chcel podrobiť buričských bratov. Cárske vojsko vybudovalo na ostrove kamennú pevnosť na ochranu hraničného pásma, ktorá od roku 1718 slúžila ako väzenie. To zaniklo v roku 1903.
Ešte v období októbrovej revolúcie sa prekvitajúci Solovecký kláštor tešil sláve a vážnosti po celom Rusku. Ale v roku 1920 nová vláda rozhodla o jeho zrušení. Sovietski komisári ho vyhlásili za sovchoz a nariadili mníchom, aby sa menej modlili a viac pracovali v prospech robotníkov a roľníkov. Kláštorný majetok vyvlastnili.
Pracovný tábor.
V roku 1923 tu boli zriadené „Solovecké tábory zvláštneho určenia“ (Соловецкий лагерь принудительных работ особого назначения – СЛОН). Všetky kláštory a vojenské objekty sa zmenili na pracovné tábory. Tak vznikol jeden z prvých táborov súostrovia Gulag.
Väzenie.
V roku 1926 bol Solovecký tábor prebudovaný na väzenie. Do roku 1937 sa tu vystriedali tisícky väzňov. V ťažkých životných podmienkach mnohí zahynuli, buď na následky chorôb, alebo boli usmrtení. Najkrutejšie bolo obdobie stavby bielomorského kanálu a pod vedením Naftalija Aronoviča Frenkeľa. Najvyšším zákonom súostrovia sa stal jeho výrok: „Z trestanca musíme dostať všetko v prvých troch mesiacoch, potom ho už nepotrebujeme.“ Zaobchádzanie s väzňami vyvolávalo veľkú kritiku západnej Európy a USA. V snahe umlčať kritické ohlasy, vyslala Sovietska vláda do tábora svetoznámeho a v Európe veľmi obľúbeného spisovateľa Maxima Gorkého. Gorkij napísal veľmi lichotivú esej, v ktorej popisuje nádhernú prírodu. Koľko toho Gorkij vedel o skutočných podmienkach v tábore nie je známe.
Väzenie bolo zrušené v roku 1939, keď sa blížila 2. svetová vojna. Tábor bol situovaný blízko fínskych hraníc a budovy sa stali súčasťou námornej základne. V rokoch 1942 – 1945 na Solovkách fungovala vynikajúca Škola námorných kadetov Severnej flotily.
Múzeum.
Po vojne Solovky podliehali Ministerstvu obrany. V tomto období a prakticky až do 60. rokov dochádzalo k obrovským škodám na historických pamiatkach. Staré budovy svojvoľne prerábali a rozoberali. Od 60 rokov prebiehali na pamiatkach rekonštrukčné práce. V roku 1967 bolo otvorené múzeum, ktoré funguje dodnes.
Prírodná rezervácia.
V roku 1974 sa Solovecké ostrovy stali historickým a chráneným pamiatkovým územím, prírodnou rezerváciou ZSSR. V roku 1992 bol opäť zriadený kláštor. 
Dnes.
Dnes patria Solovky k najnavštevovanejším miestam na severe Ruska. Okrem zvedavých turistov sem prichádzajú tisícky pútnikov, dopravujú sa buď loďou alebo môžu priletieť z najbližšieho letiska, ktoré sa nachádza v Archangeľsku. Na hlavnom ostrove – Veľkom Soloveckom – je dnes 6 hotelov s kapacitou 400 miest a spolu so súkromným sektorom môžu ubytovať až 700 ľudí. Pomaličky sa zvyšuje životná úroveň domácich obyvateľov. Vďaka turizmu dostali prácu desiatky miestnych – v službách, ako sprievodcovia, rozbehli sa požičovne bicyklov a lodiek.
Solovky vo svetovom dedičstve.
V roku 1992 boli Solovky zaradené na zoznam svetového kultúrneho dedičstva UNESCO, keď ruská ortodoxná cirkev znovu otvorila Solovecký monastier. UNESCO uvádza Solovecké ostrovy ako pozoruhodný príklad mníšskeho osídlenia v nehostinných podmienkach severnej Európy, ktoré podáva svedectvo o viere, húževnatosti a podnikavosti stredovekých náboženských spoločenstiev.

</doc>
<doc id="83769" url="https://sk.wikipedia.org/wiki?curid=83769" title="Solovki">
Solovki



</doc>
<doc id="83774" url="https://sk.wikipedia.org/wiki?curid=83774" title="Cirrus">
Cirrus



</doc>
<doc id="83776" url="https://sk.wikipedia.org/wiki?curid=83776" title="John Ford (dramatik)">
John Ford (dramatik)

John Ford (* pokrstený 17. apríla 1586 Islington, Veľká Británia – † okolo 1640 Londýn, Veľká Británia) bol anglickým renesančným dramatikom.

</doc>
<doc id="83777" url="https://sk.wikipedia.org/wiki?curid=83777" title="John Dreyer">
John Dreyer

John Louis Emil Dreyer (* 13. február 1852, Kodaň, Dánsko – † 14. september 1926, Oxford, Spojené kráľovstvo) bol dánsko-írsky astronóm.
Život.
Narodil sa ako Johan Ludvig Emil Dreyer v Kodani. V roku 1874 vo veku 22 rokov odcestoval za prácou do Írska a pracoval ako asistent Lawrenca Parsonsa (syna a nasledovníka Lorda Rosseho), ktorý postavil teleskop Leviathan of Parsonstown. V roku 1878 sa vydal do observatória Dunsink a v roku 1882 do observatória Armagh, kde pracoval ako riaditeľ do roku 1916.
Dielo.
Jeho najväčším životným dielom bolo zostavenie New General Catalogue (zoznamu objektov hlbokého vesmíru). Tento katalóg sa dodnes používa, tak isto aj dva jeho dodatky Index Catalogue.
Dreyer bol taktiež historikom astronómie. V roku 1890 publikoval biografiu Tycho de Brahe a neskôr v tom istom roku spravil pre tlač Tychove publikácie aj nezverejnenú korešpondenciu. Dielo o histórii astronómie History of the Planetary Systems from Thales to Kepler (1905) je stále poučným uvedením do tejto vedeckej disciplíny. V súčasnosti je vydávané pod názvom A History of Astronomy from Thales to Kepler.

</doc>
<doc id="83778" url="https://sk.wikipedia.org/wiki?curid=83778" title="J. L. E. Dreyer">
J. L. E. Dreyer



</doc>
<doc id="83779" url="https://sk.wikipedia.org/wiki?curid=83779" title="Objekt hlbokého vesmíru">
Objekt hlbokého vesmíru

Objekt hlbokého vesmíru (nesprávne, anglicky "Deep-sky object") je termín používaný v amatérskej astronómii na opis prevažne slabých objektov mimo slnečnej sústavy, ako sú napríkald hviezdokopy, hmloviny alebo galaxie. Tieto objekty sa nachádzajú vo vzdialenosti od stoviek do miliárd svetelných rokov od Zeme. Galaxie sú mimo našej Galaxie, zatiaľ čo hviezdokopy a hmloviny, ktoré dokážu zachytiť aj menšie amatérske ďalekohľady, sú súčasťou našej Galaxie. 
Najznámejší katalóg zahŕňajúci niektoré najjasnejšie objekty hlbokého vesmíru na oblohe sa nazýva Messierov katalóg. Obsahuje 110 objektov, medzi ktoré patria hmloviny, hviezdokopy a galaxie, ale aj niekoľko objektov, ktoré sa do katalógu dostali omylom (nie sú v hlbokom vesmíre, ako napríklad dvojhviezda M40). Ďalšie známe katalógy sú Nový všeobecný katalóg (NGC) a Index Catalogue (IC).

</doc>
<doc id="83780" url="https://sk.wikipedia.org/wiki?curid=83780" title="Deep-sky">
Deep-sky



</doc>
<doc id="83781" url="https://sk.wikipedia.org/wiki?curid=83781" title="Sky Atlas 2000.0">
Sky Atlas 2000.0

Sky Atlas 2000.0 je súbor 26 hviezdnych máp, na ktorých je v mierke 1˚ = 1 cm v súradnicovej sústave pre ekvinokcium 2000,0 zobrazená celá hviezdna obloha.
Obsahuje hviezdy do hviezdnej veľkosti 8,0. Je rozšírením hviezdneho atlasu Atlas Coeli Skalnaté Pleso 1950.0, ktorý rozširuje o 0,25 hviezdnej veľkosti a je opravený na nové ekvinokcium. Z Atlasu Coeli bol prevzatý aj spôsob nákresu. Autorom atlasu je W. Tiron. Atlas obsahuje 43 000 hviezd a vydala ho "Sky Publishing Corporation" v meste Cambridge v Spojených štátoch v roku 1983.

</doc>
<doc id="83783" url="https://sk.wikipedia.org/wiki?curid=83783" title="Atlas Coeli Skalnaté Pleso 1950.0">
Atlas Coeli Skalnaté Pleso 1950.0

Atlas Coeli Skalnaté Pleso 1950.0 je súbor 16 hviezdnych máp, na ktorých je v mierke 1˚ = 0,75 cm a v súradnicovej sieti pre ekvinokcium 1950.0 zobrazená celá hviezdna obloha so všetkými hviezdami jasnejšími ako 7,75 magnitúdy, odstupňovanými podľa veľkosti.
Atlas obsahuje 35 000 hviezd a iných objektov. Osobitne sú v ňom označené vizuálne a spektroskopické dvojhviezdy, viacnásobné sústavy, novy, supernovy a najjasnejšie rádiové zdroje, guľové hviezdokopy, galaktické a extragalaktické hmloviny do 13. hviezdnej veľkosti, obrysy väčších difúznych a tmavých hmlovín, obrysy Mliečnej dráhy, ekliptika, galaktický rovník a hranice súhvezdí. V porovnaní s inými atlasmi je jedinečný najmä zobrazením všetkých plošných a difúznych zdrojov, viditeľných v ďalekohľadoch s priemerom 20 cm. Atlas vznikol v rokoch 1947-1948 na Skalnatom Plese na základe 12 hviezdnych katalógov (najmä Bossovho a HD) a asi 10 fotografických atlasov. Po prvý raz ho vydala Československá astronomická spoločnosť v roku 1948. Atlas bol zakrátko doplnený katalógom "Atlas Coeli II", obsahujúcim údaje o 12 000 vybraných objektoch (obyčajné hviezdy do 6,25m, ostatné objekty kompletne ako na mapách). Roku 1956 vyšla v Nakladateľstve ČSAV zdokonalená verzia atlasu v šesťfarebnej tlači. Právo zahraničných vydaní odkúpila Sky Publishing Corporation v Harvarde a vydala ho vo viacerých verziách. 
Jeho autorom je Antonín Bečvář, ktorý zostavil aj tri ďalšie atlasy určené na špeciálne ciele, a to Atlas Eclipticalis, Atlas Borealis a Atlas Australis.

</doc>
<doc id="83784" url="https://sk.wikipedia.org/wiki?curid=83784" title="Atlas Coeli Skalnaté Pleso">
Atlas Coeli Skalnaté Pleso



</doc>
<doc id="83787" url="https://sk.wikipedia.org/wiki?curid=83787" title="Solovky">
Solovky



</doc>
<doc id="83788" url="https://sk.wikipedia.org/wiki?curid=83788" title="Raketový pohon">
Raketový pohon



</doc>
<doc id="83942" url="https://sk.wikipedia.org/wiki?curid=83942" title="Mastiaci olej">
Mastiaci olej

Mastiaci olej alebo mazací olej alebo olej na mastenie je olejovitá kvapalina, ktorá sa používa na mastenie vzájomne sa pohybujúcich súčiastok v rôznych zariadeniach. Patrí do skupiny tekutých mazív. 
Hlavnou úlohou mastiaceho oleja je:
Ďalšie úlohy mastiacich olejov sú: 
Rozdelenie mastiacich olejov.
Podľa zloženia sa mastiace oleje rozdeľujú na:
Využitie.
Mastiace oleje sa používajú v rôznych oblastiach. Pre každú z nich musia spĺňať špecifické kritériá. Najbežnešie členenie podľa oblastí využitia je:

</doc>
<doc id="83944" url="https://sk.wikipedia.org/wiki?curid=83944" title="Roman Kaliský">
Roman Kaliský

Roman Kaliský (* 23. september 1922, Slovenská Ľupča – † 8. november 2015, Bratislava) bol slovenský prozaik, dramatik, scenárista, publicista a režisér.
V ankete RTVS Najväčší Slovák v roku 2019 bol vyhodnotený na 93. mieste.
Životopis.
Vzdelanie získaval v Banskej Bystrici, Liptovskom Mikuláši a po maturite v roku 1943 začal študovať na Vysokej škole technickej v Bratislave odbor chémia, ale štúdium nedokončil.
Po vypuknutí Slovenského národného povstania štúdium prerušil a odišiel do hôr. Bojoval v partizánskej brigáde "Jánošík". Po skončení druhej svetovej vojny sa stal redaktorom – najprv pracoval v denníku "Práca" (19461948), po roku 1948 sa stal šéfredaktorom denníka "Ľud" (19481953). Po februárovom prevrate sa angažoval v Strane slovenskej obrody (SSO), ktorá vznikla transformáciou Demokratickej strany. V nej bol stúpencom krídla vedeného povereníkom Milanom Polákom, ktoré požadovalo väčšiu mieru autonómie strany. V rokoch 19481954 bol za SSO poslancom Slovenskej národnej rady a vo volebnom období 19541960 aj Národného zhromaždenia. Redaktorskú prácu prerušil na tri roky, keď od roku 1953 pôsobil ako dramaturg slovenského dokumentárneho a neskôr hraného filmu. V rokoch 19561967 bol redaktorom Kultúrneho života. Odtiaľ prešiel do Slovenskej televízie. &lt;br&gt;Udalosti roku 1968 a následná normalizácia mali za následok, že bol politicky diskriminovaný a v rokoch 19701989 nesmel publikovať. Vyučil sa za murára a na stavbách pracoval až do novembra 1989.
Po Nežnej revolúcii sa stal riaditeľom Slovenskej televízie, odtiaľ prešiel za redaktora a zástupcu šéfredaktora do Slovenských národných novín, potom do Literárneho týždenníka. V roku 1993 bol zástupcom šéfredaktora denníka Republika, v rokoch 19931994 pracoval v Kancelárii prezidenta Slovenskej republiky v Bratislave a od roku 1994 bol na dôchodku.
Vo svojej publicistike podporoval úsilie tej časti slovenskej politickej reprezentácie, ktorá presadzovala vznik samostatnej Slovenskej republiky. Bol spoluautorom návrhu Deklarácie Slovenskej národnej rady o štátnej suverenite Slovenskej republiky. V roku 1990 sa aktívne podieľal na vzniku Slovenského syndikátu novinárov a v nasledujúcich rokoch pracoval v jeho riadiacich orgánoch.
Dokumentárny film "Roman Kaliský" vyrobila Slovenská televízia Bratislava v roku 1996 (cyklus Portréty, scenár Drahoslav Machala, réžia Fedor Bartko).
Tvorba.
Venoval sa najmä novinárskej a reportérskej činnosti. Viaceré jeho reportáže presiahli do literárneho žánru. Proces vývoja slovenskej spoločnosti po druhej svetovej vojne opísal v roku 1961 v zbierke reportáží "Dlhá cesta". O dva roky neskôr vyšla jeho druhá kniha reportáží "Obžalovaný, vstaňte!", štylizovaná vo forme súdničiek a približujúca atmosféru zo súdnych siení počas politicky motivovaných, vykonštruovaných procesov s jednoduchými ľuďmi. Kniha vzbudila veľkú pozornosť. Vo svojej tvorbe kládol dôraz na etické a demokratické hodnoty. Popri publicistike sa venoval i dramatickým žánrom, scenáristicky a dramaturgicky zasiahol do výroby viacerých, najmä dokumentárnych filmov, napísal aj televíznu hru zo súdneho prostredia.
Mimoriadna Cena Matice slovenskej.
Matica slovenská usporiadala pri príležitosti Kaliského storočnice spomienkové kolokvium. Inicioval ho správca Matice slovenskej a šéfredaktor "Slovenských národných novín" Maroš Smolec, ktorého otec Ján Smolec priamo spolupracoval s Romanom Kaliským. Podujatia sa zúčastnila aj dcéra Romana Kaliského Gabriela Kaliská, dramaturgička a bývalá poslankyňa NR SR, ktorá prevzala z rúk predsedu Matice slovenskej Mariána Gešpera mimoriadnu cenu Matice slovenskej in memoriam pre svojho otca. Podujatia sa ďalej zúčastnili také osobnosti ako kulturológ Vincent Šabík, politológovia Eduard Chmelár a Roman Michelko, architektka Marta Kropiláková, bývalý diplomat a veľvyslanec Marián Servátka, sociológ a nadšenec histórie Jozef Schwarz, básnik, recenzent a prekladateľ Jozef Čertík, politik SNS Maroš Borza, prozaik a cestovateľ Pavol Fabian, spisovatelia Dušan Mikolaj, Pavol Dinka a iní. Z podujatia vznikla e-kniha ROMAN KALISKÝ, robotník v službách národa.
Knihy o Kaliskom.
Profesor kulturológie Jozef Leikert a Mária Macková napísali o Kaliskom knihu "Cesta búrnym storočím".

</doc>
<doc id="83945" url="https://sk.wikipedia.org/wiki?curid=83945" title="Kozáci">
Kozáci

Kozáci sú obyvatelia žijúci v stepiach juhovýchodnej Európy a juhozápadného (ázijského) Ruska. Kozáci sa vyznačujú známkami etnika aj národa, niekedy (napr. na ruskom území) sú považovaní za tzv. subetnickú skupinu. Oproti okolitým etnikám sa kozáctvo vyznačuje osobitnými sociálnymi a historickými koreňmi. Známi sú veľkou mierou samostatnosti, vojenským a jazdeckým majstrovstvom. Kozáci môžu byť tiež chápaní ako vojenské, najmä jazdecké jednotky z nich utvorené. V kozáctve sa spája svojbytnosť rôznych národov, najmä: Ukrajincov a Rusov, ďalej Kalmykov, Burjatov, Baškircov, Tatárov, Evenkov, Osetincov ako aj mnohých ďalších.
Pôvod názvu.
Pôvod slova "kozák" (po ukrajinsky: козак; po rusky: казак;) má niekoľko možných verzií pôvodu. S najväčšou pravdepodobnosťou pochádza z turkického slova "kazak" a znamená „slobodný človek“, alebo tiež „dobrodruh“. Iní spájajú ruský názov "kazaki" s menom Chazarov – "kazari", kočovného národa kedysi žijúceho medzi Volgou a Dneprom, či Kirgizmi, ktorí si sami hovoria "kajsaki". Ďalšie etymologické hypotézy hovoria o mongolskom pôvode slova, kde "ko-" znamená ochrana a "-zach" hranica. Prvé písomné zmienky o kozákoch sú z ruských letopisov a kroník z rokov 1395 a 1444. V obidvoch sa spomínajú ako samostatná vojenská vrstva spoločnosti.
Pôvod kozáctva.
Kozáci boli rôznorodé, prevažne východo slovanské slobodné obyvateľstvo žijúce na okrajoch hraníc Moskovskej Rusi, Litvy, Poľska a tatárskych chánstiev, v riedko osídlených oblastiach, ďaleko od štátnych centier, približne medzi Dnestrom a Volgou. Po rozpade Zlatej hordy toto obyvateľstvo pravdepodobne vzájomne splývalo a miešalo sa s mnohými kočovnými kmeňmi. Kozáci tak žili v malých samostatných komunitách, pričom často utvárali vlastné ozbrojené jednotky nezávislé od okolitých krajín. Vojenstvo malo pre nich veľký význam, boli zväčša v stave permanentnej vojny s okolitými kočovnými národmi. Preto bola vojnová korisť jedným z ich hlavných zdrojov živobytia. Pri ich výpravách na Krym a Kaukaz, do Turecka a Perzie, podnikali riskantné výpravy nielen na súši, ale aj po mori. Používali pri tom iba ľahké lode, často dokonca iba člny vydlabané z kmeňov stromov. Svoju korisť dávali do spoločného kotla a prenechávali na starosť pokladníkovi. Až po skončení výpravy usporiadali radu "duvan", na ktorej sa korisť (takzvaný "jasir") rozdelila. Podiel závisel od zásluh jednotlivca a jeho hodnosti, podiel po tých čo zahynuli dostali pozostalí. Samostatný podiel dostala pravoslávna cirkev, z ukoristených diel sa odlievali zvony.
Ukrajinskí kozáci.
V 15. storočí sa veľká časť územia, na ktorom toto obyvateľstvo žilo, stala súčasťou litovského štátu. Tamojší kozáci sa tak ocitli na pohraničí Litvy a Krymského chanátu, ktorý cez ich územie často podnikal lúpežné výpady. Roku 1572 poľský kráľ Žigmund II. August vydal príkaz na spísanie zoznamu registrovaných kozákov. Tento prvý zoznam obsahoval asi 300 mien. Prví kozáci dostali od poľského štátu za svoju službu peniaze. Zaobstaral im aj odev a výstroj. Ponechal im samosprávu a samostatný súd. Počas vlády Štefana Bátoriho v roku 1578 sa počet registrovaných kozákov rozrástol na 600. Kozákom bola prenechaná správa nad mestom Terechtemirov pri Perejaslavli spolu s neďalekým kláštorom. V meste bola umiestenená kozácka zbrojnica a nemocnica. Rzeczpospolita tak získala skvelých bojovníkov na ochranu svojich južných hraníc pred útokmi Osmanskej ríše a jej spojencov.
V nasledujúcom období získalo ich vojenské umenie dobrú povesť, kozácke jednotky si začali najímať i západoeurópske krajiny. Kozáci žijúci na Ukrajine v okolí rieky Dneper sa sústredili okolo mesta Záporožie, kde vytvorili svoju najväčšiu pevnosť zvanú Záporožská Sič. Okolo roku 1530 sa táto Sič stala ich centrom. Tu sídlil "koš", čo bol ich hlavný a najvyšší samosprávny orgán, ktorého veliteľ sa volil na 1 rok a nazýval sa "košový ataman" alebo jednoducho "košový". Volila ho "sičská rada" skladajúca sa zo "staršinov", čo bol kozácky ekvivalent dôstojníkov. Takáto svojrázna kozácka republika existovala na Siči do roku 1654.
Kozáci sa formálne delili na "kurene", akési jednotky, ktorých bolo dohromady najviac 38. Nižším stupňom vo vojenskej hierarchii bol "polk" – pluk. Ten sa ďalej delil na "sotni", čiže stotiny, alebo roty a ešte nižšie "stancie", teda obce. Kozáci viedli aktívny boj proti inovercom, ktorými pre nich boli najmä krymskí Tatári, Turci, poľskí a litovskí katolíci, Židia ako aj ostatní najmä západoeurópski prisťahovalci na Ukrajine. Záporožská Sič tak zohrala významnú úlohu pri formovaní ukrajinského národa a v jeho boji za samostatnosť v 16. až 18. storočí. 
Rzeczpospolita sprvu využívala kozákov ako vojsko, a do ich vnútorných záležitostí príliš nezasahovala, čo kozákom dosť vyhovovalo. Litovská a Poľská šľachta však od 17. storočia začala zaberať ich územie a nedbajúc na ich štatút samostatného slobodného obyvateľstva, robila z nich svojich poddaných. Registrovaných kozákov sa pokúšala použiť na potlačenie ukrajinského národnooslobodzovacieho hnutia. Kozáckym veliteľom boli udeľované šľachtické tituly, ani to však nepomohlo a jednotky registrovaných kozákov často prechádzali k povstalcom. Začiatkom 17. storočia prebehlo niekoľko krvavých kozáckych povstaní. Najväčšie z nich viedol Bohdan Chmeľnyckyj v rokoch 1648 až 1654. V 1649 povolil poľský kráľ Chmeľnickému zvýšiť počet registrovaných kozákov na 40 000, ale už roku 1651 po Beresteckej bitke sa musel ich počet znížiť na 20 000. Povstanie sa veľkou mierou podieľalo na kolapse Poľsko-Litovskej únie. Po Perejaslavskej rade roku 1654 sa ľavobrežná Ukrajina prvýkrát spojila s Ruským cárstvom, vtedy bol zostavený aj posledný zoznam registrovaných kozákov. Nachádzalo sa v ňom 60 000 mien. Kozácko-Ruská jednota však nevydržala dlho, lebo aj ruskí cári sa pokúšali okresať kozácku samostatnosť.
Záporožský ataman Kosťa Hordienko sa spolu s atamanom Mazepom spojili so Švédmi a bojovali proti Rusku v Severnej vojne. Preto bola roku 1709 príkazom Petra Veľkého Sič zlikvidovaná, zámienkou bolo povstanie atamana K. A. Bulavina. Sičskí kozáci vo veľkom množstve ušli na územie Krymského chanátu, odkiaľ sa vrátilli až v roku 1734. Čoskoro vytvorili novú Sič, ale aj tá bola nakoniec roku 1775 cárskou mocou zlikvidovaná, čím na Ukrajine zanikla kozácka autonómia.
Medzi rokmi 1650 – 1765 Záporožci organizovali spoločne s Ruským cárstvom v riedko osídlenom Ostrožskom, Charkovskom, Oktyrskom, Sumskom a Iziumskom regióne slobodné kozácke osady. Ich autonómia sa udržala do 28. júla 1765, kedy ich dekrétom zrušila Katarína II.. Kozácke jazdecké jednotky premenili na husárov, ktorí sa stali súčasťou pravidelnej cárskej armády. "Staršinovia" dostali automaticky šľachtický titul a dôstojnícku hodnosť. Kozáci, ktorí tak neučinili, dostali možnosť presťahovať sa do okolia rieky Kubáň, ktorú v tej dobe Rusko kolonizovalo.
Ruskí kozáci.
Prví ruskí kozáci žili pravdepodobne na južných hraniciach ruského cárstva. V oblasti siahajúcej od stredného toku Volgy cez líniu mestských pevností idúcu od Riazane k Tule. Najznámejší sú donskí kozáci, ktorí prešli rieku Don smerom do Ázie.
S rozširovaním cárskej moci sa spolu s hranicami posúvali na juh a východ. V dobe svojho najväčšieho rozmachu, v období od 16. do 19. storočia, utvorili niekoľko centier, najväčšie z nich boli na riekach Jaik, Don, Kubáň a Terek. Ďalšie významné kozácke vojská boli z okolia Astrachaňa a Orenburgu. Jaickí kozáci pre cárske Rusko od začiatku 16. storočia získali prakticky celú Sibír. Z novovzniknutého Sibírskeho kozáckeho vojska sa neskôr oddelili Semirečenské vojsko v Kirgizsku a v Turkestane, Zabajkalské, Amurské a Ussurijské vojsko. Menšie oddiely boli i v Krasnojarsku, Irkutsku a na rieke Jenisej.
Kozáci v Rusku plnili v 16. a 17. storočí najmä funkciu ochrany hraníc a pohraničných oblastí pred nájazmi Tatárov a Nogajcov. Neskôr pomáhali pri podmaňovaní Sibíri, Kaukazu a Ďalekého Východu. V roku 1645 kozák Vasilij Pojarkov preplával po rieke Amur do Ochotského mora, kde objavil Severný Sachalin a následne sa vrátil do Jakutska. Ďalší ruský kozák Semion Ivanovič Dežňov preplával z ústia rieky Kolyma v Severnom ľadovom oceáne do rieky Anadyr v Tichom oceáne a objavil prieliv medzi Áziou a Aljaškou. Kamčatku preskúmal v rokoch 1697 – 1699 kozák Vladimir Vasilievič Atlasov.
V 17. a 18. storočí sa ruské kozáctvo podieľalo veľkou mierou na mnohých povstaniach a útokoch proti Ruskému štátu. Z jeho radov vzišli mnohí organizátori kozáckych a roľníckych povstaní, ako napríklad Stepan Razin a Jemelian Pugačov. Kozáci majú podiel na udalostiach takzvanej Smutnej doby začiatkom 17. storočia. Podporovali Lžidimitrija I. a tvorili podstatnú časť jeho armády. Mali veľký význam pri zvolení Michala III. za cára.
Roku 1671 sa ruskému cárovi Fiodorovi III. podarilo dostať kozákov pod svoju kontrolu. Z dobrovoľných spojencov, sa tak stali cárskymi poddanými. Do ich organizácie čoraz viac zasahovala cárska moc, ktorá ju do konca 17. storočia začala upravovať v súlade so svojou vlastnou administratívou. Od roku 1721 spadali kozáci pod Vojenské kolégium, ktoré bolo akýmsi predchodcom Ruského ministerstva obrany. V tom istom roku Peter Veľký pozastavil voľbu atamanov kozákmi a nariadil ich výber cárskou mocou. Po likvidácii Pugačovovho povstania v roku 1775 počas panovania Kataríny II., boli zlikvidované aj posledné prvky kozáckej autonómie. V 1798 boli kozácke hodnosti nahradené armádnymi, kozácki staršinovia prebrali dôstojnícke hodnosti a dostali šľachtické tituly. V roku 1802 vydali prvé armádne smernice pre kozácke vojská. Od roku 1827 bol za najvyššieho atamana všetkých kozáckych vojsk v cárskom Rusku, volený následník trónu. V 1838 bol vytvorený organizačný poriadok pre kozácke oddiely, tie v 1857 prešli pod správu Velenia (od 1867 Hlavného velenia) nepravideľných (od 1879 – kozáckych) vojsk Ministerstva vojny, od roku 1910 podliehajúce Hlavnému štábu.
Z vojenského hľadiska boli kozáci univerzálnym druhom vojska. Vojenskí odborníci ich uznávali ako najlepšie ľahké jazdectvo, vynikajúce na obchvatné manévre a útoky na tylo nepriateľa – teda špecifické operácie, kde sa plne využívala ich rýchlosť v spojení s presným manévrovaním nezomknutých formácií, čo bolo obzvlášť efektívne v boji s európskymi armádami. To potvrdili počas Severnej a Sedemročnej vojny, ako aj počas Talianskeho a Švajčiarskeho pochodu Alexandra Suvorova. Významnou mierou sa podpísali na výsledku partizánskej vojny proti Napoleonovi v 1812. roku. Bez kozáckych šabieľ by sa nezaobišla žiadna rusko-turecká vojna v 18. a 19. storočí.
Podľa zákona z roku 1875 trvala kozácka služba 20 rokov. Začínala sa vo veku 18 rokov. Prvé 3 roky navštevoval kozák prípravnú triedu, 4 roky slúžil v normálnej vojenskej službe, 8 v zľahčenej službe a 5 v zálohe. Do služby každý prišiel vo svojej uniforme, so strelnou aj chladnou zbraňou a jazdeckým koňom. Za prípravu, výcvik a vojenskú službu niesla zodpovednosť kozácka občina – stanica.
Kozácka samospráva a služba bola v úzkej súvislosti s prerozdeľovaním pôdy, ktorá zabezpečovala ich obživu a bola tak základom ich materiálnych hodnôt. Hlavným vlastníkom pôdy bol štát, ktorý v mene cára dával časť pôdy kozáckym vojskám, ktoré si ju vykúpili vlastnou krvou. Časť tejto pôdy si kozácke vojsko nechávalo v zálohe a zvyšok prerozdeľovalo jednotlivým staniciam. Tie znovu prerozdeľovali pôdu medzi kozákov. Tí boli za doživotné používanie pôdy a oslobodenie od platenia daní povinní znášať vojenskú službu. Pôdu udeľovali aj kozáckej šľachte, v závislosti od ich dôstojníckej hodnosti aj dedične. Táto pôda sa nesmela predávať osobám nevojenského pôvodu. V 19. storočí bolo poľnoshospodástvo hlavným druhom hospodárstva v kozáckych regiónoch, aj keď v rôznych oblastiach existovali určité odlišnosti, ako intenzívny rybolov v Uralskom, Donskom a Ussurijskom vojsku, poľovníctvo v Sibírskom, či vinohradníctvo a ovocinárstvo na Kaukaze a Done. Bol to značný rozdiel a veľký príklon k poľnohospodárstvu oproti predošlým dobám, keď v sa Donskom vojsku na začiatku 18. storočia podobná činnosť medzi kozákmi nemilosrdne trestala a uprednostňovalo sa pastierstvo a chov koní.
Koncom 19. storočia medzi kozákmi ešte stále prevládal silný zmysel pre súdržnosť a nadradenosť, prameniaci z ich spôsobu života, ako aj lojalita k cárskej vláde. Preto boli často nasadzovaní na potláčanie vzbúr a nepokojov, najmä počas rozsiahlych robotníckych a roľníckych nepokojov v 1905 a 1906. Cárska vláda sa do značnej miery opierala o ich spoľahlivosť aj na začiatku 20. storočia, kedy ich spoločenstvá a polofeudálna vojenská služba boli do veľkej miery prekonané. Kozáci už neboli natoľko oslavovaní ruskou armádou, ktorá v nich videla málo disciplinované a nedostatočne vycvičené vojenské jednotky. Ich bojové oddiely sa začali využívať ako prieskumníci, vojenské spojky, či predvádzací sprievod. Keď sa začala vo februári 1917 revolúcia, tak sa k nej sprvu zapojilo len málo kozáckych jednotiek. Avšak zbehnutie celej kozáckej cárskej gardy (takzvaný "Konvoi"), bolo veľkým úderom pre cára Mikuláša II.
Kozáci v prvej a druhej svetovej vojne.
Cárska moc spočiatku využívala kozákov ako lojálne vojsko pri potláčaní vzbúr. Po vypuknutí občianskej vojny sa väčšina kozákov postavila proti sovietskej moci a hlavne na juhu a východe krajiny sa stali hlavnou silou bielej armády. Mnohí skúsení velitelia, ako Krasnov či Škuro, sa postavili na stranu bielych. Najväčšie kozácke jednotky predstavovala Donská armáda na juhu krajiny a Orenburská a Uralská armáda na východe.
Len menšia časť kozákov sa naopak pridala k Červenej armáde, medzi nimi i neskôr známy Semion Buďonnyj. Po víťazstve komunistov v roku 1920 nakoniec prišla krutá rana vo forme dekozakizácie (po rusky: "razkazačivanie"). Komunistická vláda totiž tvrdila, že kozáci sú nebezpečný teroristický živel a potenciálny nepriateľ ich režimu. Kozácka samospráva bola zrušená a ich oblasti boli rozdelené medzi jednotlivé zväzové republiky. To bolo najhoršie pre kozákov na Tereku a Done. Čoskoro na to sa ich dotkla vlna združstevňovania a mnohí z nich boli označení ako kulaci a odoslaní na nútené práce.
V roku 1936 bola zrealizovaná myšlienka zaviesť kozácke jednotky do Červenej armády. Kozáci v Červenej armáde boli jazdecké jednotky, ktoré však len veľmi okrajovo nadväzovali na svojich predchodcov.
Počas druhej svetovej vojny sa Hitler snažil využiť kozácku nespokojnosť s vládou boľševikov najprv na Ukrajine. V roku 1942 sa Nemci dostali do kozáckych oblastí na juhu Ruska. Kozáci sa znovu zachovali rôzne, mnohí sa pridali k nacistom najmä na Done, kde boli rany počas združstevňovania najtvrdšie. A Nemci sa tu pokúsili si miestne obyvateľstvo nakloniť a viedli tu pomerne miernu politiku. V oblasti Kubáne roku 1942 Nemci vytvorili akýsi kozácky okres. Nemcom sa podarilo vytvoriť počas vojny 2 kozácke divízie (1. a 2. Kossaken-Kavallerie-Division), ktoré boli Nemcami organizované na Ukrajine, sa neskôr používali v boji proti partizánom v Juhoslávii, prípadne boli nasadené aj v Maďarsku. Týmto jednotkám, ktoré prevzali organizačnú štruktúru nemeckého jazdectva velili nemeckí dôstojníci. Mnohí iní jednotlivci sa zúčastnili na likvidácii židovského obyvateľstva, či na bojoch s partizánmi v rámci nemeckých Hilfswilliger. Časť týchto jednotiek vstúpila do ruskej oslobodeneckej armády generála Vlasova. Aj napriek tomu mnoho kozákov radšej bojovalo v partizánskych jednotkách proti Nemcom.
Keď začiatkom roku 1943 začali z Kubáne a Donu nemecké vojská ustupovať, odišlo odtiaľ s nimi spolu so svojimi rodinami niekoľko desiatok tisíc kozákov. Ich počet v nemeckej armáde nepresiahol 20 000. Po vojne Britská a Americká armáda vrátila do ZSSR 150 000 mužov, žien a detí, ktorí tvrdili, že sú kozáci. Veľa z nich nikdy nebolo občanmi ZSSR (mnohí boli príslušníci rôznych ázijských národov napr. Afganci, ktoré boli organizované v zvláštnych oddieloch), kde ich považovali za zradcov a poslali ich na nútené práce do gulagov. Návrat do ich vlasti im umožnili až po smrti Stalina. Represáliami boli však postihnuté v oveľa väčšej miere aj iné národy severného kaukazu ako Karačevci, Balchari, Innguši a Čečeni.
Pravidelné kozácke jednotky Červenej armády sa po prvýkrát vyznamenali v bitke pred Moskvou, kde operovali v rámci sovietskej 5. armády. Kozácka 20. jazdecká divízia, (neskôr premenovaná na 2. gardový jazdecký zbor, ktorému velil generálmajor L.M. Dovator), prerazila nemeckú líniu medzi Istrou, Kubinkou a Možajskom na styku nemeckého VII. a XI. zboru a niekoľko týždňov viedla ťažké boje v nemeckom tyle.
Inde, kde sa Nemci správali k obyvateľstvu kruto, však spontánne vznikali kozácke partizánske oddiely a kozácke obyvateľstvo sa stavalo Nemcom na odpor. Kozáci výrazne pomohli pri obrane predpolia Kaukazu. V Červenej armáde od začiatku vojny bojovalo 100 000 kozákov. Najväčší význam zohrali na sovietskej strane kozáci z oblasti Tereku a Kubáne, keď sa podieľali na oslobodzovaní Krasnodaru. Slávnostnej prehliadky víťazstva na Červenom námestí 24. júna 1945 sa zúčastnil aj čestný oddiel Kubáňskych kozákov.
Kozáctvo v súčasnosti.
Po vojne boli kozácke jednotky spolu s jazdectvom zo Sovietskej armády vyradené a kozáctvo ako ozbrojená zložka prakticky zaniklo. Nezanikli však kultúrne tradície kozáckeho ľudu. Počas perestrojky v druhej polovici 80. rokov sa pomery v ZSSR uvoľnili, čo dovolilo opätovne vzniknúť základom kozáckej organizácie, podobne ako bola známa z minulosti pred Občianskou vojnou. 28. až 30. júna 1990 bola na zjazde kozákov v Moskve vytvorená rada atamanov a zvolený prvý nový celosovietsky ataman Alexandr Martynov. Onedlho na to začali v bývalých kozáckych oblastiach vznikať organizácie, ktoré združujú kozácke spoločenstvá. V súčasnosti sa takáto samospráva rozvíja vo všetkých oblastiach, kde žijú kozáci. Na juhu Ruska kozáci fungujú ako polovojenská organizácia, ktorá hliadkuje v ruských oblastiach. Ruská Štátna duma prijala v roku 2005 zákon o kozáckej štátnej službe.
Kultúra.
Kozácky tradičný odev sa skladá z tuniky, vysokých topánok a čapice z ovčej kože. Kozácka hudba a tanec sa vyznačuje rýchlym tempom a atletickými skokmi.

</doc>
<doc id="83998" url="https://sk.wikipedia.org/wiki?curid=83998" title="Motorový olej">
Motorový olej

Motorový olej je mazací olej určený špeciálne pre použitie v spaľovacích motoroch. Má nasledovné funkcie:
Motorový olej je zložený zo základného oleja a aditív, ktoré mu dodávajú požadované vlastnosti.
Aditíva.
Motorové oleje obsahujú tieto aditíva:
Požiadavky na oleje.
Požiadavky na motorový olej závisia najmä od:
Prísnejšie požiadavky sú kladené na motorový olej ak je určený pre:
Vlastnosti olejov.
Hlavné.
Medzi hlavné vlastnosti olejov, ktorých hodnoty sa často používajú aj v názve oleja patria:
Ostatné.
Okrem hlavných, musia motorové oleje mať vhodné aj ďalšie vlastnosti: hustotu, tepelnú vodivosť, tepelnú kapacitu, odparivosť, horľavosť, tepelnú stálosť, odolnosť proti peneniu, schopnosť rozprašovania, disperzno-detergentné vlastnosti, neškodnosť pre organizmy.
Klasifikácia olejov.
Motorové oleje sa klasifikujú podľa dvoch základných charakteristík: viskozity a výkonových vlastností. Podľa viskozity a jej závislosti od teploty sa motorové oleje rozdeľujú na:
Viskozitná klasifikácia podľa SAE.
Táto klasifikácia rozdeľuje oleje do tried označených číslom a prípadne písmenom 'W' podľa hodnoty viskozity pri danej teplote.
Čím je viskozitná trieda nižšia, tým je olej určený pre prevádzku za nižších teplôt. Oleje s triedou obsahujúcou znak 'W' sú vhodné pre používanie pri záporných teplotách. Pre stredoeurópske klimatické podmienky sú bežné hodnoty viskozitných tried:
Výkonová klasifikácia podľa API.
Táto klasifikácia rozdeľuje oleje do tried podľa vhodnosti oleja pre danú skupinu motorov. Hlavným parametrom pre použitie oleja danej výkonovej triedy v konkrétnom motore je rok jeho uvedenia na trh. 
Tabuľka je úplná a obsahuje aj v súčasnosti zastarané výkonové triedy, ktoré sú označené sivým podfarbením.

</doc>
<doc id="84239" url="https://sk.wikipedia.org/wiki?curid=84239" title="Celuloid">
Celuloid

Ako celuloid sa označuje skupina termoplastov pripravených reakciou nitrocelulózy s gáfrom. Je pokladaný za prvý termoplast — pripravený bol prvýkrát v roku 1856. Pre svoju taviteľnosť a tvárnosť sa prv používal na výrobu rôznych okrasných predmetov a predovšetkým ako lacná náhrada slonoviny, korytnačiny, ebenového dreva a perleti.
Celuloid je vysoko horľavý a časom krehne, preto sa už nevyužíva vo veľkej miere ako v minulosti. Jeho dnes najznámejšou aplikáciou sú loptičky na stolný tenis. Zvetrávanie celuloidu je veľký problém pri archivácii starých fotografických filmov.
História a vývoj.
Alexander Parkes.
Prvýkrát celuloid pripravil roku 1856 Alexander Parkes v anglickom Birminghame, ten však pre svoj objav "Parkesin" nenašiel komerčne úspešné využitie. Celuloid získal ako tuhý zvyšok po odparení rozpúšťadla z fotografického kolódia, produkt sám popísal ako "„tvrdú, elastickú a vodeodolnú látku”". Parkes patentoval celuloid ako vodeodolný materiál pre tkané textílie v roku 1856.
Neskôr, roku 1862, predviedol svoj objav na výstave v Londýne, kde bol za celuloid (vtedy pod názvom "Parkesin") odmenený bronzovou medailou.
Parkesin sa pripravoval odparením roztoku nitrocelulózy. Koncentrovaný roztok nitrocelulózy sa privádzal do zariadenia, kde sa veľká časť rozpúšťadla pri zvýšenej teplote a tlaku odparila, napokon sa pridali farbivá a vznikla pevná hmota, za tepla tvárna.
Parkes sa v roku 1866 pokúsil preraziť so svojím vynálezom a založil spoločnosť na výrobu a predaj Parkesinu. Firma neuspela a v roku 1868 zanikla.
Daniel Spill.
Rok po neúspechu Parkesa založil Angličan Daniel Spill spoločnosť "Xylonite", ktorá vyrábala a predávala produkt podobný Parkesinu. Spill neuspel a roku 1874 vyhlásil bankrot. Neskôr založil firmu "Daniel Spill" a pokračoval vo výrobe; sporil sa neúspešne s bratmi Hyattovcami o ich patent na celuloid v rokoch 1877–1884.
John a Isaiah Hyattovci.
V 60. rokoch 19. storočia experimentoval Američan John Wesley Hyatt s nitrocelulózou. Jeho cieľom bolo nájsť materiál vhodný na výrobu biliardových gúľ, ktoré sa dovtedy vyrábali z drahej slonoviny. Ako materiál použil plátno, slonovinový prach, šelak a predovšetkým kolódium. Roku 1870 John a jeho brat Isaiah patentovali proces výroby materiálu podobajúceho sa slonovine s prídavkom nitrocelulózy a gáfru. v minulosti aj Parkes a Spill uvádzali ako prísadu gáfor pri experimentoch, ale boli to Hyattovci, ktorí zistili jeho presné množstvá na plastifikáciu nitrocelulózy. 
Názov "„Celluloid”" vznikol v roku 1870 (po dlhých sporoch so Spillom) ako obchodná známka spoločnosti "Celluloid Manufacturing Company".
Eastman Company.
Koncom 80. rokov 19. storočia sa rôzne druhy celuloidu začali používať na výrobu fotografických filmov. Hannibal Goodwin (1887) a Eastman Company (1888) získali patent na film z celuloidu. Goodwin a investori, ktorí neskôr svoje patenty predali, viedli voči spoločnosti Eastman Kodak spor o patent.
Použitie.
S rozvojom celuloidových filmov bol položený základ pre fotografický priemysel — začala výroba kinofilmu (24 × 36 mm) a zvitkových filmov. Rýchlo po nástupe celuloidových filmov zanikla ich jediná konkurencia — drahé fotografické platne.
Ako termoplasty našli celuloidy široké využitie v 19. storočí a v prvej polovici 20. storočia. Vyrábali sa z nich napríklad hrebene, rámy okuliarov, rukoväte nožov, písacie perá, pravítka atď. 
Začiatkom druhej polovice 20. storočia sa celuloid postupne nahradil rôznymi acetátmi celulózy a polyetylénom.
Zloženie.
Typický celuloid obsahuje približne 70–80  dielov nitrocelulózy (s 11% obsahom dusíka), 30 dielov gáfru, 0 až 14 dielov farbiva, 1 až 5 dielov etanolu a malé množstvo rôznych stabilizátorov a prísad, ktoré robia celuloid trvácnejší a menej horľavý.

</doc>
<doc id="84374" url="https://sk.wikipedia.org/wiki?curid=84374" title="Réseau express régional (Île-de-France)">
Réseau express régional (Île-de-France)

RER (fr.: "Réseau Express Régional", IPA [ɛʀøɛʀ], "Regionálna expresná sieť") je sieť rýchlodráhy regiónu Île-de-France, presnejšie Paríža a jeho aglomerácie. 
RER je hybridný systém: spojenie moderného stredomestského metra a predchádzajúcej regionálnej železnice. V Paríži slúži RER ako expresná sieť ponúkajúca viacnásobné spojenia s parížskym metrom. Základ centrálnej časti RER bol dokončený za intenzívneho stavebného úsilia medzi rokmi 1962 a 1977, stanice RER sú situované hlbšie a sú priestrannejšie ako stanice metra. Od roku 2007 sieť zahŕňa päť liniek: A, B, C, D a E. RER sa dnes stále rozrastá - Linka E bola otvorená v roku 1999 a je pravdepodobne kandidátom na ďalšie rozširovanie.
RER má momentálne 256 zastávok a jazdí po dráhach s celkovou dĺžkou , z toho pod zemou. 33 zastávok sa nachádza vo vnútri samotného Paríža. Linky križujú mesto skoro výhradne pod zemou. Pre jeho hybridný charakter niektoré časti liniek RER prevádzkuje mestský dopravný podnik spravujúci metro (RATP) a ostatné národná železničná spoločnosť (SNCF). V roku 2004 bolo vykonaných 782,9 miliónov jázd na piatich linkách RER.""

</doc>
<doc id="84376" url="https://sk.wikipedia.org/wiki?curid=84376" title="Bánovo">
Bánovo

Bánovo môže byť:

</doc>
<doc id="84380" url="https://sk.wikipedia.org/wiki?curid=84380" title="Atlas Coeli">
Atlas Coeli



</doc>
<doc id="84382" url="https://sk.wikipedia.org/wiki?curid=84382" title="Hviezdny atlas">
Hviezdny atlas

Hviezdny atlas je variantom tradičného geografického atlasu, ktorý zobrazuje permanentné a polo-permanentné polohy vesmírnych objektov, napríklad hviezd, súhvezdí, hmlovín, hviezdokóp a galaxií.
Je to systematicky usporiadaný súbor hviezdnych máp. Z historických diel je známa "Uranometria" od J. Bayera (1603), v ktorom sú najjasnejšie hviezdy súhvezdí označené gréckymi písmenami, a hviezdny atlas J. Flamsteeda. Hviezdne atlasy alebo mapy boli zostrojené k mnohým katalógom hviezd, napr. ku katalógu "Bonner Durchmusterung" bol v rokoch 1857 – 1863 vydaný "Atlas des nördlichen gestirnten Himmels", ekvinokcium 1855,0, od F. W. A. Argelandera. Má 40 listov s rozmermi x , s mierkou 1° = . Obsahuje hviezdy do 9. magnitúdy. Tretie vydanie vyšlo roku 1954 v Bonne. Podobné mapy boli vydané aj ku katalógu "Córdoba Durchmusterung". Fotografickou mapou oblohy je "Carte du Ciel", ktorú začali robiť na podnet Parížskeho medzinárodného astrografického kongresu roku 1887 pracovníci hvezdární celého sveta. Snímky sa robili astrografickým refraktorom rovnakého typu (priemer objektívu , ohnisková vzdialenosť ); mierka na snímkach = 1'. "Franklinova-Adamsova mapa" zobrazuje celú oblohu na 206 listoch s rozmermi 18° x 18°, s mierkou = 1°; obsahuje hviezdy do 15.-17. magnitúdy." Harvardský atlas" siaha do 11. magnitúdy, rozmery listov 30° x 30°, s mierkou = 1°. Najväčším hviezdnym atlasom súčasnosti je "Palomar Sky Atlas" od Mount Palomar Sky Survey. Mapy tohto hviezdneho atlasu sú negatívne kópie snímok, ktoré sa robili veľkým mountpalomarským Schmidtovým teleskopom (zrkadlo s priemerom a ohniskovou vzdialenosťou ). Zhotovilo sa 2 x 935 snímok, ktoré pokrývajú celú oblohu od deklinácie -30° až do +90°. Použili sa fotografické platne s rozmerom x (každá zobrazuje asi 36 štvorcových stupňov oblohy). Každá snímka sa pritom zhotovila 2 razy, v červenej a modrej oblasti spektra. Obsahuje objekty asi do 20. magnitúdy. V súčasnosti sa dopĺňajú oblasti až k južnému pólu (európske observatórium v Čile a hvezdáreň v Austrálii – Siding Spring). "Atlas Coeli Skalnaté Pleso 1950.0" od Bečvářa (3. vydanie roku 1963) obsahuje 16 máp, 35 000 objektov, hviezdy do 7,75. magnitúdy. Mapy majú rozmery 42 x , s mierkou = 1°. Mierku = 1° majú 3 ďalšie Bečvářove hviezdne atlasy: "Atlas Eclipticalis" 1950.0 z roku 1959, "Atlas Borealis" (okolie severného pólu) a "Atlas Australis" (okolie južného pólu), ktoré obsahujú všetky hviezdy s dovtedy známymi presnými polohami, rozlíšené farbami podľa základných spektrálnych typov (pozri spektrálna klasifikácia). Na osobitné ciele sa robia hviezdne atlasy, ktoré zachycujú iba časť oblohy. Napr. na hľadanie a identifikáciu planétok slúžia hviezdne atlasy z okolia ekliptiky ("Karten der Ekliptik" od M. Wolfa a J. Palisu alebo Bečvářov "Atlas Eclipticalis", ktoré zachycujú hviezdy v páse ±30° okolo ekliptiky, vhodné na nadväzovanie pozičných meraní). Rozšírením Bečvářových hviezdnych atlasov je "Sky Atlas 2000.0" vydaný roku 1983 v Cambridgei (USA) pre hviezdy do 8,0. magnitúdy a ekvinokcium 2000,0. Má 26 listov, jeho autorom je W. Tirion.

</doc>
<doc id="84383" url="https://sk.wikipedia.org/wiki?curid=84383" title="Poeticon astronomicon">
Poeticon astronomicon

Poeticon astronomicon je hviezdny atlas, ktorého autorstvo sa pripisuje Hyginovi, jeho skutočný autor nie je istý.

</doc>
<doc id="84385" url="https://sk.wikipedia.org/wiki?curid=84385" title="Hložany">
Hložany

Hložany () je dedina v srbskej Vojvodine, administratívne patriaca do obce Petrovec. Sú známe významnou prítomnosťou slovenského obyvateľstva. V roku 2002 mali obyvateľov, z ktorých bolo 1985 slovenskej národnosti. Hložany sa nachádzaju na pobreží Dunaja a trase Eurovelo 6, preto sú stále viac zaujímave aj pre cyklistov, ktorý majú svoju púť naplánovanú práve v tomto ťahu. 
Hložany, dedinka malá a človek si tu nájde všetko čo potrebuje. Ako dedina, Hložany majú dobrú polohu, nachádzajú sa medzi Novým Sadom a Báčskou Palankou, čo pre tunajších obyvateľov predstavuje veľmi dobrú výhodu. 
Dejiny.
Rímske osídlenie.
Hložany prvýkrát vstúpili do dejín už v období rímskeho cisára Diokleciána, ktorý v roku 284 v blízkosti dnešnej osady na pobreží Dunaja vybudoval pevnosť "Onagrinum".
Osada.
Presný údaj o vzniku samotných Hložian nie je známy, v roku 1553 sa uvádzajú v tureckých daňových súpisoch (tefteroch) ako "Galožan". V tom čase tu bolo 16 domov, z ktorých presná polovica platila daň. Z ďalšieho daňového súpisu v roku 1690 sa spomínajú ako dedina, resp. "obývaná pustatina". Od roku 1703 patrili futockému panstvu. V roku 1733 sa do osady prisťahovali prvé srbské rodiny. V roku 1745 boli stále pustatinou, nakoľko nešlo o kompaktné osídlenie, ale rozhádzané obydlia.
Príchod evanjelických Slovákov do Hložian bol ovplyvnený usadením ich krajanov v susednom Báčskom Petrovci v roku 1745.
3. mája 1759 spolumajitelia futockého panstva Pavle a Simon Čarnojevićovci uzavreli zmluvu so svojou novoosídlenou dedinou Hložany. Tie v ďalšom období nadobúdali charakter slovenskej dediny, nakoľko časť Srbov odišla a Slovákov pribúdalo príchodom nových osadníkov a neskôr najmä prirodzeným prírastkom.
19. marca 1797 bol vystavaný prvý slovenský kostol v Bačke práve v Hložanoch. Zaujímavé je že bol použitý kameň z Hradu Onagrinum.
V lete 1803 osadu postihla prudká víchrica, v roku 1805 tuhé mrazy, v roku 1808 ľadovec, 1809 zemetrasenie. Zároveň nastávali povodne, sucho, požiare a výskyt cholery, ktorá sa objavila v rokoch 1831, 1849 a 1873. Pre tieto nehostinné podmienky mnohí odchádzali do iných osád za lepším životom.
Prvým učiteľom v osade bol Jozef Svoboda (vyučoval v rokoch 17701786). Prvý evanjelický kňaz Juraj Rohoni do Hložian prišiel v roku 1803, pôsobil tu až do roku 1831.
Národné hnutie Hložančanov sa naplno prejavilo v druhej polovici 19. a začiatkom 20. storočia počas volieb v rokoch 1869 a 1905.
V prvej svetovej vojne zahynulo 90 Hložančanov, z čoho až 86 Slovákov štyria Srbi. Hložančania boli najčastejšie násilne regrutovaní do rakúsko-uhorského vojska, mnohí sa vojne vyhýbali, podplácali notárov, bežali z frontu. Mená obetí prvej svetovej vojny sú vyryté na kamennom pomníku v cirkevnej porte slovenského evanjelického kostola v Hložanoch.
Po rozpadnutí Rakúsko-Uhorska sa Hložany ocitli v novovytvorenom Kráľovstve Srbov, Chorvátov a Slovincov, ktoré sa neskôr premenovalo na Juhosláviu. Časť obyvateľov sa po vzniku Česko-Slovenska repatriovala na Slovensko.
V druhej svetovej vojne mnohí zahynuli.
Aj posledný vojnový konflikt, zapríčinený rozpadom Juhoslávie zanechal pochopiteľné stopy aj na živote Hložančanov.
Súčasnosť.
Slovenské obyvateľstvo si dodnes zachováva jazyk i folklórne zvyky svojich predkov. Mnohí mladí študujú na gymnáziu v Báčskom Petrovci. Existuje vyvinuté poľnohospodárstvo, pestujú sa najmä rajčiny, ale i okrasné kvety, ktorým sa dobre darí na úrodnom pobreží Dunaja (známe sú tzv. "Hložianske skleníky"). Pred časom bolo pri neďalekých rybníkoch postavené rekreačné stredisko, takže sa Hložany postupne stávajú obľúbeným miestom turistov.

</doc>
<doc id="84389" url="https://sk.wikipedia.org/wiki?curid=84389" title="Brač">
Brač

Brač je chorvátsky ostrov v Jadranskom mori. S rozlohou je tretím najväčším (najväčším v Dalmácii). Jeho najvyšší vrch, Vidova gora meria (najvyšší bod na dalmátskych ostrovoch).
Základné informácie.
Žije tu približne 13 000 obyvateľov, v početných osadách. Najväčšie sídlo Supetar má okolo 3 500 obyvateľov.
Ďalšími mestečkami a osadami sú Bol, Selca, Škrip (najstaršia obec z prerománskych čias), Pučišća, Splitska, Postira, Nerežišća, Donji Humac, Mirca, Gornji Humac, Dol, Sutivan, Sumartin, Pražnica, Murvica, Povlja, Dračevica, Ložišća, a mnoho ďalších.
Hospodárstvo.
Hospodárstvo Brača je založené predovšetkým na turistickom ruchu, dôležité sú aj rybárstvo a poľnohospodárstvo (najmä vinič a olivy), ako aj ťažba bieleho kameňa (bol napr. použitý na výstavbu Diokleciánovho paláca v Splite a Bieleho domu vo Washingtone). Plínius starší spomínal syr z mlieka tunajších kôz, ako aj víno a olivový olej.
Martin Kukučín.
Známy slovenský spisovateľ Martin Kukučín pôsobil od roku 1893 v obci Selca ako obecný lekár.

</doc>
<doc id="84398" url="https://sk.wikipedia.org/wiki?curid=84398" title="Mnohomužstvo">
Mnohomužstvo

Mnohomužstvo alebo polyandria je jednou z dvoch foriem polygamie. Ide o stav, kedy má žena viacero manželov súčasne. Opakom polyandrie je druhá forma polygamie – polygýnia (muž má viacero manželiek).
Mnohomužstvo je známe z Tibetu, Indie a Oceánie. Často sa manželstvá uzavierajú medzi jednou ženou a niekoľkými bratmi.
Mnohomužstvo je, vo väčšine prípadov, lokálne riešenie osobitnej spoločenskej situácie a nie všeobecné pravidlo. Vždy šlo o marginalizované spoločenské skupiny, napr. lovci lebiek z Ásamu, izolované skupiny v Tibete.

</doc>
<doc id="84399" url="https://sk.wikipedia.org/wiki?curid=84399" title="Mýtna ulica">
Mýtna ulica

Mýtna ulica je ulica:

</doc>
<doc id="84400" url="https://sk.wikipedia.org/wiki?curid=84400" title="Mýtna ulica (Bratislava)">
Mýtna ulica (Bratislava)

Mýtna ulica je ulica v bratislavskej časti Staré Mesto, spája Námestie slobody s Račianskym mýtom.
Nachádzajú sa na nej budovy Slovenského rozhlasu (známa pyramída) a centrály Národnej banky Slovenska. Môžeme tu nájsť aj polikliniku a lekáreň. Je pomenovaná podľa mýta, ktoré kedysi vyberali Račania na neďalekom Račianskom mýte.

</doc>
<doc id="84401" url="https://sk.wikipedia.org/wiki?curid=84401" title="Martina Hrašnová">
Martina Hrašnová

Martina Hrašnová (za slobodna "Danišová"), niekde uvádzaná ako Martina Danišová-Hrašnová, (* 21. marec 1983, Bratislava) je bývalá slovenská atlétka, venujúca sa hodu kladivom. Meria 177 cm a váži 84 kg. Trénoval ju Jozef Hanušovský a bola členkou klubu VŠC Dukla Banská Bystrica. V roku 2009 vyhrala ocenenie Atlét roka ako prvá žena v ére samostatnosti.
Dňa 16. mája 2009 na mítingu v Trnave prekonala svoj vlastný slovenský rekord z roku 2008 o 8 cm, na 76,90 m a je to 4. najlepší výkon histórie. Na MS v roku 2009 v Berlíne získala bronzovú medailu. Na ME v atletike v roku 2012 v Helsinkách získala striebornú medailu výkonom 73,34 m.
Zúčastnila sa OH v Pekingu, kde obsadila 8. miesto, v Londýne 2012 nepostúpila z kvalifikácie a celkovo obsadila 20. miesto. V Riu 2016 obsadila 19. miesto a v Tokiu 2020 skončila na konečnom 25. mieste.
Výkonnostný rast.
1999 - 58,61 m (Riga, Lotyšsko)
2000 - 61,62 m (Banská Bystrica, Slovensko)
2001 - 68,50 m (Kladno, Česko)
2002 - 68,22 m (Schwechat, Rakúsko)
2003 - 64,43 m (Ostrava, Česko)
2004 - kvôli pozitívnemu dopingovému testu nesúťažila 
2005 - 69,24 m (Ostrava, Česko)
2006 - 73,84 m (Trnava, Slovensko)
2007 - 69,22 m (Coolidge, USA)
2008 - 76,82 m (Reims, Francúzsko)
2009 - 76,90 m (Trnava, Slovensko)

</doc>
<doc id="84408" url="https://sk.wikipedia.org/wiki?curid=84408" title="Nenci">
Nenci

Nenci (po rusky: "ненцы") sú malá etnická skupina v Rusku. V roku 2002 sa k tejto národnosti prihlásilo 41 302 ľudí. V širšom zmysle sem patria aj Enci. Starší názov pre Nencov žijúcich pri Obe je Samojedi/Samodijci (slovo má ale aj iné významy, pozri Samojedi) a pre Nencov žijúcich pri Jeniseji je Jurakovia.

</doc>
<doc id="84435" url="https://sk.wikipedia.org/wiki?curid=84435" title="Rodrigo Laviņš">
Rodrigo Laviņš

Rodrigo Laviņš (* 3. august 1974, Riga, Lotyšsko) je lotyšský hokejista. Hráva na poste obrancu. Meria 180 cm a váži 84 kg (2006).
Reprezentácia.
Bol účastníkom zimnej olympiády v Turíne, kde jeho tím obsadil posledné dvanáste miesto.
MS 2007.
Tréner Olegs Znaroks ho nominoval na Majstrovstvá sveta 2007 v Rusku.

</doc>
<doc id="84445" url="https://sk.wikipedia.org/wiki?curid=84445" title="Atlas Australis">
Atlas Australis

Atlas Australis je súbor 24 hviezdnych máp oblastí južnej oblohy od deklinácie -30˚. Zostavil ho Antonín Bečvář rovnakým spôsobom ako Atlas Eclipticalis, ktorý dopĺňa.

</doc>
<doc id="84455" url="https://sk.wikipedia.org/wiki?curid=84455" title="Atlas Borealis">
Atlas Borealis

Atlas Borealis je súbor 24 hviezdnych máp oblastí severnej oblohy od deklinácie +30˚. Zostavil ho Antonín Bečvář rovnakým spôsobom ako Atlas Eclipticalis, ktorý dopĺňa.

</doc>
<doc id="84486" url="https://sk.wikipedia.org/wiki?curid=84486" title="(612901) 2004 XP14">
(612901) 2004 XP14

2004 XP14 je planétka zo skupiny Apollo. Jej dráha nie je doposiaľ definitívne určená, preto jej nebolo doteraz pridelené katalógové číslo.
Popis objektu.
Vzhľadom na to, že bola pozorovaná iba krátko počas najväčšieho priblíženia, nebolo možné uskutočniť spektroskopický výskum. Preto o jej chemickom zložení nie je nič známe. Jej priemer je odhadovaný na základe hviezdnej veľkosti a pretože nie je známe ani albedo jej povrchu, je preto do veľkej miery neistý.
História.
Planétku objavili 10. decembra 2004 okolo 11:01 svetového času (UTC) na Lincoln Laboratory ETS v rámci programu LONEOS jednometrovým ďalekohľadom s CCD kamerou astronómovia M. Blythe, F. Shelly, M. Bezpalko, R. Huber, L. Manguso, D. Torres, R. Kracke, M. McCleary, H. Stange a A. Milner. Nasledujúci deň, keď bol objav nahlásený do strediska pre malé planéty (MPC), tento objekt pozorovali aj českí astronómovia z observatória na Kleti. Pri spracovaní výsledkov polohových meraní z prvého dňa Laboratórium prúdového pohonu (JPL) v Pasadene zistilo, že existuje možnosť zrážky tejto planétky so Zemov v priebehu 21. storočia. K podobným záverom tiež dospelo stredisko NEODys. Dňa 20. decembra 2004 dokonca obe strediská zvýšili klasifikáciu na turínskej stupnici na hodnotu 1, tzn. planétka bola zaradená do zoznamu telies vyžadujúcich zvýšenú pozornosť, pretože z výpočtov vyplývala vysoká pravdepodobnosť jej zrážky so Zemou v roku 2077. Keď však boli získané ďalšie dáta, hneď nasledujúceho dňa sa ukázalo, že toto nebezpečenstvo v skutočnosti nehrozí, a klasifikácia na turínskej stupnici opäť klesla na hodnotu 0. 
Potom, čo 9. januára 2005 bola vyškrtnutá zo zoznamu objektov doporučených na zvýšené pozorovanie, bola sledovaná iba sporadicky. Posledné pozorovanie sa vtedy uskutočnilo 16. marca 2005 z observatória na Mt. John.
Výhľad do budúcnosti.
Zo znalostí súčasných elementov dráhy planétky vyplýva, že minimálna vypočítaná vzdialenosť medzi jej dráhou a dráhou Zeme je 269 tis. km. Pretože však z výpočtov vyplynulo, že 3. júla 2006 o 04:25 UTC preletí okolo našej planéty vo vzdialenosti 432 308 km aj veľmi nepatrná odchýlka v geometrii tohto preletu sa prejaví významnou zmenou elementov následnej heliocentrickej dráhy. Vzhľadom na to bola táto planétka ponechaná v zozname potenciálne nebezpečných telies.
Podľa doterajších predpokladov sa má do konca 21. storočia priblížiť k Zemi celkom desaťkrát. Najvýznamnejšie priblíženia nastanú v roku 2019 (11 mil. km), 2947 (9 mil. km), 2060 (7,8 mil. km) a 2061 (5,1 mil. km).

</doc>
<doc id="84487" url="https://sk.wikipedia.org/wiki?curid=84487" title="Atlas Eclipticalis">
Atlas Eclipticalis

Atlas Eclipticalis je súbor 32 hviezdnych máp oblastí oblohy medzi deklináciou od -30˚ do +30˚, určený na špeciálne ciele, napríklad na fotometriu a astrometriu. Zostavil ho Antonín Bečvář v mierke 1˚ = 2 cm. Výber hviezd v atlase nie je obmedzený jasnosťou, ale poznaním presnej polohy a vlastného pohybu. Hviezdy sú zobrazené v šesťfarebnej tlači podľa šiestich základných spektrálnych typov. Atlas Eclipticalis dopĺňa Atlas Australis a Atlas Borealis.

</doc>
<doc id="84488" url="https://sk.wikipedia.org/wiki?curid=84488" title="Ružín">
Ružín

Ružín môže byť:

</doc>
<doc id="84493" url="https://sk.wikipedia.org/wiki?curid=84493" title="Hviezdna mapa">
Hviezdna mapa

Hviezdna mapa je zobrazenie hviezdnej oblohy alebo jej časti, v ktorej sú hviezdy a iné objekty znázornené podľa polohy a jasnosti.
Slúžia na orientáciu, na ľahšie vyhľadávanie objektov podľa ich súradníc, na zakresľovanie polôh novoobjavených telies a podobne. Obsahujú sieť súradnicovej sústavy, napríklad ekvatoreálnej pre určitú epochu, teda polohu jarného bodu.
Hviezdne mapy existujú kreslené a fotografované.
"Kreslené hviezdne mapy" obsahujú hviezdy do určitej hviezdnej veľkosti, zdanlivé jasnosti hviezd a iných objektov sú znázornené rôznymi symbolmi.
"Fotografované hviezdne mapy" zachytávajú aj slabšie hviezdy, obyčajne do hviezdnej veľkosti 21 až 23.
Viac hviezdnych máp spolu súvisiacich tvorí hviezdny atlas. Na rýchlu orientáciu na oblohe slúžia otáčavé hviezdne mapy a hviezdne glóbusy.
Okrem hviezdnych máp sa vypracúvajú aj mapy povrchu niektorých kozmických telies, napríklad Mesiaca, Marsu a iných planét.

</doc>
<doc id="84498" url="https://sk.wikipedia.org/wiki?curid=84498" title="Cirokumulus">
Cirokumulus

Cirokumulus (po latinsky cirrocumulus, skratka Cc) alebo riasokopa alebo riasová kopa je oblak veľkých výšok pozostávajúci výlučne z ľadových kryštálikov, veľmi zriedkavo aj z tzv. prechladených vodných kvapiek. Nachádza sa vo výškach 6 000 až 12 000 metrov. Je to spravidla biely oblak, ktorý sa vyskytuje v menších či väčších skupinách alebo vrstvách. Predpona ciro- v názve naznačuje, že má vláknitý vzhľad. 
Cirokumuly nemajú vlastný tieň. Sú pravidelne usporiadané, takže často pripomínajú sčerené záhyby na piesočnej pláži, rovné čiary, vlnky, „baránky“, alebo takmer sférické útvary - elementy. Ich zdanlivá veľkosť na oblohe väčšinou nepresahuje jeden stupeň (dvojnásobok kotúča Mesiaca). Podobajú sa oblakom typu cirrus floccus. Slabé vertikálne pohyby vzduchu môžu vytvoriť v oblaku aj tzv. „makrelový vzor“. Podobne ako cirus, aj cirokumulus naznačuje blížiaci sa silný vietor. Vzniká z ciru, alebo cirostratu, ktorý bol pozmenený pohybmi vzduchu. Cirrocumulus sa vyskytuje aj v menších plochách v podobe šošovky alebo mandle. Tento druh oblaku vzniká orograficky.
Cirruokumulus sa často vyskytuje spolu s ďalšími cirrovitými oblakmi. Slnko aj Mesiac cezeň sú viditeľné, ale tieto telesá majú rozostrené obrysy.

</doc>
<doc id="84586" url="https://sk.wikipedia.org/wiki?curid=84586" title="Čachtické Karpaty">
Čachtické Karpaty

Čachtické Karpaty je geomorfologický podcelok Malých Karpát a zaberá severnú časť pohoria. Najvyšší bod sú vysoké Salášky.
Polohopis.
Na západe a severe hraničí s Myjavskou pahorkatinou, na severovýchode s Bielokarpatským podhorím (podcelkom Považského podolia) a východný okraj pozvoľna prechádza do Trnavskej pahorkatiny, patriacej do Podunajskej pahorkatiny. Juhozápadným smerom nadväzujú Brezovské Karpaty, od ktorých ich oddeľuje údolie potoka Holeška.
Vnútri geomorfologického podcelku leží jediná obec, Višňové, v centrálnej časti, pod Čachtickým hradom. V južnej časti sa nachádza niekoľko kopaníc obcí Podolie, Krajné a Prašník.
Delenie.
Čachtické Karpaty sa delia na 2 časti:
Časti oddeľuje údolie riečky Jablonka. Najvyšším bodom územia je vrch Salášky () v časti Nedze, kým v časti Plešivec je to Veľký Plešivec (). 
Geológia.
Západná časť je budovaná vápencami a dolomitmi stredného až vrchného triasu, kým južná a východná časť najmä ílovcami, pieskami a pieskovcami. Od Podunajskej pahorkatiny je pohorie oddelené výraznou zlomovou líniou.
V centrálnej časti Čachtických Karpát sa nachádza Čachtický kras a túto oblasť rozrezáva riečka Jablonka, vytvárajúca veľkým oblúkom kaňonovitú dolinu. Po okrajoch pohoria je niekoľko vápencových lomov: pri obciach Čachtice, Nové Mesto nad Váhom, Bzince pod Javorinou, Hrachovište.
Chránené územia.
Veľká časť územia je súčasťou Chránenej krajinnej oblasti Malé Karpaty a nachádzajú sa tu štyri chránené územia: Čachtická jaskyňa, Čachtický hradný vrch, Málová a Plešivec. V oblasti mesta Nové Mesto nad Váhom sa vyskytujú dubové lesy s prímesou hrabu.
Turizmus.
Rozlohou malé územie je atraktívne najmä v centrálnej časti, kde sa v Čachtickom krase nachádza viacero prírodných zaujímavostí. Na jednom z brál sa vypína povesťami ovenčený Čachtický hrad, na ktorý vedie niekoľko značených trás. 

</doc>
<doc id="84606" url="https://sk.wikipedia.org/wiki?curid=84606" title="Hviezdny glóbus">
Hviezdny glóbus

Hviezdny glóbus je zobrazenie hviezdnej oblohy na guli. Vzájomné polohy hviezd na glóbuse sú neskreslené, ale ich zobrazenie vzhľadom na pozorovateľa je zrkadlové, pretože hviezdny glóbus sa pozoruje zvonku a obloha zvnútra guľovej plochy.

</doc>
<doc id="84636" url="https://sk.wikipedia.org/wiki?curid=84636" title="Hviezdny prstenec">
Hviezdny prstenec

Hviezdny prstenec je skupina hviezd rozložených na oblohe v tvare prstenca, ktorý je niektorými autormi pokladaný za reálny priestorový útvar podobne ako hviezdny reťazec.
Novšie výskumy dokázali, že pozorované hviezdne prstence i reťazce sú výsledkom iba náhodnej projekcie rozlične vzdialených hviezd na oblohe. Výnimkou môže byť prstenec v Orióne, ktorý sa nachádza vo vnútri hviezdnej asociácie.

</doc>
<doc id="84638" url="https://sk.wikipedia.org/wiki?curid=84638" title="Hviezdny reťazec">
Hviezdny reťazec

Hviezdny reťazec je skupina hviezd zoradených na oblohe v tvare retiazky.
Pôvod hviezdnych reťazcov vysvetľoval Vasilij Grigorievič Fesenkov súčasným vznikom hviezd z vlákien medzihviezdnej hmoty. Jeho hypotézu však neskôr vyvrátili presnejšie pozorovania. Pozorované hviezdne reťazce boli výsledkom nekvalitných fotografií hmlovín alebo náhodného zoskupenia priemetov veľmi vzdialených hviezd, podobne ako hviezdny prstenec.

</doc>
<doc id="84640" url="https://sk.wikipedia.org/wiki?curid=84640" title="Oblasť M">
Oblasť M

Oblasť M je miesto na slnečnom povrchu, na ktorom sa vyskytujú magnetické poruchy, ale nie sú v ňom pozorované slnečné škvrny.

</doc>
<doc id="84642" url="https://sk.wikipedia.org/wiki?curid=84642" title="Štiavnické vrchy">
Štiavnické vrchy

Štiavnické vrchy sú geomorfologickým celkom na Slovensku ako súčasť subprovincie Vnútorné Západné Karpaty a oblasti Slovenské stredohorie. Najvyšším vrchom je Sitno ().
Poloha.
Na severe susedia s Kremnickými vrchmi, na východe s Pliešovskou kotlinou a Krupinskou planinou, na juhu s Podunajskou pahorkatinou a na západe s Pohronským Inovcom, Vtáčnikom a Žiarskou kotlinou.
Členenie.
Pohorie sa člení na 4 podcelky, ktoré zahŕňajú 7 časti:
Geológia.
Štiavnické vrchy sú sopečným pohorím, zaraďovaným k neovulkanitom. Ako celok tvorí pozostatky Štiavnického stratovulkánu. Je budované andezitmi, ryolitmi, brekciami a tufmi. Územie je mimoriadne bohaté na výskyt minerálov (približne 140 druhov a odrôd minerálov) a drahokovných rúd, v minulosti intenzívne ťažených.
Turizmus.
Okolie Banskej Štiavnice patrí medzi turisticky najatraktívnejšie lokality na Slovensku. Mesto je „Mestská pamiatková rezervácia“ od roku 1950 a zároveň centrom chránenej krajinnej oblasti Štiavnické vrchy, vyhlásenej 22. septembra 1979 na rozlohe . Dňa 11. decembra 1993 bolo "historické mesto Banská Štiavnica a technické pamiatky jeho okolia" zapísané do zoznamu Svetového kultúrneho a prírodného dedičstva UNESCO. Medzi obľúbené ciele turistov patrí tiež Sitno a množstvo tajchov, využívaných na letnú rekreáciu.

</doc>
<doc id="84643" url="https://sk.wikipedia.org/wiki?curid=84643" title="Obloha">
Obloha

Obloha je optický vnem sféry ohraničenej horizontom pozorovacieho miesta, splošteným v zenite.
Svetlo oblohy je spôsobené rozptylom slnečného svetla na molekulách vzduchu a intenzita rozptylu závisí od vlnovej dĺžky svetla. Svetlo kratších vlnových dĺžok, napríklad modré, sa rozptyľuje intenzívnejšie ako svetlo dlhších vlnových dĺžok, napríklad červené. Preto rozptýlené svetlo obsahuje viac krátkovlnného žiarenia a obloha je modrá.

</doc>
<doc id="84644" url="https://sk.wikipedia.org/wiki?curid=84644" title="Kozmálovské vŕšky">
Kozmálovské vŕšky

Kozmálovské vŕšky sú podcelok geomorfologického celku Štiavnické vrchy, v juhozápadnej časti pohoria.
Vymedzenie.
Podcelok tvorí samostatnú časť Štiavnických vrchov, oddelenú údolím Hrona. Zo severu, západu a juhu susedí s podcelkom Hronská pahorkatina, na juhovýchode leží Hronská niva, obe patriace do Podunajskej pahorkatiny. Na severovýchode pokračuje pohorie Hodrušskou hornatinou.
Charakteristika.
Rieka Hron sa Slovenskou bránou prerezala zo Žiarskej kotliny do Podunajskej nížiny, pričom oddelila malý výbežok Štiavnických vrchov na pravom brehu od zvyšku pohoria na ľavom brehu.
Najvyšším vrchom podcelku je Veľká Vápenná (). Oblasť je porastená pôvodnými dubovými lesmi a umelo introdukovanými agátovými lesmi. Na okrajových svahoch (najmä na juhu a juhovýchode) sú vinice, ktoré sú súčasťou Nitrianskej vinohradníckej oblasti.
Osídlenie.
Na okraji podcelku sa nachádzajú dve obce, Kozárovce, Malé Kozmálovce a mesto Tlmače, časť Lipník, kým v západnej časti leží atómová elektráreň Mochovce.

</doc>
<doc id="84647" url="https://sk.wikipedia.org/wiki?curid=84647" title="Vs.">
Vs.

Vs. je druhý štúdiový album americkej rockovej formácie Pearl Jam, ktorý 19. októbra, 1993 vydalo hudobné vydavateľstvo Epic Records. Tento album sa držal päť týždňov na prvej pozícii v rebríčku Billboard 200, čo bola najdlhšia doba zo všetkých albumov tejto skupiny. Do roku 2007 bol tento album v USA sedemkrát certifikovaný ako platinový.
Tento album je prvým albumom, ktorý skupiny nahrala s bubeníkom Davem Abbruzzesem. Album má omnoho voľnejší a surovejší zvuk oproti predchádzajúcemu debutu skupiny ktorý vyšiel pod názvom "Ten". Témy textov skladieb sú osobne, spoločensky a politicky zamerané. Témy sú o zneužívaní detí („Daughter“), o kontrole zbraní („Glorified G“), rasizme („W.M.A.“) a o médiách („Blood“).
Názov albumu.
Názov Vs. je poctou post-punkovej kapele Mission of Burma a ich jedinému štúdiovému albumu z osemdesiatych rokov, ktorý mal rovnaký titul a patrí medzi obdivované albumy lídra skupiny Pearl Jam, Eddie Veddera. 
Pôvodný názov albumu mal byť "Five Against One" podľa slohy v texte piesne „Animal“: "One, two, three, four, five against one...", ktorý mal neskôr nahradiť jednoduchý názov podľa mena skupiny ("Pearl Jam"), no na poslednú chvíľu bol zmenený na "Vs." (lat. "Verzus", t. j. názov, ktorý akcentuje význam konfliktných tém piesní).

</doc>
<doc id="84649" url="https://sk.wikipedia.org/wiki?curid=84649" title="Ten">
Ten

Ten môže byť:
TEN môže byť:

</doc>
<doc id="84650" url="https://sk.wikipedia.org/wiki?curid=84650" title="Alive (skladba)">
Alive (skladba)

„Alive“ je jedna z najpopulárnejších skladieb rockovej kapely Pearl Jam. Hudbu k skladbe napísal v roku 1990 gitarista skupiny Stone Gossard ešte ako člen skupiny Mother Love Bone. Autorom textu je Eddie Vedder. Text napísal v roku 1990, ešte v čase, keď pracoval ako obsluha benzínovej čerpacej stanice. 
Singel vyšiel v roku 1991. V rebríčkoch dosiahol šestnáste miesto ("Billboard Mainstream Rock Tracks"). Táto pesnička pochádza z ich štúdiového albumu "Ten".

</doc>
<doc id="84654" url="https://sk.wikipedia.org/wiki?curid=84654" title="Vitalogy">
Vitalogy

Vitalogy je tretím štúdiovým albumom americkej rockovej skupiny Pearl Jam, ktorý 6. decembra 1994 vydalo hudobné vydavateľstvo Epic Records. Tento album je druhým najrýchlejšie predávaným albumom kapely. Do roku 2007 sa stal v USA päťkrát platinovým.
Väčšina skladieb albumu bola komponovaná počas prestávok na koncertnom turné k predošlému albumu "Vs.".
V porovnaní s predošlými dvoma albumami je album "Vitalogy" omnoho pestrejší a výstrednejší. Rozptýlené zloženie a občas bizardné texty (skladba „Bugs“) robia album neprístupným na prvé počutie. Slovné zvraty Eddieho Veddera sú zabalené do zúrivých zvukov gitarových riffov a rytmicky chaotizovaných bicích. Albumom "Vitalogy" sa začal prejavovať punkový vplyv v tvorbe kapely Pearl Jam. Eddie Vedder začal okrem spevu hrať v týchto dobách aj na rytmickú gitaru. V textoch piesní sú citeľné vplyvy tlaku popularity a straty súkromia.
Zoznam skladieb.
Autormi skladieb sú Dave Abbruzzese, Jeff Ament, Stone Gossard, Mike McCready, a Eddie Vedder, okrem uvedených výnimiek:

</doc>
<doc id="84656" url="https://sk.wikipedia.org/wiki?curid=84656" title="No Code">
No Code

No Code je štvrtým štúdiovým albumom americkej rockovej skupiny Pearl Jam, ktorý augusta 1996 vydalo hudobné vydavateľstvo Epic Records. Do roku 2007 sa tento album stal v USA platinovým.

</doc>
<doc id="84658" url="https://sk.wikipedia.org/wiki?curid=84658" title="Vyšehradská brána">
Vyšehradská brána

Vyšehradská brána, hovorovo aj Dunajský ohyb alebo Dunajská zákruta (maď. "Visegrádi-Dunakanyar"; skôr neformálne aj "Dunakanyar" - slovenské ekvivalenty pozri v článku Dunakanyar), je geomorfologická časť pohoria Burda. 
Polohopis.
Je to relatívne úzke územie medzi pohorím Burda v užšom zmysle (resp. v Maďarsku Börzsöny) na severe a pohorím Dunazug na juhu. Je tvorené prielomovým úsekom Dunaja cez vulkanické pohoria na hraniciach Slovenska a Maďarska medzi obcami Kamenica nad Hronom (resp. Ostrihomom) a Kisoroszi (z toho na území na Slovenska medzi obcami Kamenica nad Hronom a Chľaba). Vyšehradská brána je vyše 20 km dlhá, z toho na Slovensku 8 km. Dunaj tu vytvára hlbokú antecendentnú dolinu s mohutným vklesnutým meandrom pri obci Nagymaros.

</doc>
<doc id="84659" url="https://sk.wikipedia.org/wiki?curid=84659" title="Voľby do Slovenskej národnej rady v roku 1990">
Voľby do Slovenskej národnej rady v roku 1990

Voľby do Slovenskej národnej rady v roku 1990 sa konali súčasne s voľbami do Federálneho zhromaždenia (a voľbami do Českej národnej rady v roku 1990 v Česku) v dňoch 8. júna – 9. júna 1990. 
Do voličských zoznamov bolo zapísaných 3 622 000 voličov, hlasy odovzdalo vyše 3 455 000 voličov (95,39 %), z toho bolo platných 3 377 726 hlasov (97,85 %). Prepadlo 256 746 (7.60 %) platných hlasov.
Zo 16 kandidujúcich subjektov splnilo podmienky zaručujúce vstup do Slovenskej národnej rady 7 politických subjektov, pretože volebné kvórum pre tieto voľby predstavovalo 3 %. V druhom skrutíniu bolo prerozdelených až dvanásť mandátov.
Predvolebná kampaň.
Šlo o prvé slobodné voľby v krajine od roku 1946, komentátori označovali volebnú kampaň za amatérsku a nedomyslenú. Strany stavali kampaň na heslách na plagátoch a pozývali ľudí na volebné mítingy, avšak programovo si bolo mnohé strany veľmi podobné a v mesiacoch pred voľbami chýbali početnejšie predvolebné diskusie. Kandidovalo spolu 21 politických strán, no ich volebné programy boli takmer identické. Politológ Oskar Krejčí videl odlišnosti v rozsahu, jazyku a štýle avšak nie v hlavných programových tézach. Na Slovensku sa za favorita volieb považovalo KDH, za najväčší ideologický súboj sa považoval stret medzi VPN a KSS. Program smerujúci k nezávislosti Slovenska od Česko-Slovenska mala SNS.
Prognostik Miloš Zeman odhadoval, že ak by Komunistická strana Československa získala vo voľbách 30 % hlasov, viedlo by to v priebehu dvoch rokov k zániku demokracie a opätovnému nastoleniu komunistického režimu.
Priebeh volieb.
Voľby sa začali v piatok 8. júna 1990 o 14:00. Väčšina voličov prišla odvoliť už v piatok. V sobotu boli volebné miestnosti otvorené od 7:00. Prvé odhady výsledkov sa objavili v televíznom programe "Ako sme volili" v sobotu o 14:30. Pri voľbách bolo prítomných tiež 80 zahraničných pozorovateľov, najväčšia časť z nich z Kongresu USA.
V novinách sa definitívne výsledky volieb objavili 12. júna 1990.
Vedenie Slovenskej národnej rady 9. obdobia.
Na ustanovujúcej schôdzi SNR 26. júna 1990 sa zišlo 147 zo 150 zvolených poslancov (z nich 1/5 pôsobila v SNR už v predchádzajúcom období), ktorí do rúk predsedu SNR Rudolfa Schustera zložili poslanecký sľub.
Za predsedu Slovenskej národnej rady bol v tajnom hlasovaní zvolený 
Za prvého podpredsedu SNR bol taktiež na 1. schôdzi SNR zvolený
a za podpredsedov SNR zvolili poslanci SNR
Členmi Predsedníctva SNR sa stali aj zvolení predsedovia výborov SNR:
Ďalšími členmi Predsedníctva SNR boli na 1. schôdzi SNR zvolení: 
Na 2. schôdzi SNR 29. júna 1990 bol za člena Predsedníctva SNR zvolený aj 
Po voľbách do SNR 29. júna podala demisiu vláda Milana Čiča a Predsedníctvo SNR na návrh Slovenskej rady VPN poverilo zostavením novej vlády SR Vladimíra Mečiara.
VPN, KDH a DS, disponujúce v SNR 86 mandátmi, utvorili vládnu koalíciu, SNS spolu s KSS a koalíciou Spolužitie-Maďarské kresťanskodemokratické hnutie zostali v opozícii. 
Predsedníctvo SNR vymenovalo novú vládu 27. júna 1990.

</doc>
<doc id="84660" url="https://sk.wikipedia.org/wiki?curid=84660" title="Polyandria">
Polyandria

Polyandria môže byť:

</doc>
<doc id="84661" url="https://sk.wikipedia.org/wiki?curid=84661" title="Monandria">
Monandria

Monandria môže byť:

</doc>
<doc id="84662" url="https://sk.wikipedia.org/wiki?curid=84662" title="Plínius starší">
Plínius starší



</doc>
<doc id="84663" url="https://sk.wikipedia.org/wiki?curid=84663" title="Belianske kopce">
Belianske kopce

Belianske kopce sú geomorfologickou časťou Hronskej pahorkatiny, podcelku Podunajskej pahorkatiny. Nachádzajú sa severozápadne od Štúrova.
Polohopis.
Výraznejšie vyzdvihnuté územie sa nachádza na juhu východnej polovice Podunajskej pahorkatiny a v južnej časti podcelku Hronská pahorkatina. Dvíha sa medzi Štúrovom a Gbelcami a ležia tu obce Šarkan, Ľubá, Gbelce a Belá. Severný okraj vymedzuje Paríž, ktorý odvádza do Hrona vodu zo severných svahov a je v tejto lokalite jediným významnejším vodným tokom.
Východne susedí podcelok Hronská niva, severne, západne i južne nadväzujú časti podcelku Hronská pahorkatina, konkrétne Hronská tabuľa, Strekovské terasy a Búčske terasy. Najvyšším bodom územia je Veľký vrch (), na ktorom je vysielač. Maximálna dĺžka územia je , maximálna šírka .
Flóra.
Južné svahy Belianskych kopcov sú porastené vinicami, ktoré sú súčasťou Južnoslovenskej vinohradníckej oblasti. Menšie územia listnatých lesov sú nerovnomerne roztrúsené na celej ploche, vo východnej časti tvoria dubové lesy súvislý celok.
Juhovýchodné svahy sú súčasťou PR Vŕšok. Rezervácia bola vyhlásená v roku 1965 na výmere . Je to veľmi významná botanická lokalita s množstvom vzácnych druhov rastlín. Zo zoologického hľadiska je významnou lokalitou xerotermofilných druhov živočíchov.
Doprava.
Oblasťou prechádza jediná cesta, obsluhujúca obce Ľubá a Belá, ktorá sa pripája na cestu II/509 zo Štúrova do Gbeliec. Túto cestu kopíruje aj významná železničná trať Bratislava – Štúrovo. Východne od Belianskych kopcov vedie zo Štúrova na sever aj železničná trať do Levíc a cesta I/76 do Tlmáč.

</doc>
<doc id="84664" url="https://sk.wikipedia.org/wiki?curid=84664" title="Mirror Ball (Neil Young)">
Mirror Ball (Neil Young)

Mirror Ball je album kanadského hudobníka Neila Younga, ktorý nahral spoločne so skupinou Pearl Jam.

</doc>
<doc id="84667" url="https://sk.wikipedia.org/wiki?curid=84667" title="Samojedi">
Samojedi

Samojedi alebo Samodijci môže byť:
Samojed môže byť aj:

</doc>
<doc id="84668" url="https://sk.wikipedia.org/wiki?curid=84668" title="Samojed">
Samojed



</doc>
<doc id="84669" url="https://sk.wikipedia.org/wiki?curid=84669" title="Live on Two Legs">
Live on Two Legs

Live on Two Legs je album americkej grungeovej hudobnej skupiny Pearl Jam.

</doc>
<doc id="84670" url="https://sk.wikipedia.org/wiki?curid=84670" title="Yield (album)">
Yield (album)

Yield je piatym štúdiovým albumom americkej rockovej skupiny Pearl Jam, ktorý februára 1998 vydalo hudobné vydavateľstvo Epic Records. Do roku 2007 sa tento album stal v USA platinovým.
Album "Yield" sa štýlom priamočiareho rocku približuje k ranej tvorbe skupiny. Okrem iného je inšpirovaný novelou "Ishmael" od Daniela Quinna, novelou "Majster a Margaréta" od Michaila Bulgakova a zápiskami Charlesa Bukowského. 
Názov albumu pochádza z jednej z myšlienok Daniela Quinna („yielding to nature“- „návrat k prírode“). Texty skladieb napísali okrem Veddera aj Stone Gossard a Jeff Ament.

</doc>
<doc id="84671" url="https://sk.wikipedia.org/wiki?curid=84671" title="Južnoslovenská vinohradnícka oblasť">
Južnoslovenská vinohradnícka oblasť

Južnoslovenská vinohradnícka oblasť zaberá územie nachádzajúce sa v najjužnejšej časti Slovenska ("na mape zvýraznená červenou farbou"), severne od rieky Dunaj. Má celkovú výmeru .
Rozdeľuje sa na dve odlišné podoblasti, líšiace sa vhodnosťou prírodných podmienok na pestovanie viniča. "Západná časť", hlavne v okolí mesta Dunajská Streda, sa rozprestiera na fluviálnych sedimentoch Dunaja (štrky a štrkopiesky) a poskytuje podmienky predovšetkým vhodné na produkciu vín nižšej kvality. Naopak, "východná časť", hlavne severne, severozápadne a severovýchodne od mesta Štúrovo poskytuje vhodné podmienky na dopestovanie odrôd náročných na teplo a slnečný svit. Ide o najteplejšiu oblasť Slovenska a vinohrady sú vysadené na kvalitných sprašových pahorkatinách Podunajskej nížiny.
Sú tu jednoznačne najlepšie podmienky na dopestovanie hrozna vhodného na výrobu vysokokvalitných červených vín, ako aj napríklad odrody Cabernet Sauvignon, ktorá vyžaduje dlhšie vegetačné obdobie (v porovnaní s väčšinou u nás bežne pestovaných odrôd). V Južnoslovenskej vinohradníckej oblasti v súčasnosti nesídli žiadny významnejší slovenský výrobca vín. Jednou z výrobných činností Združenia agropodnikateľov, družstvo Dvory nad Žitavou je aj produkcia vína. Na druhej strane, všetci významní vinári, ktorí majú záujem o výrobu vysokokvalitných vín, nakupujú hrozno práve tu, prípadne tu majú svoje vinohrady. 
Táto oblasť sa ďalej rozčleňuje na "8 vinohradníckych rajónov" a "114 vinohradníckych obcí":
16 vinohradníckych obcí kategórie B3: Dolný Štál, Dunajská Streda, Dunajský Klátov, Gabčíkovo, Holice, Horná Potôň, Jahodná, Kostolné Kračany, Kráľovičove Kračany, Kútniky, Michal na Ostrove, Okoč, Orechová Potôň, Veľký Meder, Vieska, Vydrany
23 vinohradníckych obcí kategórie B3: Abrahám, Čierna Voda, Diakovce, Dlhá nad Váhom, Galanta, Horné Saliby, Jelka, Košúty, Kráľov Brod, Kráľová nad Váhom, Mostová, Neded, Pusté Úľany, Selice, Sládkovičovo, Šaľa, Tešedíkovo, Topoľnica, Trnovec nad Váhom, Trstice, Veľké Úľany, Vlčany, Žihárec
9 vinohradníckych obcí kategórie B1: Bátorove Kosihy, Dulovce, Hurbanovo, Marcelová, Modrany, Mudroňovo, Pribeta, Svätý Peter, Šrobárová
7 vinohradníckych obcí kategórie B3: Bajč, Búč, Chotín, Kravany nad Dunajom, Moča, Patince, Radvaň nad Dunajom
12 vinohradníckych obcí kategórie B3: Brestovec, Číčov, Imeľ, Kameničná, Komárno, Martovce, Nesvady, Okoličná na Ostrove, Sokolce, Tôň, Zemianska Olča, Zlatná na Ostrove
7 vinohradníckych obcí kategórie B3: Andovce, Jatov, Nové Zámky, Palárikovo, Rastislavice, Tvrdošovce, Zemné
14 vinohradníckych obcí kategórie B1: Belá, Čechy, Dubník, Dvory nad Žitavou, Gbelce, Jasová, Kolta, Ľubá, Nová Vieska, Rúbaň, Semerovo, Strekov, Svodín, Šarkan
14 vinohradníckych obcí kategórie B3: Blahová, Čenkovce, Čunovo, Dunajská Lužná, Hubice, Jarovce, Lehnice, Mierovo, Miloslavov, Podunajské Biskupice, Rovinka, Rusovce, Šamorín, Zlaté Klasy
12 vinohradníckych obcí kategórie B1: Bajtava, Bíňa, Chľaba, Kamenica nad Hronom, Kamenín, Kamenný Most, Malá nad Hronom, Mužla, Pavlová, Salka, Sikenička, Štúrovo

</doc>
<doc id="84674" url="https://sk.wikipedia.org/wiki?curid=84674" title="Polypropylén">
Polypropylén

Polypropylén alebo polypropén (skratka PP alebo POP) je termoplastický polymér zo skupiny polyolefínov používaný v mnohých odvetviach vrátane potravinárstva, textilného priemyslu a laboratórneho vybavenia. Predáva sa pod obchodnými názvami "Tipplen", "Tatren" atď.
Polypropylén vyniká veľmi dobrou chemickou a mechanickou odolnosťou. Má pridelené medzinárodné identifikačné číslo pre plasty 5. V roku 2001 dosiahla ročná svetová produkcia polypropylénu 30 miliónov ton.
Dejiny.
Polypropylén bol prvýkrát pripravený v roku 1951 J. P. Hoganom a Robertom Banksom. Priemyselná výroba začala v roku 1957 na základe prác Taliana Giulia Nattu v oblasti katalýzy polymerizačných reakcií (Ziegler—Natta katalyzátor). Expandovaný polypropylén (PP-E) sa začal vyrábať v 80. rokoch 20. storočia.
Chemické a fyzikálne vlastnosti.
Väčšina komerčne využívaného polypropylénu má stupeň kryštalizácie medzi nízkotlakovým polyetylénom (HDPE) a vysokotlakovým polyetylénom (LDPE). Rovnako je to s modulom pružnosti (približne 1 450 N/mm²). Všeobecne platí, že polypropylén má lepšie fyzikálno-chemické vlastnosti než polyetylén. Nevýhodou polypropylénu je, že pri nízkych teplotách krehne. Použitelný je pri teplote do 100 °C až 110 °C, pri teplote 160 – 165 °C začína topenie kryštálov. 
Polypropylén sa vyznačuje strednou mólovou hmotnosťou, umožňuje vytvárať veľké množstvo kopolymérov, čím je možné modifikovať jeho fyzikálno-chemické vlastnosti — často sa používajú napr. plnivá (mastenec, krieda, sklené vlákna).
Hustota polypropylénu závisí od viacerých faktorov, najmä od stupňa kryštalizácie; pohybuje sa od 0,895 g/cm³ do 0,92 g/cm³ (ide v podstate o jeden z najľahších plastov). 
Chemická odolnosť.
Chemická odolnosť polypropylénu je závislá od teploty. Vyznačuje sa dobrou odolnosťou voči alkoholom, organickým rozpúšťadlám, olejom. Polypropylén sa dobre rozpúšťa v xylénoch, tetrahydronaftaléne a dekalíne. Fyziologicky je indiferentný, preto sa používa aj na výrobu chirurgických nití a obalov na potraviny. 
V nasledujúcej tabuľke je uvedená odolnosť polypropylénu voči niektorým druhom látok pri teplote cca 20 °C:
Výroba.
Pri výrobe polypropylénu je dôležité pochopenie spojitosti medzi "takticitou" makromolekúl a vlastnosťami vzniknutého polyméru. Relatívna orientácia metylových skupín susedných monomérov má veľký vplyv na schopnosť polypropylénu krystalizovat.
Na rozdiel od ostatných polymérov obsahujúcich vinylovú skupinu sa polypropylén nevyrába radikálovou polymerizáciou. Takýto postup by viedol ku náhodnej orientácii metylových skupín — vzniká tzv. "ataktický polypropylén", ktorý je amorfný. Amorfný polypropylén je málo pevný a ako konštrukčný materiál takmer nepoužiteľný.
Väčšina v súčasnosti produkovaného polypropylénu sa vyrába za prítomnosti chloridov titánu ako katalyzátora, kedy vzniká "izotaktický polypropylén". Všetky metylové skupiny sú na jednej strane reťazca a molekuly nadobúdajú tvar helixu (závitnice) a sú schopné vytvárať vo veľkej miere kryštály.
Vyšší stupeň kontroly nad takticitou produkovaného polyméru umožňujú Kaminského katalyzátory. Základom katalyzátora sú metalocény s viazanými skupinami, ktoré sú schopné kontrolovať rast makromolekuly — možno pripraviť ataktický, izotaktický aj syndiotaktický polypropylén. Okrem kvalitatívnej stránky Kaminského katalyzátory umožňujú aj kontrolu kvantity.

</doc>
<doc id="84675" url="https://sk.wikipedia.org/wiki?curid=84675" title="Binaural (album)">
Binaural (album)

Binaural je album americkej hudobnej skupiny Pearl Jam.

</doc>
<doc id="84676" url="https://sk.wikipedia.org/wiki?curid=84676" title="Nitrianska vinohradnícka oblasť">
Nitrianska vinohradnícka oblasť

Nitrianska vinohradnícka oblasť sa nachádza v severnej časti Nitrianskeho kraja a v malej časti Trnavského kraja ("na mape zvýraznená zelenou farbou"). Zo všetkých vinohradníckych oblastí Slovenska sa vyznačuje snáď najrôznorodejšími prírodnými podmienkami. Vinohrady sú vysadené na svahoch Považského Inovca, Tribeča, Štiavnických vrchov a tiež na sprašových pahorkatinách Podunajskej nížiny, Celková výmera oficiálne zaregistrovaných vinohradov je .
História vinárstva siaha v tejto oblasti hlboko do minulosti, z oblasti Nitry sa zachovali najstaršie historické dôkazy o existencii vinohradníctva a vinárstva na Slovensku. Ide o tri staroslovienske modlitby pochádzajúce z obdobia Veľkej Moravy. Predpokladá sa, že základy vinohradníctva v tejto oblasti položili benediktínski mnísi zoborského kláštora v 9. storočí. Chýr o tunajšom víne sa začal šíriť po Európe v 18. a najmä v 19. storočí, kedy mešťania mesta Nitra predávajú víno aj do okolitých krajín.
Na pestrosť tu produkovaných odrôd výrazne vplývajú jednak pôdne pomery, ako aj klíma. Pôdy na svahoch majú často vysokú skeletnatosť, čo však nie je prekážkou. V rámci veľmi teplého a veľmi suchého nížinného klimatického regiónu, sa vyskytujú veľmi pestré mikroklimatické pomery, ktoré zapríčiňuje tunajšia heterogenita reliéfu krajiny.
Geografická poloha a vyhovujúce zloženie pôd pohoria Tribeč a juhovýchodných svahov Považského Inovca vytvárajú výborné predpoklady k produkcii bohatých, odrodovo charakteristických a kvalitných vín. Víno pochádzajúce z tejto oblasti sa vyznačuje svojou autenticitou a vďaka špičkovým výrobcom dosahuje tiež vysokú kvalitu. Centrami vinárstva, s podnikmi vyrábajúcimi vína, sú mestá Vráble (Vinárstvo PREDIUM Vráble), Sereď (Hubert J.E., s. r. o.), Nitra (Víno Nitra, spol. s.r.o), Topoľčianky (Vinárske závody Topoľčianky, s. r. o.) a Levice (Víno Levice s.r.o.).
Nitrianska vinohradnícka oblasť sa rozčleňuje na 9 vinohradníckych rajónov, do ktorých patrí 158 vinohradníckych obcí:
16 vinohradníckych obcí kategórie B1: Cabaj-Čápor, Čakajovce, Horné Lefantovce, Ivanka pri Nitre, Jelenec, Kolíňany, Kostoľany pod Tribečom, Ladice, Mojmírovce, Nitra, Pohranice, Šurianky, Veľká Dolina, Výčapy-Opatovce, Zbehy, Žirany
15 vinohradníckych obcí kategórie B2: Bátovce, Bory, Brhlovce, Demandice, Devičany, Dolné Semerovce, Domadice, Drženice, Hokovce, Hontianska Vrbica, Horné Semerovce, Jabloňovce, Pukanec, Santovka, Žemberovce
17 vinohradníckych obcí kategórie B2: Bojná, Horné Obdokovce, Kovarce, Lipovník, Ludanice, Nemčice, Nitrianska Blatnica, Nitrianska Streda, Oponice, Preseľany, Radošina, Súlovce, Šalgovce, Tesáre, Urmince, Veľké Ripňany, Vozokany
16 vinohradníckych obcí kategórie B1: Alekšince, Báb, Jarok, Lehota, Lukáčovce, Močenok, Nové Sady, Pata, Pusté Sady, Rišňovce, Rumanová, Sereď, Šintava, Šoporňa, Veľké Zálužie, Vinohrady nad Váhom
14 vinohradníckych obcí kategórie B2: Čajkov, Dolný Pial, Horný Pial, Hronské Kľačany, Krškany, Levice, Lok, Mýtne Ludany, Nová Dedina, Nový Tekov, Podlužany, Rybník, Starý Tekov, Tlmače
21 vinohradníckych obcí kategórie B1: Beša, Čechynce, Čifáre, Golianovo, Iňa, Klasov, Lúčnica nad Žitavou, Lula, Malý Cetín, Malý Lapáš, Melek, Nová Ves nad Žitavou, Paňa, Tajná, Tehla, Veľký Cetín, Veľký Ďur, Veľký Lapáš, Vinodol, Vráble, Žitavce
23 vinohradníckych obcí kategórie B2: Beladice, Čaradice, Čeľadice, Červený Hrádok, Dolné Obdokovce, Hosťovce, Hronský Beňadik, Kozárovce, Malé Chyndice, Malé Vozokany, Mankovce, Nemčiňany, Neverice, Nevidzany, Slepčany, Sľažany, Tekovské Nemce, Tesárske Mlyňany, Topoľčianky, Veľké Vozokany, Vieska nad Žitavou, Volkovce, Zlaté Moravce
19 vinohradníckych obcí kategórie B1: Čaka, Farná, Hronovce, Keť, Kukučínov, Kuraľany, Malé Ludince, Nýrovce, Pastovce, Plavé Vozokany, Pohronský Ruskov, Sikenica, Šalov, Šarovce, Tekovské Lužany, Veľké Ludince, Zalaba, Zbrojníky, Želiezovce
18 vinohradníckych obcí kategórie B1: Bánov, Bardoňovo, Bešeňov, Černík, Dedinka, Dolný Ohaj, Hul, Kmeťovo, Komjatice, Maňa, Mojzesovo, Podhájska, Pozba, Radava, Šurany, Trávnica, Veľké Lovce, Veľký Kýr

</doc>
<doc id="84677" url="https://sk.wikipedia.org/wiki?curid=84677" title="Riot Act (album)">
Riot Act (album)

Riot Act je siedmy album skupiny Pearl Jam. Žánrovo je najviac ovplyvnený folkom a experimentálnou hudbou. Album vydalo 12. novembra 2002 hudobné vydavateľstvo Epic Records. Nahrávanie tohto albumu produkoval Adam Kasper. V roku 2007 dostal tento album za predaj hudobných nosičov v USA zlatý certifikát. 
"Riot Act" bol prvým albumom, na ktorom organové party nahrával Kenneth "Boom" Gaspar, ktorý najvýraznejšie ovplyvnil výslednú nahrávku piesne "Love Boat Captain". Väčšina skladieb bola nahrávaná naživo.
Zoznam skladieb.
Všetky informácie pochádzajú z AllMusic.
Výroba albumu.
Všetky informácie pochádzajú z AllMusic.
Venovanie.
Pearl Jam venoval tento album trom hráčom na basové hudobné nástroje, ktorí zomreli v roku 2002:

</doc>
<doc id="84679" url="https://sk.wikipedia.org/wiki?curid=84679" title="Pearl Jam (album)">
Pearl Jam (album)

Pearl Jam je album americkej grungeovej hudobnej skupiny Pearl Jam z roku 2006.

</doc>
<doc id="84680" url="https://sk.wikipedia.org/wiki?curid=84680" title="Alive">
Alive



</doc>
<doc id="84685" url="https://sk.wikipedia.org/wiki?curid=84685" title="Ten (Pearl Jam)">
Ten (Pearl Jam)

Ten je debutovým štúdiovým albumom rockovej skupiny Pearl Jam. Album vydalo 27. augusta, 1991 hudobné vydavateľstvo Epic Records. V priebehu roku album v rebríčkoch Billboardu dosiahol druhú priečku a do roku 2007 sa stal v USA dvanásťkrát platinovým. Album "Ten" je teda zároveň aj najúspešnejším albumom skupiny Pearl Jam.

</doc>
<doc id="84687" url="https://sk.wikipedia.org/wiki?curid=84687" title="Riot Act">
Riot Act

"Článok o rovnomennom albume je pod Riot Act (album)"
Riot Act (doslova: "Zákon o zhŕkavaní (za účelom vzbury)") je skrátený názov zákona prijatého britským parlamentom v roku 1714. Podľa tohto zákona možno zhromaždenia vo vonkajších priestoroch do hodiny vyhlásiť za nezákonné a každý, kto potom toto zhromaždenie neopustí, môže byť potrestaný smrťou.
Tento zákon platí v pozmenenej podobe aj v bývalých britských kolóniách. Naposledy ho použili pri nepokojoch v Belize 21. januára 2005.

</doc>
<doc id="84688" url="https://sk.wikipedia.org/wiki?curid=84688" title="Single Video Theory">
Single Video Theory

Single Video Theory je obrazový záznam z nahravánia albumu Yield skupiny Pearl Jam.

</doc>
<doc id="84689" url="https://sk.wikipedia.org/wiki?curid=84689" title="Touring Band 2000">
Touring Band 2000

Touring Band 2000 je obrazový záznam zo živých vystúpení americkej skupiny Pearl Jam počas ich turné po Spojených štátoch v roku 2000.

</doc>
<doc id="84692" url="https://sk.wikipedia.org/wiki?curid=84692" title="Mirrorball">
Mirrorball

Mirror ball alebo Mirrorball môže byť:

</doc>
<doc id="84694" url="https://sk.wikipedia.org/wiki?curid=84694" title="Touring band 2000">
Touring band 2000



</doc>
<doc id="84696" url="https://sk.wikipedia.org/wiki?curid=84696" title="Samodijci">
Samodijci



</doc>
<doc id="84697" url="https://sk.wikipedia.org/wiki?curid=84697" title="Ultrasauros">
Ultrasauros

Ultrasauros je neplatný rod obrovského bylinožravého dinosaura zo skupiny Sauropoda. Myslelo sa, že išlo o jedného z najväčších dinosaurov všetkých čias - niektoré odhady hovorili o dĺžke 33 m a hmotnosti okolo 120 ton. 
Pôvodne bol tento dinosaurus opísaný ako Ultrasaurus macinthoshi, rodové meno Ultrasaurus však už patrilo istému ázijskému sauropodovi. Po zmene rodového mena z Ultrasaurus na Ultrasauros sa však zistilo, že pozostatky údajne patriace tomuto rodu v skutočnosti patrili dvom odlišným dinosaurom - veľkému jedincovi rodu Brachiosaurus a rodu Supersaurus. 

</doc>
<doc id="84698" url="https://sk.wikipedia.org/wiki?curid=84698" title="Vs">
Vs

VS alebo Vs alebo vs. alebo V.S.môže znamenať:

</doc>
<doc id="84699" url="https://sk.wikipedia.org/wiki?curid=84699" title="Torosaurus">
Torosaurus

Torosaurus bol veľký a vyspelý rohatý dinosaurus, ktorý sa pred 68 až 65 miliónmi rokov vyskytoval na území dnešného západu USA. Známy je z početných neúplných pozostatkov jediného druhu - Torosaurus latus.
Dejiny.
Prvé fosílie tohto dinosaura našiel John Bell Hatcher už v roku 1891 (dva roky po pomenovaní rodu Triceratops) na juhovýchode amerického štátu Wyoming. Paleontológ Othniel Charles Marsh pre ne vytvoril názov Torosaurus a od tej doby bolo nájdených veľa ďalších exemplárov z územia Wyomingu, Montany, Južnej a Severnej Dakoty, Utahu a kanadskej provincie Saskatchewan. Fragmentárne pozostatky, ktoré by mohli patriť tomuto rodu boli nájdené aj v regióne Big Bend v štáte Texas a kotline San Juan v Novom Mexiku. Aj napriek tomu sú fosílie Torosaura menej časté ako Triceratopsa.
Torosaurus v preklade znamená „dierovaný jašter“ (z gréckeho výrazu "toreo", slovensky: „diera“), často však býva nesprávne prekladané ako „býči jašter“ (z latinského výrazu "taurus", slovensky: býk).
Klasifikácia.
Rod Torosaurus je zaradený do podčeľade Chasmosaurinae (Ceratopsinae) v rámci čeľade Ceratopsidae a podľa nedávnych štúdii je jeho najbližším príbuzným rod Triceratops. V roku 2009 dokonca niektorí americkí paleontológovia (John Scannell a Jack Horner) vystúpili s domnienkou, že Torosaurus je možno len odrasteným dospelým samcom Triceratopsa s plne vyvinutým krčným golierom. Túto domnienku potom zrejme preukázala nová štúdia z roku 2010, podľa ktorej bola lebečná kosť týchto dinosaurov veľmi plastická a morfologicky sa menila až do neskorého veku, kedy sa v nej objavili charakteristické „otvory“ „Torosaura“. Tento záver potvrdzujú aj ďalšie štúdie, hoci vedecký konsenzus zatiaľ v tejto otázke nie je.
Opis.
Sedem až osem metrov dlhý a okolo 8 ton vážiaci Torosaurus bol mohutný bylinožravec, ktorý pripomínal hojnejšieho Triceratopsa. Jeho kostený golier bol veľmi dlhý, no kvôli pevnosti vybavený menšími odľahčovacími otvormi než napríklad Chasmosaurus. Hlava Torosaura mohla mať spolu s kosteným golierom dĺžku až 2,6 m, čo je najviac zo všetkých suchozemských zvierat, ak vynecháme jedného iného rohatého dinosaura (Pentaceratops), ktorého niektoré jedince mávali hlavy ešte o niečo dlhšie. Kostený golier bol za života zvieraťa pokrytý kožou, ktorá sa samcom mohla počas obdobia párenia vplyvom hormónov pestro sfarbiť.

</doc>
<doc id="84700" url="https://sk.wikipedia.org/wiki?curid=84700" title="Heterodontosaurus">
Heterodontosaurus

Heterodontosaurus bol dvoj- a štvornohý bylinožravý dinosaurus malých rozmerov. Ako najlepšie známy zástupca čeľade vtákopanvových dinosaurov Heterodontosauridae je známy z kompletných pozostatkov. Žil pred približne 197 miliónmi rokov na území dnešnej južnej Afriky. Jediný druh je Heterodontosaurus tucki.
Opis.
Tento len 1,2 m dlhý najmä dvojnohý(?) bylinožravec sa vzhľadom ponášal na primitívne vtákopanvové dinosaury (napr. Pisanosaurus alebo po jeho boku žijúci Lesothosaurus). Na rozdiel od nich však disponoval mohutnejšou stavbou tela a dlhšími, mocnejšími prednými končatinami so silným palcovým pazúrom, ktorými počas obdobia sucha vyhrabával korienky. Heterodontosaurus (a celá jeho čeľaď), je veľmi zaujímavý najmä vďaka chrupu s viacerými typmi zubov. V prednej časti hornej čeľuste mával rezáky (v prednej časti dolnej čeľuste ich nahrádzal rohovinový zobák), ktorými odhrýzali potravu, ostré očné zuby (resp. kly) a silné stoličky v zadnej časti čeľustí, ktorými rozomieľal potravu. Kly mali zrejme len samce, tie ich používali ako zbraň, keď medzi sebou súperili. Našli sa totiž lebky bez klov, inak úplne identické s lebkami vybavenými klami. Neskoršie vtákopanvové dinosaury už mali vždy zvyčajne len jediný typ zubov, pričom rezáky sa im neujali boli nahradené rohovinovým zobákom.
Príbuzenstvo.
Heterodontosaurus a celá čeľaď Heterodontosauridae je napriek vonkajšej podobnosti s ornitopódmi (ktorú dokonca podporili aj niektoré štúdie) spájaná s predkami hrubohlavých a rohatých dinosaurov (Pachycephalosauria, resp. Ceratopsia). Blízke príbuzenstvo s Marginocephalia potvrdzuje aj nedávny nález dosiaľ najprimitívnejšieho známeho zástupcu Ceratopsia, rodu Yinlong, ktorý okrem podobností s pachycefalosaurami disponuje aj podobnosťami s heterodontosaurovitými dinosaurami.

</doc>
<doc id="84702" url="https://sk.wikipedia.org/wiki?curid=84702" title="Vehicle Assembly Building">
Vehicle Assembly Building

Vehicle Assembly Building (skratka: VAB; do 3. februára 1965 známa pod názvom Vertical Assembly Building) je raketová montážna hala nachádzajúca sa v Kennedyho vesmírnom stredisku na Floride. Objekt bol postavený v rokoch 1963 až 1966. Budova pôvodne slúžila na montáž rakiet Saturn V v rámci programu Apollo, potom na zmontovanie štartovacej zostavy raketoplánu ("Space Shuttle") a v súčasnosti slúži na montáž rakiet Space Launch System, od roku 2017 v rámci programu Artemis. VAB má tvar kvádra a obsahuje štyri hangáre.
Opis budovy.
VAB je obrovský montážny hangár, ktorý patrí k najväčším budovám na svete. Do roku 1974 to bola najvyššia stavba na Floride. Má pôdorys 158 × 218 metrov a jej výška je 160 metrov. Základy budovy siahajú až do hĺbky 49 metrov. Vďaka nim je VAB schopná odolať vetrom s rýchlosťou až /h. Silné vetry však nakláňajú budovu až o . Do základov musí byť zavádzaný elektrický prúd, aby vďaka presakujúcej slanej vode nezačala v kovových častiach samovoľne prebiehať elektrolýza. Celková hmotnosť ocele spotrebovanej pri stavbe je 90 tisíc ton. Koncom sedemdesiatych rokov bola budova vyzdobená vlajkou USA a v deväťdesiatych rokoch aj logom NASA s priemerom 25 metrov.
Vnútorný objem je 3,68 miliónov metrov kubických. Pracuje tu 125 ventilátorov, ktoré v budove každú hodinu vymenia všetok vzduch, čím zabraňujú jeho kondenzácii. Ďalej sa tu nachádza 141 žeriavov, dva s nosnosťou až 295 ton. Raketoplány opúšťajú halu dverami v tvare obráteného „T“, ktoré majú výšku 140 metrov.
Hoci táto budova bola postavená tak, aby odolávala hurikánom a tropickým búrkam, došlo už k niekoľkým poškodeniam. Najväčšie poškodenie utrpela v septembri 2004 počas hurikánu "Frances", ktorý odniesol približne 1 000 hliníkových panelov z plášťa (každý s rozmermi 3 × ). "Frances" prišiel len tri týždne po hurikáne "Charley", ktorý tiež spôsobil značné, aj keď menej vážne poškodenia. Odhadovaná škoda na budove bola asi 700 000 dolárov.
V rokoch 2008 – 2009 sa pôvodne počítalo s využitím budovy na montáž rakiet Ares pre program Constellation. V roku 2010 však došlo k zrušeniu programu Constellation a prehodnoteniu americkej pilotovanej kozmonautiky. Po doslúžení raketoplánov v roku 2011 prebiehali v nasledujúcich rokoch úpravy časti budovy pre potreby rakiet Space Launch System. Vehicle Assembly Building v súčasnosti slúži na montáž rakiet Space Launch System, od roku 2017 v rámci programu Artemis, ktorého cieľom je návrat človeka na Mesiac.
Zmontovanie štartovacej zostavy raketoplánu.
Raketoplány sa sem premiestňovali z prípravných hangárov OPF. Zmontovali sa na mobilnej vypúšťacej plošine MLP. Najprv boli na plošine poskladané z jednotlivých segmentov motory Space Shuttle Solid Rocket Booster (SRB), po ich dokončení a kontrole bola medzi ne vložená nádrž Space Shuttle External Tank (ET). Nakoniec bol k zostave pripevnený družicový stupeň (orbiter). K samotnej rampe sa pripájal za pomoci rozmerného zariadenia Tail Service Mast (TSM) nachádzajúceho sa na MLP. TSM bolo vysoké 9,4 metra a tankovalo do raketoplánu kvapalný kyslík, vodík, zásobovalo ho dusíkom a héliom, elektrinou a viedli cezeň komunikačné linky. Za pomoci žeriavu bol orbiter zdvihnutý, prevrátený do vertikálnej polohy a zhora spustený k zostave, kde bol pripevnený k nádrži ET. Po zmontovaní celá zostava na plošine MLP opustila budovu a vydala sa na cestu k jednej z dvoch odpaľovacích rámp štartovacieho komplexu 39.

</doc>
<doc id="84703" url="https://sk.wikipedia.org/wiki?curid=84703" title="Hesperosaurus">
Hesperosaurus

Hesperosaurus bol veľký bylinožravý dinosaurus zo skupiny Stegosauria. Známy je takmer z kompletnej kostry. Žil pred približne 155 miliónmi rokov na území, ktoré dnes patrí USA. 
Podone ako iné rody skupiny Stegosauria, Hesperosaurus predstavoval štvornohého dinosaura s malou hlavou, kostenými platňami, ktoré sa mu tiahli chrbtom a chvostom s dlhými ostňami (v prípade hesperosaura boli tieto ostne štyri v dvoch pároch). Hesperosaurus sa vyskytoval na tom istom území ako slávny príbuzný Stegosaurus, avšak o niečo skôr. Na rozdiel od stegosaura mal širšiu lebku a kostené platne pomerne nízke, avšak dlhé. Podobne ako Stegosaurus, patril do čeľade Stegosauridae. Jeho najbližším príbuzným v rámci nej však bol európsky rod Dacentrurus. 
Objav a druhy.
"H. mjosi" bol opísaný v roku 2001 Kennethom Carpenterom a jeho kolegami; meno bolo zvolené podľa geografického umiestnenia nálezu. Fosílna kostra bola pomerne kompletná, rovnako tak aj lebka. Fosílie hesperosaura boli objavené v tzv. zóne 1 morrisonského súvrstvia.
V roku 2008 prišla Susannah Maidmentová a jej kolegovia s tvrdením, že hesperosaurus nie je samostatným rodom, ale len novým druhom rodu Stegosaurus. V tom prípade by sa hesperosaurus stal druhom "Stegosaurus mjosi".

</doc>
<doc id="84705" url="https://sk.wikipedia.org/wiki?curid=84705" title="Geostacionárna dráha">
Geostacionárna dráha

Geostacionárna dráha je kruhová dráha umelej družice umiestnenej nad zemským rovníkom vo výške asi . V tejto výške trvá obeh 24 hodín, takže družica obieha Zem rovnakou uhlovou rýchlosťou, akou sa otáča ktorýkoľvek bod na rovníku. V dôsledku toho je geostacionárna družica stále nad rovnakým miestom rovníka – akoby stála nad Zemou. Družice umiestnené na geostacionárnej dráhe sa používajú na telekomunikáciu, pozorovanie Zeme, navigáciu a astronomické pozorovania.
Fyzikálna interpretácia.
Hľadáme dráhu, kedy jeden obeh družice nad rovníkom, je rovný otočeniu Zeme o 360° okolo osi, teda jeden siderický deň (86 162,4 sekundy). Čím je teleso ďalej od stredu Zeme, tým menšou silou je k Zemi priťahované, postačuje mu menšia orbitálna obežná rýchlosť. Súčasne sa veľkosť dráhy obehu so zväčšujúcim sa polomerom zväčšuje, takže doba obehu stúpa. Túto skutočnosť môžeme vyjadriť aplikáciou tretieho Keplerovho zákona pre periódu obehu "T":
 formula_1
kde:
Z požadovanej periódy potom ľahko vypočítame veľkosť veľkej poloosi (v prípade kruhovej dráhy veľkosť polomeru), kde a = 42 164 km od stredu Zeme. Potom výška družice nad rovníkom bude o rovníkový priemer menšia, t.j 35 786 km.

</doc>
<doc id="84706" url="https://sk.wikipedia.org/wiki?curid=84706" title="Boxer (zbraň)">
Boxer (zbraň)

Boxer je typ zbrane, náčinie (spojené oceľové prstene), ktoré sa navlieka na prsty a spôsobuje väčšie zranenia, než holá päsť.

</doc>
<doc id="84710" url="https://sk.wikipedia.org/wiki?curid=84710" title="Boxer (prstene)">
Boxer (prstene)



</doc>
<doc id="84717" url="https://sk.wikipedia.org/wiki?curid=84717" title="Raketa (rozlišovacia stránka)">
Raketa (rozlišovacia stránka)

Raketa môže byť:

</doc>
<doc id="84718" url="https://sk.wikipedia.org/wiki?curid=84718" title="Vertical Assembly Building">
Vertical Assembly Building



</doc>
<doc id="84719" url="https://sk.wikipedia.org/wiki?curid=84719" title="Kennedy Space Center">
Kennedy Space Center



</doc>
<doc id="84721" url="https://sk.wikipedia.org/wiki?curid=84721" title="Tiberios III.">
Tiberios III.

Tiberios III. alebo Tiberios II. (* † 705) bol byzantský cisár, ktorý vládol v rokoch 698 – 705. Jeho pôvodné meno bolo Apsimar. Z jeho príbuzných je známy predovšetkým jeho brat Hérakleios.
Na cisársky trón vyniesla vojvodcu Apsimara vzbura námorníkov vracajúcich sa z neúspešnej výpravy do severnej Afriky, kde Arabi nedávno dobyli Kartágo. Apsimar, ktorý v tom čase zastával funkciu "drungaria" loďstva, zamieril po svojej proklamácii smerom na Konštantínopol, ovládol mesto a dal cisárovi Leontiovi odrezať nos. Sám potom pod prijatým menom Tiberios prevzal vládu v ríši.
Počas vlády Tiberia III. pokračovali boje s kalifom Abdulmalikom (685 – 705), ktoré prebiehali hlavne v Malej Ázie, kam cisár vyslal svojho brata Herakleia vo funkcii "monostratega". Byzantská ofenzíva síce viedla k istým úspechom v Cilicii (704), ale už v roku 705 Tiberiovu vládu ukončili Bulhari, ktorí na trón dosadili bývalého cisára Justiniána II. a ten dal Tiberia onedlho po prevrate popraviť.
Externé odkazy.
Tiberiova biografia (po anglicky)

</doc>
<doc id="84723" url="https://sk.wikipedia.org/wiki?curid=84723" title="Binaural">
Binaural



</doc>
<doc id="84724" url="https://sk.wikipedia.org/wiki?curid=84724" title="Yield">
Yield



</doc>
<doc id="84725" url="https://sk.wikipedia.org/wiki?curid=84725" title="Vs (album Pearl Jamu)">
Vs (album Pearl Jamu)



</doc>
<doc id="84727" url="https://sk.wikipedia.org/wiki?curid=84727" title="Live On Two Legs">
Live On Two Legs



</doc>
<doc id="84731" url="https://sk.wikipedia.org/wiki?curid=84731" title="Palestína">
Palestína

Palestína môže byť:

</doc>
<doc id="84732" url="https://sk.wikipedia.org/wiki?curid=84732" title="Squash">
Squash

Squash je raketový šport, ktorý sa hrá indoor - na squashovom kurte. Pôvodne sa volal „Squash Rackets“ ako odkaz na „stlačiteľnú“ () mäkkú loptičku používanú v hre (v porovnaní s tvrdšou loptičkou použitou vo svojom predchodcovi, hre Racquets alebo "Rackets").
Pravidlá.
Hru hrajú dvaja hráči (alebo zriedkavo aj štyria) so štandardnými raketami na kurte ohraničenom štyrmi stenami s malou dutou gumenou loptičkou. Na prednej stene sú dve čiary. Loptička sa pri každom údere musí odraziť od prednej steny nad úrovňou spodnej čiary. Môže sa predtým alebo aj potom odraziť aj od bočných stien alebo zadnej steny. Podania musia smerovať nad vyššiu čiaru a zasiahnuť súperovu polovicu ihriska vo vyznačenom priestore. Loptička smie na zem dopadnúť iba raz.
Loptičky.
Loptičky sa od seba odlišujú tvrdosťou a s ňou spojeným odrazom. Profesionálni hráči používajú na turnajoch loptičku s dvoma žltými bodkami, ktorej odraz je menej razantný. Po nej nasleduje loptička s jednou žltou bodkou. Ostatné loptičky sú označené červenou, modrou a bielou bodkou - a ich odraz je razantnejší. Sú určené pre začiatočníkov a rekreačných hráčov.
Bodovanie.
Squash sa hrával do 9 bodov so stratami. Nové pravidlá priniesli bodovanie do 15 bodov bez strát, ktorého cieľom je zrýchliť hru a zvýšiť jej atraktivitu pre divákov. Najnovšie pravidlá hovoria o bodovaní do 11 bez strát s rozdielom min. 2 bodov.
Po novej úprave sa hrá na 12 bodov pričom sa hrá že môžeš mať loptičku iba 3 sekundy

</doc>
<doc id="84733" url="https://sk.wikipedia.org/wiki?curid=84733" title="Palestínske autonómne územia">
Palestínske autonómne územia

Palestínske autonómne územia alebo Palestínska samospráva sa nachádza na Blízkom východe medzi Stredozemným morom a riekou Jordán. V súčasnosti "de facto" pozostávajú z viacerých, židovskými osadami od seba oddelených, exkláv na Západnom brehu Jordánu, ktoré má pod kontrolou hnutie Fatah. Do roku 2007 Fatah spravoval aj Pásmo Gazy, no to je od tamojších volieb v roku 2006 pod kontrolou islamistického hnutia Hamás, ktoré tam vo voľbách zvíťazilo. 
Medzinárodné spoločenstvo plánuje vznik samostatného štátu Palestína. Ten bol síce 15. novembra 1988 Organizáciou pre oslobodenie Palestíny jednostranne vyhlásený, pričom zahŕňal okrem súčasných autonómnych územií aj takmer celý štát Izrael, medzinárodne však nebol uznaný. 29. novembra 2012 bol rozhodnutím valného zhromaždenia OSN štatút Palestíny v rámci OSN zmenený z „pridruženej entity“ na „nečlenský pozorovateľský štát“ čo je prakticky ďalší krok k palestínskej štátnosti.

</doc>
<doc id="84734" url="https://sk.wikipedia.org/wiki?curid=84734" title="Antiutópia">
Antiutópia

Antiutópia (iné názvy: prevrátená utópia, metautópia, dystópia) je myšlienka fiktívnej spoločnosti, ktorá sa vyznačuje jednak zdanlivou, pôvodne zamýšľanou rovnosťou všetkých členov, ale predovšetkým totalitnou formou vlády. Je protikladom utópie. 
Ako antiutópiu možno tiež označiť literárny žáner, ktorý sa zaoberá fiktívnou spoločnosťou takéhoto druhu. V českej literatúre písal antiutópie napr. Karel Čapek (hra R.U.R., v ktorej sa roboti vzbúria proti ľudstvu a úplne ho vyhladia). V svetovej literatúre je typickým príkladom literárnej antiutópie román "1984" Georgea Orwella.

</doc>
<doc id="84742" url="https://sk.wikipedia.org/wiki?curid=84742" title="Konštantín V. (Byzantská ríša)">
Konštantín V. (Byzantská ríša)

Konštantín V. (varianty mena pozri v článku Konštantín V.;* 718 – † 14. september 775) bol byzantským cisárom v rokoch 741 až 775. Konštantín V. bol synom a nástupcom cisára Leva III.
Keď Konštantín v roku 742 na začiatku svojej vlády tiahol s armádou proti Arabom, napadol ho jeho švagor Artabasdas, dal vyhlásiť, že Konštantín padol v boji, sám nastúpil na trón v Konštantínopole a dal zrušiť edikty, ktoré zakazovali uctievanie obrazov. Zosadenému cisárovi sa však podarilo újsť do mesta Amorionu, kde zhromaždil vojská z anatolských them (vojenských dištriktov ríše) a s ich pomocou porazil Artabasda a obkľúčil Konštatínopol. V roku 743 bolo hlavné mesto znovu dobyté a Artabasdas bol so svojimi synmi oslepený. Vďačný cisár potom povolil svojim vojskám drancovať niekoľko dní Konštantínopol, čím si však jeho obyvateľov do smrti znepriatelil.
Themu Opsikion, ktorá podporovala Artabasda, dal rozdeliť a vytvoril tým v Malej Ázii novú themu Bukellarion. Potom, ako reorganizoval themy, vytvoril novú štruktúru, tzv. tagmy (žoldniermi tvorenú gardu), ktorá mala za cieľ zabrániť sprisahaniam. S reorganizovanou armádou dobyl v roku 751 späť časť Sýrie, zatiaľ čo v kalifáte prebiehala občianska vojna medzi Umájovcami a Abbásovcami. V roku 763 zvíťazil aj nad Bulharmi v bitke pri Anchiale.
Konštantín ešte viac ako jeho otec Lev III. presadzoval zákaz uctievania obrazov, pričom dal kruto prenasledovať aktívnych ikonodulov a mníchov, hoci historické pramene v tomto smere zrejme preháňajú. V roku 754 zvolal koncil do mesta Hieria (ktorý sa tiež nazýva „bezhlavý“, pretože sa na ňom nezúčastnil pápež ani konštantínopolský patriarcha) a prítomní boli len ikonoklastickí biskupi a kňazi. Bol to jeden z najmenších koncilov, počas ktorého vyhlásili uctievanie obrazov ako herézu. Tento krok síce vyriešil problém paulikiánov, väčšia časť ostatného obyvateľstva zvlášť v európskych častiach ríše ho však neprijala veľmi nadšene. V roku 766 dal zlynčovať istého ikonodulského pustovníka Stefanosa. Okrem toho označil za heretické a zakázal aj relikvie (okrem tých, ktoré pochádzali z Kristovho kríža) a modlitby k svätým.
Na obdobie jeho vlády spadá obrat pápeža k Frankom – menej asi ale z dôvodu cisárovej cirkevnej politiky, ako skôr kvôli neschopnosti Byzancie, hoci na západe ešte akokoľvek vojensky efektívnej, potom ako v roku 751 padla Ravenna do rúk Langobardov.
Konštantín zomrel počas jedného ťaženia proti Bulharom, čo ikonodulovia vysvetľovali ako boží trest. Začali potom rozširovať fámu o jeho krste a používať priezvisko „Kopronymos“. V deviatom storočí boli Konštantínove pozostatky vyzdvihnuté z hrobu, spálené a vhodené do mora.

</doc>
<doc id="84744" url="https://sk.wikipedia.org/wiki?curid=84744" title="30 prípadov majora Zemana">
30 prípadov majora Zemana

30 prípadov majora Zemana () je seriál, ktorý natočila Československá televízia v rokoch 19741979 pri príležitosti 30. výročia oslobodenia Česko-Slovenska Sovietskou armádou. 
V každom z tridsiatich dielov sa odohráva jeden prípad z jedného konkrétneho roku z obdobia rokov 19451973.
Ústrednou postavou celého seriálu je príslušník ZNB Jan Zeman, ktorý sa postupne vypracuje z radového čakateľa na náčelníka pražskej kriminálky v hodnosti majora. 
Po nežnej revolúcii v roku 1989 bol seriál označený ako propagandistický seriál, ktorý zachytáva prácu bezpečnosti v Česko-Slovensku v rokoch 19451975 a čierno-bielo a tendenčne zachytáva jednotlivé prípady, ktoré v drvivej väčšine majú politické pozadie. 
Prvé vysielanie seriálu po novembrovej revolúcii uskutočnila slovenská televízia Markíza začiatkom januára 1998. Krátko na to bol seriál odvysielaný aj v českých televíziách.
Major Zeman se vrací.
V roku 2004 ohlásila spoločnosť Idefia plánované natáčanie filmu "Major Zeman se vrací". Kvôli problémom s autorskými právami film nebol realizovaný. V plánovanom scenári je penzista Zeman znovu povolaný do akcie a prizná, že už od 60. rokov pracoval tajne pre americkú CIA. Tento scenár sa stretol so značným odporom fanúšikov seriálu.
Nedostatky.
V seriáli je viacero nedostatkov týkajúcich sa predovšetkým automobilov. 

</doc>
<doc id="84745" url="https://sk.wikipedia.org/wiki?curid=84745" title="Tatra (automobil)">
Tatra (automobil)



</doc>
<doc id="84748" url="https://sk.wikipedia.org/wiki?curid=84748" title="Airedalský teriér">
Airedalský teriér

Airedalský teriér (iné názvy: airedale teriér, erdel) je psie plemeno uznané v FCI v 3. skupine pod číslom 7.
Airedalský teriér je prezývaný aj „kráľ teriérov“ pre svoju veľkosť v porovnaní s ostatnými teriérmi. Svoje meno dostal podľa údolia rieky Aire v grófstve Yorkshire vo Veľkej Británii.
Názov.
Pôvodne sa nazýval brokenhaired terrier. Bol však známy aj ako bingley terrier a waterside terrier (pobrežný teriér) či rough-haired terrier (drsnosrstý teriér). Dnešný názov navrhol na výstave v Bingley v roku 1879 Dr. Gordon Stadles, ktorý názov odvodil od názvu rieky Aire nachádzajúcej sa v strednom Anglicku. O 3 roky neskôr bolo pomenovanie plemena oficiálne uznané. 
História.
Airedalský teriér nie je tzv. pôvodné plemeno s históriou siahajúcou do praveku. Je to pomerne mladé plemeno, ktoré človek vyšľachtil cieľavedomým krížením. Prvé jedince sa narodili približne v prvej polovici 19. storočia a išlo o krížence vydrára (otterhound) s dnes už vyhynutým čierno-trieslovým teriérom. Chovatelia sa snažili o vytvorenie všestranne upotrebiteľného loveckého plemena, je však pravdepodobné, že pre ustálenie čierno-trieslového sfarbenia bola pri šľachtení využitá aj kólia. Znalci plemena nevylučujú ani prikríženie írskeho teriéra, bulteriéra a gordonsetra. 
Spočiatku sa plemeno netešilo veľkej obľube. V poľovníctve však našiel využitie pri love ondatier, vydier, líšok, jazvecov, často aj ako durič na vysokú (srny, jelene a pod.) a čiernu (diviaky) zver. Vďaka schopnosti strážiť sa stal aj pomocníkom pastierov. Netrvalo dlho a presvedčil chovateľov o svojich kvalitách.
Prví airedalskí teriéry boli do plemennej knihy zapísaní v roku 1862 a rozdeľovali sa podľa typu a oblasti ich výskytu. Prvý štandard plemena však zostavil až v roku 1879 Reginald Knight, jeden z prvých chovateľov tohto plemena. Štandard však bol prijatý až v roku 1886. V rokoch 1887 až 1904 bol airedalský teriér rozdelený do dvoch veľkostných kategórií: do 53 cm a nad 53 cm. 
Koniec 19. storočia bol pre toto plemeno obdobím rozkvetu. V roku 1892 vznikol prvý klub airedalských teriérov, ustálil sa jeho vzhľad natoľko, že sa od írskeho teriéra odlišoval viac ako len sfarbením srsti a na výstavách psov patril k oceňovaným za vyrovnanosť v type. 
Počas prvej svetovej vojny ľudia objavili aj iné ako poľovné vlohy airedalského teriéra. V britskej armáde airedalov využívali na vyhľadávanie zranených vojakov. Po vojne začali plemeno využívať policajné jednotky ako spoľahlivú spojku, ale aj ako sanitárneho psa. Ešte pred etablovaním sa nemeckého ovčiaka ako služobného psa, patril airedalský teriér k najvyužívanejším služobným plemenám v Nemecku a Rakúsku. 
Po prvej svetovej vojne sa airedalský teriér stal všeobecne populárnym a medzi majiteľov tohto plemena sa radia aj osobnosti ako Theodore Roosevelt, Calvin Coolidge, Warren Harding, Edvard Beneš či Josef Čapek. 
Vzhľad.
Airedalský teriér je pes kvadratického formátu. Svojou kohútikovou výškou 56 až 61 cm sa radí k väčším stredným plemenám. Pohybuje sa elegantne a s ľahkosťou. Hlava je proporcionálne veľká a bez vrások s ušami klopenými do tvaru V a tmavými očami mandľovitého tvaru s typickým teriérskym pohľadom. Uprednostňuje sa skus nožnicový pred kliešťovým. Airedale má rovný chrbát s hlbokým, avšak nie príliš širokým hrudníkom. Má rovné končatiny s malými zaguľatenými tlapkami. Chvost sa zvykol kupírovať, dnes je kupírovanie zakázané a psy nesú často chvost nad chrbtovú líniu, prípadne bývajú chvosty dokonca pretočené, čo je podľa doteraz platného štandardu nežiaduce. 
Airedalský teriér má tvrdú a hustú srsť, ktorá sa upravuje trimovaním. Od krku až po špičku chvosta (vrátane bokov) je srsť čierna prípadne sivastá (tzv. grizzly zafarbenie). Ostatné časti tela sú trieslovo sfarbené. Žiaduca je čo najvyššia intenzita sfarbenia. 
Šteňatá airedalského teriéra sa rodia celé čierne. Pomerne neskoro sa im otvárajú oči (až na 16. deň). 
Zdravie
Airedalský teriér patrí medzi plemená, ktoré takmer netrpia vážnymi genetickými poruchami. Výnimočne sa u tohto plemena objavuje nadmerne vyvinutá očnica, zákal rohovky, dysplázia kĺbov a choroby obličiek. Airedale sa priemerne dožíva 13 rokov.
Povaha a využitie.
Hoci bol airedalský teriér vyšľachtený ako poľovné plemeno, dnes sa u nás kvôli svojej výške pre tento účel takmer vôbec nevyužíva. V zemi pôvodu ho dnes naďalej využívajú ako policajného psa. 
Airedalský teriér je výborným rodinným psom, patrí však do rúk skôr športovo založeným ľuďom. Toto plemeno prekypuje energiou a potrebuje dostatok pohybu. Je veľmi aktívny a mrštný. Podobne ako foxteriér, aj airedalský teriér je veľmi inteligentný a zvedavý, vďaka čomu nie vždy zodpovedá predstavám o dobrej psej výchove. 
Nezaprie svoj lovecký pôvod a majitelia musia s tým rátať už pri socializácii a výchove šteňaťa. Nedá sa cvičiť drilom ako napríklad nemecký ovčiak, je však veľmi učenlivý a pri pevnej a dôslednej výchove aj dobre ovládateľný. Najlepšie sa cvičí formou hry, nie je vhodný hromadný výcvik. Výcvik airedaleského teriéra si vyžaduje trpezlivosť a konzekventnosť vo výchove najmä v období medzi druhým a tretím rokom života, kedy dospieva. Vďaka vynikajúcemu čuchu a chuti stopovať je upotrebiteľný aj ako záchranársky pes. 
Hoci je priateľský k ľuďom, je vhodný aj ako strážny pes. Šteká pomerne málo. Ak je chovaný výlučne ako rodinný pes, potrebuje zmysluplnú činnosť na usmernenie temperamentu. K tomu účelu je vhodné pestovať rôzne kynologické športy, trekking, beh vedľa bicykla či pri koňovi. 
Problematický je jeho vzťah s hydinou a mačkami, ktorý sa dá len čiastočne ovplyvniť výchovou. 

</doc>
<doc id="84749" url="https://sk.wikipedia.org/wiki?curid=84749" title="Erdel teriér">
Erdel teriér



</doc>
<doc id="84756" url="https://sk.wikipedia.org/wiki?curid=84756" title="Galina Čisťakovová">
Galina Čisťakovová

Galina Čisťakovová, niekedy uvádzaná aj ako Čisťjakovová, , ; * 26. júl 1962, Izmajil, Ukrajinská SSR, Sovietsky zväz) je bývalá sovietska atlétka - skokanka do diaľky i trojskokanka, ktorá na sklonku kariéry reprezentovala Slovensko.
Významné úspechy.
Je držiteľkou svetového rekordu v skoku do diaľky - 7.52 m, ktorý dosiahla ako reprezentantka ZSSR v roku 1988. V tom istom roku získala na olympijských hrách v Soule bronzovú medailu. 
V roku 1996 sa zúčastnila Olympijských hier v Atlante v disciplínach skok do diaľky a trojskok. 
V týchto disciplínach utvorila v roku 2001 dva slovenské rekordy ako športová veteránka (ženy medzi 35 a 39 rokov), v Banskej Bystrici v skoku do dialky s výkonom 613 cm a v Aténach v trojskoku s výkonom 14,02 m.
Rodina.
Je vydatá za Alexandra Beskrovného, známého trojskokana. Žijú na Slovensku.

</doc>
<doc id="84770" url="https://sk.wikipedia.org/wiki?curid=84770" title="Kvetnianka">
Kvetnianka



</doc>
<doc id="84779" url="https://sk.wikipedia.org/wiki?curid=84779" title="Radomka (slovenská rieka)">
Radomka (slovenská rieka)

Radomka je riečka na severe východného Slovenska, na území okresu Svidník. Je to ľavostranný prítok Tople s dĺžkou , je tokom VI. rádu.
Prameň.
Pramení v Ondavskej vrchovine, na južnom úpätí Čiernej hory (), v nadmorskej výške približne 
Opis toku.
Najprv tečie na juh cez obec Rovné, sprava priberá prítok spod Bukovca (), preteká obcou Mlynárovce, kde sprava priberá Vlčinec. Za obcou sa dvakrát prudko stáča, z ľavej strany priberá Račí potok a tečie cez Beňadikovce.
Sprava ďalej priberá Košiarsky potok a na krátkom úseku tečie na juhovýchod. Preteká okrajom obce Šarišský Štiavnik a opäť mení smer toku na juh, pokračuje cez Radomu, kde priberá prítok zľava spod Bane (), a Okrúhle, kde priberá pravostranný prítok z oblasti Pastviska. Za obcou ďalej priberá pravostranný Valkovský potok a následne preteká okolo obce Soboš a cez susedné Matovce.
Pri osade Francovce priberá zľava Fijašský potok a veľkým oblúkom sa stáča najprv na západ a vzápätí na juhozápad. Následne preteká mestom Giraltovce, na jeho území sa vytvára niekoľko oblúkov, a stáča sa viac-menej na juh. Za mestom sa výraznejšie horizontálne vlní, stáča sa k juhozápadu a tečie okolo obce Mičakovce. V blízkosti obce sa vlieva do Tople.

</doc>
<doc id="84781" url="https://sk.wikipedia.org/wiki?curid=84781" title="Blava">
Blava

Blava je umelo upravený vodný tok na západnom Slovensku, v okrese Trnava. Je to pravostranný prítok Dudváhu s celkovou dĺžkou . Blava je nížinným typom vodného toku, napájaného krasovou vyvieračkou. V súčasnosti je názov „Blava“ neštandardizovaný, používajú sa názvy „Horná Blava“ (od prameňa po vtok do Horného Dudváhu) a „Dolná Blava“ (tok odčleňujúci sa z koryta Hornej Blavy a ústiaci do Dolného Dudváhu).
Horná Blava.
Pramení na území Malých Karpát, v neveľkej Dobrovodskej kotline, na okraji Dobrovodského krasu, prameňom Mariáš priamo na území obce Dobrá Voda, v nadmorskej výške približne Preteká spomenutou obcou, zľava priberá krátky prítok vytekajúci z vyvieračky v obci, tečie viac-menej juhovýchodným smerom a sprava priberá Hlavinu. Zľava ďalej priberá Jaseňový potok, opúšťa kotlinu a na území Malých Karpát priberá pravostrannú Planinku a tiež ľavostranný Dubnícky potok.
Potom vstupuje do Podunajskej pahorkatiny, do geomorfologického podcelku Trnavská pahorkatina, preteká cez Dechtice, oblúkom obteká sústavu Dechtických rybníkov a za obcou pokračuje viac juhojuhovýchodným smerom. Z pravej strany priberá Vrbovec, z ľavej strany Dechtický kanál a preteká cez Kátlovce, pričom výraznejšie rozširuje svoje koryto. Následne pokračuje cez rovinatú Trnavskú tabuľu, rozvetvuje sa na dve ramená, ktoré pokračujú súbežne, ľavé cez Radošovce a pravé cez Paderovce. Pravé rameno sa potom prudko stáča, sprava priberá Dubovský potok a vzápätí sa obe ramená spájajú. Horná Blava ďalej preteká okrajom obce Jaslovské Bohunice, kde sa opätovne vetví na dve ramená, ktoré sa však spájajú cca po (). Pokračuje cez obec Malženice a cez susedné Bučany, ktoré preteká veľkým oblúkom, stáča sa na východ, sprava sa oddeľuje koryto Dolnej Blavy, zľava vteká Vanigovský kanál a Horná Blava sa spája s Horným Dudváhom ().
Dolná Blava.
Dolná Blava sa oddeľuje z koryta Hornej Blavy juhovýchodne od centra Bučian, odtiaľ pokračuje ďalej na juhojuhozápad v blízkosti intravilánu obcí Brestovany (postupne katastrálne územia Malé Brestovany, Veľké Brestovany, Horné Lovčice) a Dolné Lovčice, kde sprava priberá kanál Raštún a následne z tej istej strany aj Krupský potok. Potom podteká diaľnicu D1. Ďalej ešte preteká v blízkosti obce Zavar a na katastrálnom území obce Križovany nad Dudváhom ústi do Dolného Dudváhu.

</doc>
<doc id="84788" url="https://sk.wikipedia.org/wiki?curid=84788" title="Galina Čisťjakovová">
Galina Čisťjakovová



</doc>
<doc id="84789" url="https://sk.wikipedia.org/wiki?curid=84789" title="Galina Čisťakova">
Galina Čisťakova



</doc>
<doc id="84790" url="https://sk.wikipedia.org/wiki?curid=84790" title="Galina Čisťjakova">
Galina Čisťjakova



</doc>
<doc id="84792" url="https://sk.wikipedia.org/wiki?curid=84792" title="Ostriežotvaré">
Ostriežotvaré

Ostriežotvaré alebo ostrieže ("Perciformes") sú rad rýb, ktoré predstavujú veľkú skupinu sladkovodných a morských rýb. Patria do triedy lúčoplutvovce. Tento rad sa vyvinul ako posledný a teda najmodernejší rad rýb. Je to veľmi rozmanitá skupina, ktorá sa vyznačuje pozoruhodným množstvom tvarov, farieb, špecializovaných adaptácií a rozmanitého správania. Vyskytujú sa takmer vo všetkých prostrediach.
Systematika.
Toto je systém podľa "Nelson, Joseph S.: Fishes of the world 2006", doplnený o niektoré fosílne taxóny. Alternatívne a staršie kategorizácie sú tiež spomenuté.

</doc>
<doc id="84794" url="https://sk.wikipedia.org/wiki?curid=84794" title="From the Muddy Banks of the Wishkah">
From the Muddy Banks of the Wishkah

From The Muddy Banks Of The Wishkah je živý album od Nirvany. Bol nahraný v rokoch 1989-1994. Skladby vybral Krist Novoselic.

</doc>
<doc id="84795" url="https://sk.wikipedia.org/wiki?curid=84795" title="Monastier">
Monastier

Monastier (, ) je označenie pre miesto, kde žijú mnísi, v pravoslávnej aj gréckokatolíckej cirkvi a aj v iných východných cirkvách. Grécke slovo je odvodené od slova "μονάζω" (monázo) - som sám.
Najväčšie a najvýznamnejšie monastiere môžu získať titul lavry. Malé komunity, v ktorých žije len starec a jeho dvaja či traja žiaci, sa označujú slovom skít. Pravidlá spoločného života v monastieri sú zapísané v typikone. Predstaveným monastiera je igumen alebo igumena (v ženskom monastieri).
Pravoslávne monastiere.
Najvýznamnejším centrom pravoslávneho mníšstva je "Svätá hora" Athos v Grécku. Nachádza sa na nej 20 samosprávnych monastierov.
Ďalšie významné monastiere:
Gréckokatolícke monastiere.
Asi najvýznamnejším monastierom Gréckokatolíckej cirkvi na Slovensku je Krásnobrodský monastier, ktorý v súčasnosti patrí baziliánom, no stojí za zmienku, že tento monastier bol pred vytvorením únie pravoslávny, nakoľko bol založený niekedy v 13. - 14. storočí.
Najvýznamnejšie gréckokatolícke monastiere vo svete:

</doc>
<doc id="84796" url="https://sk.wikipedia.org/wiki?curid=84796" title="Chvojnická pahorkatina">
Chvojnická pahorkatina

Chvojnická pahorkatina je geomorfologický celok na západnom Slovensku, na Záhorí. Je súčasťou podsústavy Panónska panva, provincie Západopanónska panva, subprovincie Viedenská kotlina a oblasti Záhorská nížina. V starších deleniach sa zaraďovala pod Západné Karpaty (Myjavskú pahorkatinu).
Poloha a členenie.
Na juhu a západe hraničí s Borskou nížinou, na severozápade s Dolnomoravským úvalom, na severovýchode s Bielymi Karpatmi a na východe s Myjavskou pahorkatinou. Na severe prebieha česko-slovenská štátna hranica.
Chvojnická pahorkatina sa člení na štyri geomorfologické podcelky:
Najvyšším vrchom je Zámčisko (434,1 m n. m.) v rovnomennom podcelku.
Geologické pomery.
Z geologického hľadiska je oblasť Chvojnickej pahorkatiny priraďovaná k neogénnym sedimentárnym panvám Vnútorným Západným Karpatom. Juhozápadná časť je budovaná málo spevnenými až sypkými morskými neogénnymi sedimentmi, hlavne ílmi, slieňmi, siltmi, pieskami, pieskovcami a štrkami obdobia vrchného miocénu až pliocénu. Juhovýchodnú a centrálnu časť budujú ílovce, siltovce, piesky, pieskovce, štrky, zlepence, ojedinele vápence spodného miocénu. Západná a sčasti aj centrálna časť je budovaná ílmi, ílovcami, siltovcami, pieskami, pieskovcami a zlepencami obdobia stredného miocénu. V tejto časti sa pridávajú vápence, sloje uhlia a ryolitové tufy. Najsevernejšia časť je budovaná flyšovými vrstvami pieskovcov, zlepencov a ílovcov obdobia paleogénu až spodného eocénu. Najsevernejšia časť zároveň prináleží k magurskému flyšu vonkajšieho flyšového pásma. Stredom územia prechádza niekoľko zlomových línií, pričom najvýznamnejšia prebieha v smere západvýchod.
Reliéf.
Povrch nie je veľmi členitý, od poslednej ľadovej doby (würm) je modelovaný západnými vetrami, ktoré tu naviali mohutné pokrovy spraší a sprašových hlín. Vyskytujú sa tu tiež pieskové presypy, pričom piesky sú nevápnité, nezadržiavajú vody a ťažko sa na nich utvára humus. Riekami modelovaný reliéf sa vyskytuje v centrálnej časti, najmä v podcelku Zámčisko.
Klíma.
Chvojnická pahorkatina patrí do teplej oblasti (A), mierne vlhkej podoblasti a do okrsku s miernou zimou (A5). Len najvyššie položené oblasti (Zámčisko) patria do mierne teplej oblasti (B), mierne vlhkej podoblasti a pahorkatinového okrsku s miernou zimou (B3). Priemerné teploty vzduchu v júli dosahujú 1819 °C, v najzápadnejšej časti 1920 °C a v najvyšších polohách len 17 °C. Priemerné teploty vzduchu v januári dosahujú −2, −3 °C, v najzápadnejšej časti do −2 °C a v najvyšších polohách −3, −4 °C. Priemerný ročný úhrn zrážok predstavuje 600700 mm, v oblasti Skalice 550600 mm. V letnom období prevládajú západné až severozápadné vetry, v zimnom období juhovýchodné.
Vodstvo.
Celá oblasť patrí do povodia Moravy. Územie odvodňujú jej prítoky: Myjava s Teplicou, Chvojnica a Unínsky potok. Umelé vodné plochy zahŕňajú vodné nádrže Petrova Ves, Radošovce, Skalický rybník, Búdkovianske rybníky, vodná nádrž Kunov, Koválov a iné menšie. 
Striedanie priepustných a nepriepustných vrstiev neogénnych sedimentov vytvára dobré podmienky pre vytváranie zásob podzemných vôd. Výdatnosť artézskych studní dosahuje 46 l/s. Z prameňov je významný prameň pri Štefanove. Významné zdroje podzemných vôd sa vytvorili aj vo viatych pieskoch.
Minerálne vody vyvierajú v okolí Koválova a Smrdákov. Sú to sírovodíkové slané alkalické jódové minerálne vody s mineralizáciou 2 633 mg/kg, s teplotou 12,5 °C a s enormne vysokým obsahom aktívnej síry (najsilnejšie sírovodíkové pramene v Európe).
Pôdy.
Väčšinu územia zaberajú hnedozeme pseudoglejové a luvizemné, západnú časť pokrývajú kambizeme dystrické a regozeme na viatych pieskoch. Z juhu zasahujú čiernice typické a glejové a miestami luvizeme utvorené na nive Myjavy. Z pôdnych druhoch prevažujú pôdy ľahké, piesočnaté a hlinito-piesočnaté.
Rastlinstvo.
Chvojnická pahorkatina patrí do obvodu panónskej flóry (Pannonicum), podobvodu eupanónskej xerotermnej flóry (Eupannonicum) a celku Záhorská nížina. Viate piesky sú vhodným substrátom borovicovými lesmi, južne a západne od Senice a v oblasti medzi Smolinským a Gbelmi. Zámčisko je porastené dubovými lesmi, dubové lesy zasahujú aj z Bielych Karpát a vyskytujú sa tiež v blízkosti Gbelov a Štefanova. Z bylín sa tu vyskytujú trávy – ometlina sivá, kavyľ piesočný, ďalej skorocel indický, rumenica piesočná.
Najväčšie plochy vinohradov sú v oblasti medzi Skalicou, Mokrým Hájom, Prietržkou a Vrádišťom a na okrajových svahoch Zámčiska. Vinohrady sú súčasťou Malokarpatskej vinohradníckej oblasti.
Živočíšstvo.
Oblasť je súčasťou zóny stepí, provincie Panónska panva, Západopanónskej subprovincie a Dyjsko-moravského obvodu. Vyskytuje sa tu množstvo teplomilných druhov, najmä hmyzu: koníky, kobylky, modlivka zelená, chrúst mramorový, cikáda viničná, húseničiar poľný. Z cicavcov tu žijú napr. diviak lesný, srnec lesný a daniel škvrnitý.
Ochrana prírody.
Do geomorfologického celku zasahuje výbežok CHKO Biele Karpaty na severe. Nachádza sa tu päť chránených území. Prírodná pamiatka Chvojnica bola vyhlásená v roku 1991 na ploche 31,65 ha. Ochraňuje sa riečka Chvojnica ako najzachovalejší vodný tom západnej časti CHKO Biele Karpaty a priľahlého územia. Nachádzajú sa tu biotopy teplomilnej pahorkatinnej vodnej fauny a hodnotné brehové porasty, ako krajinotvorný a ekostabilizačný prvok. Prírodná pamiatka Chropovská strž vyhlásená v roku 1993 na výmere 47,66 ha. Územie predstavuje ukážku vývoja podhorských oblastí od treťohôr až po súčasnosť. Zahŕňa tri opustené lomy, v ktorých sa nachádzajú náleziská skamenených pozostatkov živočíchov z poslednej morskej transgresie. Prírodná rezervácia Veterník bola vyhlásená v roku 1983 na ploche 18,5 ha. Ochraňujú sa lesostepné spoločenstvá s borovicou čiernou na svahoch, ktoré budujú hrubozrnné vápnité piesky, pieskovce a zlepence. Je miestom výskytu viacerých chránených a zriedkavých druhov rastlín a hniezdiskom chránených druhov vtákov. Chránený areál Búdkovianske rybníky bol vyhlásený v roku 1994 na ploche 14,07 ha. Územie tvorené skupinou menších rybníkov, predstavuje refúgium výskytu viacerých chránených a ohrozených druhov vodných a močiarnych živočíchov. Chránený areál Vodná nádrž Petrova Ves bol vyhlásený v roku 1996 na ploche 34,80 ha. Patrí medzi významné ornitologické lokality Slovenska s výskytom viacerých chránených, vzácnych a ohrozených hniezdiacich aj migrujúcich druhov vtáctva.
Obce.
Na území geomorfologického celku leží intravilán 25 obcí a 2 mesta. Čiastočne tu ležia ďalšie 3 mestá a 1 obec. Všetky obce a mestá sú súčasťou okresov Senica a Skalica. Ide o tieto obce:
a okrajovo tiež:

</doc>
<doc id="84797" url="https://sk.wikipedia.org/wiki?curid=84797" title="Perciformes">
Perciformes



</doc>
<doc id="84801" url="https://sk.wikipedia.org/wiki?curid=84801" title="Zámčisko (geomorfologický podcelok)">
Zámčisko (geomorfologický podcelok)

Zámčisko je jeden zo štyroch geomorfologických podcelkov Chvojnickej pahorkatiny. Najvyšší bod podcelku je rovnomenný vrch Zámčisko (434,1 m n. m.).
Vymedzenie.
Podcelok leží v centrálnej časti Chvojnickej pahorkatiny a zaberá širšie okolie masívu najvyššieho vrhu. Obklopuje ho len Unínska pahorkatina.
Charakteristika.
Centrálna časť územia je porastená dubovými lesmi, ktoré tvoria súvislý porast. Stráne orientované na juh pri obciach Smrdáky, Koválov, Unín, Radimov a Radošovce sú porastené vinicami, ktoré náležia do Skalického vinohradníckeho regiónu Malokarpatskej vinohradníckej oblasti.
Územie je odvodňované riečkou Chvojnica s prítokom Pavlovský jarok, ďalej Unínskym potokom a prítokmi Myjavy. Reliéf Zámčiska je modelovaný najmä fluviálnou činnosťou vodných tokov.
Chránené územia.
Severovýchodným okrajom podcelku preteká riečka Chvojnica, v ktorej povodí sa nachádza rovnomenná prírodná pamiatka.
Turizmus.
Zo Smrdák vedie zeleno značený turistický chodník, ktorý sa na rázcestí "Okruh" rozdvojuje. Severná vetva vedie vrcholovou časťou Zámčiska k rozhľadni "Lipka", južná vetva vedie lesom južným úpätím vrchu späť k rázcestiu Okruh.
Osídlenie.
Na okraji podcelku ležia nasledujúce obce:

</doc>
<doc id="84802" url="https://sk.wikipedia.org/wiki?curid=84802" title="Cichlidovité">
Cichlidovité

Cichlidovité ("Cichlidae"), ľudovo cichlidy, je čeľaď rýb z radu ostriežotvaré.
Do tejto čeľade je systematicky zaradených veľa rodov, ktorých systematické postavenie nie je jednoznačne jasné. Je to jedna z najpočetnejších čeľadí rýb vôbec. Vyskytuje sa vo veľmi rôznych biogeografických oblastiach, počnúc brakickou a končiac sladkou vodou o rôznej celkovej tvrdosti, hodnote pH a chemického zloženia.
Vyznačujú sa jedným z najzaujímavejších spôsobov života, dosahujú veľmi rozdielne veľkosti a značne sa odlišujú svojím správaním. Napriek tomu majú niekoľko spoločných znakov, z ktorých najznámejší je ochrana potomstva, ktorá je druhovo charakteristická. Na základe spôsobov starostlivosti o potomstvo je ich možné rozdeliť do troch hlavných skupín:
Cichlidy sú veľmi obľúbenou, doslova populárnou čeľaďou rýb chovaných v starostlivosti človeka. Telo majú spravidla robustné a s čeľusťami plnými zubov mávajú dobrý apetít. Veľkosť sa pohybuje od 25 mm (Neolamprologus multifasciatus) až po 650 mm a váhy 4 – 5 kg (Boulengerochromis microlepis). Najväčšie druhy, ktoré sa chovajú v starostlivosti človeka dosahujú dĺžku 20 až 30 cm, ale mnohé, najmä juhoamerické druhy narastú maximálne do 10 cm dĺžky. Cichlidy majú povesť zlostných rýb, ktoré ničia zariadenie akvária a útočia na ostatných obyvateľov nádrže. Túto povesť získali z nedostatočných znalosti o ich etológii pri chove prvých druhov tejto čeľade v starostlivosti človeka a traduje sa dodnes.
Výskyt cichlíd.
Ryby čeľade cichlidovité sa v prírode hojne vyskytujú. Ich domovom sú teplé, sladké a často kyslé vody. Obývajú tri kontinenty: Severnú a Južnú Ameriku, Afriku a Áziu. 
Z Ázie pochádza najmenšia skupina akvaristických cichlíd. V Ázii obývajú cichlidovité južnú Indiu a Srí Lanku, kde sa vyskytujú okrem sladkovodných aj brakické druhy. V Afrike sa vyskytujú najmä vo veľkých afrických jazerách. Najrozšírenejšie druhy pochádzajú z jazera Tanganika, Malawi, Viktória, niekoľkých menších jazier a tiež niektorých tečúcich vôd, ako aj lagún v blízkosti morského pobrežia s väčším alebo menším obsahom salinity vodného prostredia.&lt;br&gt;
Východoafrické jazero Malawi s rozlohou 6 400 kilometrov² obýva asi 1 000 rôznych druhov cichlidovitých. V najhlbšom africkom jazere Tanganika s rozlohou 32 000 km² žijú desiatky druhov cichlidovitých, ktoré sú špecifické len pre toto jazero. Čiastočne izolované druhy cichlidovitých sa vyskytujú aj vo Viktóriinom jazere, tie však z akvaristického pohľadu nie sú príliš zaujímavé. Africké druhy sa vývojovo prispôsobili životným podmienkam a od ostatných cichlidovitých sa odlišujú zvláštnym tvarom tela a diferencovaným chrupom pre príjem rôznorodej potravy, ako sú napr. rôznych druhov rias, šupiny, plutvy alebo oči iných druhov rýb, dokonca využívajú mimikry na napodobnenie rodičov a takto požierajú mláďatá iných druhov rýb atď. Jeden z najrafinovanejších spôsobov získavania potravy je útočenie na hlavu, lepšie povedané na ústa samíc, ktoré nosia vajíčka, vyvíjajúce sa larvy alebo už vyvinutú mlaď, a týmto spôsobom ju prinútia „ vypľuť “ potomstvo, ktoré potom útočník skonzumuje. Niektoré druhy majú preto napr. zosilené mäsité pysky a ústa rôzneho postavenia. 
V Amerike (neotropické cichlidy)sa vyskytujú viac v riekach a to hlavne v Amazonke a jej rôznych prítokoch. Cichlidovité žijúce v rieke Amazonka si vyžadujú vôbec najkyslejšiu a najteplejšiu vodu v akváriu, čo nemusí vyhovovať ostatným rastlinám a rybám v akváriu.
Stavba tela.
Z morfologických a anatomických znakov môžeme uviesť napr. dve viac-menej spojené pažerákové kosti, ktoré ich spoľahlivo odlišujú od iných čeľadí (napr. "Nandidae"), ktoré sú systematicky zaradené do radu ostriežotvaré ("Perciformes"). Na každej strane hlavy sa nachádza iba jedna nosová dierka. Na hrebeni dorzálnej (chrbtovej) časti tela sa nachádza iba jedna pinna dorsalis (chrbtová plutva), ktorá je predĺžená a skladá sa z tvrdých (predná časť)a mäkkých lúčov (zadná časť). Na hrebeni ventrálnej (brušnej) časti tela sa nachádza pinna analis (análna alebo aj ritná plutva), ktorá sa skladá výlučne z tvrdých lúčov a je taktiež predĺžená. Ukončenie obidvoch uvedených plutiev je pri prevažnej väčšine sekundárnym sexuálnym znakom - samec ju má dlho vláknovito predĺženú, pričom predĺženie siaha až do jednej tretiny nad pinna caudalis (chvostová plutva) a pri samici je spravidla ukončená zaokrúhlene prípadne veľmi krátkym predĺžením.
Správanie.
Všetky druhy sú viac alebo menej viazané na väčšie alebo menšie teritórium a v chove v malom akváriu, ktoré im neposkytovalo dostatok priestoru na vytvorenie teritória ako aj s malým počtom úkrytov sa to prejavovalo a prejavuje aj dodnes tým, že ostatné ryby „utláčajú“ a v mnohých prípadoch sa to končí aj ich smrťou. Preto pri tejto čeľadi platí viac ako pri iných rybách - čím väčšie a priestrannejšie akvárium s dostatočným množstvom úkrytov o vhodnej veľkosti a rozmiestnenia, tým lepšie. Rozhodne nie sú to ryby (aspoň drvivá väčšina) do malých akvárii pod 100 litrov celkového obsahu vodného prostredia. Neplatí to však pre všetky druhy. Niektoré sa stanú agresívnymi len počas rozmnožovania alebo pri obrane teritória. Akvarista musí byť o prípadnom prudkom správaní cichlidovitých informovaný a prispôsobiť tomu akvárium.
Delenie v akvaristike.
Podľa pôvodu sa cichlidovité rozdeľujú do troch "skupín":
Systematika.
Nasleduje systematika (stav august 2007) podľa Catalogue of Life/ITIS a Sparks a Smith 2004 a Takahashi 2003 a a sekundárne podľa Gobase . Tento systém obsahuje 222 rodov (vrátane niekoľkých vyhynutých).
Cichlidovité:
Medzi africké podčeľade uvádzané v starších systémoch patria: Paratilapinae Tawil (2001), Tilapiinae Hoedeman (1947), Tylochrominae Poll (1986), Heterochrominae Kullander (1998), Boulengerochrominae Tawil (2001)

</doc>
<doc id="84803" url="https://sk.wikipedia.org/wiki?curid=84803" title="Juliánsky kalendár">
Juliánsky kalendár

Juliánsky kalendár je kalendár, ktorý zaviedol v roku 46 pred Kr. Gaius Iulius Caesar. V niektorých častiach sveta bol platný až do 20. storočia, v cirkevných kruhoch čiastočne dodnes. So spätnou platnosťou je dnes uplatňovaný aj na roky pred pôsobením Caesara. Od 16. storočia bol postupne nahrádzaný gregoriánskym kalendárom. V súčasnosti (v rokoch 19002099) je medzi oboma kalendármi rozdiel 13 dní, pričom gregoriánsky predbieha juliánsky. Ak napr. podľa kalendára gregoriánskeho máme 7. januára, tak podľa juliánskeho máme 25. decembra (preto na 7. januára pripadá Vianočný sviatok ortodoxných cirkví: Patriarchát Jeruzalemský, Arménska, Ruska, Srbska, Macedónska, Gruzínska a staroorientálnej cirkvi Sýrie, cirkvi Koptskej, Eritrejskej a Etiópskej).
Dejiny.
Históriu predchodcu juliánskeho kalendára opisuje Censorinus, ako Rímsky kalendár s dvanástimi mesiacmi, odvodený podľa fáz Mesiaca. Tento bol podľa potreby a nepravidelných rozdielov prispôsobený Slnečnému roku. Caesarova kalendárna reforma: Gaius Iulius Caesar Appian, Cassius Dio a Macrobius v spisoch zaznamenali, že Julius Caesar v roku 47 pred Kristom výpočet cyklov pre neskorší juliánsky kalendár spoznal v helenizovanom Egypte v Alexandrii. Spisy Macrobiusa pripúšťajú možnosť, že Julius Caesar cestoval do Egypta, aby konzultoval s vtedajšími znalcami egyptského kalendára novú reformu plánovaného juliánskeho kalendára, pravdepodobne medzi inými s egyptským astronómom menom Sosigenes, keď cez Acoreusa mal možnosť spoznať egyptský kalendár. Tento nový kalendár – neskôr k jeho pocte nazvaný „juliánsky“ – vstúpil do platnosti v roku 45 pred Kr.. Pozostával z jedenástich mesiacov s 30 a 31 dňami a jedného 28-dňového mesiaca. Staré označenia z rímskeho kalendára boli najskôr ponechané. Popletený rok 708 a.u.c. bol predĺžený na 445 dní a začal 14. októbra roku 47 pred Kr.. V starom rímskom kalendári bol v priestupných rokoch mesiac február skrátený najskôr na 23 dní a pridaný priestupný mesiac Mensis intercalaris, ktorý rozšírený obsahoval skrátené prebytočné februárové dni. Po reforme bol priestupný mesiac zrušený.
Mnoho počítaných priestupných rokov korigoval cisár Augustus tak, že v roku 5 pred Kr., 1 pred Kr. a 4 po Kr. ich vynechal a až v 8. storočí znovu zaviedol. Následkom tohto pravidelného zavedenia jedného priestupného roka sú odvtedy roky každé 4 roky priestupné. 
Začiatok roka.
Začiatok roka v juliánskom kalendári bol prijatý v celej Rímskej ríši, avšak od regióna k regiónu používaný s rozdielmi. Začiatok roka podľa Rímskeho kalendára bol až do roku 153 pred Kr. 1. marca. Tento deň bol v starom Ríme pôvodný začiatok roka, keď bol v svätom chráme Vesty zapálený svätý oheň. V roku 153 pred Kr. rímski Konsuli predĺžili svoje panovanie na 1. január, so začiatkom nastúpenia do úradu bol spojený aj nový rok. V Egypte zmena roka bola 29. augusta, v Konstantinolpole a neskôr i v Rusku 1. septembra, v západnom Stredozemnom mori tak ako v Anglicku, Nemecku a Švajčiarsku 25. decembra, neskôr Veľká Británia 25. marca a v iných krajinách aj v iných dňoch. Až od skorého Novoveku sa presadil 1. január na Západe viacmenej všeobecne. Vo Východnej časti až od raného 18. storočia.
Názvy mesiacov.
V Rímskej ríši v roku 44 pred Kr. bol premenovaný mesiac Quintilis (pôvodne „piaty mesiac“, od 153 pred Kristom siedmy) Lexom Antoniom de mense Quintili Julius Caesar na počesť Juliusa. Neskôr dostal Sextilis (pôvodne „šiesty mesiac“, od 153 pred Kristom ôsmy) svoje nové meno k pocte Cisára Augusta. Kalendár v čase Rímskej ríše poznal nasledujúcich dvanásť resp. trinásť mesiacov: Ianuarius Februarius Mensis intercalaris (nahradený zavedením juliánskeho kalendára) Martius Aprilis Maius Iunius Iulius (pôvodne Quintilis) Augustus (pôvodne Sextilis) September October November December. Tiež iné mesiace boli čiastočne nazvané podľa rímskych vládcov, ale viditeľne po ich smrti žiaden neostal v platnosti. Caligula nazval (siedmy mesiac) Germanicus; Nero nazval Aprilis (druhý mesiac) Neroneus, Maius (tretí mesiac) Claudius a Iunius (jún) Germanicus; Domitian nazval September Germanicus a Oktober (ôsmy mesiac) Domitianus. September bol premenovaný na Antoninus a Tacticus, November (deviaty mesiac) dostal meno Faustina a Romanus. Commodus bol v tom jedinečný, všetkých dvanásť mesiacov nazval svojimi prijatými menami (Januar až Dezember): Amazonius, Invictus, Felix, Pius, Lucius, Aelius, Aurelius, Commodus, Augustus, Herculeus, Romanus und Exsuperatorius.
Franská ríša.
Franská ríša Karola Veľkého pomenovala z väčšej časti mesiace poľnohospodárskymi názvami v staronemčine, vtedajšou rečou medzi ľudmi. Používanou so zmenami do 15. storočia a daľšími až do neskorého 19. storočia. Wintarmanoth (zimný mesiac) – Januar Hornung – Februar Lentzinmanoth (Lenzmonat) – März Ostarmanoth (Veľkonočný mesiac) – April Winnemanoth (Weidemonat) – Mai Brachmanoth (Brachmonat) – Juni Hewimanoth (slamový mesiac) – Juli Aranmanoth (mesiac úrody) – August Witumanoth (drevený mesiac) – September Windumemanoth (mesiac vína) – Oktober Tabuľka raného 16. storočia na Dóme farského kostola v Bozen udáva winnemonet (máj) a jesenný mesiac herbstmonet (november) Herbistmanoth, Heilagmanoth (heiliger Monat) – Dezember.
Prechod na gregoriánsky kalendár.
Rok juliánskeho kalendára je voči astronomickému tropickému roku o 11 minút a 14 sekúnd dlhší. To viedlo ku kumulujúcej sa odchýlke od slnečného kalendára, ktorá v 14. storočí dosahovala už viac než 7 dní. Ďalšia udalosť Gregoriánskej reformy je starou Veľkonočnou formulou (prepočtom) chybne sprostredkovanie Jarného splnu mesiaca, ktorý súvisí so stanovením Veľkonočného dátumu. Pápež Gregor XIII. preto v roku 1582 zaviedol nový kalendár („nový štýl“, neskôr po ňom pomenovaný ako gregoriánsky kalendár) s vylepšenými priestupnými pravidlami. Tieto povediac, plné storočia (ako 1700, 1800, 1900, atď.) sú len vtedy priestupnými rokmi, ak sú deliteľné 400 (preto bol rok 2000 priestupným rokom, ale 1900 naproti tomu nie). Na prechod odsúhlasil Gregor XIII. naďalej, štvrtok 4. október 1582 (juliánsky) priamo nasledoval piatok, 15. októbra 1582 (gregoriánsky), čím preskočil 10 dní (pri dodržaní následnosti dní v týždni). Kalendár zavedený pápežom používali prevažne rímsko-katolícke štáty. Väčšina protestantských štátov si ponechala juliánsky kalendár až do 18. storočia, čo najmä v konfesionálne miešaných územiach Nemecka viedlo paralelne používaniu „starého štýlu“ a „nového štýlu“. V protestantských vyšších bohatých vrstvách v Rímskej ríši nasledovalo prispôsobenie 18. februára roku 1700, následne 1. marca prevzatie „nového štýlu“. Väčšina reformovaných oblastí Švajčiarskeho spoločenstva po 31. decembri 1700 prevzalo 12. januára 1701 „nový štýl“, posledné oblasti Schiers a Grüsch sa pridali až v roku 1812.
V Rusku, kde až do 17. storočia platilo byzantské meranie času, neprešiel Peter Veľký koncom roku 1699 na nový gregoriánsky, ale na juliánsky (platný od 1. januára 1700). Bol ponechaný až do Októbrovej revolúcie, potom boľševikmi 1. februára/14. februára 1918 nahradený gregoriánskym. Spojené štáty, boli do roku 1776 anglická kolónia a preto podľa britského nariadenia do 1752 podriadený juliánskemu kalendáru, uzákonili po nezávislosti gregoriánsky kalendár. 
Dnešné požívanie juliánskeho kalendára.
Časť ortodoxnej Cirkvi (napr. arménska, ruská, sýrska, srbská, georgien, macedónska, ukrajinská) slávi všetky svoje sviatky podľa juliánskeho kalendára. Vianočný sviatok (25. december) preto pripadá súčasne na 7. január (gregoriánsky). Na stanovenie Veľkonočného termínu a ostatných pohyblivých sviatkov je vo všetkých ortodoxných (okrem fínskej) používaný juliánsky a s tým spojený Veľkonočný výpočet, pripadajú tak niekedy spoločne na sviatky západných Cirkví, s rozdielom jeden až päť týždňov neskôr. Nasledujúce autokefálne a autonómne ortodoxné Cirkvi používajú juliánsky kalendár : Patriarchat Jerusalem, Patriarchat Moskva, Patriarchat Srbsko, Patriarchat Georgien, Cirkev Sinai, Cirkev Japonsko, Cirkev Čína, Cirkev Ukraina, Diecéza Ohrid, Cirkev Albánsko, Svätý vrch Athos. Okrem toho sú používané odnožami grécko-ortodoxnej Cirkvi ako aj sýrskej, koptskej, etiópskej, arménsko-apoštolského Patriarchátu Jeruzalema. Nezávisle v čase uzákonenia Zavedenia gregoriánskeho kalendára v rôznych krajinách Európy sú všetky historické dáta od 15. októbra 1582 prepočítavané gregoriánsky.
Juliánske storočie.
Juliánsky kalendárny rok trvá 365,25 dní resp. 365 dní a 6 hodín. V juliánskom kalendári trvá priestupný cyklus štyri roky. V trvaní 100 rokov juliánskeho kalendára (napr. od 12. apríla 1424 obeda až po 12. apríl 1582 obeda) obsahuje početné číslo priestupných rokov s počtom 36 525 dní. Naproti tomu storočie v gregoriánskom kalendári buď 36 524 dní (napr. od 12. apríla 1724 obeda po 12. apríl 1824 obeda) alebo 36 525 dní (napr od 12. apríla 1924 obeda po 12. apríl 2024 obeda). Pre túto pochopiteľnú jednoznačnosť a praktickú blízkosť trvania 100 tropických rokov (36 524,219... dní) používame tzv. juliánske storočie s 36 525 dňami ako pohodlnú časovú jednotku v astronomickej forme. Tak sa dá pomocou tabuliek príkladne vidieť, že poloha zemskej dráhy sa pri rýchlosti 0,323 stupňa počas juliánskeho storočia, vychýli z dráhy. Podľa tabuliek chápeme spojitosť dňa spravidla ako 86 400 sekúnd, čo nám podľa juliánskeho storočia predstavuje časový priestor 3 155 760 000 sekúnd.

</doc>
<doc id="84809" url="https://sk.wikipedia.org/wiki?curid=84809" title="Cichlidae">
Cichlidae



</doc>
<doc id="84813" url="https://sk.wikipedia.org/wiki?curid=84813" title="Požiar">
Požiar

Požiar je každé nežiaduce horenie, pri ktorom sú bezprostredne ohrozené životy alebo zdravie fyzických osôb alebo zvierat, majetok alebo životné prostredie, pri ktorom vznikajú škody na majetku, životnom prostredí alebo ktorého následkom je zranená alebo usmrtená fyzická osoba alebo zviera. Presné definície a ich objasnenie pozri nižšie, v kapitole Definície.
Definície.
Na Slovensku oficiálne definície požiaru upravujú právne predpisy a slovenské technické normy (STN), ktoré schvaľuje a vydáva Úrad pre normalizáciu, metrológiu a skúšobníctvo Slovenskej republiky v súlade s medzinárodnými a európskymi štandardmi. Kvôli úplnosti sú nižšie uvedené doslovné citácie z príslušných dokumentov a ďalších zdrojov.
Pre praktické potreby Hasičského a záchranného zboru bol v roku 1996 zostavený "Terminologický slovník", publikovaný vo formáte MS Excel (postupne aktualizovaný), ktorý uvádza vyššie spomenutú definíciu zo zákona a definície podľa STN ISO 8421-1 (92 0002) a STN EN ISO 13943 (92 0102).
Typológia.
Triedy požiarov.
STN EN 2/A1 (92 0001) klasifikuje rôzne druhy požiarov podľa vlastností horľavých látok do štyroch kategórií (tried A, B, C, D). V európskych normách je ako samostatná trieda uvádzaná aj trieda F (požiare rastlinných alebo živočíšnych olejov a tukov používaných v kuchynských spotrebičoch).
Americké a austrálske normy definujú ako osobitnú triedu požiare elektrických zariadení (v Austrálii trieda E, v Spojených štátoch (USA) a Kanade trieda C), ktorá zahŕňa požiare látok ostatných tried pod vplyvom elektrického prúdu – v prípade takéhoto požiaru sa najskôr odstaví elektrický prúd a následne možno pokračovať v hasení podľa zásad ostatných tried, v závislosti od horľavej látky.
Klasifikácia požiarov v Spojených štátoch a Kanade sa líši od európskej a austrálskej tiež v zahrnutí požiarov kvapalín/skvapaľniteľných látok a požiarov plynov do triedy B (austrálske a európske triedy B a C) a v označení požiarov kuchynských olejov a tukov ako triedy K (austrálska a európska trieda F).
Fázy rozvoja požiaru.
Rozvoj požiaru má štyri fázy:

</doc>
<doc id="84814" url="https://sk.wikipedia.org/wiki?curid=84814" title="Letisko M. R. Štefánika">
Letisko M. R. Štefánika

Letisko M. R. Štefánika (; IATA: BTS, ICAO: LZIB) – nazývané tiež Letisko Bratislava () – je hlavným medzinárodným letiskom na Slovensku. Nachádza sa približne deväť kilometrov severovýchodne od centra Bratislavy a rozprestiera sa na území troch obcí (Bratislava-Ružinov, Bratislava-Vrakuňa a Ivanka pri Dunaji).
Pôvodne bolo známe ako Letisko Bratislava-Ivanka, ale krátko po získaní nezávislosti Slovenska v roku 1993 bolo premenované na počesť generála Milana Rastislava Štefánika (18801919), ktorého lietadlo havarovalo v blízkosti Bratislavy v roku 1919. Letisko vlastní a prevádzkuje spoločnosť "Letisko M. R. Štefánika – Airport Bratislava, a. s. (BTS)", ktorá je od septembra 2014 prostredníctvom ministerstva dopravy v úplnom vlastníctve Slovenskej republiky.
Bratislavské letisko je hlavnou základňou Leteckého útvaru Ministerstva vnútra Slovenskej republiky a z komerčných dopravcov tu majú svoje bázy Ryanair, AirExplore, Smartwings Slovakia, Wizz Air (od novembra 2025) a počas letnej sezóny Air Horizont. Počas krátkeho obdobia v roku 2011 bolo letisko aj sekundárnou základňou pre České aerolinie a v rokoch 2004 až 2005 sekundárnou bázou Austrian Airlines. Okrem toho sídlia v priestoroch letiska aj dve údržbárske spoločnosti, Austrian Technik Bratislava a East Air Company. Air Livery na letisku prevádzkuje jednu lakovňu pre lietadlá. V rebríčku obsluhy lietadiel sa letisko nachádza v kategórii 4E a v kategórii 7 alebo 8 v rebríčku záchranárskej infraštruktúry.
Letisko sa nachádza severovýchodne od centra hlavného mesta SR, pričom pokrýva spádovú oblasť štyroch krajín a je vzdialené jednu hodinu jazdy autom od Letiska Viedeň-Schwechat, ktoré leží 49 kilometrov západne od centra Bratislavy. Bratislavské letisko slúži tiež ako nízkonákladová alternatíva pre cestujúcich z a do Viedne a priľahlých regiónov. 
Poloha.
Letisko sa nachádza 9 km severovýchodne od centra mesta, na rozlohe 4,77 km². Nachádza sa len hodinu jazdy od Viedne (Rakúsko), Brna (Česko) a Győru (Maďarsko), pokrývajúc tak spádovú oblasť až štyroch krajín. Najbližším hlavným medzinárodným letiskom je Letisko Viedeň-Schwechat, približne 50 km na západ.
História.
Prvý let na trase Praha – Bratislava sa uskutočnil 29. októbra 1923 lietadlom Aero A.14 vtedajších Československých štátnych aerolínií s imatrikulačnou značkou L-BARC. Lietadlo pilotoval šéfpilot ČSA Karel Brabenec a prvým cestujúcim sa stal redaktor Lidových novin Václav König. Lietadlo pristálo na letisku vo Vajnoroch po cca 3 hodinách letu. Let bol dlhý . Letisko Bratislava-Vajnory ponúkalo lety k Jadranskému moru, do Viedne, Kluže a Bukurešti. Po skončení druhej svetovej vojny bola prevádzka na letisku vo Vajnoroch obnovená, ale bolo zrejmé, že letisko bude čoraz menej vyhovovať stále prísnejším kritériám pre leteckú dopravu.
Prípravné práce pre dnešné letisko začali v roku 1947 a stavba sa začala v roku 1948. Bola vybudovaná vzletová a pristávacia dráha v smere 04/22 s dĺžkou a v smere 13/31 s dĺžkou . Letová prevádzka na novom bratislavskom letisku v Ivanke pri Dunaji bola otvorená v roku 1951. V nedeľu 31. marca 1957 predpoludním pristálo na bratislavskom letisku sovietske prúdové dopravné lietadlo Tupolev Tu-104 (CCCP-L5423) Aeroflotu, ktoré vzbudilo záujem u verejnosti. Tisíce ľudí si prišlo pozrieť tento stroj, pričom mali možnosti si prehliadnuť aj interiér lietadla. V tom čase išlo o jediný prevádzkovaný typ prúdového dopravného lietadla v pravidelnej preprave osôb na svete. V roku 1970 bol otvorený dnešný Terminál A spoločne s príslušným prednádražím a novým komunikačným systémom. V máji 1970 bola otvorená linka Bratislava – Praha – Amsterdam – New York, na ktorej lietali Československé aerolínie s lietadlami typu Iliušin Il-62. V 80-tych rokoch minulého storočia bola v rámci komplexnej rekonštrukcie dráhového systému letiska predĺžená dráha 04/22 na dĺžku a dráha 13/31 na dĺžku . Odo dňa 21. júla 1993 nesie Letisko Bratislava meno po M. R. Štefánikovi, významnom slovenskom politikovi, vedcovi, diplomatovi a generálovi. V roku 1995 bola vybudovaná nová požiarna zbrojnica, ktorá sa nachádza pri križovatke vzletovo pristávacích dráh. V roku 1997bola realizovaná rekonštrukcia vzletovej a pristávacej dráhy 13/31 s komplexným zameraním na káblové rozvody VPD a energozariadenia letiska tak, aby vyhovovali platným leteckým predpisom a požiadavkám bezpečnosti letovej prevádzky minimálne pre kategóriu IIIA cat. ICAO. Úpravou v rámci stavby sa dosiahlo predĺženie použiteľnej dĺžky dráhy pre vzlet o , t. j. na celkovú dĺžku VPD . V marci roku 1998 bola do prevádzky uvedená nová riadiaca veža, ktorá na rozdiel od starej veže mala výhodnejšie umiestnenie a modernejšiu technológiu. Koncom roku 1999 bola otvorená prevádzka na novej časti vybavovacej plochy.
Bratislavské letisko zažilo dramatický prepad počtu cestujúcich v 90-tych rokoch kvôli otvoreniu hraníc a následnej silnej konkurencii neďalekého letiska vo Viedni. Po roku 2000 sa situácia začala zlepšovať, keď do Bratislavy začali lietať západoeurópski nízkonákladoví dopravcovia Ryanair a easyJet, ale hlavne vďaka vzniku a rapídnej expanzii novovzniknutého slovenského dopravcu SkyEurope Airlines, ktorý bol vôbec prvou nízkonákladovou aerolinkou založenou v post-komunistickej Európe. Počty pasažierov stúpali každým rokom o desiatky percent: v roku 2005 využilo služby letiska 1 326 493 cestujúcich, zatiaľčo v roku 2006 to už bolo 1 937 642 a v roku 2008 dosiahlo letisko svoj nadlho najlepší výsledok - 2 218 545. V nasledujúcich rokoch však aj na Slovensku naplno udrela globálna finančná kríza, čo sa dotklo aj leteckej dopravy: postupne skrachovali všetky vtedy lietajúce slovenské aerolinky (Slovenské aerolínie, SkyEurope, Seagle Air, Air Slovakia, Danube Wings, Samair) a počty prepravených pasažierov tak každým rokom klesali. Obrátiť to mala až nová spolupráca letiska s rakúskou leteckou spoločnosťou Niki, ktorú pompézne ohlásili na konci roka 2014. Lietať sa malo od apríla 2015 do Bruselu, Palmy de Mallorca, ale i do neďalekej Viedne. Spoločnosť však linky neskôr presunula na október 2015, ale nakoniec ich kvôli zlej finančnej situácii skupiny Air Berlin vôbec nespustila. Medzitým však najväčšia letecká spoločnosť na letisku v Bratislave, Ryanair, otvorila 29. marca 2015 svoju 71. bázu. Spočiatku na letisku mala bázovať dve svoje lietadlá. Ryanair však svoje sľuby nenaplnil a bázu v Bratislave otvoril s jedným prenajatým Boeingom 737-400 slovenskej spoločnosti AirExplore, ktorý ku koncu leta 2015 nahradil svojim Boeingom 737-800. Počty cestujúcich pasažierov tiež od roku 2015 začali postupne stúpať, za čo letisko vďačilo pokrízovému ekonomickému rastu v Európe a následnému príchodu nových zahraničných dopravcov na letisko, konkrétne Norwegian Air Shuttle, flydubai, Pobeda, Wizz Air, Air Cairo, Georgian Airways, Ellinair a Cyprus Airways. Okrem toho tiež Ryanair a Smartwings naďalej navyšovali počty destinácií a v posledných rokoch letisku pomohli aj silné dovolenkové sezóny s enormnými počtami charterových letov. Niektoré aerolinky sa medzičasom z letiska stiahli (Norwegian Air Shuttle, Georgian Airways, ČSA), ale letisko aj tak každým rokom rastie a v roku 2018 dosiahlo svoj úplne najlepší výsledok - 2 292 712 pasažierov prepravených v jednom roku.
Vybavenie.
Terminály.
Letisko má v súčasnosti tri terminály:
Súčasná kapacita letiska je 5 miliónov cestujúcich ročne.
Prvá časť nového Terminálu A, ktorá bola vo výstavbe od 17. decembra 2008, bola oficiálne otvorená 9. júna 2010. Od 28. júna 2010 sú z neho prevádzkované odlety a od 13. júla 2012 prílety všetkých dopravcov. Po otvorení druhej časti Terminálu A v júli 2012 vznikol kompaktný celok letiskového komplexu. V odletovej časti terminálu sa nachádza 29 check-inových pultov, pričom jeden z nich sa nachádza oddelený od ostatných a slúži pre odovzdávanie, ako aj výdaj nadrozmerných batožín. V neverejnej, odletovej časti terminálu sa nachádza 13 odletových brán (tzv. gateov), z toho osem slúži pre vnútroštátne lety a lety v rámci Schengenského priestoru a zvyšných päť, ktoré sú oddelené pasovou kontrolou, pre lety mimo Schengenský priestor.
V roku 2016 bol Terminál C prestavaný na VIP terminál, resp. Terminál všeobecného letectva (General Aviation Terminal). Do užívania bol odovzdaný začiatkom predsedníctva Slovenska EÚ v júli 2016.
Dráhový systém.
Dráhový systém pozostáva z dvoch na seba kolmých vzletových a pristávacích dráh s cementovo-betónovým povrchom
(04/22 – 2 900 × , 13/31 – 3 190 × ), ktoré v súčasnosti umožňujú pristátie všetkých bežných typov lietadiel – od najmenších jednomotorových, až po lietadlá typu Boeing 747.
Na vybavovacej ploche je dostupných celkovo 27 stojísk.
1.      časť - číslo udávajúce vzťah medzi PCN/ACN
2.      časť - písmená R (tuhá) alebo F (netuhá) udávajú typ povrchu vozovky
3.      časť - písmená A (vysoká únosnosť) B (stredná únosnosť), C (nízka únosnosť), D (veľmi nízka únosnosť) udávajú únosnosť podložia vozovky
4.      časť - písmená W (bez obmedzenia), X (vysoký), Y (stredný), Z (nízky) udávajú maximálny povolený pôsobiaci tlak kolesa na vozovku, písmená T (technické hodnotenie), U (hodnotenie podľa skúseností) udávajú akým spôsobom bola vytvorená prvá časť kódu PCN
Konfigurácia vzletovo-pristávacích dráh.
Letisko M. R. Štefánika v Bratislave od jeho samého počiatku využíva krížiacu sa konfiguráciu dvoch vzletovo-pristávacích dráh, pričom tieto dve dráhy sú na seba kolmé. Tento typ konfigurácie platí ak sa dve alebo viac vzletovo-pristávacích dráh navzájom fyzicky pretínajú v jednom bode. Daná konfigurácia je vhodná vtedy, ak sa v oblasti daného letiska vyskytuje silný vietor, ktorý počas celého roka fúka z viacerých smerov. Za podmienok veľmi silného vetra sa zvyčajne využíva iba jedna z dvoch vzletovo-pristávacích dráh, zatiaľ čo pri bezvetrí alebo miernych meteorologických podmienkach sa využívajú obidve vzletovo-pristávacie dráhy súčasne. Avšak, pre túto konfiguráciu plynú aj určité nevýhody, a to hlavne z hľadiska kapacity. Napríklad v porovnaní s paralelnou konfiguráciou s dráhami vzdialenými od seba aspoň 1311 metrov, ktorá má schopnosť pokryť 103 až 197 VFR a 99 až 119 IFR pohybov za hodinu a ročne spolu až 370 000 pohybov. Krížiaca sa konfigurácia je určená skôr pre letiská s menšou prevádzkou. Dokáže totiž pokryť iba 72 až 98 pohybov za hodinu pre VFR lety a 56 až 60 pohybov za hodinu pre IFR lety. Čo sa týka ročných pohybov, tie sa pohybujú v rozmedzí od 200 000 pohybov až do 265 000 pohybov.  
Preferencie dráhového systému.
Bratislavské letisko má pridelenú určitú preferenciu dráhového systému ako pre odlety, tak aj prílety. Tieto preferencie súvisia hlavne s prevládajúcimi meteorologickými podmienkami v danej oblasti a prístrojového vybavenia jednotlivých dráh. Pre vzlety z letiska existuje preferencia prednostného využívania dráhy 04 a dráhy 13. Čo sa týka príletov, tu sú prednostne využívané dráhy 22 a 31.
Pristávacie a rádionavigačné zariadenia.
VPD 22
VPD 31
Vodorovné značenie, vodiaca sústava a značky dráhového systému.
VPD 04:
"a)     značenie bielou farbou:"
prah dráhy, dotyková zóna, značky cieľového bodu, osové značenie VPD, postranné čiary,
"b)     značenie žltou farbou:"
značky výjazdu na rolovacie dráhy C, A, F a D,
"c)     svetelné návestidlá:"
prahové svetelné značky, postranné dráhové rady, koncové svetelné priečky VPD.
VPD 22:
"a)     značenie bielou farbou:"
prah dráhy, dotyková zóna, značky cieľového bodu, osové značenie VPD, postranné čiary,
"b)     značenie žltou farbou:"
značky výjazdu na rolovacie dráhy D, F, A, C a D,
"c)     svetelné návestidlá:"
jednoduchá približovacia svetelná sústava, presný približovací dráhový systém (CAT I), prahové svetelné značky, postranné dráhové rady, koncové svetelné priečky VPD.
VPD 13:
"a)     značenie bielou farbou:"
prah dráhy, dotyková zóna, značky cieľového bodu, osové značenie VPD, postranné čiary,
"b)     značenie žltou farbou:"
značky výjazdu na rolovacie dráhy D, GG a F,
"c)     svetelné návestidlá:"
svetlá strednej svietivosti, svetlá vysokej svietivosti, osové svetelné rady, prahové svetelné značky, postranné dráhové rady, koncové svetelné priečky VPD.
VPD 31:
"a)     značenie bielou farbou:"
prah dráhy, dotyková zóna, značky cieľového bodu, osové značenie VPD, postranné čiary,
"b)     značenie žltou farbou:"
značky výjazdu na rolovacie dráhy G, D a F,
"c)     svetelné návestidlá:"
jednoduchá približovacia svetelná sústava, presný približovací dráhový systém (CAT III A), svetlá strednej svietivosti, svetlá vysokej svietivosti, osové svetelné rady, dotykové postranné svetelné rady, prahové svetelné značky, postranné dráhové rady, zábleskový svetelný systém, svetelný rad, koncové svetelné priečky VPD.
Osvetlenie rolovacích dráh.
Rolovacie dráhy A, B, C, D, F a G sú vybavené postrannými svetelnými radmi modrej farby. Čo sa týka osových svetelných radov, tie je možné nájsť len od stojiska 11 po rolovaciu dráhu F, ďalej od stojiska číslo 35 taktiež po rolovaciu dráhu F. Samotná rolovacia dráha F disponuje osovým osvetlením od hlavnej odbavovacej plochy smerom ku stop priečke dráhy 13. Všetky osové svetelné rady sú obojsmerné a svietia zelenou farbou.
Aerolínie a destinácie.
Pravidelné linky.
"(aktualizované 25. 12. 2025)"
Doprava na letisko.
Letisko je v rámci siete MHD obsluhované cez centrum mesta s Hlavnou stanicou nasledovnými linkami zo zastávky:
Spojenie s neďalekým letiskom Viedeň-Schwechat a centrom Viedne je zabezpečené autobusovými linkami dopravcov Flixbus a Slovak Lines. V rámci vnútroštátnej diaľkovej dopravy taktiež letisko obsluhuje viacero liniek so spojeniami s mnohými mestami a obcami Slovenska. V budúcnosti sa tiež plánuje napojenie letiska na sieť železníc v správe ŽSR. V prípade možného vybudovania zvažovanej trate Wolfsthal – Bratislava by vlaková linka mohla prepojiť letiská v Bratislave a Viedni.

</doc>
<doc id="84816" url="https://sk.wikipedia.org/wiki?curid=84816" title="Malokarpatská vinohradnícka oblasť">
Malokarpatská vinohradnícka oblasť

Malokarpatská vinohradnícka oblasť sa nachádza v juhozápadnej časti Slovenska ("na mape zvýraznená modrou farbou") a skladá sa z troch podoblastí, ktoré sa navzájom odlišujú z hľadiska klimatických, ale najmä pôdno-geologických podmienok:
1. Vinohrady "Záhoria" ležia v regióne Záhorie, na krajnom západe, medzi riekou Morava a juhozápadným okrajom Bielych Karpát. Najvýznamnejšia časť vinohradov Záhoria sa nachádza v okolí mesta Skalica, známeho najmä červenými vínami. V porovnaní s južnými svahmi Malých Karpát, klimatické podmienky tu sú o niečo drsnejšie. Z hľadiska pôdno-geologického substrátu tu prevažujú fluviálne sedimenty riek (najmä Moravy a Myjavy) a viate piesky. Tunajšie vína sa vyznačujú vysokým stupňom typickosti. V meste Skalica pôsobí významný producent vysokokvalitných vín – VÍNO-MASARYK, s. r. o.
2. "Malokarpatské vinohrady" v užšom slova zmysle sa rozprestierajú na juhozápadných svahoch Malých Karpát od Bratislavy po Horné Orešany. Juhozápadné svahy tohto pohoria predstavujú skutočnú klenotnicu vinohradníctva na Slovensku. Dlhé stáročia predtým bola Bratislavská vinohradnícka oblasť najvýznamnejšia u nás. Tento význam bol daný nielen vynikajúcimi prírodnými pomermi, ale aj relatívnou blízkosťou potenciálnych odbytísk, nielen Bratislava, ale aj vzdialenejšie končiny, predovšetkým české krajiny, Nemecko, Rakúsko, či Sliezsko. Názvy malokarpatských vinárskych miest a obcí majú medzi milovníkmi vína a odborníkmi ten najlepší zvuk. Z hľadiska reputácie sa im dnes môže rovnať Juhoslovenská oblasť. Kvalita vín zodpovedá dlhoročnej tradícii a skvelej povesti, od Devína po Častú sú to predovšetkým biele vína (najmä veltlíny), kým južný a severný okraj je naopak známy predovšetkým produkciou červených vín (Frankovka z Rače a Portugal modrý z Orešian). Je tu pomerne veľa výrobcov, ktorí si svojimi produktami získali dobré meno na trhu: Chateau MODRA, a.s., Modra, VPS, s. r. o., Pezinok, Víno Matyšák, s. r. o., Pezinok, Bríza Pezinok, DE vin Pezinok, JM Vinárstvo, Doľany, Karpatská perla, s. r. o., Šenkvice, Navara Vinástvo, s.r.o. Veľký Biel, Vínne pivnice Svätý Jur, s. r. o., Poľnohospodárske podielnícke družstvo Bratislava-Rača, Ing. Vladimír Valenta, Bratislava-Vajnory. Geologickým substrátom je žula a náplavové kužele malokarpatských potokov, pôdy sú hlinito-piesočnaté a stredne skeletnaté.
3. Vinohrady severného výbežku Malých Karpát (Čachtice, okolie Vrbového) a východne od Malých Karpát (Hlohovec, Banka a pod.). Tieto vinohrady, okrem čachtických, sú v porovnaní s predošlými podoblasťami mladšie. Faktom však je, že aj v severnejších polohách tejto podoblasti je možné dopestovať hrozno vhodné na výrobu vysokokvalitných vín, či už je to v oblasti Čachtíc alebo v okolí mesta Hlohovec. Čo sa týka pôdno-geologického substrátu, tak prevažujú vápence a spraše. Z podnikov, ktoré sa zaoberajú produkciou vín v tejto podoblasti, je to napr. Víno MRVA &amp; STANKO, s. r. o., Trnava.
Podľa vinohradníckeho registra SR je v Malokarpatskej vinohradníckej oblasti zaregistrovaných viníc.
Malokarpatská vinohradnícka oblasť sa ďalej rozdeľuje na 12 vinohradníckych rajónov a 119 vinohradníckych obcí:
5 vinohradníckych obcí kategórie B1: Devín, Karlova Ves, Nové Mesto, Rača, Vajnory
5 vinohradníckych obcí kategórie B1: Budmerice, Častá, Doľany, Štefanová, Vištuk
6 vinohradníckych obcí kategórie B1: Bojničky, Dvorníky, Hlohovec, Sasinkovo, Šalgočka, Zemianske Sady
6 vinohradníckych obcí kategórie B2: Dolné Trhovište, Horné Otrokovce, Horné Trhovište, Kľačany, Pastuchov, Siladice
5 vinohradníckych obcí kategórie B1: Dubová, Modra, Píla, Šenkvice, Vinosady
8 vinohradníckych obcí kategórie B2: Borová, Dlhá, Dolné Orešany, Horné Orešany, Košolná, Ružindol, Suchá nad Parnou, Zvončín
6 vinohradníckych obcí kategórie B1: Chorvátsky Grob, Limbach, Pezinok, Slovenský Grob, Svätý Jur, Viničné
7 vinohradníckych obcí kategórie B2: Báhoň, Bernolákovo, Blatné, Čataj, Jablonec, Senec, Veľký Grob
7 vinohradníckych obcí kategórie B3: Ivanka pri Dunaji, Malinovo, Most pri Bratislave, Nová Dedinka, Reca, Tomášov, Veľký Biel
15 vinohradníckych oblastí kategórie B2: Gbely, Kopčany, Koválov, Koválovec, Mokrý Háj, Petrova Ves, Popudinské Močidľany, Prietržka, Radimov, Radošovce, Skalica, Smrdáky, Štefanov, Unín, Vrádište
5 vinohradníckych obcí kategórie B2: Devínska Nová Ves, Lamač, Lozorno, Stupava, Záhorská Bystrica
14 vinohradníckych obcí kategórie B2: Boleráz, Brestovany, Bučany, Dolná Krupá, Jaslovské Bohunice, Majcichov, Malženice, Špačince, Šúrovce, Trnava, Vlčkovce, Voderady, Zavar, Zeleneč
10 vinohradníckych obcí kategórie B2: Banka, Bíňovce, Čachtice, Častkovce, Kálnica, Moravany nad Váhom, Ratnovce, Smolenice, Sokolovce, Vrbové
13 vinohradníckych obcí kategórie B3: Dechtice, Dolné Dubové, Dolný Lopašov, Horné Dubové, Chtelnica, Kátlovce, Kočín, Lančár, Očkov, Ostrov, Piešťany, Podolie, Veľké Kostoľany
7 vinohradníckych obcí kategórie B3: Bílkove Humence, Borský Mikuláš, Lakšárska Nová Ves, Moravský Svätý Ján, Sekule, Šaštín-Stráže, Závod

</doc>
<doc id="84817" url="https://sk.wikipedia.org/wiki?curid=84817" title="Julidochromis">
Julidochromis

Julidochromis je rod rýb, bežne chovaný akvaristami. Patrí do čeľade cichlidovité. Mnohí zástupcovia tohto rodu majú pruhované telo a dorastajú do 8 a viac cm. Akvárium pre tento rod by malo byť dlhé 60-80 cm. Môžeme ich kombinovať s príbuznými rodmi.

</doc>
<doc id="84818" url="https://sk.wikipedia.org/wiki?curid=84818" title="Labeotropheus">
Labeotropheus

Labeotropheus, po slovensky papuľovec, je rod rýb, bežne chovaný akvaristami. Patrí do čeľade cichlidovité.
Tento rod spolu s ďalšími rodmi má domorodý názov "M´Buna". Tieto rody prejavujú určitú podobnosť v správaní. Sú to ryby aktívne, živé a bojovné, najmä v čase rozmnožovania a pri obrane teritória. Sú odolné, ale citlivé na pokles obsahu kyslíka. Samičky sú polygamné a od samčekov sa líšia sfarbením. 
Podľa spôsobu reprodukcie patria do skupiny papuľovce a tvoria tzv. materskú rodinu, kedy v hrdelnom vaku samičky prebieha vývoj oplodnených vajíčok asi 3 týždne a po uplynutí uvedenej doby sú mláďatá ako plne vyvinuté a schopné samostatného života z ústneho vaku prepustené. No i napriek uvedenej samostatnej životaschopnosti ich samička v prvé dni voľného rozplávania chráni v nočných hodinách a v prípade nebezpečenstva v ústach. Táto doba trvá rôzne dlho, je druhovo charakteristická a priamo závislá od rýchlosti rastu mláďat.

</doc>
<doc id="84819" url="https://sk.wikipedia.org/wiki?curid=84819" title="Cichlazoma">
Cichlazoma

Cichlazoma () je rod rýb patriaci do čeľade cichlidovité, bežne chovaný akvaristami. 
Rod "Cichlasoma" z vedeckého hľadiska patrí medzi tzv. „zberné“ rody. Veľmi veľa druhov, ktoré boli systematicky v minulosti alebo sú v súčasnosti zaradené do tohto rodu sú veľmi obľúbené a žiadané medzi akvaristami. Vyskytujú sa v Strednej a Južnej Amerike. Cichlazomy sa pokladajú za potenciálne agresívne, najmä v čase rozmnožovania, avšak niektoré druhy bývajú pokojné. Z tohto dôvodu a s ohľadom na ich veľkosť tela a potrebu veľkosti a členitosti teritória je nutný chov týchto nádherných cichlíd vo veľkých až veľmi veľkých – minimálne 200-litrových pre menšie druhy.
Cichlazomy sú všežravé. Samička je menšia ako samec. Sú to litofilné druhy a ikry kladú na pevný podklad, ktorý je tvorený plochým kameňom. Počas nahovárania a prípravy na reprodukčný proces samček najskôr očistí substrát, ku ktorému vábi samičku. V niektorých prípadoch čistí aj viacero substrátov, než sa rozhodne na ktorý samička nakladie vajíčka, ktoré potom oplodní. Kladenie vajíčok v prvej fáze reprodukcie prebieha s pomerne dlhými prestávkami, ktoré sa skracujú a k ukončeniu trenia sa zasa predĺžujú. V prípade, ak samička kladie vajíčka, samček je v tesnej blízkosti treniska a toto stráži. Potom samička preberá stráženie a samček oplodňuje vajíčka. V niektorých prípadoch kladenie vajíčok prebieha dokonca tak, že samička kladie vajíčka a samček ich okamžite oplodňuje.
Počet vajíčok v prvej a poslednej fáze kladenia je 2 až 3, zriedkavo viac v druhej fáze je to 5 a viac, čo je druhovo charakteristické. Asi po dvoch dňoch až štyroch dňoch inkubácie (v priamej závislosti od druhu a teploty vodného prostredia) sú vyliahnuté pterigiolarvy prenesené do prirodzených priehlbín v piesku, alebo tieto jamky vyhĺbia rodičia, kde ich ukrývajú. Pterigiolarvy a neskôr aj larvy tam ostanú niekoľko dní. Larvy sú často prenášané do nových jamiek, čo však nie je pravidlom.
Napriek tomu, že starostlivosť o potomstvo preberá hlavne samička a samček stráži okolie teritória, pri tejto činnosti sa striedajú obaja rodičia. Larvy často berú do ústnej dutiny vykonajú „žuvacie“ pohyby ústami a opäť ich vypľujú do hniezda. Tento jav je často vidieť aj pri rozplávaných mláďatách, kedy ich bez zjavnej príčiny zoberú do úst, vykonajú uvedené pohyby úst a vypľujú ich späť do stáda mláďat. Týmto spôsobom ich zbavujú ektoparazitov.

</doc>
<doc id="84820" url="https://sk.wikipedia.org/wiki?curid=84820" title="Cichlidka">
Cichlidka

Cichlidka ("Apistogramma") je rod rýb z čeľade cichlidovité bežne chovaný akvaristami. 
Zástupcovia tohoto rodu pochádzajú zo severnej a strednej časti Južnej Ameriky. Nevyhovuje im tvrdá voda, najviac 10°dH. Teplota by mala byť okolo 24°C, pre odchov o niečo vyššia. Dôležité je, aby bola kyslá. Majú radi úkryty a rastliny. Samčekovia sú trochu väčší, krajšie sfarbení a majú dlhé plutvy.

</doc>
<doc id="84821" url="https://sk.wikipedia.org/wiki?curid=84821" title="Kozmická raketa">
Kozmická raketa



</doc>
<doc id="84823" url="https://sk.wikipedia.org/wiki?curid=84823" title="Skalár (rod)">
Skalár (rod)

Skalár (po latinsky "Pterophyllum") je rod rýb z čeľade cichlidovité bežne chovaný akvaristami.
Je to najznámejší rod spomedzi všetkých rodov cichlíd a patrí k najznámejším akvaristickým rodom vôbec. V slovenčine sa celý rod nazýva podľa jeho najznámejšieho zástupcu, druhu "Pterophyllum scalare", skalár obyčajný. Skaláry pochádzajú z mäkkých kyslých vôd Amazonky. Potrebujú pomerne priestranné a vysoké akvárium, kde by sa mohli preháňať, ale aj rastliny, aby sa mohli schovať. Vyhovuje im teplota okolo 24 °C.
Skaláry majú medzi cichlidami jedinečný tvar tela. Je kosoštvorcový, pričom horný a dolný roh kosoštvorca prerastá do dlhej závojovej chrbtovej a brušnej plutvy. Ďalší pár úzkych brušných plutiev majú veľmi dlhý a úzky. Základné sfarbenie ryby je strieborné. Jej telo často pokrývajú tmavé škvrny vytvárajúce viac či menej úhľadné zvislé pásy. Niektoré jedince sú úplne čierne, iné môžu obsahovať aj ružové až oranžové škvrny, či bodky na pltvách a chvoste, ktoré sa pri dopade svetla sfarbia na zeleno alebo modro.
Skaláry sú pokojné s výnimkou obdobia párenia. Rodičovský pár sa vzorne stará o znášku. V akváriu samička kladie priľnavé ikry na širokolisté rastliny (rod "Echinodorus") alebo na rúrku z PVC vloženú do akvária. Nečakane môže využiť aj iné miesto, napríklad sklo akvária, alebo ohrievač. Rodičia strážia a ovievajú ikry, ktoré sa vyliahnu po jednom alebo dvoch dňoch. Ak si nesplnia úlohu, čo sa niekedy stáva pri prvom rozmnožovaní, treba ich odstrániť a víriť vodu (napr. vzduchovacím kamienkom), aby boli ikry zásobené čerstvou vodou. Plôdik nemá charakteristický tvar dospelých a niekoľko dní po narodení sa živí naupliami žiabronôžok. Bez ohľadu na to, či sa rozmnožovanie podarilo, alebo nie, rodičovský pár môže o niekoľko dní znášku zopakovať. Pohlavie skalárov sa rozoznáva ťažko a skôr podľa správania ako podľa vzhľadu.

</doc>
<doc id="84825" url="https://sk.wikipedia.org/wiki?curid=84825" title="Vladimír Brabec">
Vladimír Brabec

Vladimír Brabec (* 15. máj 1934, Praha† 1. september 2017, Nová Ves pod Pleší) bol český herec a dabér.
Životopis.
K divadlu ho ťahalo už od detstva, spieval tiež v detskom zbore. Hneď po vojne hral v Pražskom divadle pro mládež Míly Mellanové – dnešný Akropolis (1946 – 1948, detské divadlo), v roku 1953 absolvoval DAMU u profesorov Nedbala, Krejči a Lukavského, v ročníku študoval napríklad s Petrom Haničincom, Vlastimilom Haškom, Josefem Zímou a Janou Štěpánkovou.
Brabec má so svojou ženou Naďou (vzali sa v apríli 1955) dcéru Helenu a syna Pavla, obe deti idú v otcových šľapajach. V roku 1980 získal titul zaslúžilý umelec a v roku 1998 v Přelouči dostal Cenu Františka Filipovského za celoživotné majstrovstvo v oblasti dabingu. Aj ako vyše sedemdesiatročný rád pracoval pred rozhlasovým a dabingovým mikrofónom, hosťoval tiež na divadelných scénach. Jeho veľkým koníčkom bolo lietanie lietadlom.
Tvorba.
Divadlo.
Po škole pôsobil v rokoch 1953 – 1954 v Moste a od roku 1959 dokonca v Národnom divadle. Hral v drámach, napríklad "Romeo a Júlia", "Skrotenie zlej ženy" alebo "Cyrano z Bergeracu", jeho priateľom sa stal napríklad Rudolf Hrušínský (chodili spolu tiež na pivo). Z Národného divadla odišiel v máji 1975, keď ho priamo pri predstavení Cyrana postihol infarkt (druhý dostal v septembri 2002 pri Národnom múzeu v Prahe. Stal sa členom hereckého súboru Filmového štúdia Barrandov, chýbali mu však diváci, a tak sa opäť vrátil na dosky Národného divadla, kde zotrval až do roku 1994, keď po nezhodách s vedením odišiel. Od tej doby je na voľnej nohe. Desať rokov napríklad hosťoval v Hudobnom divadle Karlín (napríklad muzikály "My Fair Lady", "Někdo to rád horké", "Zvonokosy" alebo "Anděl s ďáblem v těle"). V posledných rokoch účinkoval v muzikáloch pražského divadla Broadway "Kleopatra" a "Tři mušketýři".
Film.
Vo filme Brabec debutoval už v štrnástich rokoch, a to v Gajerovom snímku "Křížová trojka" (1948). Ešte počas štúdií dostal úlohy mladíkov vo filmoch "Revoluční rok 1848" (1949) a "Velké dobrodružství" (1952). Neskôr prišlo niekoľko malých úloh výsadkárov a vojakov ("Návštěva z oblak", "Vina Vladimíra Olmera", "Váhavý střelec", "Probuzení", "Ztracená stopa" a "Zářijové noci").
Film mu vcelku nedal žiadnu rolu, ktorá by sa vyrovnala jeho divadelným úloham – väčšinou to boli role nezodpovedajúce jeho nespornému talentu. Väčších rolí bolo vlastne len niekoľko: František Adam z Valdštejna vo filme "Poslední růže od Casanovy" (1966), ktorý sa dostane do sporu s prefíkaným grófom Casanovou (Felix le Breux). Potom dostal rolu osamelého výpravcu Kordy v detskom filme "Kapitán Korda" (1970), kancelára cisára Rudolfa II. v historickej komédii "Svatby pana Voka" (1970) a vojvodu z Orléansu v životopisnom filme "Tajemství veľkého vypravěče". V komediálnom žánri sa uplatnil napríklad ako bezcharakterný kráľ v oboch dieloch rozprávky "Z pekla štěstí". Vo filme už dostáva len malé role.
Televízia.
Väčšie uplatnenie Brabcovi priniesla televízia, napríklad v televíznych inscenáciách "Námořníci z Kotoru", "Vynes na horu svůj hrob" nebo "Nebezpečný člověk". Zaujímavá bola rola v inscenácii "Jestli jednou odejdu" (1985), kde si zahral starnúceho manžela, ktorý s deťmi využíva svoju ženu (Iva Janžurová) ako slúžku, tá sa nakoniec rozhodne odísť. Dobrý výkon tiež podal v inscenácii "Generál Eliáš" (1995).
Najväčšiu slávu získal v seriáloch. Hneď po prvom infarkte dostal titulnú a životnú rolu policajta a komunistu Jana Zemana v dnes už legendárnom, avšak kontroverznom seriáli "Tridsať prípadov majora Zemana" (1975 – 1980), čo mu prinieslo popularitu u mnohých divákov. Nepriehliadnuteľnou rolou bol rozvedený otec Richard Jokl v seriáli "My všichni školou povinní" (1984). K roli majora Zemana by sa mal ešte raz vrátiť, a to v pripravovanom filme "Major Zeman se vrací!", ktorého natáčanie sa však doposiaľ nezačalo. O majorovi Zemanovi napísal tiež knihu "Major Zeman – Jak to vidím dnes".
Dabing.
Samostatnú kapitolu v Brabcovej kariére tvorí český dabing. Dabing tvorí tretinu jeho životnej práce.

</doc>
<doc id="84826" url="https://sk.wikipedia.org/wiki?curid=84826" title="Pterophyllum">
Pterophyllum



</doc>
<doc id="84827" url="https://sk.wikipedia.org/wiki?curid=84827" title="Cichlasoma">
Cichlasoma



</doc>
<doc id="84828" url="https://sk.wikipedia.org/wiki?curid=84828" title="Apistogramma">
Apistogramma



</doc>
<doc id="84830" url="https://sk.wikipedia.org/wiki?curid=84830" title="Otvorené dvere">
Otvorené dvere

Technika otvorených dverí alebo asertívneho súhlasu je jedna z metód asertívneho zvládania kritiky.
Technika otvorených dverí zahŕňa v sebe súhlas s každou (aj čiastkovou, pravdepodobnou, obecnou) pravdou, ktorá je v tvrdení kritika doslovne obsiahnutá (ale naopak, odmietnutie súhlasu v prípade, ak tvrdenie ponižuje, alebo má zásadný význam). Vychádza z asertívneho práva "robiť chyby — a byť za ne zodpovedný" a z práva "byť sám sebe najdôležitejším sudcom".
Ústretový spôsob prijímania kritiky spôsobuje, že 
Kritizovaný jedinec 
Použitie súhlasu vnáša do situácie pokoj a čestné pravidlá, a bráni tiež rozvoju manipulatívnej kritiky.

</doc>
<doc id="84831" url="https://sk.wikipedia.org/wiki?curid=84831" title="Návrat (film)">
Návrat (film)

Návrat je filmový debut ruského herca a divadelného režiséra Andreja Zviaginceva z roku 2003 (medzinárodne vydaný v roku 2004). Rozpráva príbeh dvoch mladých chlapcov, ktorých otec sa náhle vráti po dvanástich rokov domov a vezme ich na prázdninový výlet. Film získal množstvo ocenení. 
Príbeh.
Život dvoch bratov vyruší nečakané objavenie sa ich otca, ktorého im pripomínala už len 12 rokov stará fotografia. Otec po svojom návrate zoberie svojich synov na prázdninový výlet autom. Starší syn Andrej poslušne plní otcove autoritatívne príkazy, je šťastný že sa otec vrátil. Naopak mladší syn Ivan otcovi vzdoruje a nechce pripustiť, že nejakého otca skutočne má. Otec nechce prezradiť svojim synom, kde bol celé tie roky ani to kam práve smerujú na výlet. Snaží sa zo svojich synov vychovať mužov. 
Drsná krása severských jazier a lesov dodávajú pôsobivej ľudskej dráme veľmi zvláštnu dimenziu. Film do veľkej miery predstavuje mytologický pohľad na ľudský život.
Ocenenia.
Film získal 28 ocenení a 11 nominácii. 

</doc>
<doc id="84836" url="https://sk.wikipedia.org/wiki?curid=84836" title="Študentské domovy a jedálne Ľudovíta Štúra">
Študentské domovy a jedálne Ľudovíta Štúra



</doc>
<doc id="84837" url="https://sk.wikipedia.org/wiki?curid=84837" title="Newtonov gravitačný zákon">
Newtonov gravitačný zákon



</doc>
<doc id="84838" url="https://sk.wikipedia.org/wiki?curid=84838" title="Šturák">
Šturák



</doc>
<doc id="84839" url="https://sk.wikipedia.org/wiki?curid=84839" title="Študentský domov Mladosť">
Študentský domov Mladosť

Študentský domov Mladosť je vysokoškolský internát v Mlynskej doline v Bratislave patriaci medzi účelové zariadenia Slovenskej technickej univerzity v Bratislave.
Nachádza sa na ulici Staré grunty v blízkosti internátov Ľ. Štúra patriacich Univerzite Komenského. Je súčasťou jedného z najväčších komplexov študentských internátov v Strednej Európe, v ktorom počas školského roka býva okolo 10 000 študentov, čo je porovnateľné s populáciou menšieho slovenského mesta, napríklad Stupavy.
ŠD Mladosť pozostáva z 16 výškových blokov (označených kódmi A1 – A4, B1 – B4, C1 – C4, D1 – D4). Bloky A/B so spojovacou budovou a bloky C/D so spojovacou budovou (v ktorej sa nachádzajú aj kancelárie vedenia ŠD a jedáleň) tvoria dva nezávislé stavebné celky.
Každý blok má 8 poschodí (okrem bloku D4 s deviatimi poschodiami), na každom poschodí sú 4 bunky a jedna kuchynka. Jedna bunka pozostáva z chodby, sociálnych zariadení a dvoch izieb. Jedna je jednolôžková (po rekonštrukcií dvojlôžková), druhá trojlôžková. Existujú aj výnimky kde je namiesto trojlôžkovej izby iba dvojlôžková, hlavne na bloku kde sú bežne ubytovaní študenti doktorantského štúdia. Prevažná časť kuchyniek je nezariadená alebo iba so základným nábytkom.
V priestoroch Mladosti kedysi sídlil aj vysokoškolský klub Elam, ktorý navštevovali okrem študentov aj mladí ľudia z celej Bratislavy.
Na Mladosti v súčasnosti sídlia taktiež organizácie ako Ynet alebo jediné študentské internetové rádio (IRŠ) v Bratislave – Radio TLIS.
Približne od ŠD Mladosť sa nachádza Fakulta elektrotechniky a informatiky a Fakulta informatiky a informačných technológií STU Bratislava na ulici Ilkovičova.
Momentálne (január 2024) sú zrekonštruované celé bloky A, B, D2, D3 a D4. 
Dopravné spojenie.
Mestská hromadná doprava.
K ŠD Mladosť:
K Strojníckej fakulte, Stavebnej fakulte, Fakulte architektúry a dizajnu a FCHPT:
Do centra mesta:
K nákupnému centru Eurovea:
Na Autobusovú stanicu:
Na Hlavnú stanicu:
Automobilová doprava.
Neďaleko ŠD Mladosť sa taktiež nachádza diaľnica D2 (Bratislava – Brno). Spojenie (Bratislava – Košice) je možné diaľnicou cez most Lanfranconi.

</doc>
<doc id="84847" url="https://sk.wikipedia.org/wiki?curid=84847" title="Ján Kubiš">
Ján Kubiš

Ing. Ján Kubiš, Dr.h.c. (* 12. november 1952, Bratislava) je slovenský diplomat a politik. V rokoch 20062009 pôsobil vo funkcii ministra zahraničných vecí vo vláde Roberta Fica. 19. augusta 2023 oznámil záujem kandidovať v prezidentských voľbách v roku 2024 ako občiansky kandidát.
Život.
Kubiš sa narodil v Bratislave ako staršie z dvoch detí Jána Kubiša, pôvodom z Lučatína, a matky Žofie, pôvodom z Bardejova. Má mladšiu sestru Evu. Navštevoval ZŠ Košická a následne absolvoval Gymnázium Jura Hronca.
Vysokoškolské štúdium v rokoch 19711976 na Moskovskom štátnom inštitúte medzinárodných vzťahov ukončil s titulom inžinier v roku 1976. Počas štúdií v Moskve sa stal členom KSČ, členstvo ukončil po Nežnej revolúcii v roku 1989. Od roku 1976 do 1992 pracoval na Ministerstve zahraničných vecí ČSFR a v rokoch 19931994 pôsobil ako veľvyslanec a stály predstaviteľ Slovenskej republiky pri OSN a iných medzinárodných organizáciách. Medzi rokmi 19941998 pôsobil ako riaditeľ Centra OBSE pre prevenciu konfliktov. V roku 1998 sa podieľal na vzniku Strany občianskeho porozumenia. V rokoch 19992005 bol generálnym tajomníkom OBSE a od roku 2005 pôsobil v Bruseli ako osobitný predstaviteľ EÚ pre strednú Áziu.
V rokoch 20062009 pôsobil ako nestraník vo funkcii ministra zahraničných vecí vo vláde Roberta Fica. Počas ministrovania v rokoch 20072008 pôsobil ako predseda Rady ministrov Rady Európy, v rokoch 20062007 viedol ministerstvo v čase, keď Slovensko malo kreslo nestáleho člena Bezpečnostnej rady OSN. Z pozície odišiel v januári 2009, kedy bol vybraný na pozíciu výkonného tajomníka Hospodárskej komisie OSN pre Európu v Ženeve (EHK/UNECE), v hodnosti námestníka generálneho tajomníka OSN.
Pôsobenie v štruktúrach OSN (20092021).
Post výkonného tajomníka EHK Kubiš zastával v rokoch 2009 až 2012. Od januára 2012 bol osobitným predstaviteľom generálneho tajomníka OSN pre Afganistan a šéfom Asistenčnej misie Spojených národov v Afganistane (UNAMA). V septembri 2014 Kubiša nahradil na čele misie Nicholas Haysom z Juhoafrickej republiky, ktorého do tejto funkcie vymenoval generálny tajomník OSN Pan Ki-mun. Na jar 2015 nastúpil ako osobitný predstaviteľ GT OSN do vedenia misie OSN v Iraku (UNAMI). V rámci pozície riešil humanitárnu a rozvojovú pomoc, konsolidáciu vnútropolitických pomerov a pomoc vláde v boji s Islamským štátom.
V januári 2019 oznámil svoj záujem stať sa prezidentom Slovenska. Nakoniec však nekandidoval. Bol od januára 2019 osobitým vyslancom OSN pre Libanon (UNSCOL).
V januári 2021 ho generálny tajomník OSN António Guterres vymenoval za osobitného vyslanca OSN pre Líbyu (UNSMIL). Jeho predchodcom bol do marca 2020 Ghassan Salamé, zastupovala ho Stephanie Williams. Pôvodne mal funkciu zastávať bulharský diplomat Nikolaj Mladenov, ten však post odmietol. V novembri 2021 Ján Kubiš oznámil svoju rezignáciu na post osobitného vyslanca OSN v Líbyi. V decembri 2021 z profesionálnych a osobných dôvodov Kubiš ukončil prácu v OSN.
Kariéra po roku 2021, kandidatúra za prezidenta.
V roku 2023 nastúpil ako odborný asistent na Právnickej fakulte Univerzite Komenského.
19. augusta 2023 oznámil záujem kandidovať v prezidentských voľbách v roku 2024 ako občiansky kandidát. V decembri 2023 kritizoval vládnu snahu o zrušenie Úradu špeciálnej prokuratúry v skrátenom legislatívnom konaní. Viac než 22 tisíc podpisov pre svoju prezidentskú kandidatúru odovzdal na ministerstve vnútra 30. januára 2024.
V prvom kole volieb získal 45 957 (2,04 %) platných hlasov a skončil na 6. mieste.

</doc>
<doc id="84848" url="https://sk.wikipedia.org/wiki?curid=84848" title="Kula (sopka)">
Kula (sopka)

Kula je názov menšieho vulkanického poľa, nachádzajúceho sa juhozápadným smerom od mesta Selendi. Je to najzápadnejšie položená forma prejavu mladého vulkanizmu v Turecku. Pole zahŕňa niekoľko bazaltových troskových kužeľov a maarov, ktorých vek bol stanovený na 1,1 mil. rokov (najstaršie), až 10 000 rokov (najmladšie). Aktivita sa začala v pleistocéne produkovaním lávových prúdov z kráterov umiestnených okolo staršej kaldery. Neskôr boli produkované lávy s xenolitmi ultramafitov. Aj keď posledné erupcie pochádzajú z holocénu, presnejšie datovanie nie je známe.

</doc>
<doc id="84849" url="https://sk.wikipedia.org/wiki?curid=84849" title="Parasaurolophus">
Parasaurolophus

Parasaurolophus bol veľký, 8 až 10 m dlhý bylinožravý dinosaurus zo skupiny Ornithopoda. Známy je z dobrých pozostatkov. Pred 75 až 73 miliónmi rokov obýval západ Severnej Ameriky. 
Opis.
Podobne ako iné veľké ornitopody, aj tri až štyri tony ťažký parasaurolofus sa zvyčajne pohyboval na všetkých štyroch končatinách. V prípade potreby sa však dokázal vztýčiť na zadné končatiny – napríklad počas behu. Tento rod patril medzi hadrosauridy vyznačujúce sa dutým kosteným hrebeňom na hlave, ktorý bol napojený na dýchacie cesty. Kostený hrebeň tohto dinosaura bol až 180 cm dlhý, pripomínal trubicu a smeroval dozadu. Samice mávali kostený hrebeň oveľa kratší než samce. Počítačová animácia ukázala, že vďaka kostenému hrebeňu dokázal vydávať rôzne impozantné hlasité zvuky. Mnohí vedci tiež predpokladajú, že dodával zvieraťu výnimočne citlivý čuch. 

</doc>
<doc id="84850" url="https://sk.wikipedia.org/wiki?curid=84850" title="Remote Manipulator System">
Remote Manipulator System

Remote Manipulator System (skratka RMS), po slovensky "systém manipulácie s predmetmi na diaľku" alebo Kanadská ruka, bolo pätnásť metrov dlhé manipulačné rameno raketoplánu. Vyvinula ho kanadská firma Spar Aerospace Ltd. a jeho hmotnosť bola zhruba .
Práca s ním bola možná len vtedy, keď boli otvorené dvere do nákladového priestoru. Toto rameno mali všetky operačné americké raketoplány, ale skúšobný prototyp Enterprise ho neobsahoval. Prvýkrát ho raketoplán obsahoval pri lete STS-2, ktorý odštartoval 12. novembra 1981. 
Nachádzalo sa v nákladovom priestore družicového stupňa (orbitera) a bolo diaľkovo ovládané. Umožňovalo vykonávať rozličné činnosti, napríklad vypustenie a znovuzachytenie nákladu raketoplánu, či prezeranie rôznych častí stroja alebo jeho nákladu (za predpokladu, že na jeho konci bola umiestnená kamera). Po havárii Columbie sa manipulačné rameno využívalo tiež pri kontrole tepelného štítu raketoplánu, aby bolo možné prípadné poškodenie včas odhaliť a opraviť. Nakoľko manipulátor sám na všetky časti raketoplánu nedosiahol, pripájala sa k nemu predlžovacia tyč IBA (Inspection Boom Assembly), na ktorej boli prístroje OBSS (Orbiter Boom Sensor System) umožňujúce vykonať podrobnú prehliadku tepelného štítu. Po prvýkrát sa kontrola tepelného štítu robila počas misie STS-114.

</doc>
<doc id="84851" url="https://sk.wikipedia.org/wiki?curid=84851" title="Marek Maďarič">
Marek Maďarič

Mgr. Marek Maďarič (* 23. marec 1966, Bratislava) je slovenský scenárista, dramaturg a politik. Od 4. júla 2006 do 8. júla 2010 bol ministrom kultúry. Po voľbách v roku 2012 sa opäť stal ministrom kultúry SR. V marci 2016 bol vymenovaný do rovnakej funkcie v 3. vláde R. Fica. Po viacerých nezhodách dňa 25. 10. 2018 zo strany definitívne odišiel a v parlamente zostal pôsobiť ako nezávislý poslanec až do roku 2020.
Raný život, štúdium a rodina.
Narodil sa 23. marca 1966 v Bratislave. V rokoch 1984 až 1989 absolvoval štúdium filmovej a televíznej dramaturgie a scenáristiky na Filmovej a televíznej fakulte Vysokej školy múzických umení v Bratislave. Je ženatý, manželka Zuzana je lekárka. 
Ovláda anglický a francúzsky jazyk.
Umelecká kariéra.
V rokoch 1993 až 1996 pracoval ako nezávislý scenárista. Neskôr pôsobil v Slovenskej televízii ako dramaturg v redakcii literárno-dramatického vysielania. V rokoch 1996 až 1997 bol jej šéfredaktorom a zástupcom šéfredaktora. V rokoch 1999 až 2000 pracoval ako reklamný textár v reklamnej agentúre Istropolitana D´Arcy.
V rokoch 2002 až 2004 bol podpredsedom Rady Slovenskej televízie. Pripravil a realizoval viacero hraných filmov a inscenácií, rozhlasových hier aj divadelných predstavení pre Divadlo Andreja Bagara a Divadlo Astorka Korzo ’90.
Politická kariéra.
Marek Maďarič v roku 1988 vstúpil do Komunistickej strany Slovenska (KSS). Od roku 2002 pôsobil ako vedúci mediálneho a tlačového oddelenia strany SMER - sociálna demokracia. Podpredsedom strany bol od 30. septembra 2006. Oficiálne sa vzdal tejto funkcie na sneme strany v Martine 9. decembra 2017. Nahradil ho Richard Raši. Po vražde mladého novinára Jána Kuciaka a jeho snúbenice Martiny Kušnírovej sa Maďarič vzdal miesta ministra kultúry v marci 2018. 
Vo vláde Roberta Fica bol ministrom kultúry Slovenskej republiky. Po predchodcovi Rudolfovi Chmelovi bol prezidentom menovaný do funkcie 4. júla 2006.
Svoj poslanecký mandát si opätovne začal uplatňovať od 28. schôdze 13. marca 2018. Jeho náhradníčkou bola Mária Janíková.

</doc>
<doc id="84853" url="https://sk.wikipedia.org/wiki?curid=84853" title="RMS">
RMS

RMS môže byť skratka pre:

</doc>
<doc id="84854" url="https://sk.wikipedia.org/wiki?curid=84854" title="Kula">
Kula

Kula môže byť:
Kuľa môže byť nárečovo:

</doc>
<doc id="84855" url="https://sk.wikipedia.org/wiki?curid=84855" title="Bootovanie">
Bootovanie

Bootovanie je proces zavádzania operačného systému pri zapnutí alebo reštartovaní počítača.
Etymológia.
Výraz "bootovanie", resp. "bootovať" pochádza z angl. slangového výrazu pre zavádzací program (tzv. "zavádzač") – "bootstrap", ktorý pôvodne označoval kúsok kože našitý na vrchu sáry čižmy (angl. "boot") a umožňoval ľahšie obutie. Niekedy sa pre zavádzač používa aj výraz "bootloader", najmä ak sa operačný systém zavádza zo vzdialeného počítača (pamäťového média, nadradeného systému) prostredníctvom komunikačnej linky alebo počítačovej siete.
Samotný výraz "zavádzanie operačného systému" popisuje proces, kedy sa z dátového nosiča prekopíruje operačný systém alebo jeho časť do operačnej pamäte počítača, a následne sa v nej spustí.
Priebeh bootovania pri PC.
Bootovanie zložitejších počítačov (akým je napr. PC) je obvykle viacstupňový, pomerne zložitý proces kvôli možnosti použiť rôzne dátové nosiče obsahujúce samotný operačný systém resp. jeho zložky, prípadne kvôli možnosti vybrať pri zapnutí počítača spomedzi viacerých dostupných operačných systémov, alebo ich rôznych konfigurácií.
Po zapnutí počítača sa začne priamo z pamäti, v ktorej je uložený (obvykle EPROM alebo FLASH), vykonávať pomerne jednoduchý program (nie príliš správne nazývaný BIOS, podľa súboru rutín, ktorý síce je uložený v tej istej pamäti, avšak má inú funkciu), ktorý vykoná základný test systému (POST, skr. z angl. Power-On Self-Test), v rámci ktorého okrem iného vyhľadáva v oblasti pamäťového priestoru vyhradenej pre rozširujúce karty programy s určitou značkou na začiatku, a ak ich nájde, spustí ich (typicky sa takto konfiguruje napr. grafická karta). Použitím zvláštnej prídavnej karty je teda možné aj celý bootovací proces prerušiť a pokračovať procesom daným pamäťou tejto karty, čo sa využíva napríklad pri bootovaní zo siete, keď je pamäť obsahujúca program potrebný pre takéto bootovanie umiestnená priamo na sieťovej karte.
Po ukončení POST sa začne samotné zavádzanie systému. Na základe konfiguračných parametrov uložených obvykle v baterkou zálohovanej pamäti SRAM (kombinovanej s obvodom hodín reálneho času) je z vybraného pamäťového média – obvykle pevného disku – načítaný do operačnej pamäte prvý sektor a je dohodnutým spôsobom spustený. Tento sektor obsahuje jednoduchý program, ktorý, keďže môže byť na disku ľubovoľne modifikovaný, zabezpečuje úplnú flexibilitu ďalšieho priebehu bootovania.
Tradične tento sektor – nazývaný "boot sektor" – obsahuje základné informácie o disku a jeho súborovom systéme, a krátky program, ktorý zavedie z dohodnutej časti disku do operačnej pamäte rozsiahlejší zavádzač, ktorý napokon zavedie samotný operačný systém.
MBR.
Pri pevnom disku, ktorý je delený na viacero logických diskov (partícií), je tento proces o niečo zložitejší. Prvý sektor disku, v takomto prípade nazývaný "Master Boot Record", skr. "MBR", obsahuje program, ktorý na základe tabuľky uloženej v tom istom sektore ("Partition table") určí začiatok aktívneho logického disku (partície), načíta jej prvý sektor – ktorý je vlastne pôvodným bootsektorom – a spustí ho.
Boot manager.
Niekedy je MBR nahradený zavádzačom, ktorý zavedie zložitejší program, nazývaný boot manager. Obvykle sa používajú vtedy, ak je v počítači nainštalovaných viacero operačných systémov (na viacerých fyzických alebo logických diskoch). Po výbere OS užívateľom, alebo po uplynutí prednastavenej doby automatickým výberom, spúšťajú normálny bootovací postup rovnako ako MBR.
Niektoré známe boot managery (pochádzajúce najmä zo suity okolo Linuxu) sú:
Konfiguračné utility.
Základný bootloader obvykle obsahuje aj konfiguračnú utilitu, ktorá sa spustí obvykle pri stlačení určitej klávesy (typicky "Del", u niektorých počítačov F1) počas procesu bootovania.
Preprogramovateľnosť bootloadera.
Niektoré bootloadery, ktoré sú umiestnené v pamäti FLASH majú zabudovanú možnosť preprogramovania (upgrade) z niektorého pripojeného pamäťového média (napr. diskety). Niekedy je takéto preprogramovanie zabezpečené tak, že aj pri zlyhaní preprogramovania napr. následkom výpadku napájania, je vždy uchovaná aspoň základná časť bootovacieho programu, ktorý zabezpečí núdzové preprogramovanie. Niektorí výrobcovia FLASH pamätí preto preprogramovanie časti pamäte (nazývanej obvykle výrazom obsahujúcim slovo "boot", keďže sa v nej uchováva takýto núdzový bootloader) podmieňujú zvláštnou, zložitejšou procedúrou, napr. pripojením vyššieho než obvyklého napätia na niektorý z vývodov.

</doc>
<doc id="84856" url="https://sk.wikipedia.org/wiki?curid=84856" title="Lev IV. (Byzantská ríša)">
Lev IV. (Byzantská ríša)

Lev IV. zvaný Chazar (* okolo. 750 – † 780) bol byzantským cisárom, ktorý panoval v rokoch 775–780. Jeho otcom a predchodcom na tróne bol cisár Konštantín V., matkou chazarská princezná Irena. V roku 776 ustanovil Lev svojho syna Konštantína, budúceho Konštantína VI. za svojho spolucisára. Musel pritom potlačiť povstanie vyvolané nevlastnými bratmi.
Rovnako ako jeho otec a dedo bojoval aj Lev IV. úspešne proti Arabom (ktorým spôsobil ťažkú porážku v roku 778) a proti Bulharom. Na rozdiel od nich však zmiernil prenasledovanie ikonodulov (on sám nebol ikonoklastom) a opäť dosadil v Konštantínopole ikonodulského patriarchu.
Aj keď bol vyrovnanejší než jeho otec, nemal také vladárske schopnosti ako on. Je však potrebné dodať, že počas svojej krátkej vlády sa musel potýkať s dvomi vážnymi prekážkami. Prvou bola jeho choroba – zdá sa, že to bola zrejme tuberkulóza – ktorej podľahol ako tridsaťjedenročný. Druhou prekážkou bola jeho mocichtivá žena Irena, rodáčka z Atén. Lev značne podliehal jej vplyvu a nakoniec jej zanechal aj regentstvo, pretože ich syn Konštantín VI. bol roku 780 ešte neplnoletý.

</doc>
<doc id="84857" url="https://sk.wikipedia.org/wiki?curid=84857" title="Konštantín VI. (Byzantská ríša)">
Konštantín VI. (Byzantská ríša)

Konštantín VI. (varianty mena pozri v článku Konštantín VI.;* 771† 797) nastúpil ako deväťročný na byzantský trón po svojom otcovi Levovi IV. Zo začiatku za neho vykonávala vládu ako regentka jeho matka Irena, neskôr vládol sám.
V roku 787 uzatvoril spojenectvo s Karolom Veľkým, dokonca sa plánoval sobáš medzi Konštantínom a Karolovou dcérou "Rotrud", ale nakoniec sa nekonal a Konštantín uzatvoril manželstvo s dcérou nižšieho šľachtica.
Konštantín mal vtedy 16 rokov a podľa všeobecnej mienky bol teda už dosť starý, aby mohol prevziať výkon vládnych záležitostí od svojej matky. Musel však ešte počkať až do povstania arménskych vojakov v byzantskej armáde v roku 790, ktoré bolo nasmerované proti Irene, kým skutočne získal moc. Irena si nechala titul cisárovnej a Konštantín musel najprv poraziť povstaleckých vojakov, než konečne akceptovala toto nové usporiadanie.
Znovu obnovil prenasledovanie ikonodulov. Musel tiež potlačiť povstanie svojho strýka Nikefora, ktorého potom vyhnal do kláštora, aby mu neprekážal vo vládnutí. Dal sa rozviesť a znovu sa oženil, čo mu spôsobilo ujmu na popularite, a možno to nebolo vôbec legálne, patriarcha to však ignoroval.
V roku 797 vypukla ďalšia vzbura, tentoraz zosnovaná Ireninými spojencami a s jej súhlasom, pri ktorej Konštantína uväznili a oslepili. Neskôr následkom týchto zranení podľahol. Jeho matka Irena získala všetku moc v ríši.
Doba Konštantínovej vlády sa vyznačovala povstaniami, nespokojnosťou obyvateľstva, palácovými intrigami a mravným úpadkom. Ešte počas vlády Michala II. (820829) vystúpili dvaja uchádzači o trón, ktorí predstierali, že sú Konštantínom VI.

</doc>
<doc id="84859" url="https://sk.wikipedia.org/wiki?curid=84859" title="Obchod na korze">
Obchod na korze

Obchod na korze () je film z roku 1965 na motívy novely spisovateľa Ladislava Grosmana. Ako prvý česko-slovenský film získal v roku 1966 cenu americkej Akadémie filmových umení a vied (Oscar) za najlepší cudzojazyčný film. Poľská herečka Ida Kamińska bola o rok nato nominovaná na Oscara za najlepší ženský herecký výkon v hlavnej úlohe (cenu nakoniec získala Liz Taylorová za úlohu Marthy v "Kto sa bojí Virginie Woolfovej?"). Film režírovali Ján Kadár a Elmar Klos a hlavnú úlohu Antona hral Jozef Kroner.
Dej.
Film je tragikomickým príbehom jednoduchého stolára Tóna Brtka, ktorý sa vďaka svojmu švagrovi, miestnemu veliteľovi Hlinkovej gardy, stáva arizátorom a získa skrachovanú galantériu, patriacu staršej židovskej vdove Rozálii Lautmanovej. Film tematizuje schopnosť autoritatívneho režimu zatiahnuť do svojho súkolia aj bezúhonného človeka, ktorý sa potom márne snaží vyrovnať s výčitkami vlastného svedomia.
Príprava a neskoršie premietanie.
Film sa natáčal na východnom Slovensku v Sabinove a v ateliéroch v Prahe. Pôvodne sa film mal natáčať v Rožňave, ale pre nesúhlas vedenia mesta sa časti filmu s mestským prostredím nakoniec natáčali v Sabinove.
Nakrúcanie filmu sa začalo 12. júna 1964. Rozpočet filmu tvorcovia prekročili o 700 000 korún a plánovanú metráž 2700 o 750 metrov.
Po roku 1969 bol film ako následok Kadárovej emigrácie zakázaný.

</doc>
<doc id="84860" url="https://sk.wikipedia.org/wiki?curid=84860" title="Lavra">
Lavra

Lavra () je veľký a mimoriadne významný monastier (kláštor), ktorý spravidla podlieha priamo patriarchovi (a nie miestnemu biskupovi). Status lavry má vo svete len niekoľko monastierov. Pôvodne toto slovo označovalo väčšie zoskupenie kélií či jaskýň s centrálnym chrámom a prípadne aj spoločnou trapézou (jedálňou).
Termín sa používa v prostredí gréckokatolíckej a pravoslávnej cirkvi. 

</doc>
<doc id="84865" url="https://sk.wikipedia.org/wiki?curid=84865" title="William Crookes">
William Crookes

William Crookes, (* 17. jún 1832, Londýn, Spojené kráľovstvo – † 4. apríl 1919, Londýn, Spojené kráľovstvo) bol anglický chemik a fyzik.
V roku 1861 objavil dovtedy neznámy prvok s jasnou zelenou emisnou čiarou v spektre a tento prvok nazval tálium, z gréckeho "thallos", zelený. Prvýkrát popísal v roku 1879 plazmu, a volal ju „radiant matter“ – žiarivé skupenstvo. Crookes tiež ako prvý identifikoval prvú vzorku hélia v roku 1895. Vynašiel prístroj – takzvaný Crookesov mlynček, ktorý je poháňaný len svetelnými lúčmi a ktorý sa dodnes predáva ako kuriozita.

</doc>
<doc id="84867" url="https://sk.wikipedia.org/wiki?curid=84867" title="Prešovské jatky">
Prešovské jatky

Prešovské jatky alebo Prešovský krvavý súd bol mimoriadny súd, ktorý odsúdil na smrť 24 mešťanov a zemanov z Prešova, okolia i vzdialenejších častí Uhorska. Všetkých obvinili z vykonštruovanej účasti na príprave nového sprisahania, počas vyšetrovania ich podrobili mučeniu a nakoniec krutým spôsobom popravili.
Predchádzajúce udalosti.
Tököliho povstanie namierené proti Habsburgovcom podporili aj mnohí občania Prešova. Lepšie vyzbrojené a početnejšie cisárske vojsko však pod vedením generála Schultza dosiahlo roku 1684 pri kopci zvanom "Šibeňa hura" dôležité víťazstvo. Obrancovia Prešova sa stiahli za mestské hradby a začali ho opevňovať. Vidiac beznádejnosť svojej situácie však pristúpili na kapitulačné podmienky, ktoré neboli vôbec potupné. Mestu zaručili jeho doterajšie výsady, ďalej osobnú i majetkovú nedotknuteľnosť mešťanov – amnestovala sa dokonca aj dovtedajšia nevernosť voči cisárovi a Thökölyho vojskám bol zaručený slobodný odchod z mesta. Po otvorení brán mesta však prestal generál Schultz rešpektovať podmienky kapitulácie.
Súd a popravy.
Plnú moc na zlikvidovanie vzbúrencov dostal generál Anton Caraffa di Stigliano. Do Prešova prišiel v januári 1687 z Neapola. Hneď dal zatvoriť všetky brány mesta. Nik už nemohol z mesta uniknúť. Na súdenie rebelov vytvoril osobitný tribunál, ktorého sa sám stal predsedom. 
Prvé rozsudky boli vynesené už 16. februára. Na ozrutnom drevenom lešení sa pripravilo 30 katov s dvojsečnými mečmi čakali na prvé obete. Prvým popraveným sa stal Žigmund Zimmermann, prešovský šľachtic a senátor. Naťahovanie na škripec z neho dostalo priznanie, pričom proti rozsudku smrti nič nezmohlo ani to, že sa zriekol svojej viery, ani prosby jeho manželky a jej zlaté náhrdelníky, ktoré posielala Caraffovej žene. 
Ďalším trpiteľom sa stal Andrej Keczer z Lipovca, pochádzajúci zo starej zemianskej rodiny, ktorý na stavovských zhromaždeniach bránil záujmy krajiny voči viedenskému dvoru. Jeho, podobne ako Zimmernanna, najprv mučili na škripci. Na popravisko ho museli priniesť na saniach, lebo nevládal stáť na nohách. Previnením sa mu stalo, že „posielaním a prijímaním listov od nepriateľa sa najviac previnil novým hriechom urážky Veličenstva“. Na lešení mu najprv mečom odťali ruku, ktorou listy písal, neskôr mu zoťali hlavu a rozštvrtené telo povešali na háky vedľa štyroch hradských ciest vedúcich do Šariša, Podhradíka, Levoče a Košíc. 
František Baranay, zeman a senátor Prešova, bol už v minulosti 4 roky uväznený v Košiciach pre svoje náboženské presvedčenie. Mučený bol tzv. španielskymi čižmami. Obvinený bol za to, že pri náboženských nepokojoch v Prešove pomáhal pri búraní Františkánskeho kláštora. Katom bol sťatý, neskôr mu rozštvrtili telo a rozviezli na štyri brány mesta, kde viseli na výstrahu ostatným občanom mesta. Na popravu sa s veľkou rozkošou pozerala aj Caraffova manželka. 
Ďalším popraveným bol udatnosťou široko-ďaleko známy Gabriel Pallasti, zeman z Krušoviec od Topoľčian, ktorý bojoval na strane Thökölyho. Po utíchnutí bojov sa utiahol na svoj majetok, tam ho však chytili cisárski dôstojníci a obvinili, že chystá proti panovníkovi vzburu. Nato ho podrobili mučeniu. Najprv mu dohola ostrihali vlasy, potom pod nechty nabili klince, akými sa podkúvali kone. Vykonali na ňom aj mučenie ohňom a tzv. taliansky spôsob mučenia. Ten spočíval vo vrážaní rozpálených drôtov do genitálií. Mučenie bolo tak hrozné, že sa priznal k veciam, ktoré boli vzápätí vyvrátené svedkami. Na popravisko ho doviezli takmer napoly upečeného. Sťali ho a hlava vyschla vedľa cesty vedúcej na Spiš, neďaleko hlavy Zimmermanna. 
Ostatky popravených kati po 6 týždňoch zabalili do plátna a zahrabali v záhradách na predmestí Prešova. Katove lešenie, na ktorom vypustilo dušu mnoho nevinných, strhli až v novembri 1688.

</doc>
<doc id="84868" url="https://sk.wikipedia.org/wiki?curid=84868" title="Prešovský krvavý súd">
Prešovský krvavý súd



</doc>
<doc id="84870" url="https://sk.wikipedia.org/wiki?curid=84870" title="Temná hmlovina">
Temná hmlovina



</doc>
<doc id="84871" url="https://sk.wikipedia.org/wiki?curid=84871" title="Centimeter kubický">
Centimeter kubický



</doc>
<doc id="84872" url="https://sk.wikipedia.org/wiki?curid=84872" title="Microsoft Windows NT">
Microsoft Windows NT



</doc>
<doc id="84874" url="https://sk.wikipedia.org/wiki?curid=84874" title="Teória čísel">
Teória čísel

Teória čísel je jednou z disciplín diskrétnej matematiky zaoberajúca sa vlastnosťami čísel vo všeobecnosti a zvlášť celými číslami, ako aj širším rozsahom problémov súvisiacich so štúdiom čísel. Je možné ju ďalej rozdeliť do poddisciplín vzhľadom na používané metódy a typy riešených úloh.
Poddisciplíny.
Elementárna teória čísel.
Od antiky do 18. storočia sa teória čísel zaobišla bez iných matematických disciplín. Jej jediné pomôcky boli vlastnosti celých čísel, obzvlášť rozdelenie čísel na prvočísla, deliteľnosť a počítanie s kongruenciami. Dôležité výsledky, ktoré sa dajú dosiahnuť s pomocou elementárnych metód, sú malá Fermatova veta a jeho zovšeobecnenie Eulerova veta, Čínska zvyšková veta, Wilsonova veta a Euklidov algoritmus.
Analytická teória čísel.
Leonhard Euler si ako prvý všimol, že sa dajú metódy analýzy a teórie funkcií použiť na riešenie úloh teórie čísel. Dôležité problémy, ktoré boli vyriešené analytickými metódami, sú napríklad Gaußova prvočíselná veta a Dirichletova veta o prvočíslach v aritmetických rozvojoch. Okrem toho slúžili analytické metódy dôkazu o transcendentosti čísel pi a e.
Algoritmická teória čísel.
Algoritmická teória čísel sa zaoberá s tým, ako sa dajú problémy z teórie čísel riešiť algoritmicky. Dôležité otázky sú, či je veľké číslo prvočíslo, sfaktorizovanie veľkých čísel a spočítanie diskrétneho logaritmu.
Použitie teórie čísel.
Teória čísel sa používa v kryptografii. Používajú sa tu elementárne metódy (rozklad na prvočinitele, napríklad pri RSA alebo ElGamal), ale aj pokročilé metódy algebrickej teórie čísel (ECC).
Taktiež sa teória čísel nájde v teórii kódovania.
Historický vývoj.
Teória čísel v antike a stredoveku.
Prvé písomné dôkazy z teórie čísel sú zhruba z roku 2000 pred naším letopočtom. Egypťania a Babylončania už poznali čísla menšie než milión, štvorce a zopár pytagorských trojíc.
Systematický vývoj začal však až v prvom tisícročí pred naším letopočtom v antickom Grécku. Vynikajúci predstaviteľ je Euklides (zhruba 300 pred Kr.), ktorý preniesol Pytagorovu metódu matematického dôkazu do teórie čísel. Jeho najslávnejšie dielo, Euklidove elementy, sa do 18. storočia používalo ako štandardná učebnica pre geometriu a teóriu čísel. Zväzky 7, 8 a 9 sa zaoberajú otázkami teórie čísel, ako napríklad definíciou prvočísla, Euklidovho algoritmu (na výpočet najväčšieho spoločného deliteľa) a dôkazom, že existuje nekonečne veľa prvočísel (Euklidova veta).
V roku 250 pred Kr. sa zaoberal matematik Diofantos najskôr rovnakomennými rovnicami. Jeho hlavné dielo je Arithmetica. Gréci kládli zaujímavé otázky, z ktorých niektoré nie sú vyriešené dodnes (napr. problém prvočíselných dvojíc, dokonalých čísel alebo trojuholníkových čísel), alebo ktorých riešenie trvalo tisíce rokov.
So zánikom gréckych štátov skončila aj doba, v ktorej teória čísel v Európe kvitla. Z tohto času je menovateľný iba Leonardo di Pisa (Fibonacci, zhruba 1200 po Kr.), ktorý sa zaoberal okrem číselných radov aj riešením rovníc. Na konci stredoveku objavil Marin Mersenne tzv. Mersennove prvočísla.
Príklady číselných množín.
Hoci sú všetky hore uvedené číselné množiny nekonečné, nie sú rovnako mohutné. Mohutnosť N, Z, Q a algebraických čísel je rovnaká, ostatné tri sú mohutnejšie a zase rovnako mohutné.

</doc>
<doc id="84875" url="https://sk.wikipedia.org/wiki?curid=84875" title="Exodus">
Exodus

Exodus (z lat. exodus &lt; gr. εξοδος - exodos = východ) môže byť:

</doc>
<doc id="84883" url="https://sk.wikipedia.org/wiki?curid=84883" title="Kipa">
Kipa

Kipa (hebr. כיפה, pl. כיפות - "kipot") alebo jarmulka (jidiš יאַרמלקע - "jarmlke") je okrúhla čiapočka, ktorú nosia praktikujúci židia, v drvivej väčšine muži. Kipa pokrýva temeno hlavy, môže byť pripnutá k vlasom kovovou sponkou. Podľa Talmudu je žid "povinný" nosiť kipu pri modlitbe a pri štúdiu Tóry. Neskoršie rabínske autority tento úzus rozšírili, takže od 16.-17. storočia nosia mnohí veriaci židia kipu neustále.
História.
V Tanachu nenájdeme mnoho informácií o pokrývkach hlavy, rovnako sporé sú aj informácie zo starovekých pamiatok. Na Čiernom obelisku asýrskeho kráľa Salmanasara sú zobrazení vyslanci izraelského kráľa Jehua prinášajúci tribút (841 pred Kr.). Majú síce pokrývky hlavy, ich odev však vyzerá viac asýrsky než izraelsky. Izraeliti na neskoršom reliéfe kráľa Sinacheriba sú zobrazení bez pokrývky hlavy. Možno predpokladať, že pokrývky hlavy starých Izraelcov sa podobali tým, ktoré nosili Beduíni. Tie pozostávali z kúfíje zloženej do trojuholníka, jeden jeho roh visel vzadu na krku a chránil ho, zatiaľ čo zvyšné dva boli zviazané pod bradou. Hrubým vlneným povrazom "(akal)" sa táto šatka upevnila na hlave. Neskoršie začali Izraeliti oboch pohlaví používať pokrývky hlavy turbanového typu, aké dnes nosia napríklad arabskí roľníci - felahovia.
Zvyk nosiť kipu pochádza z Talmudu. V traktáte Šabat 156b sa píše: „"Zakry si hlavu, aby ťa pokryla bázeň pred nebesami."“ V traktáte Kidušin 31a rabi Chuna uvádza, že rabi Jošua nikdy neprešiel viac než dva metre bez pokrývky hlavy. Vysvetľoval to:" „Pretože Božia prítomnosť (šechina) je stále nad mojou hlavou.“" Väčšina halachických autorít sa zhoduje na tom, že nosenie kipy nie je prikázanie, ale len zvyk, ktorý má však platnosť zákona (Šulchan aruch, Orach chajim 2:6). Z prísne talmudického hľadiska je však židovský muž povinný zakrývať si hlavu iba počas modlitby alebo štúdia Tóry.
Etymológia.
Slovo "kipa" znamená v hebrejčine „kupola“. Etymológia výrazu "jarmulka" je jasná oveľa menej. Podľa niektorých jazykovedcov, napr. Max Vasmer, slovo jarmulka prešlo do jidiš cez ukrajinčinu alebo poľštinu z tureckého slova "yağmurluk", ktoré znamená „plášť do dažďa“. Podľa iných (Herbert Zeiden) je táto hypotéza nesprávna, predsa však uvažujú o pravdepodobnom tureckom pôvode slova. Domnievajú sa, že prvá polovica môže pochádzať z výrazu "yarim", tureckého adjektíva s významom „polovičný“. Druhá polovica podľa nich pochádza zo slova "qap", ktoré znamená „čiapka“ alebo „uzáver“. Podľa tradičnej etymológie vznikol výraz jarmulka z aramejskej frázy "jarej mej-eloka" (v bázni pred Bohom) alebo "jira malka" (bázeň pred Kráľom). Toto vysvetlenie je v súlade s predpokladom, že jarmulka signalizuje bázeň jej nositeľa pred Bohom.

</doc>
<doc id="84884" url="https://sk.wikipedia.org/wiki?curid=84884" title="Jarmulka">
Jarmulka



</doc>
<doc id="84893" url="https://sk.wikipedia.org/wiki?curid=84893" title="Július Šupler">
Július Šupler

Július Šupler (* 27. október 1950, Poprad) je slovenský hokejový tréner, ktorý viedol slovenskú reprezentáciu v rokoch 1993 – 1996 a 2006 – 2008.
Hráčska kariéra.
S hokejom začínal v rodnom Poprade, neskôr pokračoval v Liptovskom Mikuláši (oba vo vtedajšej 1. slovenskej národnej hokejovej lige). V rokoch 1970 – 1972 bol hráčom Slovana Bratislava a 1972 – 1976 VSŽ Košice.
Trénerske pôsobenie.
Trénovať začal ako asistent v Poprade 1979-85, v rokoch 1985-87 bol hlavným trénerom tohto klubu. V sezóne 1988-89 vyhral s Liptovským Mikulášom 1.SNHL. V sezóne 1991/92 získal s Duklou Trenčín česko-slovenský titul. V roku 1993 bol vymenovaný za prvého trénera slovenskej reprezentácie. Pod jeho vedením sa Slovensko prebojovalo do najvyššej kategórie Majstrovstiev sveta v hokeji v najkratšom možnom čase, keď v roku 1994 vyhralo C-kategóriu a o rok neskôr B-kategóriu MS. Cenným úspechom bolo i 6. miesto na olympijskej premiére v Lillehammeri 1994. Po Majstrovstvách sveta vo Viedni v roku 1996, kde Slovensko pri prvej účasti medzi elitou obsadilo 10. miesto, mu nebola predĺžená zmluva.
V rokoch 1996-2006 viedol rôzne kluby - Portlandom (WHL - spolutréner), Slovanom Bratislava a HK Riga 2000 (Lotyšsko). 
1998-99 Sparta Praha hlavný trenér 
1999-2001 Dukla Trenčín hlavný tréner 
2001-02 Slovensko U20 , Dukla Trenčín hlavný tréner 
2002-03 Slovan Bratislava hlavný tréner 
2003-04 Lokomotiv Jaroslavl, Dynamo Minsk 
2004- 2006 Hk Riga 2000 hlavný tréner 
4. júla 2006 bol opätovne vymenovaný za trénera národnej reprezentácie. Za asistentov si vybral Zdena Cígera a Miroslava Miklošoviča (Cígera nahradil v júni 2007 Peter Oremus). 
Na MS 2007 obsadila slovenská reprezentácia 6. miesto, keď podľahla vo štvrťfinále Švédsku. 
MS 2008.
Pred svetovým šampionátom v Kanade jeho pozvánku z rôznych príčin odmietlo 14 hráčov. V jeho nominácii bolo napokon 5 hráčov z NHL (z toho jediný útočník Marcel Hossa). Na šampionáte reprezentovali prevažne hráči z európskych súťaží a traja hráči zo slovenskej extraligy (nenominoval však žiadneho z finalistov play-off poslednej sezóny). Mužstvo nepostúpilo zo základnej skupiny po prehrách s Nemeckom a Fínskom. V zápasoch o udržanie zdolalo Slovinsko 5:1 a 4:3 (po samostatných nájazdoch) a obsadilo 13. miesto. Najproduktívnejším hráčom sa stal obranca Ľubomír Višňovský.
Vedenie SZĽH 4. júna 2008 rozhodlo, že 30. júna Šupler pri reprezentácii končí. Jeho nástupcom sa stal Ján Filc.
KHL.
V KHL trénoval Dinamo Riga (2008 – 2011) ,2011-12 CSKA Moskva hlavný tréner a Donbas Doneck (apríl 2012 – október 2013).
Od októbra 2013 bol trénerom HKm Zvolen.

</doc>
<doc id="84895" url="https://sk.wikipedia.org/wiki?curid=84895" title="Tematínska ulica">
Tematínska ulica

Tematínska ulica je ulica:

</doc>
<doc id="84896" url="https://sk.wikipedia.org/wiki?curid=84896" title="Kavka tmavá">
Kavka tmavá

Kavka tmavá ("Coloeus monedula" alebo "Corvus monedula") alebo kavka obyčajná je spevavec z čeľade krkavcovité. Je rozšírená v západnej Eurázii, na východe od Afganistanu a rieky Jenisej na sever po tundru.Žije aj na severnom okraji Afriky. Na Slovensku bolo dokázané alebo pravdepodobné hniezdenie v 40,30 % mapovacích kvadrátov. Podľa Medzinárodnej únie na ochranu prírody a prírodných zdrojov kavka tmavá patrí medzi najmenej ohrozené druhy, celková populácia je stabilná, populácia v Európe bola v rokoch 19802013 taktiež stabilná.
Opis.
Kavka tmavá meria 32 - s hmotnosťou 150 - 260 g. Od ostatných krkavcovitých ju odlišuje menšia postava, sivý krk a svetlá dúhovka. Celkovo je telo tmavosivej farby. Krídla, chvost, nohy, zobák a temeno hlavy sú čierne. Mláďatá nemajú svetlosivé odtiene a namiesto čiernej majú hnedočiernu.
Hlas.
Kavka tmavá sa ozýva ľahko rozpoznateľným zvučným, niekedy ostro a kovovo znejúcim "kja" a "tjak" alebo "čjek" a "čjak". Počas hniezdenie vydáva rôzne krákavé zvuky.
Výskyt a stav na Slovensku.
Nerovnomerne sa vyskytuje na celom území Slovenska od nížin až do (Chočské vrchy). Hniezdi najmä v mestách a obciach na rôznych budovách a stavbách. Vytratili sa z lesov. 
Naša populácia v intravilánoch je stála. Na zimu k nám prilietajú populácie zo severu a severovýchodu.
Odhadovaný počet hniezdiacich párov je 3 000 - 5 000, zimujúcich jedincov 6 000 - 12 000. Veľkosť populácie i územie na ktorom sa vyskytuje vykazujú mierny pokles od 20 - 50%. Ekosozologický status v roku 1995 I - nezaradený. V roku 1998 žiadny. V roku 2001 "LR" - menej ohrozený. V roku 2014 LC* C1 - menej dotknutý. Európsky ochranársky status SPEC4 - druhy, ktorých globálne populácie sú koncentrované v Európe a majú tam vhodný
ochranársky status. Stupeň ohrozenia S - vyhovujúci ochranársky status.
Biotop.
V 20. storočí hniezdili najmä v poľných lesoch a hájoch v bútľavých stromoch, začiatkom 21. storočia sa z týchto hniezdisk vytratili a žijú najmä v mestách. Hniezdnym biotopom sú stavby rôzneho druhu (napríklad kostoly, kaštieľe, hrady, zrúcaniny, komíny, mosty, poľnohospodárske a priemyselné budovy).
Hniezdenie.
Kavka tmavá hniezdi v rôznych dutinách skál, budov a stromov. Ak je dutina tesná, nenosia žiadny materiál, ak je veľká, nanosia rôzne konáre. Materiál nosia obaja, hlavne však samička. Hniezdnu kotlinu vystelie perím, trávou a srsťou. Znesie (3)4 - 6 (7) modrozelených škvrnitých vajec a sama na nich sedí 18 - 20 dní. Mláďatá kŕmia obaja rodičia 3 mesiace. Po vyhniezdení sa spájajú do kŕdľov.
Potrava.
Je všežravá, avšak živí sa prevažne rastlinnou potravou. V jarných a letných mesiacoch stúpa v jej potrave zastúpenie živočíšnych bielkovín v podobe bezstavovcov, vrátane hmyzu, pavúkov, vajec iných vtákov či dokonca netopierov. V čase rojenia chrústov sa živia najmä touto potravou. V zimných mesiacoch zrno (ovos, jačmeň, raž a kukurica).
Ochrana.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 1000 € (Vyhláška MŽP č. 170/2021).

</doc>
<doc id="84897" url="https://sk.wikipedia.org/wiki?curid=84897" title="Zeppelin">
Zeppelin

Zeppelin môže byť:

</doc>
<doc id="84904" url="https://sk.wikipedia.org/wiki?curid=84904" title="Dimitrij Andrusov">
Dimitrij Andrusov

Dimitrij Nikolajevič Andrusov (* 7. november 1897, Juriev [dnes Tartu, Estónsko] – † 1. apríl 1976, Bratislava) bol slovenský geológ ruského pôvodu, zakladateľ modernej slovenskej geológie. Od roku 1932 doc., univerzitný profesor (1940), akademik SAV (1953), DrSc. (1956).
Život.
Bol synom ruského geológa, člena Ruskej akadémie vied a univerzitného profesora N. I. Andrusova a Nadeždy Schliemannovej, dcéry archeológa Heinricha Schliemanna – objaviteľa Tróje.
Spočiatku bol vzdelávaný v domácnosti svojimi rodičmi. Neskôr absolvoval gymnaziálne štúdium v Kyjeve a Petrohrade. V rokoch 1915 až 1918 študoval na univerzite v Petrohrade. Spolu so svojím otcom absolvoval geologické expedície do oblasti Kara-Bogaz a doliny Fergana. Zapojil sa do februárovej revolúcie. Napokon bol nútený odísť z Petrohradu. Krátko žil s rodičmi na Kryme, kde na univerzite v Simferopole prednášal jeho otec. Zapojil sa do bojov proti boľševikom. Vo vojne padol jeden z jeho bratov. Napokon po víťazstve boľševikov opustil krajinu a odišiel cez Istanbul do Francúzska. V rokoch 1920 až 1922 študoval na univerzite Sorbonne v Paríži. S rodičmi neskôr odišiel do Prahy, kde ďalej pokračoval v štúdiu na Chemickotechnologickej fakulte ČVUT v Prahe v rokoch 1922 až 1923 a Prírodovedeckej fakulte Karlovej univerzity v rokoch 1923 až 1925, kde aj pracoval od roku 1929 do roku 1938. Dlhodobo sa venoval výskumu geologickej stavby Slovenska a Podkarpatskej Rusi.
V roku 1938 sa uchádzal o miesto profesora geológie na Slovenskej vysokej škole technickej najprv v Košiciach. Škola bola pôvodne zriadená v Košiciach, ale keďže veľmi krátko po jej zriadení Košice pripadli v dôsledku viedenskej arbitráže horthyovskému Maďarsku, škola bola presťahovaná najprv do Martina, neskôr do Bratislavy. Od roku 1940 začal zároveň pracovať na Prírodovedeckej fakulte Univerzity Komenského vo funkcii prednostu Geologicko-paleontologického ústavu. Bol prvým profesorom geológie pracujúcim na slovenských vysokých školách. Okrem toho bol zakladateľom a v rokoch 1940 až 1945 riaditeľom Štátneho geologického ústavu. V roku 1952 sa Andrusov stal vedúcim Katedry geológie na Prírodovedeckej fakulte UK a vo funkcii zotrval až do roku 1970. Ako pedagóg napísal viacero skrípt a učebných textov; okrem toho, že vyučoval študentov geológie, aj osobne viedol geologické mapovacie kurzy a exkurzie, kde odovzdával svoje znalosti v praxi. Bol tiež zakladateľom a v rokoch 1957 – 1958 prvým riaditeľom Geologického laboratória, ktoré sa neskôr transformovalo na Geologický ústav SAV.
V roku 1953 bol vymenovaný za jedného z prvých 13 akademikov SAV.
Vedecká činnosť.
Jeho vedeckovýskumné záujmy boli mnohostranné. V širokom zábere sa venoval geológii, stratigrafii, tektonike, paleontológii, ložiskovej a inžinierskej geológii. Po príchode do Československa pracoval hlavne na Slovensku a Podkarpatskej Rusi. Skúmal bradlové a flyšové pásmo Západných Karpát, ale tiež Centrálne Západné Karpaty a hlavne subtatranské príkrovy. V Západných Karpatoch rozpracoval spolu s A. Matějkom teórie o existencii rozsiahlych príkrovov a zistil rozsah viacerých orogenetických fáz. Vyčlenil tiež mnohé tektonické jednotky a podal paleogeografický obraz západokarpatskej oblasti v období mezozoika. Výsledky jeho výskumov znamenali prehĺbenie stratigrafických a najmä tektonických poznatkov o Západných Karpatoch a stali sa základom moderného ponímania ich stavby a vzťahu k susedným geologickým jednotkám.
Svojou vedeckou prácou sa zaradil medzi popredných európskych geológov. Výsledky svojich výskumov zhrnul v päťdielnej monografii "Geologický výskum bradlového pásma Západných Karpát" (1931 – 1955). Práca "Aperçu de la Géologie des Carpathes occidentales de la Slovaquie centrale" (1931), vydaná v spoluautorstve s A. Matějkom, predstavuje prvý krát formulovaný moderný pohľad na Západné Karpaty publikovaný pri príležitosti zjazdu Karpatsko-Balkánskej geologickej asociácie. Popísané hlavné črty stavby Západných Karpát sú platné dodnes. Významné boli aj jeho ďalšie práce, hlavne trojzväzková monografia "Geológia Československých Karpát" (1958 – 1965) a monografia "Grundriss der Tektonik der Nördlichen Karpaten" (1968), ktoré je považované za jeden z vrcholov syntézy tektonickej stavby Západných Karpát vychádzajúcej z princípov geosynklinálnej teórie. Bol taktiež autorom mnohých ďalších monografických prác a asi 250 štúdií v odborných periodikách doma i v zahraničí. Okrem vedeckej činnosti tiež riešil praktické geologické úlohy súvisiace so stavbou priehrad (napr. Oravská priehrada), železníc, tunelov a s vyhľadávaním hlavne nerudných surovín.
Rodina a osobný život.
Jeho otec N.I. Andrusov, bol univerzitný profesor, geológ a oceánológ, zaoberajúci sa hlavne výskumom neogénu. Pôsobil v Tartu, Kyjeve a Petrohrade. Jeho meno nesie chrbát oddeľujúci východnú a západnú časť Čierneho mora. Jeho matka Nadežda Schliemannová pochádzala z manželstva Heinricha Schliemanna a Jekateriny Petrovny Lyžinovej. Andrusovova stará matka bola jednou z prvých žien-absolventiek vysokých škôl v Rusku.
Dimitrij Andrusov mal 4 súrodencov. Od detstva hovoril po nemecky, francúzsky a anglicky.
Bol dvakrát ženatý. V roku 1926 sa oženil s Valentinou Alšvangovou, ruskou exulantkou. Spolu mali dcéry Galinu a Ninu.
Ocenenia.
Vedecká a pedagogická činnosť prof. Andrusova bola ešte počas jeho života ocenená najvyššími štátnymi vyznamenaniami. Boli mu udelené nasledujúce vyznamenania:
V bratislavskej Petržalke je po ňom pomenovaná ulica. V roku 1988 bola na jeho počesť odhalená na Prírodovedeckej fakulte UK v Bratislave pamätná tabuľa. Pamätnú tabuľu má aj v budove Štátneho geologického ústavu D. Štúra, kde sa v jeho bývalej pracovni nachádza aj pamätná miestnosť. Paleontológovia podľa D. Andrusova pomenovali viacero druhov fosílnych organizmov, napr. rod dasykladálnych rias "Andrusoporella", kriedový koral "Pseudofavia andrusovi" alebo spodnomiocénny druh chameleóna "Chamaeleo andrusovi". Slovenská geologická spoločnosť na jeho počesť udeľuje za zásluhy významným geológom Medailu D. Andrusova.

</doc>
<doc id="84910" url="https://sk.wikipedia.org/wiki?curid=84910" title="Kazbek">
Kazbek

Kazbek je vyhasnutá sopka, ktorá sa týči nad mestom Kazbegi v Gruzínsku v pohorí Kaukaz, blízko hraníc so Severným Osetskom. Je to tretí najvyšší vrch Gruzínska a siedmy najvyšší v rámci Kaukazu. Miestni ju nazývajú Mkinvari, čo znamená "Ľadovec", alebo "Ľadová hora", kvôli zaľadneniu. Kazbek bol vraj miestom, kde bol Prometeus prikovaný ku skale.
Sopka leží na severnom konci Anatólskeho zlomového systému, ktorý má na svedomí tektonickú a vulkanickú aktivitu v oblasti. V okolí hory sa nachádzajú početné geotermálne zóny. Samotná sopka, vybudovaná z andezitovo-dacitových lávových prúdov sa však považuje za vyhasnutú. Kolaps ľadovca Kolka na severných svahoch sopky v roku 2002 bol mylne považovaný za vulkanickú erupciu.
Kazbek v mnohých prípadoch slúži aj ako aklimatizačná túra pre Elbrus, ktorý sa nachádza v ruskej časti Kaukazu.

</doc>
<doc id="84912" url="https://sk.wikipedia.org/wiki?curid=84912" title="Anticharta">
Anticharta

Anticharta (oficiálne Za nové tvorivé činy v mene socializmu a mieru) bola roku 1977 reakcia česko-slovenskej komunistickej vládnucej moci a podpisová kampaň významných osobností, najmä z oblasti kultúry, odsudzujúca Chartu 77, ktorá vznikla začiatkom roka 1977. Okrem iného anticharta "legitimizovala" prenasledovanie signatárov Charty 77 a cieľom bolo aj odradiť ďalších potenciálnych signatárov Charty 77. 
Priebeh.
Charta 77 vznikla 1. januára 1977 vydaním svojho prehlásenia. Jej hovorcami vtedy boli Jiří Hájek, Václav Havel a Jan Patočka. Rudé právo uverejnilo 12. januára 1977 text pod názvom "Stroskotanci a samozvanci" hanobiaci vyhlásenie Charty. Na 28. januára 1977 boli do Národného divadla v Prahe pozvaní národní umelci, herci a iné osobnosti známe z kultúrneho života. Na zhromaždení prečítala herečka Jiřina Švorcová vyhlásenie česko-slovenských výborov umeleckých zväzov "Za nové tvorivé činy v mene socializmu a mieru", ktoré vyjadrovalo lojalitu voči komunistickému režimu. Na záver sa prítomní podpisovali na listy, na ktorých bol len názov prejavu a veta: „Prihlasujem sa k prevolaniu výboru umeleckých zväzov.“ 
V nasledujúcich dňoch po zhromaždení pod nátlakom aj bez neho pripájali podpisy ďalší umelci vtedajšieho socialistického Česko-Slovenska. Zoznamy obsahujúce okolo 7000 mien boli tlačou vydávané v Rudom práve od 31. januára 1977. Tieto zoznamy nie sú považované za celkom dôveryhodné, boli v nich uvádzaní i ľudia, ktorí antichartu nepodpísali. 
Niektorí ľudia uvádzaní Rudým právom ako signatári popierali (resp. popierajú), že by antichartu podpísali. Niektorí z nich priznávajú, že nemali odvahu proti falošnej informácii protestovať, alebo že pod nátlakom podpísali antichartu neskôr, iní uvádzajú, že proti svojmu uvedeniu medzi signatármi protestovali, ale márne, a že pred rokom 1989 neexistovala rozumná možnosť ako svoj protest zverejniť. Ďalší uvádzali, že listina, ktorá im bola predložená na podpis bola vydávaná za prezenčnú listinu zhromaždenia a nie podpisovú listinu. Medzi týchto ľudí patril napríklad Jan Werich.
Iní, napr. Bohumil Hrabal alebo Vladimír Neff, vďaka dobrovoľnému podpisu Anticharty získali späť publikačné možnosti, o ktoré ich režim pripravil kvôli ich postojom k okupácii Česko-Slovenska v roku 1968.
Zoznam signatárov (podľa zoznamov uverejnených v denníku Rudé právo).
"Národní umelci": Václav Bednář, Břetislav Benda, Beno Blachut, Cyril Bouda, Josef Brož, Ladislav Čemický, Jiří Dohnal, Libuše Domanínská, Marta Drottnerová, Otto Eckert, Jaroslav Grus, Eduard Haken, Karel Höger, Mikuláš Huba, František Jiroudek, Mária Kišonová-Hubová, Jozef Kostka, František Kovářík, Miloš Václav Kratochvíl, Miroslav Kůra, Josef Malejovský, Július Nemčík, Ladislav Pešek, Marie Podvalová, Josef Rybák, Bohumil Říha, Jan Seidel, Olga Skálová, Karel Souček, Karel Steklý, Karel Svolinský, Jiřina Šejbalová, Vladimír Šmeral, Karel Štěch, Otakar Vávra, Ladislav Vychodil, Jan Werich, Viliam Záborský, Adolf Zábranský, Vilém Závada
"Zaslúžilí umelci": Vladimír Adámek, Světla Amortová, Liběna Astrová, Miloš Axman, Josef Balaž, Jan Bauch, Tibor Bártfay, Ladislav Beisetzer, Josef Bek, Gabriela Beňačková, Karel Bermann, Jiří Blažek, Ladislav Boháč, Jiří Brdečka, Zbyněk Brynych, Květoslav Bubeník, Marie Budíková, Marie Budíková-Jeremiášová, Zdeněk Buchvaldek, František Čech, Alena Čermáková, Václav Černý, Netta Deborská, Antonín Devátý, Jana Dítětová, Karol Drexler, Orest Dubay, Karel Dudič, Zora Erbanová, Josef Fafek-Solan, Miloslav Fábera, Václav Fiala, Jiří Filipi, František Filipovský, Emerich Gabzdyl, Marie Glázrová, František Gross, František Hanus, Jan Hanuš, Václav Haise, Václav Hilský, Emil Hlobil, Karel Hofman, Milan Hojdys, Otto Holas, Karel Horský, Rudolf Hrušínský, Jan Hus Tichý, Ilja Hylas, Antonín Ivanský, Vladimír Jedenáctík, Karel Jernek, Stanislav Ježek, Jaromír Jindra, František Jílek, Vlastimil Jílek, Ivan Jirko, Karel Kachyňa, Jan Kavan, Miloš Kirschner, Alois Klíma, Naděžda Kniplová, Přemysl Kočí, Miloš Konvalinka, Jiří Kostka, Vilma Kotrbová-Vrbová, Jan Kozák, Mária Kráľovičová, Jarmila Krulišová, Zdeněk Krybus, Ján Kulich, Antonín Landa, Vladimír Leraus, Kamil Lhoták, Josef Lieser, Bohumír Liška, Václav Lohniský, Radovan Lukavský, Karel Lukšík, Miroslav Macháček, Marcela Machotková, Jiří Marek, Václav Markup, Vlasta Matulová, Adolf Matura, Jarmila Májová, Jan Malík, Vladimír Meduna, Josef Mixa, Ivana Mixová, Zdeněk Míka, Alena Míková, Alois Moravec, Milada Musilová, Vladimír Neff, Jiří Němeček, Josef Novák, Břetislav Novotný, Oldřich Nový, Jan Nušl, Raimund Ondráček, Jan Otčenášek, Jan Pacl, Karel Palouš, Gustáv Papp, Jiří Pauer, Josef Páleníček, Milan Pásek, Ludmila Pelikánová, Jaromír Petřík, Vilém Pfeiffer, Jan Pilař, Karel Pivoňka, Jaromír Pleskot, Viliam Polónyi, Jaroslav Pospíšil, Bedřich Prokoš, Vilém Přibyl, Karel Reiner, Vladimír Reisel, Zuzana Růžičková, Vladimír Říha, Martin Salcman, Jiří Sequens, Jan Simota, Ivan Skála, Zdeněk Sklenář, Ladislav Slovák, Jan Smetana, Ladislav Snopek, Ján Solovič, Jan Soumar, Jiří Srnka, Karel Stehlík, Františk Studený, Valja Stýblová, Donát Šajner, Vlasta Šilhanová, Oldřich Šimáček, Lev Šimák, Jiřina Šlezingerová, Vladimír Šolta, Helena Šmahelová, Teodor Šrubař, Jiřina Štepničková, Josef Šturdík, Astrid Štúrová, Antonín Švorc, Jiřina Švorcová, Drahomíra Tikalová, Martin Ťapák, Karel Vacek, Dalibor Cyril Vačkář, Věra Vágnerová, Marie Vášová, Josef Veselka, František Vlček, Karel Vochoč, František Volf, Karel Vrtiška, Jaroslava Vymazalová, Blanka Waleská, Jindřich Wielgus, Václav Zítek, Lubomír Železný
"Spisovatelia": Věra Adlová, Peter Andruška, Ladislav Ballek, Ján Beňo, Zdeňka Bezděková-Pavlíková, Pavel Bojar, Karel Boušek, Vladimír Brett, František Buriánek, Vladimír Brandejs, Vojtěch Cach, Karel Cvejn, Milan Codr, Josef Černík, Rudolf Čižmárik, Ota Dub, Jaromír Dvořák, Karel Fabián, Jan Otokar Fischer, Pavel Francouz, Gusta Fučíková, Ladislav Fuks, Jiří Hájek, Josef Hanzlík, Ota Hofman, Václav Hons, Jan Hostáň, Hana Hrzalová, Miroslav Ivanov, Vladimír Janovic, Josef Jelen, Josef Kadlec, Rudolf Kalčík, Vladimír Klevis, Jaromíra Kolárová, Ján Korenko, Jan Kostrhun, Josef Kot, Zbyněk Kovanda, Petr Kovařík, Peter Kováčik, Jaromír Lang, Vlastimil Milota, Bohumír Macák, Miloš Macourek, Jan Martinec, Karel Misař, Václav Müller, Jaroslav Matějka, Jiří Navrátil, Jaromíra Nejedlá, Jana Neumannová, Bohumil Nohejl, Ivo Odehnal, Ladislav Mikeš Pařízek, Mirko Pašek, Petr Pavlík, Vladimír Páral, Josef Pávek, Milan Pávek, Františka Pecháčková, Václav Pekárek, Jaromír Pelc, Josef Peterka, Alexej Pludek, Miloš Pohorský, Jiří Procházka, Marie Prušáková, Vladimír Přibský, Miroslav Rafaj, Oldřich Rafaj, Jana Rathouská, Karol Rosenbaum, Božena Rotterová, Ludmila Romportlová, Stanislav Rudolf, Vítězslav Rzounek, Ema Řezáčová, Oto Řídký, Petr Skarlant, František Skorunka, Miroslav Slach, Jura Sosnar-Honzák, Jiří Stano, Jiří Stegbauer, Václav Stejskal, Miloslav Stingl, Josef Strnadel, Jan Suchl, Karel Sýs, Vincent Šabík, Sáva Šabouk, Zdeněk Šerík, Vincent Šikula, Stanislav Šmatlák, Jan Šnobr, Ján Števček, Ludvík Štěpán, Petr Štilicha, Ladislav Štoll, Jiří Švejda, Alfréd Technik, Jindřich Uher, Vladimír Vaňous, Stanislav Vácha, Přemysl Veverka, Miroslav Vízdal, Josef Volák, Alena Vrbová, Oldřich Vyhlídal, Miroslav Zahrádka, Jiří Žáček
"Výtvarní umelci": Jiřina Adamcová, Jiří Altman, Josef Václav Barnet, Zdeňka Bauerová, Jaroslav Bejček, Li Ki Sun-Bejčková, Hana Blažková-Charouzová, Miroslav Brotánek, Jiří Černý, Jan Červ, Věra Drnková-Zářecká, Jaroslav Dvořák, Bohuslav Felcman, Vladimír Fiala, Zdeněk Filip, Quido Fojtík, Petr Formánek, Jan Habarta, Rudolf Hanych, Stanislav Hanzlík, Jan Hausner, Jan Hána, Milan Hegar, Josef Herčík, Jaroslav Heyduk, Jindřiška Hirschová, Pavel Hlava, Josef Holler, Břetislav Holakovský, František Hora, Josef Hůrka, Jaroslav Chudomel, Miroslav Jiránek, Dušan John, Jarmila Kalašová, Ludvík Kodym, Božena Kodymová, Radomír Kolář, Zdeněk Kolářský, Karel Kolumek, Dušan Konečný, František Kopenec, Igor Korčák, Jiří Kotalík, Dobroslav Kotek, Josefa Kouřimská, Václav Kautman, Oskar Kozák, Jiří Kryštůfek, Karel Kuneš, Vlastimil Květenský, Bořivoj Lauda, Stanislav Libenský, Jaroslav Lukavský, Štefan Malatinec, Jaroslav Malinský, Jan Mácha, Václav Menčík, František Navrátil, Zdeněk Němeček, Věra Nováková, Oldřich Oplt, Miroslav Pangrác, František Pašek, Klára Pataki, Josef Peca, Milan Peterka, Jiří Pokorný, Viktor Polášek, Josef Prošek, Emanuel Pryl, Lubomír Růžička, Josef Saal, Josef Schlesinger, Wolfgang Schlosser, Jaromír Schoř, Ivo Schurmann, Josef Soukup, Jan Václav Straka, Petr Svoboda, Rudolf Svoboda, Dušan Šindelář, Karel Šmíd, Josef Štaffel, Karel Štětkář, Vojtěch Štolfa, Světla Štrupová-Žáková, Jindřich Švec, Marta Taberyová, Lubor Těhník, Ladislav Ubr, Bohumil Stanislav Urban, Karel Vašut, Josef Velčovský, Zdeněk Vodička, Jaroslav Vondráček, Ladislav Vorba, Evžen Weidlich, Jarmila Sychrová-Zábranská, Dobromil Zahradník, Vendelín Zdrůbecký, Miloš Zet, Vincent Živný
"Architekti": Pavel Bareš, Miloš Bartoň, František Bělecký, Blahomír Borovička, Bohumil Böhm, Zdeněk Denk, Jozef Fabián, Vladimír Fašang, Jiří Hadrávek, Jaroslav Hanuš, Vladimír Horák, Jozef Chovanec, František Jesenko, Irena Komzalová, Viliam Kramár, Miloslav Kramolis, Jindřich Krise, Zdeněk Kuna, Zdeněk Lakomý, Josef Lang, Zdeněk Lang, Jiří Lasovský, Adolf Malinský, Miloš Mandík, Ferdinand Milučký, Miroslav Mužík, Peter Nahálka, Jaroslav Paroubek, Miroslav Podobský, Svatopluk Polák, Milan Rejchl, Josef Rotyka, Jan Sedláček, Evžen Simek, Zdeněk Strnadel, Stanislav Suda, Miroslav Sýkora, Zdeněk Šaman, Viliam Šlosek, Stanislav Talaš, Luděk Todl, Viktor Uhliarik, Karel Vepřek, Svatopluk Voděra, Jiří Vondrka, Jan Zídka, Adolf Zikmund
"Hudobní skladatelia a koncertní umelci": Karel Gott Stanislav Apolín, Jiří Bajer, Dagmar Baloghová, Dalibor Basler, Milan Báchorek, Jindřiška Bártová, Jiří Berkovec, Oldřich Blaha, Pavel Blatný, Ivo Bláha, Josef Boháč, Olga Boldocká, Antonín Brejcha, Jindřich Brejšek, Petr Brock, Josef Burjanek, Zdeněk Candra, Josef Ceremuga, Vratislav Petr Černík, Miroslav Karel Černý, Jan Dehner, Daniel Dobiáš, Karel Doležal, Jindřich Duras, Milan Dvořák, František Emmert, Václav Felix, Ján Frank Fischer, Alexej Fried, Karel Friesl, Čestmír Gregor, Rostislav Hališka, Jan Hecl, Miroslav Hlaváč, Václav Holzknecht, Jiří Hubička, Jiří Hudec, František Chaun, Jindřich Jindrák, Ivo Jirásek, Jana Jonášová, Miroslav Juchelka, Václav Junek, Viktor Kalabis, Mário Klemens, Jaromír Klempíř, Vladimír Klusák, Ctirad Kohoutek, František Kovaříček, Lubomír Koželuha, Eva Krámská, Gustav Křivinka, Ladislav Kubík, Václav Kučera, Jan Kyzlink, Jan Ledeč, Emil Leichner, Vlastimil Lejsek, Václav Lídl, Lubomír Malý, Miloslav Malý, Zbyšek Malý, Miloš Macháček, Jiří Majer, Jiří Malásek, Zdeněk Marat, František Maxián, Otmar Mácha, Vlasta Mlejnková, Ladislav Mokrý, Rudolf Myška, Miloslav Nedbal, Zdenko Nováček, Václav Oborný, Bohuslav Ondráček, Alois Palouček, Arnošt Parsch, Ivan Petrželka, František Pospíšil, Vilém Pospíšil, Josef Růžička, Petr Řezníček, Oldřich Semerád, Rudolf Siebr, Aleš Sigmund, Jan Slimáček, Jitka Snížková, Věra Soukupová, Karel Steinmetz, Jiří Sternwald, Emil Strašek, Jiří Strniště, Arnošt Střížek, František Šauer, Jaroslav Šeda, Dagmar Šimonková, Jiří Šindel, Milan Šlechta, Vladimír Šolín, Jiří Štengl, Jaroslav Štěpánek, Jiří Štilec, Brigita Šulcová, Rudolf Šťastný, Jan Talich, Jiří Teml, Jan Těšík, Jiří Tomášek, Jaroslav Uhlíř, Karel Valdauf, Vladimír Válek, Jiří Válek, Alena Veselá, Zdeněk Vokurka, Otakar Vondrovic, Jan Vratislavský, Eva Vyskočilová, Vladimír Werner, Václav Zahradník, Mojmír Zedník, Milan Zelenka, Jaroslav Zich, Zdeněk Zouhar
Známi signatári zo Slovenska.
Podľa údajov režimu Antichartu napokon podpísalo až 7 250 umelcov – hercov, režisérov, spisovateľov, spevákov, skladateľov, výtvarníkov, ale aj architektov. Až 360 z nich malo titul zaslúžilý a 76 národný umelec.
Signatárov zo Slovenska bola asi štvrtina. Medzi nimi boli napríklad herci Jozef Kroner, František Dibarbora, Július Pántik, Martin Huba, Karol Machata, Štefan Kvietik, Juraj Kukura, Ladislav Chudík, Milan Kňažko, Andy Hryc, Michal Dočolomanský či Magda a Emília Vášáryové. Na zozname nájdeme aj Petra Dvorského, Milana Markoviča, Milana Lasicu, Júliusa Satinského, Pavla Hammela, Kamila Peteraja, Borisa Filana či Karola Duchoňa. Hudobní skladatelia Eugen Suchoň, Svetozár Stračina a Gejza Dusík, spisovatelia Ladislav Ťažký, Dušan Dušek, Dušan Mitana a Elena Čepčeková, alebo známi architekti Ján Bahna a Emil Belluš.

</doc>
<doc id="84916" url="https://sk.wikipedia.org/wiki?curid=84916" title="Tarbosaurus">
Tarbosaurus

Tarbosaurus bol veľmi veľký dravý dinosaurus blízko príbuzný rodu Tyrannosaurus. Známy je z dobrých pozostatkov ako dospelých, tak nedospelých jedincov. Žil pred približne 70 miliónmi rokov na území dnešného Mongolska. Jediný druh je Tarbosaurus bataar.
Opis.
Tarbosaurus bol typický vyspelý tyranosaurid – disponoval veľkou hlavou so silným žuvacím svaltsvom, krátkymi prednými končatinami, ktoré boli vybavené len dvoma prstami. Váha celého tela spočívala na silných zadných končatinách, kým prednú časť tela vyvažoval pomerne krátky svalnatý chvost. Na rozdiel od tyranosaura bol tarbosaurus o niečo ľahšie stavaný (čo možno súvisí s absenciou veľkých rohatých dinosaurov v kriedovej Ázii) a mal značne užšiu a menej masívnu lebku. 
Vo svojom okolí predstavoval najväčšieho dravca. Podobne ako tyranosaurus, zrejme ani tarbosaurus nebol dobrým bežcom. Napriek tomu bol rýchlejší než väčšina veľkých bylinožravých dinosaurov v okolí. Nemusel však byť výlučný lovec, keďže svojou silou ľahko odohnal menších predátorov od ich koristi. Medzi prípadnú korisť tarbosaura zrejme patrili najmä ornitopody z čeľade Hadrosauridae. 
Druhy.
Zvyčajne sa uvádza, že Tarbosaurus je známy z dvoch druhov – "Tarbosaurus efremovi" a "Tarbosaurus bataar". "T. efremovi" bol pomerne malý, 8 až 10 m. dlhý, zato však pomerne hojný. Jeho korisťou boli zrejme rovnako veľké hadrosauridy a sauropody. Druhý druh, "T. bataar", je tiež síce dobre známy, no vyskytoval sa zriedkavejšie. Pri svojej dĺžke, ktorá sa dosahovala v rozmedzí až 12 metrov si mohol trúfnuť aj na veľké hadrosauridy. Dnes však prevláda názor, že T. efremovi predstavuje len mladé jedince druhu T. bataar.
Druh tyranosaura?
Oddávna mnohí vedci považujú tarbosaura za tak podobného tyranosaurovi, že podľa nich predstavuje ďalší druh rodu Tyrannosaurus. Tento názor však nebol nikdy všeobecne prijatý. Nové štúdie (Harum a kol., 2003) dokonca naznačujú dve blízko príbuzné, ale paleogeograficky oddelené vetvy tyranosauridov, ktoré sa od seba odlišujú stavbou nozdier. Na jednej strane je ázijská vetva (Tarbosaurus a Alioramus), na druhej severoamerická (Tyrannosaurus a Daspletosaurus). 

</doc>
<doc id="84919" url="https://sk.wikipedia.org/wiki?curid=84919" title="Foucaultovo kyvadlo">
Foucaultovo kyvadlo

Foucaultovo kyvadlo bol experiment, ktorý dokázal rotáciu Zeme. Pomenované je podľa francúzskeho fyzika Léona Foucaulta.
Kyvadlo tvorí 28 kg ťažká pozlátená guľa o priemere 30 cm zavesená na 67 m dlhom oceľovom drôte, ktorý je upevnený na strope Panteónu v Paríži. Na kyvadlo pôsobí zdanlivo tzv. Coriolisova sila, ktorá vychyľuje kyvadlo stále v smere otáčania hodinových ručičiek ak je kyvadlo umiestnené na severnej pologuli. V skutočnosti sa netočí kyvadlo, ale Zem, kyvadlo si zachováva stále rovnaký smer kmitania.
Tento experiment Foucault predviedol verejnosti v r. 1851.
Jedno takéto kyvadlo sa nachádza aj na Prírodovedeckej fakulte Univerzity Palackého v Olomouci.

</doc>
<doc id="84933" url="https://sk.wikipedia.org/wiki?curid=84933" title="Svet podľa Garpa">
Svet podľa Garpa

Svet podľa Garpa je názov románu Johna Irvinga, ako aj filmu natočného podľa neho. Hneď po vydaní v roku 1978 sa kniha stala bestsellerom a spolu s Pravidlami muštárne a Hotelom New Hampshire je jedným z najznámejších Irvingových diel.
Dej.
Príbeh rozpráva o osudoch T. S. Garpa, syna vojaka, ktorý umiera krátko po jeho počatí, a zdravotnej sestry Jenny Fieldsovej, ktorá chce dieťa, ale nie manžela (a sex ju zaujíma len ako spôsob počatia dieťaťa). Jenny využije bývalého technika Seržanta Garpa (po úraze hlavy s IQ malého dieťaťa), aby získala, čo chce. Jej bohatí rodičia sú šokovaní, keď zistia, že je tehotná. Jenny vychová Garpa bez ich podpory, pričom pracuje ako školská sestra na chlapčenskej škole a tak zaistí Garpovi vzdelanie (deti zamestnancov školy sú automaticky prijímané a nemusia platiť školné). (Škola je podobná Phillipsovej Exeterskej Akadémii v Exeteri, New Hampshire, ktorú absolvoval John Irving. Jeho nevlastný otec bol tiež zamestnancom školy.)
Na škole sa Garp začína zaujímať o písanie. Keď ukončí štúdium, spolu s Jenny odchádzajú na nejaký čas do Viedne (v Irvingových knihách mesto symbolizujúce smrť). Tu Garpova matka píše svoju autobiografiu nazvanú Sexuálne podozrivá (taká je verejná mienka o nej ako o slobodnej matke) a Garp zase svoju prvú (a najlepšiu) poviedku Penzion Grillparzer. Po vydaní Sexuálne podozrivej sa z Jenny stane známa feministická rečníčka a dom po svojich rodičoch premení na centrum pre ženy v núdzi.
Garp sa stane spisovateľom, ožení sa s Helenou, profesorkou angličtiny a dcérou trénera zápasenia, a spolu majú dvoch synov. Všetko negatívne je v knihe zosobnené v „spodnom výrovi“, čo je detská skomolenina Garpovho syna pre spodné víry vo vode (ktoré človek nevidí, ale môžu ho kedykoľvek stiahnuť ku dnu). Niekoľko rokov žijú celkom idilicky, no prítomnosť spodného výra sa prejaví vo chvíli, keď sa Garp dozvie o Heleninom milencovi. Garp s deťmi odchádza a Helena sa zatiaľ rozchádza s milencom. Obaja sa veľmi snažia neublížiť tomu druhému, no táto snaha končí autonehodou, pri ktorej ich starší syn príde o oko, Helenin milenec o tri štvrtiny penisu, Helena si rozmliaždi jazyk, Garp zlomí čeľusť a mladší syn Walt zomrie.
Kniha zobrazuje totálny krach ľudskej snahy o obyčajný, ale plnohodnotný život. Vyskytujú sa tu prvky, ktoré sa objavujú takmer vo všetkých Irvingových dielach: medvede, wrestling, Viedeň, prostitútky, absurdné nehody a amputácie… Dickensovsky komplexná zápletka sleduje život postáv od narodenia až po smrť.

</doc>
<doc id="84936" url="https://sk.wikipedia.org/wiki?curid=84936" title="Gran Sasso">
Gran Sasso

Gran Sasso d'Italia je 2 912 metrov vysoký masív v pohorí Abruzzy (Apeniny) v strednom Taliansku. Gran Sasso v preklade znamená veľký kameň. Najvyšším vrchom masívu je vrch Corno Grande Je súčasťou Národného parku del Gran Sasso e Monti della Laga vytvoreného v roku 1993. Najbližším mestom je L’Aquila.

</doc>
<doc id="84939" url="https://sk.wikipedia.org/wiki?curid=84939" title="Katarínka">
Katarínka

Katarínka môže byť:

</doc>
<doc id="84943" url="https://sk.wikipedia.org/wiki?curid=84943" title="Savo (sopka)">
Savo (sopka)

Savo je malý (6 × 7 km) vulkanický ostrov, patriaci Šalamúnovým ostrovom, nachádzajúci sa blízko severného výbežku ostrova Guadalcanal. Bol objavený španielskymi moreplavcami, ktorí prišli na ostrov práve v čase erupcie v roku 1568.
Je tvorený andezitovo - dacitovými lávami. Erupcie prebiehajú v periódach, prvá bola v rokoch 1568 a 1650, druhá v 1835 - 1847. Obidve vďaka lahárom, pyroklastickým a lávovým prúdom odlesnili celý ostrov a vyžiadali si aj obete na životoch. V súčasnosti je opäť zalesnený a vulkanickú aktivitu dokladajú horúce pramene, fumaroly a malé gejzíry v okolí krátera.
Druhá svetová vojna.
Pre svoju blízku polohu pri ostrove Guadalcanal sa lokalitou niekoľkých námorných bitiek počas druhej svetovej vojny medzi Japonskom a USA.

</doc>
<doc id="84946" url="https://sk.wikipedia.org/wiki?curid=84946" title="Mobil">
Mobil

Mobil môže byť:

</doc>
<doc id="84949" url="https://sk.wikipedia.org/wiki?curid=84949" title="Momotombo">
Momotombo

Momotombo je v súčasnosti neaktívna sopka, ležiaca na brehoch jazera Managua v Nikarague, blízko mesta León. Jej symetrický kužeľový tvar je zobrazený na mnohých veciach, od zápalkových krabičiek až po nástenné maľby.
Je to relatívne mladá sopka, svoju činnosť začala len pred 4 500 rokmi. Erupcie bývali pomerne časté, aj keď posledná sa odohrala ešte 16. januára 1905. Odvtedy je sopka nečinná, len v roku 1996 sa po zemetrasení objavil nad kráterom čierny dym.

</doc>
<doc id="84951" url="https://sk.wikipedia.org/wiki?curid=84951" title="Cosigüina">
Cosigüina

Cosigüina je menší, v súčasnosti neaktívny stratovulkán, nachádzajúci sa na polostrove rovnakého mena v severozápadnej časti Nikaraguy pri pobreží Pacifiku. Sopka je tvorená bazaltovými a andezitovými horninami a jej vrchol je ukončený kalderou s rozmermi 2 × 2,5 km, v súčasnosti zaliatou vodou. Posledná erupcia je datovaná z roku 1859, ale najväčšia sa odohrala 20. januára 1835, keď sopka vyvrhla asi 4,4 mld. m3 prachu, popola a pyroklastov. Bola to jedna z najväčších erupcií v Nikarague a spád sopečného popola bol zaznamenaný až v Mexiku a na Jamajke.

</doc>
<doc id="84953" url="https://sk.wikipedia.org/wiki?curid=84953" title="Andrej Kapustáš">
Andrej Kapustáš

Andrej Kapustáš (* 24. november 1757, Hlohovec – † december 1796, Vilnius) bol poľský ekonóm slovenského pôvodu.
Narodil sa ako prvé zo siedmich detí manželov Jozefa Kapustáša a Anny Furmanovej. V rodnom meste navštevoval školu, v ktorej sa naučil nemecky a hebrejsky.
Odchod do zahraničia.
Po štúdiách odišiel do Postupimu a pracoval v ekonomickom sektore spolu so svojím spoločníkom Františkom Morinom. Okolo roku 1780 sa usadil vo Varšave a viedol tu banku. Po krachu ostatných bankových domov sa jeho banka stala jedinou v Poľsku a získala tak významné postavenie. Bol priateľom Ignáca Działyńského, člena vplyvnej rodiny Działyńskych, a tiež správcom jeho finančných transakcií. Działyński bol zástupcom Tadeusza Kościuszka v Najvyššej národnej rade a neskôr významný poľský diplomat. Kapustáš bol okrem iného členom illuminátskej slobodomurárskej lóže. Zaoberal sa svojským výkladom biblie a talmudu, veril v predpovede a kabalu. V decembri 1790 mu bol udelený poľský šľachtický titul a 17. decembra 1791 erb Odrowaž (pôvodne moravský erb Odřivous), ktorý mal v červenom štíte striebornú strelu na luku. Erb rodu Kapustášovcov mal v modrom štíte strieborného pelikána s červenou ranou na prsiach, kŕmiaceho mláďatá.
V roku 1789 vydal anonymne brožúru, v ktorej hovorí o potrebe založiť v Poľsku národnú banku. O rok neskôr prišiel s presnejším projektom, v ktorom rátal so základným kapitálom 40 miliónov zlotých. Z nich by vlastnil polovicu štát a druhú polovicu súkromní majitelia. V pláne ju rozdelil na dve oddelenia, prvé by sa venovalo emisii a druhé úveru na 7-percentný úrok. Zo ziskov by išli peniaze na výstavbu pevností ciest a kanalizácií. V ďalších svojich brožúrach sympatizoval s Francúzskou revolúciou. Od 3. mája 1792 bol členom magistrátu mesta Varšava.
Účasť v sprisahaní.
Do sprisahania proti kráľovi ho zatiahol Działyński. Od júla 1793 pripravovali spolu plán povstania a Kapustáš venoval 27 000 zlotých do jeho prípravy, hoci chcel, aby povstanie vypuklo neskôr, ako bolo v pláne. Sprisahaniu však prišli úrady v marci 1794 na stopu a Kapustáš sa musel skrývať na okolí Krakova. Do Varšavy sa vrátil v máji a Kosciuszko ho vymenoval za člena poriadkovej komisie Najvyššej národnej rady. Kapustáš v nej neskôr zastupoval predsedu. Pracoval tiež ako gestor, organizátor a šéf finančného rezortu. Naprojektoval prvé poľské peniaze a venoval dostatok času aj ich typografickej realizácii. Počas povstania mal jeho rezort za úlohu aj opravu zbraní.
21. decembra 1794 zatkli Kapustáša a ďalších jeho spoločníkov. Deportovali ich do Petropavlovskej pevnosti a podrobili výsluchu. Väzenie mu nerobilo dobre, pretože bol vychudnutý a drobného vzrastu, navyše trpel častými epileptickými záchvatmi. Napriek zdravotným problémom sa venoval prekladu Biblie a rôznym filozofickým otázkam.
3. decembra 1796 ho prepustili z väzenia a odišiel do mesta Vilnius, kde o pár dní zomrel.

</doc>
<doc id="84954" url="https://sk.wikipedia.org/wiki?curid=84954" title="Ján Počiatek">
Ján Počiatek

Ing. Ján Počiatek (* 16. september 1970, Bratislava) je bývalý slovenský politik, ktorý pôsobil v prvej a druhej vláde Roberta Fica ako minister financií (20062010) a minister dopravy (20122016).
Profesionálna kariéra a podnikanie.
Ján Počiatek a Robert Kaliňák sú aj spolumajiteľmi siete reštaurácií Steam &amp; Coffee.
V apríli 2016 sa vzdal svojho poslaneckého mandátu, nahradil ho Jozef Buček.
Súkromný život.
Je ženatý a má dve dcéry, Kristínu (2002) a Karlu (2014).
Kritika.
V lete 2008 vyšli najavo súvislosti, že Počiatek sa v období, keď bol ministrom financií, niekoľko dní pred zverejnením informácií o konečnom výmennom kurze medzi slovenskou korunou a eurom objavil na súkromnej jachte patriacej vedeniu finančnej skupiny J&amp;T v Monaku. Vďaka včasnému získaniu takýchto informácií mohli podnikatelia finančnej skupiny zarobiť milióny korún. Počiatek na svoju obhajobu tvrdil, že na jachte sa s podnikateľmi rozprával iba o prebiehajúcich pretekoch Formuly 1 a počasí a že informácie o výmennom kurze vtedy ešte neboli k dispozícii.
V novembri 2019 sa objavil na nahrávke prokurátora Dobroslava Trnku, ktorá bola v Kočnerovom trezore, si Počiatek dohadoval krytie v kauze Lemikon (známa aj ako kauza Tipos#Lemikon), v ktorej Slovenská republika prišla o približne 13 miliónov eur. Až po tom ako suma prenikla na verejnosť, vláda za pár hodín pripravila novelu, ktorou dala generálnemu prokurátorovi právo pozastaviť vykonateľnosť súdneho rozhodnutia. Vďaka tomu zvyšok dvojmiliardovej sumy v korunách (66,39 miliónov eur) zostal na Slovensku. Počiatek s Trnkom prezentovali potom celú kauzu tak, že zachránili štátu jeden a pol miliardy korún.
O vile Počiatka vo francúzskom Cannes sa dozvedelo celé Slovensko vďaka Igorovi Matovičovi (OĽaNO), ktorý do Cannes cestoval v čase kampane pred voľbami 2020 a pred vilou natočil video. Líder OĽaNO na videu hovoril: "Na ulici, kde domy stoja 20, 30, sto miliónov eur“ a na vilu vylepil letáky s nápisom: „Majetok Slovenskej republiky“. V júli 2020 Transparency International Slovensko (TIS) zverejnilo, koľko Počiatek za vilu zaplatil: „V novembri 2018 kúpil vilu v Cannes za 3,2 milióna eur. Má 9 izieb a 379 m2, plus pozemky okolo v rozlohe 1263 m2. Či mal Počiatek v roku 2018 dostatok legálnych peňazí na nákup vily, ostáva podľa TIS nejasné, pretože ako exminister prestal svoje majetkové priznania zverejňovať v roku 2016, keď definitívne odišiel z politiky.

</doc>
<doc id="84957" url="https://sk.wikipedia.org/wiki?curid=84957" title="Benetus">
Benetus

Benetus (po slovensky: Beňo, Beňäta; po latinsky: Benetus; po maďarsky: Beneta) (* ? – † ?1055) bol v rokoch 1046-1055 ostrihomským arcibiskupom. 
Z Väčšej legendy o sv. Gerardovi sa dozvedáme, že po vypuknutí nepokojov v Uhorsku v roku 1046 uteká do bezpečia spolu s čanádskym biskupom Gerardom, nitrianskym biskupom Bystríkom a jágerským biskupom Buldom do opevneného kráľovského sídla Stoličného Belehradu (maď. Székesfehérvár).
Po správe, že sa kráľoviči Ondrej a Levente blížia k Pešti, sa biskupi rozhodli, že ich pôjdu privítať, aby jedného z nich korunovali uhorským kráľom. Keď sa biskupi priblížili k peštianskemu prievozu, dostihlo ich pri Dunaji vojsko pohanského Vatu, ktoré na nich zaútočilo z hory Kelen s úmyslom ich usmrtiť. Spŕška kameňov, ktorá biskupov zasiahla, biskupa Buldu smrteľne zranila. Biskupi Gerard a Bystrík boli tiež umučený. Jedine Benetu zachránil knieža Ondrej z rúk pohanov. 

</doc>
<doc id="84958" url="https://sk.wikipedia.org/wiki?curid=84958" title="Alan Bartlett Shepard">
Alan Bartlett Shepard

Alan Bartlett „Al“ Shepard, Jr. (* 18. november 1923, East Derry, New Hampshire, USA – † 21. júl 1998, Monterey, Kalifornia) bol americký astronaut. V roku 1961 sa stal druhým človekom a prvým Američanom, ktorý vyletel do kozmického priestoru, a v roku 1971 sa vo veku 47 rokov stal piatym a vtedy najstarším človekom, ktorý kráčal po Mesiaci.
Absolvent United States Naval Academy v Annapolise s praxou na torpédoborci počas druhej svetovej vojny. V roku 1947 sa stal námorným pilotom a o tri roky neskôr skúšobným pilotom. V roku 1959 bol vybraný do prvej sedmičky astronautov NASA (Mercury Seven). V máji 1961 uskutočnil prvý pilotovaný kozmický let programu Mercury. Stal sa pritom prvým Američanom, ktorý letel do vesmíru, hoci niekedy sa toto prvenstvo pripisuje Johnovi Glennovi. Shepard totiž v kozmickej lodi "Freedom 7" letel počas misie Mercury-Redstone 3 iba po balistickej dráhe, nedostal sa teda na obežnú dráhu ako Glenn. Počas svojho letu sa Shepard stal celkovo druhým človekom vo vesmíre a prvým, ktorý manuálne ovládal orientáciu kozmickej lode. V konečných fázach programu Mercury bol určený za pilota letu Mercury-Atlas 10, ktorý bol naplánovaný ako trojdňová misia. Shepard loď pomenoval "Freedom 7-II" na počesť svojej prvej kozmickej lode, ale misia bola nakoniec zrušená.
Potom bol vymenovaný za veliteľa prvého pilotovaného letu programu Gemini, ale v októbri 1963 bol vyradený z letového stavu kvôli tzv. Menièrovej chorobe. Išlo o chorobu vnútorného ucha, ktorá ovplyvňovala jeho rovnováhu a spôsobovala mu závraty s nevoľnosťou. Zvažoval odchod z NASA a návrat k námorníctvu, ale v júli 1964 nakoniec nastúpil do funkcie vedúceho úradu astronautov ("Chief of the Astronaut Office"). Popri tejto práci sa stíhal venovať aj biznisu v bankovom svete a stal sa z neho milionár. Okrem toho sa angažoval aj v istej losangeleskej naftárskej firme a venoval sa chovu pretekárskych koní a hovädzieho dobytka. V roku 1968 sa mu prejavy Menièrovej choroby začali zhoršovať a na ľavé ucho prakticky ohluchol. Rozhodol sa, že podstúpi riskantnú operáciu. Pár mesiacov po zákroku mu príznaky tejto choroby zmizli a začal sa zapájať do výcviku. V máji 1969 sa oficiálne vrátil späť do letového stavu a vo funkcii šéfastronauta ho od augusta vystriedal Thomas Stafford. 
V roku 1971 velil vtedy už 47-ročný Shepard ako najstarší v oddiele aktívnych astronautov misii Apollo 14, počas ktorej pilotoval lunárny modul "Antares". Stal sa piatym a vtedy aj najstarším človekom, ktorý vstúpil na mesačný povrch a jediným astronautom z pôvodnej sedmičky, ktorý tak uskutočnil. Zaujímavosťou je, že ku koncu druhého a zároveň aj posledného výstupu na mesačný povrch, odpálil dve golfové loptičky. Apollo 14 bolo Shepardovým druhým a zároveň posledným kozmickým letom. V júni 1971 sa vrátil k práci šéfastronauta. Dňa 26. augusta 1971 bol povýšený do hodnosti kontradmirál, pričom sa stal prvým astronautom, ktorý dosiahol túto hodnosť. V roku 1974 odišiel z NASA aj námorníctva a začal sa naplno venovať podnikaniu. Zomrel v roku 1998 na leukémiu.
Mladosť a vzdelanie.
Rodičia.
Alan Bartlett Shepard, Jr. sa narodil 18. novembra 1923 v East Derry v štáte New Hampshire ako najstarší z dvoch detí Alana B. Sheparda, Sr. a Pauliny Renzy Shepardovej (rodenej Emersonovej). Bol jedným z mnohých slávnych potomkov cestujúceho Richarda Warrena z lode "Mayflower", anglickej plachetnice, ktorá sa stala známou ako symbol európskej kolonizácie, keď prevážala anglických separatistov z mesta Plymouth do Ameriky. Po línii Shepardovcov bol príbuzný škótskych vysťahovalcov z ostrova Berneray vo Vonkajších Hebridách. Alan B. Shepard, Sr., známy ako Bart, pracoval v Derry National Bank, ktorú vlastnil Shepardov starý otec Fritz. V roku 1915 vstúpil do národnej gardy a počas prvej svetovej vojny slúžil vo Francúzsku u Amerických expedičných síl. U národnej gardy zostal aj v medzivojnovom období a po vypuknutí druhej svetovej vojny bol povolaný späť do aktívnej služby, povýšený do hodnosti podplukovníka ("lieutenant colonel"). Okrem Alana B. Sheparda, Jr. mal aj mladšiu dcéru Paulinu, prezývanú „Polly“.
Vzdelanie.
Alan Shepard, Jr. spočiatku navštevoval Adams School. V školskom veku bol obeťou svojej vlastnej nespútanej energie, vždy pripravený na rôzne žarty a s minimálnym rešpektom k autoritám, s výnimkou svojho otca. Prísna miestna učiteľka menom Berta Wigginsová si však okrem iného všimla aj Shepardov prenikavý intelekt. Mladý Alan spĺňal zadané úlohy takmer vždy skôr v porovnaní s ostatnými spolužiakmi, a nevedel, čo so svojou nahromadenou energiou. Od spomínanej učiteľky začal dostávať úlohy navyše, napríklad písanie esejí na rôzne témy, zbieranie poštových známok a napísanie aj zviazanie knihy. Shepardovo sebavedomie dokazuje tiež fakt, že svoju autobiografiu pomenoval „Ja“, pričom išlo o parafrázu v tom čase populárnej Lindberghovej knihy "We" (My). Vďaka prístupu učiteľky Berty Wigginsovej preskočil šiesty ročník a nastúpil do siedmej triedy na Oak Street School v Derry. V siedmom ročníku si preskočenie zopakoval, keď nastúpil rovno do deviatej triedy.
Následne pokračoval na strednej škole Pinkerton Academy v Derry. Tam však prežíval nepríjemné chvíle, keďže sa vďaka preskakovaniu ročníkov stal najmladším, najmenším a najslabším žiakom prvého ročníka. V tých časoch sa naplno prejavilo jeho absolútne odhodlanie ísť si za svojimi cieľmi. Medzi nimi bol stále i úspech v škole, ale fascinovalo ho aj lietanie. Na škole založil klub leteckých modelárov. Na Vianoce roku 1937 si vyprosil ako darček let lietadlom Douglas DC-3, ktorý uskutočnil 15. februára 1938. Bol to pre neho silný zážitok, a tak potom, ako si predajom slepačích vajec zarobil na nový bicykel, začal na ňom dochádzať na letisko Manchester, ktoré bolo od Derry vzdialené približne 20 km. Prvýkrát tak išiel 19. februára 1939, ale zostal len na svahu s výhľadom na letisko. V nasledujúcich týždňoch sa postupne osmeľoval a nakoniec vstúpil na plochu letiska. Nemal síce žiadne peniaze na výcvik, ale výmenou za pomocné práce na letisku mu potom občas umožnili odviezť sa lietadlom. Dostal aj niekoľko neformálnych pilotných lekcií. Prejavil sa jeho prirodzený talent a navyše sa zaujímal aj o údržbu strojov. Neskôr si bol schopný platiť ostatné pilotné lekcie.
S blížiacou sa druhou svetovou vojnou začal Alan uvažovať o ďalšom štúdiu. Jeho otec presadzoval, aby nastúpil na West Point, ale Alan chcel lietať a West Point nebol pre neho príliš vhodný. V roku 1940 zložil prijímacie skúšky na United States Naval Academy v Annapolise ako druhý najlepší z New Hampshire. Mal však iba 16 rokov, čím bol primladý na prijatie. Preto strávil jeden rok na prípravke Admiral Farragut Academy v New Jersey, ktorú absolvoval v roku 1941.
Po nástupe na námornú akadémiu v Annapolise 19. júna 1941 sa Alan stal opäť najmladším a najmenším v ročníku. Rôzne požiadavky a tresty „mazákov“ hraničiace so šikanou ho však nedokázali zlomiť. Počas štúdia v Annapolise sa zaujímal o vodné športy. Bol horlivý a súťaživý námorník, pričom vyhral množstvo pretekov. Naučil sa plaviť na všetkých rôznych typoch lodí, ktoré akadémia vlastnila, a to aj na 27-metrovom škuneri USS "Freedom". Zúčastňoval sa tiež plávania a športového veslovania na osmičke. Počas vianočných prázdnin roku 1942 išiel do Principia College neďaleko St. Louis, kde študovala jeho sestra Polly. Chcel s ňou stráviť nejaký čas, pretože kvôli vojnovým cestovným obmedzeniam nemohla ísť domov. Polly pozvala Alana na tradičný vianočný ples svojej školy, kde Shepard po prvýkrát stretol istú Louise Brewerovú. Kvôli prebiehajúcej vojne bolo štúdium na akadémii skrátené z pôvodných štyroch rokov na tri, pričom rozsah učiva a výcviku zostal rovnaký. Štúdium v Annapolise úspešne zakončil 6. júna 1944 ako 463. z celkových 915 kadetov. Nasledujúci mesiac sa tajne zasnúbil s Louise Brewerovou.
Služba v námorníctve.
Po mesiaci úvodného školenia pre lietajúci personál na Floride bol Shepard vyslaný odslúžiť si jeden rok na torpédoborci USS "Cogswell", pretože budúci námorní piloti si museli najprv istý čas odslúžiť na mori. V tom čase bol však torpédoborec v aktívnej službe v Tichom oceáne. Shepard nastúpil na "Cogswell" 30. októbra 1944, keď sa loď vrátila na námornú základňu na atole Ulithi v súostroví Karolíny. Už po dvoch dňoch na mori pomáhala posádka "Cogswellu" zachrániť 172 námorníkov z krížnika USS "Reno", ktorý bol značne poškodený po torpédovom útoku japonskej ponorky. USS "Cogswell" následne sprevádzal poškodený krížnik pri plavbe späť na základňu Ulithi. V decembri 1944 torpédoborec zastihol tajfún Cobra, silná búrka, v ktorej sa ďalšie tri torpédoborce prevrátili. O mesiac neskôr "Cogswell" bojoval proti útokom kamikadze v rámci vylodenia v Lingayenskom zálive na Filipínach.
Koncom februára 1945 sa USS "Cogswell" vrátil na západné pobrežie USA kvôli nutným opravám a Shepard dostal trojtýždňové voľno. S Louise Brewerovou sa rozhodli vziať ešte predtým, než sa Alan bude musieť vrátiť do služby. Sobáš sa uskutočnil v sobotu 3. marca 1945 v kostole vo Wilmingtone v Delaware. Po svadbe mohli mladomanželia spolu stráviť len krátky čas, pretože opravy "Cogswellu" už pomaly končili a 5. apríla 1945 sa Shepard vrátil naspäť do služby. USS "Cogswell" vyplával smer Okinava, kde poskytoval palebnú podporu pozemným jednotkám. Čelil útokom kamikadze, ktoré sa našťastie darilo včas zastaviť. Začiatkom júla bol ostrov Okinava po urputných bojoch so značnými stratami na oboch stranách dobytý, čo znamenalo dočasnú úľavu aj pre Alana Sheparda. V novembri 1945 malo totiž nevyhnutne nasledovať vylodenie na japonskej pevnine, ale vojenskí analytici poukazovali na to, že ak Japonci bránili Okinavu iba obmedzenými silami a napriek tomu spôsobili Američanom straty ako v bitke o Guadalcanal a Iwó-džimu dohromady, potom odpor na japonskej pevnine si vyžiada životy nielen desiatok tisíc amerických vojakov, ale aj státisícov Japoncov. Americký prezident preto rozhodol inak a prinútil Japonsko ku kapitulácii pomocou novej zbrane, atómovej bomby. USS "Cogswell" kotvil v čase výbuchu atómových bômb v Hirošime a Nagasaki približne 160 km od Nagasaki. Posádka "Cogswellu" bola očitým svedkom mohutného vzdialeného výbuchu. Dňa 15. augusta 1945 približne o pol ôsmej večer dostal veliaci dôstojník "Cogswellu" rozkaz: "„zastaviť paľbu“". Alan Shepard bol na palube torpédoborca aj v čase ceremoniálneho ukončenia druhej svetovej vojny v Tokijskom zálive 2. septembra 1945. O mesiac neskôr sa Shepard vrátil späť do USA.
V novembri 1945 prišiel na námornú leteckú základňu Corpus Christi v Texase, kde 7. januára 1946 začal základný letecký výcvik. Po niekoľkých mesiacoch teoretickej prípravy nasledovali najprv lety na dvojplošníkoch N2S Stearman a po základnom výcviku aj na výkonnejších lietadlách SNJ Texan. Mnohí kadeti vrátane Alana Sheparda mali s pilotážou problémy. Shepard dokonca istý čas čelil vylúčeniu z výcviku a priradeniu späť na paluby lodí námorníctva. Dôvodom jeho začiatočných neúspechov bol nedostatočný počet odlietaných hodín. Nakoniec ich nazbieral tým, že sa tajne zapísal do kurzu, ktorého cieľom bolo získanie súkromnej pilotnej licencie na jednom z malých letísk neďaleko základne Corpus Christi. Jeho pilotné zručnosti sa s pribúdajúcim počtom letových hodín postupne zlepšovali. Rovnako sa začali zlepšovať aj jeho výsledky vo výcviku na strojoch Texan, pričom aj inštruktori ho začali hodnotiť nadpriemerne. Začiatkom roka 1947 bol poslaný na pokročilý letecký výcvik na námornú leteckú základňu Pensacola na Floride. Aby získal pilotné krídla na uniformu, musel ako záverečný test uskutočniť šesť bezchybných pristátí na lietadlovej lodi USS "Saipan". Všetkých šesť pristátí nakoniec vykonal úspešne. Nasledujúci deň mu jeho otec Bart vlastnoručne pripol zlaté krídla s kotvou na uniformu.
Po úspešnom absolvovaní pokročilého výcviku bol Alan Shepard pridelený k stíhacej letke VF-42 vyzbrojenej lietadlami F4U Corsair. Alan v zaraďovacom dotazníku totiž označil jednomotorové palubné lietadlá a v kolónke poznámok dole uviedol: "„Úprimne túžim lietať na stíhacích-bombardovacích Corsairoch.“" V júli 1947 sa manželom Shepardovým narodilo prvé dieťa, dcéra Laura. Letka VF-42 mala nominálne svoju základňu na lietadlovej lodi USS "Franklin D. Roosevelt", ale v čase Shepardovho príchodu podstupovala nutné opravy v doku. Letka bola medzitým dislokovaná na námornej základni Norfolk vo Virgínii. Na svoju prvú plavbu na lietadlovej lodi sa Alan vydal koncom roka 1947 do Karibiku. Už vtedy si začal získavať čoraz väčší rešpekt medzi ostatnými. Ako prvý spomedzi nováčikov dostal súhlas na kvalifikačné nočné pristátie na palube USS "Franklin D. Roosevelt", ktoré úspešne zvládol. Stal sa prvým nováčikom v histórii amerického námorníctva, ktorý získal povolenie lietať s Corsairom z paluby v noci už pri svojej prvej plavbe, pričom v bežnej praxi získavali piloti túto kvalifikáciu až pri svojej druhej plavbe. Po krátkej zastávke v Norfolku bola USS "Franklin D. Roosevelt" začiatkom roka 1948 vyslaná na deväťmesačnú plavbu po Stredozemnom mori. Počas tejto plavby Shepard najprv velil sekcii (pozostávala z dvoch lietadiel) a potom aj divízii (štyri lietadlá). Zaviedol tiež rituál – zavolať pri každej možnej príležitosti manželke Louise o 17:00 (jej času).
Potom, ako deväťmesačná plavba na USS "Franklin D. Roosevelt" skončila, bol Shepard vybraný, aby sa podieľal na skúšobných letoch v mrazivom počasí z paluby USS "Midway". Ostatní piloti po skončení tejto plavby smerovali k dočasným povinnostiam na pevnine, ale Alan bol v roku 1950 vybraný spomedzi konkurencie 150 uchádzačov o účasť na kurze v United States Naval Test Pilot School na námornej leteckej základni Patuxent River v Marylande. Po úspešnom absolvovaní kurzu sa podieľal na rôznych letových skúškach, napríklad aj na testoch nového konceptu lietadlových lodí so šikmou letovou plochou. Okrem iného obľuboval veľmi nízky let vysokou rýchlosťou ("„buzzing“", "„flat-hatting“" alebo "„hedgehopping“"), kvôli ktorému v jednom prípade vystrašil istého admirála a Shepard dostal desaťdenný zákaz lietania, a uvažovalo sa aj o vojenskom prokurátorovi. Alan nakoniec mohol zostať v radoch lietajúceho personálu hlavne vďaka jeho charizme a skvelým výsledkom počas testovania novej techniky. V roku 1951 sa Shepardovým narodila druhá dcéra, Juliana. Začiatkom roka 1953 Shepard ukončil svoje štúdium v Test Pilot School a ako jeden zo skúsených pilotov bol určený uviesť prúdové stíhacie lietadlo McDonnell F2H Banshee do služby u letky VF-193 "Ghostriders". Zúčastnil sa dvoch plavieb do západného Pacifiku na palube lietadlovej lode USS "Oriskany" a s veľkým očakávaním sa pripravoval na svoje prvé bojové nasadenie v kórejskej vojne proti severokórejským, čínskym a sovietskym pilotom, ktorých nazývali "„Honchos“". Ešte predtým, než sa Shepard mohol vôbec zúčastniť bojových letov nad Kóreou, bola v júli 1953 podpísaná dohoda o prímerí.
Po skončení plavby na USS "Oriskany" bol Shepard prevelený do Patuxent River, kde začal svoj druhý turnus už ako kvalifikovaný skúšobný pilot. Testoval stroje F7U Cutlass, F3H Demon, F-8U Crusader, F-4D Skyray a F11F Tiger, ktorý bol zrejme jeho najobľúbenejším. V jednom prípade bol aj nútený katapultovať sa z lietadla F7U Cutlass. V roku 1956 zomrela Louisiina sestra na bližšie neurčenú chorobu a zanechala svojmu manželovi tri deti (dvoch chlapcov a jedno dievča). Potom, keď už bolo jasné, že otec o deti neprejavuje záujem, boli chlapci poslaní do internátnej školy a dievča menom Judith si vzali k sebe manželia Shepardoví. Judith premenovali na Alice, aby sa jej meno neplietlo s Julianou a vychovávali ju ako vlastnú aj napriek tomu, že si ju nikdy oficiálne neadoptovali. V roku 1957 bol Alan projektovým skúšobným pilotom lietadla F5D Skylancer. Shepard stroj hodnotil negatívne a vďaka jeho nepriaznivým hodnoteniam bol nakoniec zrušený celý projekt. Posledných päť mesiacov pôsobenia v Patuxent River strávil ako inštruktor v Test Pilot School. V polovici toho istého roka začal po ponuke námorníctva študovať na Naval War College v Newporte v Rhode Island. Úlohou tejto inštitúcie bolo vychovávať perspektívne kádre pre veliteľské pozície. Necelý mesiac po začiatku štúdia, 4. októbra 1957, zastihla Alana a s ním celé Spojené štáty správa o vypustení prvej umelej družice Zeme menom Sputnik, ktorú na obežnú dráhu vypustil Sovietsky zväz. V tom čase si ani Shepard neuvedomoval, aký bude mať tento čin pre neho dôsledok. Sústredil sa na štúdium. Po jeho úspešnom absolvovaní ho zaradili na pozíciu v štábe Atlantickej flotily. Jeho práca spočívala v dohliadaní nad bojaschopnosťou lietadiel. Do tejto doby mal na konte celkovo viac než 3 600 letových hodín vrátane 1 700 hodín na prúdových lietadlách.
Kariéra v NASA.
Mercury Seven.
V roku 1959 dostal novovzniknutý Národný úrad pre letectvo a vesmír (NASA) povolenie od prezidenta Dwighta D. Eisenhowera vybrať svojich prvých astronautov z radov vojenských skúšobných pilotov. Služobné záznamy 508 absolventov škôl skúšobných pilotov získala NASA z ministerstva obrany. Z tohto celkového počtu vyhovovalo minimálnym štandardom 110 pilotov. Tie zahŕňali vek menej ako 40 rokov, bakalársky titul alebo jeho ekvivalent a výšku menej než 180 cm. U niektorých požiadaviek sa mohlo počítať s istou toleranciou, ale požadovaná výška bola pevne stanovená. Dôvodom boli rozmery kabíny kozmickej lode Mercury.
Alan Shepard sa o týchto skutočnostiach dozvedel v januári 1959, kedy v novinách "The New York Times" zahliadol článok o NASA. V článku sa písalo o plánovanom lete človeka do vesmíru a o tom, že NASA má v pláne osloviť 110 špičkových skúšobných pilotov a z nich vybrať pár tých, ktorí by mohli uskutočniť plánovaný let. Doterajšia kariéra a výsledky radili Alana podľa jeho vlastnej mienky k favoritom výberu. V nasledujúcich dňoch však Shepard prežíval isté sklamanie, keď sa začal dozvedať o ostatných kamarátoch, ktorí dostali pozvánku do Pentagónu, kým on nie. Nakoniec vysvitlo, že Alanova pozvánka sa iba stratila. Dostal ju s týždňovým oneskorením. Všetkých 110 kandidátov následne rozdelili do troch skupín, pričom v prvej skupine boli tí najsľubnejší.
Prvá skupina 35 kandidátov vrátane Alana Sheparda sa zhromaždila v Pentagóne 2. februára 1959. Dôstojníkov námorníctva a námornej pechoty privítal náčelník námorných operácií, admirál Arleigh Burke, zatiaľ čo dôstojníkov vojenského letectva prijal náčelník štábu letectva, generál Thomas D. White. Obaja preukázali svoju podporu vesmírnemu programu a prisľúbili, že na kariéry dobrovoľníkov to nebude mať nepriaznivý vplyv. Predstavitelia NASA ich potom informovali o programe Mercury. Pripustili, že ide o veľmi riskantný podnik a zdôraznili, že v prípade úspechu bude mať veľký celoštátny význam. V ten večer Shepard diskutoval na hotelovej izbe o udalostiach dňa spolu s ostatnými námornými pilotmi Jimom Lovellom, Petom Conradom a Walterom Schirrom. Všetci sa obávali o svoje kariéry, pretože prechod k NASA znamenal, že budúci astronauti budú musieť zanechať svoju kariéru v ozbrojených silách. Navonok síce zostanú dôstojníkmi, ale zatiaľ čo ich rovesníkov budú môcť povyšovať a budú zastávať vyššie funkcie, oni naďalej zostanú s rovnakou hodnosťou. Všetci si však zároveň uvedomili, aké možnosti pre účastníkov vesmírneho programu nastanú v prípade úspechu celého projektu. Nakoniec sa zhodli na tom, že pre vesmírny program sa rozhodli dobrovoľne.
Podobný proces sa o týždeň neskôr v Pentagóne zopakoval s druhou skupinou 34 kandidátov. Zo 69 bolo 6 kandidátov nad hranicou výškového limitu, 15 bolo vyradených z iných dôvodov a 16 odmietli. NASA tak po prvých výberových procesoch zostalo 32 kandidátov (15 z vojenského letectva, 2 z námornej pechoty a 15 z námorníctva). V poslednej skupine úspešných kandidátov v rámci námorníctva bol aj Alan Shepard. Vzhľadom na to, že úspešných kandidátov bolo po prvom výberovom kole viac, než sa očakávalo, NASA rozhodla vybrať 6 astronautov miesto pôvodne plánovaných 12. Potom nasledovala vyčerpávajúca séria rôznych fyzických a psychologických testov.
Dňa 6. februára 1959 sa prvá zo šiestich skupín kandidátov zišla v Albuquerque (štát Nové Mexiko), aby sa na druhý deň hlásila na miestnej Lovelace Clinic, kde uchádzačov a ich nasledovníkov čakal hrozný týždeň. Lekári ich podrobili tým najbizarnejším, najviac ponižujúcim a podľa nich absolútne nevyhnutným testom. Praktiky lekárov siahali od jednoduchého zbierania vzoriek výlučkov cez skúmanie všetkých telesných otvorov, nespočetné klystíre až po absurdné požiadavky psychiatrov. Shepard už mal plné zuby takéhoto zaobchádzania a jedného dňa sa rozhodol, že doktorom „sadistom“ ukáže, čo si o nich v skutočnosti myslí. Keď mu jeden mladý lekár pomaly zasunul do konečníka „oceľového úhora“, ako sa prezývala sonda, pomocou ktorej sa vyšetrovala táto časť ľudského tela, Shepard začal stonať a pomaly kolísať bokmi sem a tam. "„Ó, áno,“" povedal tichým šepotom. "„Mmmm, to je dobré. Viac... ešte viac.“" Ďalší kandidát na astronauta, ktorý bol v miestnosti – John „Mitch“ Mitchell, s ktorým Shepard lietal počas služby na lietadlovej lodi USS "Oriskany", sa triasol smiechom, keď sa mladý lekár s kamenným výrazom v tvári začervenal. Po týždni na Lovelace Clinic čakalo kandidátov ešte ďalších sedem dní vo Wright Aerospace Medical Laboratory v Ohiu, kam Shepard prišiel 15. februára a opäť s prvou skupinou. Medzi testami, ktoré si pre nich lekári tentokrát pripravili, bolo vstrekovanie ľadovej vody do vnútorného ucha a sledovanie následného pohybu očných buliev, dve hodiny v saune pri teplote 57 °C, balančné a vibračné kreslo, beh na pohyblivom páse, test reakcií na zvuk, psychotesty atď.
Koncom marca 1959 boli ukončené všetky výberové testy zostávajúcich kandidátov a výberová komisia začala analyzovať výsledky. Testami neprešlo 8 kandidátov, požiadavky splnilo 13 kandidátov, výborné výsledky s výhradami preukázali 3 kandidáti a výborné výsledky bez výhrad preukázalo 7 kandidátov. Vzhľadom na to, že NASA pôvodne plánovala vybrať šesťčlennú skupinu, nakoniec sa rozhodlo, že skupina prvých astronautov bude sedemčlenná. Alan Shepard sa po vyčerpávajúcej sérii testov vrátil späť ku svojej každodennej práci a očakával výsledky. V stredu 1. apríla 1959 ho v kancelárii zastihol telefonát. Dostal otázku, či má stále záujem pracovať pre NASA. Alan neváhal a okamžite súhlasil. Potom ešte dostal otázku, či môže v pondelok nastúpiť do novej práce. Keď Shepard položil telefón, zahulákal od radosti a potom zavolal Louise. Nedovolal sa jej, a tak s prácou v ten deň skončil a rýchlo šiel domov. "„Potom, ako som jej to povedal, sme sa s Louise len držali jeden druhého – videl som, že bola rovnako šťastná ako ja,“" spomínal si po rokoch Alan na ten večer. O dva dni neskôr odleteli do Bostonu na svadbu Alanovej sesternice Anne. Na Loganovom letisku v Bostone ich čakali Alanovi rodičia a sestra. Novú radostnú správu im Shepard oznámil potom v priebehu hodinovej cesty z letiska do East Derry. Matka sa potešila, ale jeho otec nebol z toho nadšený a chcel, aby Alan pokračoval v kariére u námorníctva. Alan sa snažil otcovi vysvetliť, že zvážil všetky možnosti a už sa definitívne rozhodol pre NASA.
Sedmička vybraných astronautov programu Mercury bola verejnosti predstavená 9. apríla 1959 na tlačovej konferencii v Dolley Madison House na námestí Lafayette Square vo Washingtone, D. C. Záujem médií o túto udalosť bol enormný. Mnohí novinári a fotografi sa tiesnili v bývalom tanečnom salóne. V čele miestnosti si za konferenčný stôl sadlo sedem mužov v civilnom odeve: Donald K. „Deke“ Slayton, Alan B. Shepard, Jr., Walter M. „Wally“ Schirra, Jr., Virgil I. „Gus“ Grissom, John H. Glenn, Jr., Leroy Gordon „Gordo“ Cooper, Jr. a Malcolm Scott Carpenter. Shepard v reakcii na značný mediálny rozruch pred nimi povedal prísediacim Slaytonovi a Schirrovi: "„Nemôžem tomu uveriť. Títo ľudia sú blázni.“" "„Áno, ako červia farma,“" odpovedal mu Slayton. Celá konferencia trvala dve hodiny, a zatiaľ čo väčšina astronautov odpovedala stručne na položené otázky, jeden z nich si prítomnosť médií užíval. John Glenn, ktorý už bol v tom čase v USA verejne známy aj vďaka účasti v televíznej súťaži "Name That Tune" (Uhádni názov tejto melódie), sa stal mediálne obľúbený hlavne kvôli svojim dlhým patriotickým odpovediam. Obrovský záujem médií o osobnosti budúcich astronautov, z ktorých sa okamžite stali uctievané celebrity, pocítili aj ich rodiny, ktoré si museli zvykať na takmer nový život. Novým celebritám prichádzali rôzne ponuky, napríklad dom na kľúč za veľmi nízku cenu, výhodné úvery na nové domy v Houstone alebo každý rok najnovšie športové autá Chevrolet Corvette za symbolický jeden dolár. Časopis "Life" astronautom ponúkol sumu pol milióna dolárov, ktorú si mali rozdeliť medzi sebou do troch rokov ako výmenu za prístup do svojho súkromia. Magazín sa oficiálne od 24. augusta 1959 stal v podstate pravidelným informátorom o súkromnom dianí u sedmičky astronautov. Riziko veľkej výzvy v podobe kozmického letu sa ukázalo v plnej miere už v noci na 18. mája 1959, kedy mali všetci siedmi astronauti na Cape Canaveral možnosť sledovať svoj prvý štart rakety, nosiča SM-65D Atlas podobného tomu, aký ich mal vyniesť na nízku obežnú dráhu Zeme. Necelých šesťdesiat sekúnd po štarte Atlas explodoval a rozžiaril nočnú oblohu nad Floridou. Astronauti boli ohromení. Shepard zľahka buchol lakťom do Glenna a povedal: "„No, som rád, že túto nám odpratali z cesty. Len dúfam, že to opravia...“" 
"Freedom 7".
Tvárou v tvár silnej konkurencii zo strany ďalších astronautov, zvlášť Johna Glenna, Shepard prestal fajčiť a osvojil si Glennov zvyk ísť si ráno zabehať. Nezašiel však až tak ďaleko, aby sa vzdal milovanej kávy, koktailov a záletníctva. Častokrát hrával s Grissomom a Slaytonom hádzanú a dvíhal činky v telocvični, ktorú NASA postavila pre astronautov na Cape Canaveral. Všetci astronauti sa začali podrobovať intenzívnemu výcviku, ktorý spočíval vo fyzickej príprave, akademických predmetoch, materiálnej príprave a špecifickom tréningu na centrifúgach a iných podobných strojoch. Astronauti boli okrem výcviku a sledovania často neúspešných štartov rakiet (Shepard k tomu poznamenal: "„Čo by ste čakali od rakiet postavených kontraktorom, ktorý ponúkol najnižšiu cenu?“") zainteresovaní aj v dizajne dôležitých súčastí systémov Mercury. Navštevovali tiež príslušné továrne podieľajúce sa na programe. V decembri 1960 si Dr. Robert R. Gilruth, riaditeľ NASA Space Task Group, zvolal všetkých astronautov a dal im jednoduchú úlohu, ktorá spočívala v tom, že každý z nich mal napísať, kto z jeho kolegov by mal pilotovať prvý kozmický let programu Mercury a prečo. Jediným pravidlom bolo, že nikto nemohol nominovať sám seba. Výsledok tejto ankety Gilruth nikdy nikomu neprezradil. Dňa 19. januára 1961 si Gilruth povolal sedmičku astronautov do svojej kancelárie v Langley. Astronauti už tušili, čo im chce Gilruth oznámiť. O štvrť na šesť večer ho už s napätím očakávali. Gilruth meškal. "„Ak budeme musieť čakať ešte chvíľku, budem musieť predniesť príhovor,“" náhle prerušil ticho Gus Grissom. Ostatní sa začali veľmi smiať, pretože Grissom bol výnimočne málovravnou osobou. Potom už do miestnosti vstúpil Gilruth a po krátkej úvodnej reči oznámil: "„Alan Shepard uskutoční prvý suborbitálny let. Grissom uskutoční druhý let. Glenn bude náhradníkom pre obe misie. Nejaké otázky?“" Nikto nemal žiadne otázky a astronauti Shepardovi pogratulovali. Niektorých však Gilruthova voľba istým spôsobom rozrušila, zvlášť Glenna, ktorý sa tentokrát ukázal v negatívnom svetle, keď začal písať svojim nadriadeným i známym v politických kruhoch a aj samotnému Gilruthovi, ktorému ostro vyčítal jeho rozhodnutie. Glenn nebol so svojou kampaňou jediný a celú záležitosť musel po pár týždňoch vyriešiť až Gilruth, ktorý rázne vysvetlil, že Alan Shepard je jeho voľbou. Médiá sa však o Gilruthovom rozhodnutí nedozvedeli hlavne z tých dôvodov, aby mali astronauti pokoj od dotieravých reportérov a Gilruth si tým dával aj istý priestor na prípadnú zmenu nominácie. Dňa 31. januára 1961 štartoval na suborbitálny let v kabíne Mercury šimpanz Ham. Svoj let síce prežil bez ujmy na zdraví (uhynul až v roku 1983), ale v žiadnom prípade nemožno hovoriť o úspešnej misii, skôr o kontrolovanej havárii. Znamenalo to okamžité odloženie Shepardovho letu do druhej polovice apríla 1961. Nespokojný Alan naliehal aj na šéfkonštruktéra nosnej rakety Redstone, Dr. Wernhera von Brauna, slovami: "„Preboha, poďme letieť teraz.“" Wernher von Braun však trval na ešte ďalšom lete v automatickom režime, ktorý vyrieši problémy týkajúce sa kabíny Mercury a hlavne rakety Redstone. Dňa 21. februára 1961 NASA vydala tlačovú správu, v ktorej informovala verejnosť, že Shepard, Glenn a Grissom začnú s výcvikom na prvý pilotovaný let programu Mercury. Meno pilota, ktorý uskutoční prvý let, však nebolo zverejnené. NASA len uviedla, že „bude menovaný krátko pred letom.“ Zámerom tohto zahmlievania bolo znížiť mediálny tlak na Sheparda počas posledných mesiacov jeho výcviku.
Dňa 24. marca sa uskutočnil skúšobný let Mercury-Redstone BD, ktorý bol jednoznačne úspešný. Vďaka tomu sa začal blížiť let prvého človeka do vesmíru a už to vyzeralo, že ním bude Američan. Sheparda si medzitým všetci doberali v súvislosti so šimpanzmi. Počas simulácií sa jeden technik v reakcii na nejakú Shepardovu námietku vyjadril, že by možno nebolo na škodu, keby nechali namiesto neho letieť šimpanza, ktorý pracuje za banány a bez námietok. Shepard po ňom hodil popolník, ktorý len tesne minul jeho hlavu. V stredu 12. apríla 1961 sa sovietsky kozmonaut Jurij Gagarin stal prvým človekom, ktorý letel do vesmíru, a tiež prvým, ktorý obletel Zem. Keď sa to Shepard dozvedel, udrel päsťou do stola tak silno, až sa pracovník NASA pre styk s verejnosťou obával, že si zlomil ruku. Medzitým aj napriek sovietskemu prvenstvu pokračovali prípravy na Shepardov let. Shepard, Grissom a Glenn trávili veľké množstvo času v simulátore, pričom len Shepard absolvoval počas apríla 120 kompletných simulovaných letov v simulátore a hyperbarickej komore. Koncom apríla si Shepard balil veci v hoteli Holiday Inn v Cocoa Beach, ktorý vlastnil hotelier a filantrop Henri Landwirth. Alan sa chystal na presun do ubytovacích priestorov pre astronautov v hangári S na Cape Canaveral, kde strávi posledný týždeň pred štartom. Keď býval v hoteli Holiday Inn, nosil tmavé okuliare a oblečenie, aby unikol zvedavým reportérom, pretože verejnosť stále nemohla vedieť, kto bude prvým Američanom vo vesmíre. Henri Landwirth sa snažil Alanovi pomáhať skryť jeho identitu. Novinárom a dotieravým návštevníkom hovoril, že Shepard v hoteli nie je, pričom ho cez kuchyňu pašoval dnu a von. Pred odchodom na Cape Canaveral prišla na pár dní Alana pozrieť aj manželka Louise, ale videli sa len málo. "„Návštevníci a reportéri sa k nám stále tlačili,“" povedal neskôr. Ich dlhším spoločným momentom bola hodinová cesta autom na letisko v Orlande, počas ktorej spolu prehodili len pár slov. Obaja si však uvedomovali, že to môže byť naposledy, čo sa vidia. Potom, keď Louise zaviezol na letisko, sa Shepard vrátil späť do Holiday Inn, zbalil si kufre a odišiel do hangára S, kde sa ubytoval spolu s Glennom a Grissomom. Zdravotná sestra astronautov Dee O’Harová im na druhom poschodí hangára starostlivo prichystala klimatizovanú útulnú spálňu so svetlomodrými stenami, béžovými závesmi, dvoma gaučmi, sklápacím kreslom a dvomi poschodovými posteľami. Shepard spal na jednej poschodovej posteli a Glenn s Grissomom sa delili o druhú. Blížil sa štart naplánovaný na 2. mája 1961. Odpočítavanie pred štartom sa začalo o 00:30 miestneho času. O pol hodinu neskôr Sheparda a Glenna vzbudil lekár William K. Douglas, ktorý Alanovi oznámil, že momentálne je dosť zlé počasie, ale rozhodlo sa, že dôjde k natankovaniu rakety. Po sprche a rannej hygiene si Shepard obliekol župan a spolu s Grissomom a Glennom si sadol k raňajkám, ktoré pozostávali z filet mignonu obaleného v slaninke, toastu, želé, vajíčok a pomarančového džúsu. Toto raňajkové menu sa potom stalo pre astronautov jednou z tradícií v deň štartu. Po raňajkách Shepard podstúpil predletovú lekársku prehliadku a rozhovor so psychiatrom. Potom si šiel obliecť skafander. Na Cape Canaveral sa v ten deň zhromaždil dav ľudí, aby mohli sledovať štart. Nízka oblačnosť, slabý dážď a prítomnosť búrok v oblasti však riaditeľa štartu Walta Williamsa donútili, aby let pre ten deň zrušil. Shepard bol síce sklamaný, ale zároveň sa mu uľavilo. Kým prišlo oznámenie o zrušení štartu, sedel už takmer tri hodiny oblečený v skafandri v šatni pre astronautov v hangári S. Tam ho potajomky odfotil fotograf tlačovej agentúry AP Jimmy Kerlin. Celé USA sa tak v priebehu niekoľkých desiatok minút dozvedeli, kto bude prvým Američanom vo vesmíre. Shepard sa konečne mohol prestať pretvarovať pred médiami a vyhovárať sa pri otázkach na identitu pilota misie Mercury-Redstone 3. Frustráciu z odloženého štartu si v to popoludnie vybil veľkým panákom brandy, dlhým behom na pláži a krátkou kontrolou svojej kozmickej lode na vrchole nosnej rakety Redstone. Potom absolvoval tri simulované cvičné misie na trenažéri a nakoniec si na 15 minút zdriemol. Nový termín štartu stanovili na piatok 5. mája. Posledné dni pred štartom trávil so svojím náhradníkom Johnom Glennom. Obaja muži síce mali úplne odlišné postoje k životu, morálke a tiež k otázke prvenstva vo vesmíre, ale snažili sa spolu vychádzať. Cez deň 4. mája sa bavili dlhými behmi po pláži a rozhovormi medzi sebou. Keď sa vrátili do hangára S, Alan zavolal žene Louise, dcére Laure, ktorá v tom čase bola vo svojej škole v St. Louis, a domov rodičom v New Hampshire. Večer sa Shepard a Glenn navečerali v spoločnosti ďalších piatich astronautov a ich agenta Lea D’Orseyho a krátko po 22:00 si šli Alan a John ľahnúť do postelí bez toho, aby sa obťažovali sprchovaním alebo prezliekaním. Do 15 minút zaspali. Únava predchádzajúcich dní bola zrejmá. Okolo polnoci sa Shepard vzbudil a podišiel k oknu, aby skontroloval počasie. Potešilo ho, že na oblohe uvidel hviezdy a žiadne mraky. Potom si šiel ľahnúť a čoskoro opäť zaspal.
V piatok 5. mája o 01:07 miestneho času lekár William K. Douglas zľahka buchol Sheparda po ramene. "„No tak, Al,“" povedal Douglas. "„Napĺňajú nádrže.“" "„Som pripravený,“" oznámil Shepard a spýtal sa: "„John je hore?“" "„John je hore,“" odpovedal Douglas. "„Všetci sme hore. Spal si dobre?“" "„Veľmi dobre,“" povedal Shepard. "„Žiadne sny.“" Popri krátkej sprche a holení si Shepard pískal, potom si obliekol župan a prešiel do vedľajšej miestnosti, kde ho čakal John Glenn, ktorý bol už hore a mal na sebe rovnaký župan ako Alan. O pol druhej ráno si obaja sadli k raňajkám, ktoré opäť pozostávali z filet mignonu obaleného v slaninke, toastu, želé, vajíčok a pomarančového džúsu. "„A sme tu znova,“" povedal Glenn. "„Si pripravený?“" Shepard prikývol. "„To je život, čo?“" povedal Glenn. "„Filet mignon každé ráno.“" Shepard to ocenil a uprednostnil skôr vtipy než niektoré z Glennových „pochabých sentimentov“. Nechcel myslieť na dôležitosť nadchádzajúcej udalosti, ale len na technické úlohy, ktoré ho čakali. Keď Shepard potom neskôr dostal otázku, ako sa cítil pri raňajkách v deň štartu, povedal, že keď sa chystáte si sadnúť na vrchol mnohých ton výbušnín, posledná vec, ktorá vám napadne je, že budete v učebnici dejepisu. "„Môžem ešte niečo urobiť?“" spýtal sa Glenn po raňajkách. Shepard mu povedal, že nie, je v poriadku, je pripravený. Následne Glenn odišiel naposledy skontrolovať stav kozmickej lode a Shepard podstúpil dôkladnú lekársku prehliadku. Dr. Douglas našiel uvoľnený necht na štvrtom prste Shepardovej ľavej nohy, na ktorú mu niekto stúpil. Necht mu odstrihol. Na chrbte mal Shepard spálenú a lúpajúcu sa kožu z nedávnych slnečných popoludní pri bazéne hotela Holiday Inn. Nič z toho však nebolo prekážkou a podľa spomienok Dr. Douglasa bol Shepard navonok pokojný a vyzeral, akoby sa chystal na lov kačíc alebo na ryby. Po rokoch však Shepard priznal: "„Skúšal som to hrať do pohody, ale cítil som motýle v žalúdku.“" Krátko po druhej hodine Alan naposledy zavolal svojej žene Louise. "„Dúfala som, že si to ty,“" povedala mu. "„Budeme ťa sledovať v televízii. Nezabudni zamávať, keď odštartuješ.“" "„Áno,“" odpovedal Alan a zasmial sa. "„Otvorím poklop a vystrčím von ruku.“" Na konci hovoru mu Louise povedala, aby sa „ponáhľal domov“. "„Budem,“" odpovedal Alan. "„Milujem ťa.“" Potom nasledovalo obliekanie skafandra a odchod z hangára S. Tesne pred odchodom z hangára Alan žmurkol na zdravotnú sestru astronautov Dee O’Harovú, ktorá stála pri východe a držala v ruke ruženec. "„No, už idem, Dee,“" povedal a ona len mávla rukou, bojujúc so slzami. O 04:09 nastúpil do špeciálne upraveného prívesu, ktorý ho mal odviezť na štartovaciu rampu. Neskôr priznal, že keď spolu s Dr. Douglasom opúšťal hangár S a nastupoval do prívesu, „opäť cítil motýle v žalúdku“. Počas cesty k rampe LC-5 ho okrem technikov a lekára sprevádzal aj Gus Grissom. Ani v túto chvíľu si Shepard neodpustil svoj obľúbený fór a zúboženým hlasom so španielskym prízvukom oslovil Grissoma: "„Hej, Gus, vieš, čo to skutočne znamená byť astronautom?“" "„Nie, José, povedz mi.“" odpovedal Grissom. Shepard sa pousmial a povedal: "„Mal by si mať odvahu, správny krvný tlak a štyri nohy.“" "„Prečo štyri nohy, José?“" Grissom predstieral zvedavosť. "„Pretože naozaj chceli vyslať psa, ale rozhodli sa, že by to bolo príliš kruté,“" vysvetlil mu Alan. Po príchode na štartovaciu rampu Shepard vystúpil z prívesu a obzrel si raketu s kozmickou loďou na vrchole. Obrátil sa k prítomným, aby sa im prihovoril, ale kvôli návalu emócii nenašiel žiadne slová, a tak im len zamával. Počas jazdy výťahom na vrchol obslužnej veže mu Dr. Douglas podal krabičku s pastelkami a povedal: "„Aby si tam hore mal čo robiť.“" Shepard sa hlasno zasmial, pričom si takmer zahmlil priezor svojej prilby, a krabičku vrátil Douglasovi. Povedal mu, že bude trocha zaneprázdnený. 
O 05:21 Shepard začal nastupovať do kabíny kozmickej lode, ktorú pomenoval "Freedom 7". Keď už sedel na svojom mieste, všimol si pred očami ceduľu s nápisom "„Zákaz loptových hier v týchto priestoroch“" a hneď vedľa plagát z nejakého erotického časopisu. Na moralistického Glenna sa to síce príliš nehodilo, ale Shepard vedel oceniť dobrý žart. Sporo odeté dievča chcel nechať na svojom mieste počas celého letu, ale Glenn ceduľu aj plagátik s ospravedlňujúcim úškrnom odtrhol a schoval do vrecka, keďže vnútro kabíny mali počas letu snímať dve kamery. Potom Glenn pomohol pripútať Sheparda do sedadla a pripevnil množstvo hadíc, káblov a senzorov z Alanovho skafandra na palubnú dosku kabíny. Tesne pred uzavretím poklopu Glenn naposledy podal Shepardovi ruku. Alana dojalo, aký bol John zrazu dobrotivý. Poďakoval svojmu kolegovi a potom ukázal palec hore. "„Čoskoro sa uvidíme,“" povedal Shepard s hlasom tlmeným v prilbe. "„Šťastné pristátie, kapitán,“" odpovedal Glenn, keď personál stojaci za ním zakričal veľa šťastia a zbohom. Posledná ľudská tvár, ktorú Shepard videl bola Glennova, jeho široký úsmev v skreslenom obraze rybieho oka na obrazovke periskopu. Krátko po šiestej došlo k uzavretiu poklopu prielezu a Shepard zostal sám. Vtedy si pomyslel: "„Okay, blbec. Išiel si do toho dobrovoľne. Teraz to neposer.“" Išlo o tradíciu pilotov vstupujúcich do neznámych podmienok. Vzápätí však v slúchadlách začul volanie: "„José? Počuješ ma, José?“" Bol to Alanov kolega Deke Slayton, ktorý mal počas letu slúžiť v Riadiacom stredisku Mercury ("Mercury Control Center") ako komunikátor (CAPCOM), ktorý zabezpečoval spojenie s kozmickou loďou. "„Počujem ťa jasne a zreteľne, Deke,“" odvetil Shepard. "„Príliš neplač, José,“" povedal Slayton. Potom Slayton predal komunikáciu Gordonovi Cooperovi v štartovnom bunkri, ktorého úlohou bolo komunikovať s kabínou do momentu, kým raketa vzlietne z rampy. O 07:14 sa začalo problematicky vyvíjať počasie. Keď počas prvého odkladu štartu Shepard rádiom komunikoval s technikmi, sťažoval sa na statickú elektrinu v uchu. "„Nepočujem vás v tomto posratom slúchadle,“" povedal a na linke sa ozval hovorca programu Mercury John „Shorty“ Powers, aby ho upozornil: "„Dávaj si pozor na jazyk. Všade nás nahrávajú.“" Potom začali problémy s meničom napätia v obslužnom zariadení rampy. Následne vypovedal službu aj jeden z počítačov IBM v Marylande. Shepard mal už mať svoj let podľa pôvodného plánu dávno za sebou, ale namiesto toho ležal v neprirodzenej polohe na chrbte už tri hodiny a začínal byť čoraz viacej vystresovaný. Adrenalín stúpal, srdce mu búšilo, a tak si hovoril: "„Ideš na to príliš rýchlo. Spomaľ. Uvoľni sa.“" "„Príliš ma trápila myšlienka na následky neúspešného letu,“" priznal neskôr. Medzitým začal pociťovať, že potrebuje vykonať malú potrebu. Kontaktoval CAPCOM-a Gordona Coopera: "„Človeče, chce sa mi čúrať. Zisti, či sa môžem rýchlo dostať von a uľaviť si.“" Potom Shepard povedal, že už je tam „celú večnosť“ a ak sa nepôjde vymočiť, praskne mu močový mechúr. Navrhol, aby pristavili späť obslužnú vežu a nechali ho vystúpiť z kabíny. Cooper túto správu poslal ďalej, ale Wernher von Braun povedal nie. Napokon Shepard začal kričať. V rozhovore, ktorý bol potom vymazaný z prepisu, ktorý NASA neskôr poskytla novinárom, Shepard povedal, že ak ho nenechajú vystúpiť, bude sa musieť vymočiť do svojho skafandra. Na jeho tele však bolo niekoľko drôtov, ktoré viedli k snímačom a tiež rektálny teplomer, ktorý bol takisto, hoci nepriamo prepojený s elektrickou sieťou kabíny. Shepard navrhol, aby jednoducho na chvíľu vypli prúd v obvodoch pre telemetriu. Moč sa mu zhromaždil v miestach, kde mal kríže, ale väčšinu vlhkosti absorbovala jeho bavlnená spodná bielizeň, ktorú však čoskoro vysušil kyslík cirkulujúci skafandrom.
Odpočítavanie potom prebiehalo bez problémov až do času T-2 minúty, kedy vysoký tlak kyslíka vo vnútri rakety Redstone takmer spôsobil zrušenie štartu. Shepard bol už z neustáleho zdržovania letu nervózny a do bunkru riadenia štartu odkázal: "„Som pokojnejší ako vy. Prečo neopravíte ten svoj malý problém a nezapálite túto sviečku?“" Spomínaný problém sa podarilo vyriešiť celkom rýchlo a potom už štartu nič nebránilo. Shepard začul v slúchadlách hlas Deka Slaytona, ktorý mu pokojne odpočítaval posledné sekundy. "„T mínus sedem... šesť... päť...“" Shepard sa pevne zaprel nohami o kabínu. Slayton pokračoval: "„Štyri...“" Alan položil ruku do blízkosti stopiek na palubnej doske. V prípade, že by automatické stopky zlyhali, musel by ich zapnúť manuálne. "„Tri...“" Ľavú ruku si dal na páku zrušenia štartu. Záchranná vežička bola pripravená. "„Dva... jeden...“" Tesne pred štartom si pre seba zamrmlal modlitbu, v ktorej požiadal „toho hore“, aby nad ním bdel, a povedal: "„Neposer to, Shepard.“" Raketa Redstone vyštartovala o 09:34:13,48 miestneho času (14:34:13,48 svetového času) a v tom momente Shepard ohlásil: "„Rozumiem, vzlet a hodiny bežia!“" Vzápätí mu Deke Slayton odpovedal so slovami: "„Si na ceste, José!“" Štart prvého Američana do vesmíru sledovalo množstvo ľudí na plážach okolo Cocoa Beach a milióny divákov prostredníctvom živého televízneho prenosu.
Raketa značne zrýchľovala a 142 sekúnd po štarte sa vypol motor. Pyrotechnika odpálila už nepotrebnú záchrannú vežičku a došlo k oddeleniu kozmickej lode. V čase 3 minúty a 5 sekúnd od štartu Shepard prešiel na manuálne riadenie lode, ktoré trvalo približne minútu. Vyskúšal riadenie vo všetkých troch osách (sklon, vybočenie a náklon). Potom opisoval výhľad z kozmickej lode na pobrežie Floridy z výšky viac než 180 km. Ešte pred štartom však sklopil šedý filter na optike periskopu, aby sa vyhol nepríjemným slnečným lúčom, ktoré ho oslepovali. Potom na filter zabudol, a tak pod sebou videl len bezfarebnú scénu. Príslušným prepínačom sa pokúsil filter odklopiť, ale narazil pritom rukou o rukoväť núdzového prerušenia štartu, a tak sa ďalších pokusov radšej vzdal. V čase 5 minút po štarte "Freedom 7" dosiahla maximálnu výšku 187,4 km a v tom momente sa zapálili brzdiace rakety, ktoré síce pri suborbitálnom lete neboli potrebné, ale musela sa otestovať ich funkcia a účinnosť pre pripravované orbitálne lety. Po vypnutí rakiet Shepard uviedol loď do správnej polohy pre zostup – tepelným štítom v smere letu. Snažil sa zahliadnuť hviezdy, ale dva priezory, ktoré mal k dispozícii, boli príliš malé a horizont svojím jasom prebíjal všetko ostatné. Počas ôsmej minúty letu začal pociťovať narastajúce účinky preťaženia, ktoré počas zostupu relatívne rýchlo dosiahlo hodnotu 11,0 g. Kvôli účinkom silného preťaženia Alan dokázal dať najavo, že je všetko v poriadku iba slovami: "„Okay... okay... okay... okay“" Vo výške 7 km sa otvoril stabilizačný padák, po ktorom vzápätí nasledoval hlavný padák. V 5 kilometroch sa otvoril ventil, vďaka ktorému začal do kabíny lode prúdiť okolitý vzduch. Tepelný štít sa chvíľu potom odpojil od dna kabíny a zostal visieť pripevnený k látke, aby tlmil náraz pri pristátí na hladinu. Kozmická loď pristála po 15 minútach a 22 sekundách letu na hladine Atlantického oceánu o 09:49:35 miestneho času (14:49:35 svetového času). Chvíľu potom, ako dal Shepard pokyn na vyzdvihnutie, bol vynesený na palubu vrtuľníka HUS-1. Vrtuľník prepravil Sheparda a kozmickú loď "Freedom 7" na palubu lietadlovej lode USS "Lake Champlain". Celý záchranný proces trval iba jedenásť minút. Shepard sa k pristátiu vyjadril: "„... naozaj som nemal pocit, že let bol úspešný, až kým nebola úspešne dokončená záchranná operácia. Nie je to pád, čo bolí; je to náhle zastavenie.“"
Keď Shepard vystúpil z vrtuľníka, zamával na jasajúcich námorníkov a zakričal: "„Páni, to bola jazda!“" Kapitán lode Ralph Weymouth privítal Sheparda na palube. Alan podal Weymouthovi ruku a predstavil sa: "„Ahoj, ja som Al Shepard.“" Lekári NASA chceli monitorovať a zaznamenávať každú sekundu po lete. Námorníkom a posádke povedali, aby sa so Shepardom nerozprávali, nieto aby ho povzbudzovali. NASA chcela, aby všetky rozhovory inicioval Shepard. Jediní ľudia, ktorí ho mohli osloviť, boli lekári, ktorí sa ho stále pýtali, ako sa cíti. Keď Shepard prišiel do kajuty kapitána Weymoutha, podali mu po vypití pohára pomarančového džúsu magnetofón a povedali, aby si nahral svoje myšlienky. Klikol na nahrávanie a predstavil sa: "„Volám sa José Jiménez...“" Nasledujúcu polhodinu Shepard zadychčane rozprával o každom detaile svojho letu a v jednej chvíli sa pochválil: "„Úprimne povedané, zvládol som to oveľa lepšie, ako som si myslel, že zvládnem... V žiadnom okamihu som nepociťoval obavy.“" Psychiatri neskôr uviedli, že Shepard bol „pokojný a vyrovnaný“, ale všimli si aj, že prejavoval známky „nadšenia a radosti“. Potom Shepardov vírivý monológ prerušil telefonát. Volal mu prezident John F. Kennedy, čím založil tradíciu prezidentských telefonátov astronautom, ktorí sa práve vrátili z vesmíru. Námorník podal Alanovi veľký čierny telefón a Shepard začul hlas svojho starého kamaráta Taza Sheparda z Alabamy, s ktorým bol vo výcviku ešte v Corpus Christi. Taza si vybral prezident Kennedy za svojho námorného pobočníka. "„Alan, prezident chce s tebou hovoriť,“" povedal Taz. "„Preboha, starec, ty si chytil novoanglický prízvuk,“" povedal Alan. Taz sa zasmial a povedal Alanovi, aby počkal na prezidenta. "„Zdravím, kapitán,“" pozdravil Kennedy. "„Áno, pane,“" odpovedal Shepard. "„Veľmi Vám chcem zablahoželať,“" povedal nadšený Kennedy. "„Ďakujem veľmi pekne, pán prezident,“" znela Shepardova odpoveď. "„Samozrejme, že sme Vás sledovali v televízii,“" povedal Kennedy. "„A sme veľmi radi a hrdí na to, čo ste urobili.“" "„No, ďakujem Vám, pane. A ako už viete, všetko sa podarilo dokonale,“" odvetil Shepard. Potom Kennedy povedal, že sa teší na stretnutie s Alanom o tri dni. Na lodi USS "Lake Champlain" bol Shepard asi hodinu a potom nastúpil do dvojmotorového palubného dopravného lietadla Grumman C-1 Trader, ktoré vzlietlo z paluby lietadlovej lode smerom k ostrovu Grand Bahama. Počas letu Shepard šiel aj za pilotom do kokpitu a rozprával sa s ním. Keď to vyzeralo, že oblačnosť skomplikuje pristátie na ostrove, kde mal Shepard absolvovať ďalšie tri dni testov a výsluchov, zažartoval s pilotom, že by sa mali odkloniť do Nassau, aby si trocha oddýchli. Počas letu Shepard vypil šálku kávy a na ostrov Grand Bahama prišiel hladný. Od raňajok schudol tri kilá. Privítali ho Gus Grissom, Wally Schirra a Deke Slayton, ktorí mu povedali: "„Zvládol si to naozaj dobre.“" Potom si Shepard dal obrovský krevetový koktail, sendvič s pečeným hovädzím mäsom a ľadový čaj. Lekári uviedli, že napriek tomu, že za posledných desať hodín schudol tri kilogramy, bol „v najlepšej kondícii, zdraví, nálade a presne taký, aký bol pred odchodom z Cape Canaveral – len šťastnejší“. Potom ho začali skúmať, až sa sťažoval na „nezvyčajný počet ihiel“. "„Dúfam, že v budúcnosti bude potrebných menej vzoriek telesných tekutín,“" povedal. Krátko po piatej poobede Alan zavolal Louise, ktorej sa uľavilo, že jej manžel „je sám sebou“. Potom ostatní astronauti a malá skupina predstaviteľov NASA usporiadali pre Alana malý večierok. Alan Shepard, Wally Schirra, Shorty Powers, Walt Williams a hŕstka ďalších hrali do neskorej noci šípky a pili kubánsky rum. Shepard v tú noc tvrdo spal, pričom Grissom ležal na lôžku vedľa neho, aby sa prvému Američanovi vo vesmíre počas noci nič nestalo. Nasledujúci večer, po ďalšom dni testov a výsluchov a krátkom pokuse o lov rýb, si Shepard oddýchol v skladacom kresle, sedel pod hviezdami a sledoval film "The Grass Is Greener" (Tráva je zelenšia), ktorý sa premietal na stenu v provizórnom vonkajšom kine na základni. Z Alana Sheparda sa prakticky okamžite stal oslavovaný národný hrdina. Dňa 8. mája 1961 bol aj s manželkou prijatý v areáli Bieleho domu, kde ho prezident Kennedy vyznamenal Medailou NASA za výnimočnú službu. Vyznamenaný bol aj Záslužným leteckým krížom (DFC). Na tlačovej konferencii potom na otázku, ako sa cítil počas piatich minút beztiaže, odpovedal: "„Viete, práve niekedy počas beztiaže som si uvedomil, že sa ma na to niekto spýta. Takže... Tak som si povedal, že by som si mal pripraviť odpoveď. A teraz vážne, ako som povedal už skôr, krátke stavy beztiaže sme zažili už počas výcviku a je to veľmi príjemný pocit.“" Potom nasledovali triumfálne jazdy ulicami Washingtonu, New Yorku a Los Angeles, pri ktorých davy ľudí oslavovali nového národného hrdinu, a tiež stretnutia s vyššími kruhmi spoločenskej a politickej sféry.
"Freedom 7-II".
Po oslavách sa Alan vrátil ku svojej práci a slúžil ako komunikátor (CAPCOM) pri Grissomovom suborbitálnom lete Mercury-Redstone 4 v júli 1961. Spojenie zabezpečoval aj pri Glennovom orbitálnom lete Mercury-Atlas 6 vo februári 1962, ktorý sprevádzali problémy s falošným signálom uvoľnenia tepelného štítu a aj vďaka Shepardovi skončil let úspešne. Tú istú funkciu zastával aj pri Carpenterovom lete Mercury-Atlas 7 v máji 1962. Carpenter sa počas letu dostal do vážnych problémov hlavne kvôli svojim nesprávnym rozhodnutiam. Vo veľkej miere opäť vďaka Shepardovmu rozvážnemu a pokojnému prístupu skončil aj tento let úspešne.
NASA plánovala v rámci programu Gemini uskutočniť najmenej desať letov, čo znamenalo, že Shepardovi a jeho rovesníkom z programu Mercury budú pri ďalšej šanci na kozmický let konkurovať astronauti z tzv. novej deviatky ("The New Nine"). Shepard tak začal lobovať za prvý let Gemini a do konca roka 1962 jeho šance vyzerali sľubne. Prvý let Gemini však bol najmenej dva roky ďaleko. Uvedomil si, že nemôže tak dlho čakať. Jediným najbližším letom bola posledná misia programu Mercury, orbitálny let Gordona Coopera, plánovaný na polovicu roka 1963. Dňa 14. novembra 1962 bol Alan nominovaný do funkcie Cooperovho náhradníka pre let Mercury-Atlas 9. Práve pre tento let sa Shepard rozhodol, že ho chce a ak by ho nedostal, pokúsil by sa presvedčiť NASA prípadne samotného Kennedyho, že Amerika potrebuje ešte jeden let Mercury.
Nemohol však ignorovať strašné „zvonenie“ v ušiach, ktoré mu začalo v poslednom čase, sprevádzané závratmi a nevoľnosťou. Niekedy sa ráno vzbudil dezorientovaný a izba sa s ním točila ako stíhačka vo vývrtke. Snažil sa chytiť steny, ale nedočiahol na ňu a spadol na podlahu. Ešte v roku 1959, pár mesiacov po konferencii, na ktorej bola predstavená sedmička astronautov Mercury, Shepard pocítil prvé príznaky neznámej choroby. Vtedy hral so svojím otcom a jedným známym golf vo Virginia Beach, pričom začal náhle pociťovať závraty a točenie hlavy. Epizóda nemala žiadne ďalšie následky, ale Alan pre istotu zakázal ostatným o tejto príhode hovoriť. Tá sa mu mierne pripomenula ešte počas výcviku, keď mu po každej jazde na centrifúge nevoľnosť ustupovala pomalšie než ostatným astronautom, ale inak nepociťoval žiadne iné zdravotné problémy. Na jar 1963 sa mu tieto problémy vrátili. Uvedomoval si však, že ak by došlo k ďalším závratom a nevoľnosti vo vzduchu alebo vo vesmíre, mohlo by sa mu to stať osudným. Zašiel tak za svojím súkromným doktorom, ktorý mu diskrétne predpísal lieky a vitamíny, o ktorých dúfal, že mu pomôžu. Závraty s nevoľnosťou sa mu však vracali stále častejšie a ich intenzita sa stupňovala. Vedel, že ak jeho zdravotný stav vyjde najavo, hrozí mu vyradenie z letového stavu. 
Medzitým už bolo takmer všetko pripravené na rekordný trojdňový let Mercury-Atlas 10. Nosná raketa Atlas už bola vyrobená, do kabíny kozmickej lode Mercury (výr. č. 15B) už boli inštalované systémy, ktoré mali let v rekordnom trvaní umožniť a nominovaný pilot, Alan Shepard, už loď pomenoval "Freedom 7-II" na počesť svojej prvej kozmickej lode. V apríli 1963 však NASA začala označovať Cooperov let Mercury-Atlas 9 ako „vrchol“ programu. Keď sa blížil deň štartu misie Mercury-Atlas 9, tlačový hovorca NASA 11. mája 1963 oznámil, že ak bude let úspešný, bude to posledná misia programu. 
Z toho dôvodu bol Shepard do poslednej možnej chvíle odhodlaný prevziať Cooperov let, čo sa mu takmer aj podarilo. Ráno 13. mája 1963, deň pred prvým pokusom o štart misie Mercury-Atlas 9, sa Cooper dozvedel, že lekári pridali na bok jeho skafandra do oblasti bedra nový otvor s kovovou prírubou. Cezeň mala viesť hadica k špeciálnemu nafukovaciemu pásu na meranie krvného tlaku. Problém spočíval v tom, že medzi astronautmi, lekármi a technikmi firmy Goodrich existovala tichá dohoda o tom, že tesne pred letom sa konfigurácie skafandrov nebudú nijako meniť. Dohoda zaručovala, že akékoľvek úpravy sa budú môcť dokonale otestovať predtým, než sa dostanú do vesmíru. V lepšom prípade hrozilo nepohodlie pre astronauta a v tom horšom aj možná netesnosť. Gordon bol týmto zásahom lekárov do jeho skafandra úplne rozzúrený a pohádal sa s Waltom Williamsom, zástupcom riaditeľa NASA pre pilotované lety. Nepísané pravidlo, ktoré určovalo, že deň pred štartom si astronauti mohli zalietať a osviežiť si svoje letové návyky, sa mu práve hodilo. Nechal si pripraviť jedno zo stíhacích lietadiel F-102 a vzlietol s ním, aby sa mohol odreagovať pri svojej obľúbenej akrobacii. V závere svojich akrobatických kúskov mu napadlo, že na forsáži preletí tesne vedľa hangáru S a vtedajšej hlavnej administratívnej budovy NASA na Cape Canaveral. Podľa svedkov letel pod úrovňou strechy. Walt Williams bol práve vtedy vo svojej kancelárii, keď budovou otriasol sonický tresk. Zľakol sa, až mu z rúk vypadli papiere, ktoré zrovna držal. Nanešťastie sa stihol otočiť dosť rýchlo na to, aby si všimol letiacu stíhačku. Potom, ako vyšlo najavo, že pilotom toho lietadla bol Cooper, zdvihol telefón a zavolal Alanovi Shepardovi s tým, aby si pripravil skafander, pretože sa chystá odvolať Coopera z letu. Cooper o svoju misiu nakoniec neprišiel.
Shepard sa svojej šance na ďalší kozmický let nehodlal len tak vzdať. Riaditeľ NASA James Webb si 21. mája vypočul Shepardove dôvody na vykonanie ešte jedného letu Mercury, ale bol proti. Návrh na uskutočnenie letu Shepard predstavil ešte v ten večer aj prezidentovi Kennedymu, ale ten nechal konečné rozhodnutie na vedení NASA. Uskutočnenie misie Mercury-Atlas 10 presadzoval spolu so Shepardom aj Walt Williams a ďalší zo Strediska pilotovaných letov ("Manned Spacecraft Center"). Práce na úpravách kozmickej lode "Freedom 7-II" pokračovali do 8. júna, ale 12. júna James Webb oznámil Výboru pre vesmír Senátu Spojených štátov, že program Mercury splnil všetky ciele. Povedal, že priorita by sa teraz mala venovať programu Gemini. Okrem toho veľký počet porúch, ktoré sa vyskytli počas Cooperovho letu, potvrdil skutočnosť, že hardvér Mercury nebol dostatočne odolný na to, aby vydržal jednodňový let, nieto ešte viacdňový. To znamenalo koniec potenciálnej misie Mercury-Atlas 10. O deň neskôr NASA zrušila zmluvu pre program Mercury s firmou McDonnell. Kozmická loď "Freedom 7-II" bola uložená do skladu na Cape Canaveral a nikdy neletela.
Program Gemini: šéfastronaut.
Medzitým už Shepard nemohol naďalej skrývať svoje zdravotné problémy, pretože k ďalšej epizóde závratov s nevoľnosťou došlo na verejnosti počas jedného zhromaždenia v Houstone, kam sa ešte v auguste 1962 presťahoval z Virginia Beach. Sheparda požiadali, aby predniesol príhovor. Sotva začal, pocítil závrat a musel sa chytiť okrajov rečníckeho pultu, aby nespadol. Prítomní mu museli pomôcť zísť z pódia a potom sedel na stoličke, až kým mu bolo lepšie a mohol opäť chodiť. Shepard tak musel oznámiť svoje prejavy neznámej choroby Dekovi Slaytonovi, ktorý mu poradil, aby zašiel za Dr. Charlesom Berrym, šéflekárom oddielu astronautov, a všetko mu prezradil. Shepard vedel, že nemá na výber. Berry spolu s ďalšími lekármi NASA Alana okamžite podrobil rôznym testom a vyšetreniam. Lekári dúfali, že Shepardov stav je len dočasný alebo aspoň kontrolovateľný, lenže počas jedného z testov sa ukázalo, že Alan nedokáže udržať rovnováhu ani na jednej nohe. Keď mu lekári dokončili posledné testy a vyšetrenia, Dr. Berry bol zrovna na služobnej ceste, a tak sa výsledky Shepard dozvedel od mladého lekára menom Duane Caterson, ktorý mu oznámil: "„Si uzemnený zo zdravotných dôvodov, compadre.“" Diagnóza bola taká, že sa mu v polkruhových kanálikoch vnútorného ucha pravidelne hromadila tekutina, ktorá ovplyvňovala jeho rovnováhu a spôsobovala mu závraty s nevoľnosťou. Išlo o príznaky typické pre tzv. Menièrovu chorobu, ale lekári to ešte nemohli potvrdiť. V máji 1963 tak bol dočasne uzemnený. V nasledujúcich týždňoch sa Shepardovi tieto epizódy naďalej vracali a vzápätí odchádzali. Slayton, ktorému ešte v marci 1962 odobrali letový status kvôli srdcovej arytmii, bol teraz koordinátorom aktivít astronautov a neoficiálne aj „šéfastronautom“. Okrem mnohých ďalších povinností mal na starosti aj výber letových posádok. V júli 1963 nominoval Alana Sheparda do funkcie veliteľa, resp. veliaceho pilota prvého pilotovaného letu programu Gemini, pričom druhým pilotom sa stal Thomas P. Stafford, jeden z členov tzv. novej deviatky astronautov ("The New Nine"). Hlavným cieľom ich misie malo byť preverenie manévrovacích schopností novej dvojmiestnej kozmickej lode. Postupne sa vrhli do príprav na let Gemini 3, ktoré zahŕňali aj veľa hodín strávených v simulátore kozmickej lode Gemini. Shepard si dvojmiestnu kabínu Gemini obľúbil. Vzbudzovala u neho dojem malého útulného športového auta. V auguste 1963 mu lekári predpísali diuretiká v snahe odčerpať prebytočnú tekutinu z ucha a ďalšie tabletky na zvýšenie krvného obehu s tým, že existuje asi 20 % šanca, že choroba spontánne odznie sama. Alan bol späť v letovom stave.
Približne šesť týždňov po začiatku výcviku na misiu Gemini 3, Shepard zažil hrozné ráno. Akonáhle vstal z postele a vyšiel zo spálne, zatočila sa mu hlava a spadol na podlahu. Pomaly sa doplazil k najbližšej stene a pomocou nej sa mu podarilo vstať. Keď prišiel do kúpeľne, začal zvracať a o chvíľu znova. "„Ježiš, čo som do pekla včera vypil?“" čudoval sa Shepard. Keď prestal zvracať, sedel ešte v kúpeľni, kým mu tento stav neprešiel. Louise mu ponúkla, že ho odvezie do práce, ale povedal jej, že môže šoférovať. V práci sa už cítil lepšie, hoci trocha nervózne. O týždeň neskôr sa mu táto príhoda zopakovala. Tentokrát jeho stav sprevádzalo aj hlasité „zvonenie“ v ľavom uchu. Nasadená liečba očividne nezaberala. Potvrdilo sa, že Alan trpí Menièrovou chorobou. Dr. Berry už nemal inú možnosť, a tak v októbri 1963 ho musel natrvalo vyradiť z letového stavu a nielen to. Shepard prišiel aj o lekárske povolenie, ktoré ho oprávňovalo pilotovať cvičné prúdové lietadlá T-33 a potom aj nadzvukové T-38, ktorými NASA disponovala, inak, než v prítomnosti ďalšieho pilota na palube. Pri ďalších testoch lekári u Alana objavili aj začínajúci glaukóm (zelený zákal). V jeden večer sa Shepard v hoteli Rice v centre Houstonu takticky spýtal Stafforda, či Slayton niečo spomínal ohľadom Gemini 3. Stafford odpovedal, že nie a potom len počúval s otvorenými ústami, keď mu jeho vtedy už bývalý veliteľ hovoril o závratoch s nevoľnosťou, Menièrovej chorobe... a že musel byť uzemnený. Na konci roka 1963 sa Alan začal sťažovať aj na škrabanie v krku a následné röntgenové snímky odhalili malú hrčku na jeho štítnej žľaze. Dňa 17. januára 1964 sa Shepard podrobil operácii v Hermann Hospital v Houstone, pri ktorej mu lekári odobrali približne 20 % tohto orgánu. Následná histológia preukázala, že nádor nebol zhubný. Dňa 13. apríla 1964 NASA informovala verejnosť, že hlavnou posádkou misie Gemini 3 sú veliaci pilot Gus Grissom a pilot John Young. Záložnou posádkou sa stali Wally Schirra a Thomas Stafford.
Frustrovaný Shepard už uvažoval o odchode z NASA a návrate k námorníctvu, ale Slayton mu poradil, nech zostane v NASA. "„Mám pre teba prácu,“" povedal mu. Dňa 8. júla 1964 Alan nastúpil do funkcie vedúceho úradu astronautov ("Chief of the Astronaut Office"), ako sa oficiálne nazývala pozícia šéfastronauta. Zodpovedal za koordináciu, plánovanie a kontrolu všetkých aktivít týkajúcich sa astronautov NASA. Pri tejto práci mal však Alan pocit, že svoju energiu a intelektuálnu kapacitu nevyužíva na sto percent. Odmietol ponuku kandidovať do senátu za štát New Hampshire a radšej sa venoval súkromnému podnikaniu. Ešte predtým bolo pôvodných sedem astronautov Mercury vlastníckymi partnermi hotela Cape Colony Inn. Potom, ako sa celá záležitosť začala rozoberať v médiách a hovorilo sa o konflikte záujmov, museli astronauti svoje podiely predať. Každý z nich vtedy získal 49 000 dolárov. Väčšina zo sedmičky astronautov tieto peniaze okamžite investovala prostredníctvom hoteliera a priateľa astronautov Henriho Landwirtha do pozemkov na západe Floridy. Ich predaj neskôr vyniesol zhruba dva milióny dolárov. Alan tak mohol začať s investovaním a vyberať si perspektívne podniky. Ešte 22. októbra 1963 zakúpil spolu s dvoma investormi z Houstonu rozhodujúci podiel vo First National Bank of Baytown, ktorej sa tak stal spoluvlastníkom a viceprezidentom. Asi rok po tom kúpil podiel vo Fidelity Bank and Trust Company so sídlom v Houstone. Shepard bol už vtedy bohatý človek, ktorý si v tichosti užíval status celebrity. Býval v luxusnom byte vo výškovej obytnej budove zvanej Mayfair v centre Houstonu na 1600 Holcombe Boulevard neďaleko Hermann Parku a Rice University, kde žilo plno bohatých dôchodcov. Doma mali borderskú kóliu menom "Picasso". Angažoval sa aj v losangeleskej naftárskej firme Del Rey Petroleum Corporation. Tento biznis ale nevyšiel a spoločnosť neskôr zmizla aj so Shepardovými peniazmi. Bol tiež spolumajiteľom ranča vo Weatherforde v Texase, ktorý sa venoval chovu hovädzieho dobytka a pretekárskych koní. Ostatných astronautov pritom dôrazne varoval pred prijímaním darov od súkromných subjektov, čo svedčí o spletitosti jeho povahy. Keďže sa Shepard ako vládny zamestnanec značne angažoval v súkromnej sfére, dostal koncom roka 1963 od vtedajšieho riaditeľa NASA Jamesa Webba súkromný list, v ktorom mu Webb odporúčal zvážiť svoj angažmán vo First National Bank of Baytown a brať pritom ohľad na verejnú mienku NASA. Shepard si o tom liste pomyslel svoje a naďalej sa venoval svojim aktivitám, keďže v podnikaní sa mu darilo oveľa viac než ostatným astronautom z pôvodnej sedmičky. Dňa 25. augusta 1965 sa stal prezidentom First National Bank of Baytown. Keď sa o tom Webb dočítal v novinách, bol rozzúrený a opäť napísal Shepardovi. Vyzval ho, aby uprednostnil NASA pred jeho osobnými záujmami. Alan si však naďalej išiel svoje. "„Jedného dňa budem veľmi bohatý,“" povedal raz talianskej novinárke Oriane Fallaciovej a na tomto cieli veľmi tvrdo pracoval.
V dôsledku straty letového statusu si svoju frustráciu často vybíjal na ľuďoch okolo seba. Mnohým astronautom hlasito vyčítal ich nedostatky, pričom si získal aj nelichotivé prezývky ako, napríklad "„had“", "„bastard“" či "„vymáhač“". Počas tohto obdobia mala jeho sekretárka Gaye Alfordová k dispozícii niekoľko portrétových fotografií, na ktorých Shepard pózoval s rôznymi výrazmi v tvári. Na dvere svojej kancelárie striedavo vyvesovala dve fotografie s nápisom "„Mood of the day“" (nálada dňa) podľa toho, akú náladu mal Alan pri príchode do práce. Keď bolo všetko v poriadku, vyvesila fotografiu usmiateho Sheparda, ale keď Alan nemal práve svoj deň, visela na dverách fotografia zobrazujúca Alana s vážnym výrazom v tvári a veľmi prenikavým pohľadom. Návštevníci sa mohli potom pri pohľade na vyvesenú fotografiu rozhodnúť, či je vhodná chvíľa na rozhovor so Shepardom. Novinár a spisovateľ Tom Wolfe charakterizoval tieto Shepardove duálne osobnosti ako "„Smilin’ Al“" (Usmievajúci sa Al) a "„Icy Commander“" (Ľadový kapitán).
Shepard sa medzitým neustále snažil dokázať lekárom NASA, že už mu je čoraz lepšie. Spočiatku sa zdalo, že sa jeho zdravotný stav naozaj mierne zlepšuje vďaka vitamínom a liekom, ktoré užíval. Koncom leta 1965 Slayton dokonca navrhol, aby Shepard začal trénovať na pozíciu veliteľa prvého pilotovaného letu programu Apollo, ktorého štart sa plánoval na rok 1967. Lekári podrobili Sheparda dôkladnejším vyšetreniam, pri ktorých však zistili, že hoci Alanove symptómy boli pod kontrolou, Menièrova choroba neustúpila. Rozhodli sa, že nebudú zbytočne riskovať vyslanie takéhoto astronauta do vesmíru a Shepard naďalej zostával vyradený z letového stavu, čo mu na nálade zrovna nepridalo. Mal 41 rokov a cítil, že práve prišiel o svoju poslednú šancu na let do vesmíru. Vtedy ešte nemohol vedieť, aké mal šťastie. Dňa 27. januára 1967 zahynuli počas príprav na misiu Apollo 1 (vtedy ešte označovanej ako AS-204) astronauti Gus Grissom (jeden z najbližších Shepardových priateľov), Edward White a Roger Chaffee. V nasledujúcich týždňoch po nehode sa Shepard cítil ako jeden zo spoluvinníkov a stal sa takmer neznesiteľný pre svoje okolie. Veci zašli tak ďaleko, až si Sheparda v jeden deň pozval k sebe do kancelárie Deke Slayton, ktorý sa ho spýtal: "„Nemyslíš si, že si na chlapcov trocha tvrdý?“" "„Pripúšťam, že som sa na nich vybíjal,“" priznal Alan. So Slaytonom mal potom ešte dlhý rozhovor, na konci ktorého ho Deke požiadal, aby sa trocha upokojil.
Návrat do oddielu astronautov.
Začiatkom roka 1968 sa prejavy Menièrovej choroby začali u Sheparda zhoršovať. Na ľavé ucho prakticky ohluchol. Kolega astronaut Thomas Stafford mu odporučil Dr. Williama Housa ordinujúceho v Los Angeles, ktorý sa pokúšal liečiť Menièrov syndróm operatívne. Shepard odletel do Los Angeles, kde sa stretol s Dr. Housom. Ten mu predstavil postup počas zákroku, riziká a percentuálnu šancu na úspech. Alan sa potom rozhodol absolvovať operáciu. Čoskoro opäť cestoval do Los Angeles a nechal sa prijať do nemocnice St. Vincent’s Hospital pod falošným menom Victor Poulos, aby predišiel nepríjemnému záujmu médií. Očakávanú operáciu podstúpil 14. mája 1968. Operujúci lekár sa rezom za uchom musel najprv dostať ku skalnej kosti, do ktorej potom vyvŕtal malý kanálik, a tým sa dostal k vestibulárnemu aparátu. Alanov problém sa nachádzal medzi troma polkruhovými kanálikmi labyrintu a slimákom, kde je umiestnený guľovitý vačok ("sacculus"). Práve tam spôsoboval nadbytok tekutiny chronický zápal, čím sa narúšala funkcia vestibulárneho aparátu. Doktor House najprv vyčistil guľovitý vačok a potom doň implantoval malú gumovú trubičku, druhým koncom umiestnenú ku kochleárnemu kanáliku, čím zabezpečil správne odtekanie tekutiny.
Na výsledok operácie si Shepard musel počkať ešte niekoľko mesiacov. Medzitým sa vrátil k práci šéfastronauta a potajomky sa opatrne zapájal do výcviku. Jeho okolie si na ňom všimlo pozitívne zmeny v správaní. Stále však nemal vyhrané. Začali sa aj prvé lety programu Apollo. Príznaky Menièrovej choroby zmizli asi šesť mesiacov po operácii. V jeden deň uprostred marca 1969 Shepard nabehol do Slaytonovej kancelárie a s úsmevom mu povedal: "„Daj mi let na Mesiac.“" Lekári podrobili Sheparda dôkladným testom a nenašli na ňom nič, čo by mu bránilo lietať v prúdových lietadlách a hlavne do vesmíru. Alan bol nadšený. Spolu so Slaytonom tak nominoval seba za veliteľa najbližšej možnej mesačnej misie, ktorou v tom čase bolo Apollo 13 naplánované na rok 1970. Za normálnych okolností mal byť vďaka zabehnutému Slaytonovmu systému rotácie posádok veliteľom Apolla 13 astronaut Gordon Cooper, ktorý predtým pôsobil v úlohe veliteľa záložnej posádky Apolla 10, a teraz očakával let na Mesiac. Cooper ale v úlohe veliteľa záložnej posádky podľa Slaytona nepresvedčil. Často bol namiesto učební a simulátorov v garážach, kde si opravoval pretekárske autá, s ktorými sa potom účastnil rôznych pretekov. Coopera tak nahradil Shepard, ktorý dostal možnosť zostaviť si posádku podľa svojho úsudku. Keď sa Cooper dozvedel, že velenie letu Apollo 13 dostal Shepard, ktorému námorníctvo od jeho uzemnenia ešte ani nepovolilo lietať na prúdových lietadlách, chcel vidieť Slaytona a sťažovať sa. V Slaytonovej kancelárii našiel zrovna Sheparda. "„Deke a ja teraz zostavujeme posádky,“" povedal mu Shepard. Alan následne požiadal astronauta Jima McDivitta, aby pôsobil vo funkcii pilota lunárneho modulu a na miesto pilota veliteľského modulu bol nominovaný nováčik Stuart Roosa. McDivitt ale odmietol letieť pod velením protekčného Sheparda. Argumentoval tiež tým, že Shepard sa iba nedávno navrátil do plného letového stavu, a preto nemá dostatočný výcvik na velenie nasledujúcej mesačnej misie Apollo. Svoju úlohu tu mohli zohrať i osobné antipatie, pretože Shepard bol pomerne arogantná osoba. Na pozíciu pilota lunárneho modulu bol tak namiesto McDivitta nominovaný tiež nováčik Edgar Mitchell. V jeden aprílový deň roku 1969 sa v Shepardovej kancelárii stretli Edgar Mitchell a Stuart Roosa. Alan im s úsmevom povedal: "„Ak vám, chlapi, nevadí letieť so starým dedkom, sme hlavnou posádkou Apolla 13!“" Roosa sa ho neveriacky opýtal: "„Povedal si hlavnou?“" Shepard na neho zamieril svoj typický prenikavý pohľad: "„Povedal som hlavnou!“" Dňa 7. mája 1969 sa Shepard oficiálne vrátil do plného letového stavu.
Keď Slayton predložil navrhovanú posádku Apolla 13 vedeniu NASA, vtedajší šéf divízie pilotovaných letov pri riaditeľstve NASA George Mueller to odmietol. Slayton tak požiadal Jima Lovella, ktorý vtedy len nedávno pôsobil ako veliteľ záložnej posádky Apolla 11 a bol už tiež určený za veliteľa misie Apollo 14, či by jeho posádka bola namiesto Apolla 14 ochotná letieť už v Apolle 13. Lovell súhlasil a Shepardova neskúsená posádka dostala misiu Apollo 14, ktorej štart sa vtedy plánoval na júl 1970. Veliteľom záložnej posádky Apolla 14 sa stal astronaut Eugene Cernan so slovenským a českým pôvodom, pilotom veliteľského modulu Ronald Evans a pilotom lunárneho modulu Joe Engle. Zloženie posádok Apolla 13 a 14 NASA zverejnila 6. augusta 1969. V tom čase sa už dobre vedelo, že Shepard je bohatý, pričom jeho čistý majetok sa pohyboval medzi 1 až 5 miliónmi dolárov. Nikdy však dobrovoľne nepriznal presnejšiu sumu. Povedal len: "„Niečo som si odkladal bokom.“" Napriek tomu, že bol finančne zabezpečený človek, rozhodol sa, že bude riskovať svoj život letom na Mesiac. O vesmíre sa okrem iného vyjadril, že je to niečo, v čo verí. Časť svojej mladosti strávil v leteckom výcviku a ako letec túžil uskutočniť ten najväčší let zo všetkých. Od 7. augusta 1969 ho vo funkcii šéfastronauta vystriedal Thomas Stafford. Veliteľ záložnej posádky Apolla 14 Eugene Cernan vždy zo Sheparda cítil chladný odstup, ale rozhodol sa, že sa nedá zastrašiť. Prišiel do Alanovej kancelárie, zablahoželal mu k letovej nominácii a potom mu povedal pár slov asi v tom zmysle, že ak Shepard nebude môcť z akéhokoľvek dôvodu vykonať svoju misiu, bude tu on so svojou záložnou posádkou a úplne pripravený ho nahradiť. Shepard po celý čas ticho sedel opretý o stoličku so založenými rukami a nohami na stole. Cernana pozoroval chladným pohľadom. Potom Eugene dorozprával a nastalo ticho. Cernan si myslel, že ho Shepard odbije a pošle preč, ale o chvíľu sa Alan začal usmievať, vstal a natiahol pravú ruku: "„Geeno, poriadne si to užijeme.“" 
Astronauti Cooper a McDivitt už do vesmíru neleteli. Hoci si Cooper uvedomoval, že podcenil výcvik a nedôsledne si plnil povinnosti, reportérovi "The New York Times" sa pri jednej príležitosti posťažoval: "„Som o dosť mladší ako Shepard. Stále som v dobrej fyzickej kondícii. Radšej by som o kapitánovi Shepardovi príliš nehovoril. Myslím si o ňom svoje.“" Ešte po niekoľkých rokoch sa k Shepardovi žalostne vyjadril: "„Musel mať to, čo chcel.“" Aj keď Cooper tvrdil, že ho mal rád ako brata, prezradil: "„Trvalo mi roky, než som Alovi odpustil.“" Za výmenu posádok Apolla 13 a 14 bol Shepard nakoniec aj vďačný. Apollo 13 sa totiž počas letu k Mesiacu, v apríli 1970, dostalo po výbuchu jednej z kyslíkových nádrží do vážnych problémov a dlhý čas hrozila aj smrť posádky. Po úspešnom návrate Apolla 13 na Zem si veliteľ Jim Lovell z Alana uťahoval: "„Kedykoľvek budeš chcieť Apollo 13 späť, máš ho mať, Alan.“" Kvôli nutným opravám a testom sa musel let Apollo 14 odložiť až na začiatok roka 1971. Shepardova neskúsená posádka tak aspoň získala ďalší čas na výcvik. Shepard sa na misiu Apollo 14 snažil pripravovať aj po fyzickej stránke. Každý deň si zabehal niekoľko kilometrov, hoci raz priznal, že to bolo pre neho dosť nepríjemné. Zdvíhal tiež závažia v posilňovni, ale nie tie naozaj ťažké, ako povedal.
Apollo 14.
Večer pred štartom, 30. januára 1971, Shepard povedal Cernanovi: "„Hej, Geno. Poďme von sa pozrieť na našu kozmickú loď.“" Alan bol príliš nabudený na to, aby šiel spať. Pred Budovou pilotovaných letov ("Manned Spacecraft Operations Building") si so Cernanom vzali auto, odviezli sa na štartovaciu rampu 39A a zaparkovali priamo pri úpätí rakety Saturn V, do ktorej sa práve tankovali pohonné hmoty. Shepard a Cernan spolu prehodili len pár slov. "„Bolo to možno po prvý a jediný raz, čo som Alana videl pokorného,“" spomínal si Cernan na ten večer. Napokon Shepard položil Cernanovi ruku na plece a povedal: "„Dobre, poďme.“" V nedeľu 31. januára astronauti vstávali o 10:06 miestneho času. Následne Alan Shepard, Stuart Roosa a Edgar Mitchell absolvovali poslednú lekársku prehliadku pred štartom a sadli si k raňajkám. Tradične sa podával steak a vajíčka. Pri raňajkách im spoločnosť robili Deke Slayton, riaditeľ operácií letových posádok, šéfastronaut Thomas Stafford, záložný veliteľ Eugene Cernan, záložný pilot veliteľského modulu Ronald Evans a záložný pilot lunárneho modulu Joe Engle. Potom nasledovalo obliekanie skafandrov a odchod z Budovy pilotovaných letov. Astronauti spolu s dvoma technikmi a Slaytonom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Slayton z dodávky vystúpil pri Stredisku riadenia štartu ("Launch Control Center"). Veliteľ Alan Shepard nastúpil do veliteľského modulu ako prvý a po ňom nasledoval pilot lunárneho modulu Edgar Mitchell. O chvíľu neskôr sa k nim pridal pilot veliteľského modulu Stuart Roosa.
Misia Apollo 14 nakoniec úspešne odštartovala s oneskorením 40 minút a 2 sekundy kvôli počasiu 31. januára 1971 o 16:03:02,57 miestneho času (21:03:02,57 svetového času) zo štartovacieho komplexu 39A v Kennedyho vesmírnom stredisku. Nosná raketa Saturn V s výrobným číslom SA-509 niesla na vrchole veliteľský modul pomenovaný "Kitty Hawk" a lunárny modul "Antares". Navedenie na parkovaciu obežnú dráhu a navedenie na translunárnu dráhu prebehlo bez problémov. Komplikácie nastali po odpojení kozmickej lode od stupňa S-IVB s pripojeným lunárnym modulom, s ktorým sa mali spojiť, a nepotrebný stupeň S-IVB odpojiť, aby celé súlodie mohlo letieť k Mesiacu podľa plánu. Pilotovi veliteľského modulu Stuartovi Roosovi sa totiž ani po troch opakovaných pokusoch nepodarilo úspešne spojiť veliteľský modul s lunárnym modulom. Západky na špici spojovacieho uzla, ktoré mali zabezpečiť pevné spojenie oboch lodí, nefungovali správne. Obe lode sa pri každom pokuse o pevné spojenie od seba iba zľahka odrazili. Eugene Cernan posádke nakoniec navrhol, aby Roosa držal veliteľský modul pomocou orientačných trysiek v čo najtesnejšej možnej blízkosti pri lunárnom module a Shepard v tom momente zatiahol pomocou prepínača na prístrojovom paneli spojovací uzol. Navrhnutý postup nakoniec fungoval bez problémov a veliteľský modul "Kitty Hawk" sa päť hodín po štarte pevne spojil s lunárnym modulom "Antares", ktorý Roosa následne odpojil od stupňa S-IVB a s celou zostavou sa od neho vzdialil.
Po štyri dni trvajúcom lete bolo Apollo 14 dňa 4. februára 1971 o 06:50 UTC manévrom LOI (Lunar Orbit Insertion – usadenie na obežnú dráhu Mesiaca) úspešne navedené na obežnú dráhu okolo Mesiaca. Po ďalšej korekcii dráhy nasledovali previerky lunárneho modulu. Po odpočinku prestúpili 5. februára Shepard a Mitchell do lunárneho modulu "Antares" a začali s prípravami na jeho oddelenie od materskej lode "Kitty Hawk", ku ktorému došlo 5. februára o 04:50:43 UTC. "„Toto je naozaj divoké miesto,“" povedal Shepard, keď sa pozrel z okna na mesačný povrch. Mitchell ho nazval „najsurovejším a najopustenejším kúskom krajiny, aký kedy videl“. Približne hodinu a pol pred začiatkom zostupového manévru palubný počítač lunárneho modulu oznámil, že dostal príkaz na prerušenie pristátia. Signál sa objavil aj po opakovanom pokuse o nápravu, ale problém sa nakoniec podarilo vyriešiť pri ďalšom komunikačnom okne s Houstonom. "„Houston!“" ozval sa Shepard. "„Čo je s tou loďou?“" Riešenie prišlo vo forme istej softvérovej záplaty na ignorovanie signálu prerušenia pristátia. Zostupový manéver následne prebiehal bez problémov až do momentu, kedy sa lunárny modul nachádzal vo výške približne 10 km nad mesačným povrchom. Palubný radar mal v tejto výške zamerať mesačný povrch a merať presnú vzdialenosť lunárneho modulu od povrchu, ale nestalo sa tak. "„Houston, náš pristávací radar nefunguje,“" hlásil Shepard. "„No tak, radar!“" zakričal Mitchell. "„No tak.“" Keďže pravidlá misie prikazovali v tejto situácii prerušiť pristátie a vrátiť sa k materskej lodi, komunikátor astronaut Fred Haise ohlásil: "„Antares, mali by ste si začať prechádzať procedúry na prerušenie pristátia.“" Shepard mu odpovedal: "„Sme si vedomí základných pravidiel, Houston!“" Vzápätí Shepard navrhol Mitchellovi: "„Ak sa radar nenahodí, poletíme až dole.“" Haise astronautom navrhol vypnúť a zapnúť istič radaru. Navrhovaný postup fungoval bezchybne a informácie z radaru sa okamžite preniesli do Houstonu, ktorý dal súhlas na pristátie. Chvíľu na to, o 09:18:11 UTC, lunárny modul "Antares" pristál v bezprostrednej blízkosti plánovaného bodu na pahorkatine Fra Mauro. Jedinou nedokonalosťou pristátia bolo, že modul pristál na malom svahu, čo spôsobilo, že "Antares" sa naklonil o niekoľko stupňov na jednu stranu. "„Presne na mieste,“" povedal Shepard, pričom sa chichotal. "„Na starca to nie je zlé,“" hlásil Haise z Houstonu. "„Okay, Fredo,“" odpovedal Shepard. "„Bola to naozaj dobrá práca. Ďakujem, kamarát.“"
Po vyše piatich hodinách od pristátia sa 47-ročný Alan Shepard stal piatym a vtedy aj najstarším človekom, ktorý vkročil na povrch Mesiaca. V momente, keď vstúpil na mesačný povrch, povedal: "„Al je na povrchu. A bola to dlhá cesta, ale sme tu.“" Išlo o prvú misiu, pri ktorej sa podarilo úspešne vysielať farebný televízny obraz z povrchu Mesiaca. Astronauti na povrchu okrem iného vztýčili vlajku, nastavili solárne experimenty a inštalovali aj súbor vedeckých prístrojov ALSEP, ktorý obsahoval aj laserový odrážač slúžiaci potom ešte dlhé roky. Medzitým im Deke Slayton odovzdal správu od prezidenta Richarda Nixona, ktorý chcel, aby po návrate navštívili Biely dom. Skvelé, povedali, a vrátili sa k práci. Zistili, že ľahšie sa im chodí, keď idú spôsobom, ktorý sa podobá skôr na klus koňa než na chôdzu bežca. Naučili sa tiež nakláňať dopredu, aby udržali rovnováhu. Ukázalo sa, že terén Fra Mauro je oveľa členitejší, než sa zdal na fotografiách. Dve predchádzajúce pristátia na Mesiaci sa uskutočnili na širokých a rovných plochách známych ako „moria“. Apollo 14 ako prvé pristálo v členitom mesačnom teréne, ktorý astronautom komplikoval chôdzu a ostrý slnečný svit im spôsoboval problémy s orientáciou. Bez orientačných bodov sa astronautom zdalo, že sa im pod nohami náhle objavujú krátery. Balvany, ktoré sa zdali vzdialené, boli zrazu blízko. "„Je to rovnako náročné ako sa orientovať na Sahare,“" povedal Shepard. Po takmer piatich hodinách sa zaprášení a unavení Shepard s Mitchellom vrátili späť do lunárneho modulu. Prvý výstup na mesačný povrch trval 4 hodiny, 47 minút a 50 sekúnd. Astronauti si vyzuli špinavé topánky, napili sa vody z hadičky, vyprázdnili vrecká s močom a vliezli do prekrížených hojdacích sietí, Shepard na vrchu, Mitchell pod ním. Spánok bol ale takmer nemožný. Shepard mal pocit, že si nemá kde oprieť hlavu, a Mitchell stále zdvíhal okenné žalúzie, aby sa pozrel von. "„Ed. Si hore?“" opýtal sa Alan. "„Sakra, áno, som hore,“" odpovedal Mitchell. "„Máš pocit, že sa prevraciame?“" "„Áno,“" povedal Mitchell. Obaja muži mali pocit, že lunárny modul sa príliš nakláňa, či dokonca kĺže po svahu. Obávali sa, že v mesačnej gravitácii jeden chybný pohyb prevráti ich jediný prostriedok na návrat domov. Počas prvej „noci“ na Mesiaci sa Shepard raz vzbudil, keď sa mu zdalo, že modul sa šmýka. Vyškriabal sa z hojdacej siete a pozrel von oknom, pričom spadol na Mitchella, ktorý ležal pod ním. Zakaždým, keď sa astronauti snažili zaspať, prebudili ich zvuky lunárneho modulu. "„Ed, počul si to?“" naliehavo zašepkal Shepard. "„Sakra, áno, počul som to,“" odpovedal Mitchell. "„Čo to, sakra, bolo?“" opýtal sa šepotom Shepard. "„Neviem.“" A o chvíľu znova: "„Ed?“" "„Čo je?“" "„Prečo si, sakra, šepkáme?“" Obaja sa zasmiali a pokúšali sa zaspať. 
Druhý deň na Mesiaci začal veľmi skorým budíčkom. Shepard s Mitchellom nemohli spať, a preto sa ohlásili Houstonu o dve hodiny skôr oproti plánu. Hlavným cieľom druhej prechádzky bol vzdialený kráter Cone. Na prepravu náradia a ďalšieho vybavenia mali astronauti použiť dvojkolesový ručný vozík (MET), ktorý tlačili alebo ťahali ako rikšu. Boli však nesmierne vyčerpaní a kvôli únave a zlej orientácii iba čiastočne dodržali určenú trasu. Študovali mapy a fotografie terénu, zapamätali si všetky orientačné body – rôzne balvany a menšie krátery, z ktorých každý pomenovali. Ale čím viac kráčali, tým sa im zdal okraj krátera vzdialenejší. Ťahať ručný vozík do svahu bolo čoraz ťažšie. Mitchell navrhol nechať vozík tam, kde je, a vyraziť nahor bez neho, ale Shepard nechcel prísť o škatuľu škótskej whisky. S Eugenom Cernanom sa stavil, že dokáže vytiahnuť vozík až na vrchol krátera Cone. "„Okay, ideme po naozaj strmom svahu,“" ohlásil Shepard do Houstonu, kde lekári počúvali jeho ťažké dýchanie a sledovali stúpajúci tep. "„Je to ťažké.“" Keď bol svah ešte strmší, Shepard zdvihol zadnú časť vozíka, zatiaľ čo Mitchell ťahal za prednú rukoväť. Shepard zvolal: "„Vľavo, vpravo, vľavo, vpravo,“" a synchronizovane pochodovali. Napätie medzi astronautmi stúpalo a začali sa hádať, kam majú namierené. Keď sa Shepardovi začalo ťažšie dýchať a jeho srdcová frekvencia dosiahla viac ako 140 úderov za minútu, lekári NASA – už mierne podráždení z toho, že 47-ročný muž, ktorý sa nedávno zotavil z Menièrovej choroby, chodí po Mesiaci – navrhli odpočinok. Kým Alan lapal po dychu, naznačil, že možno nie je ich deň, aby dosiahli kráter Cone. Mitchell sa však nemienil vzdať. "„Ak sa tam nedostaneme, stratíme všetko,“" povedal. "„Čo keby sme prehrali stávku, Al, opustili MET a išli tam hore? Mohli by sme to zvládnuť oveľa rýchlejšie.“" Shepard nakoniec súhlasil s tým, že vozík „ešte chvíľu potlačia“, a Slayton sa spojil s riadiacim strediskom a ponúkol, že pokryje stávku – kúpi Cernanovi škatuľu škótskej, ak sa Shepard a Mitchell rozhodnú zanechať vozík za sebou. "„Dostaneme sa tam,“" povedal Shepard a o niekoľko minút neskôr na vrchole malého stúpania povedal, že očakáva, že „tu sa čoskoro priblížia k okraju“. Jedno stúpanie však viedlo k ďalšiemu a ďalšiemu, čas sa krátil a astronauti si stále neboli istí, kam presne idú. Ak by pokračovali príliš ďaleko nesprávnym smerom, riskovali by, že sa im vyčerpajú zásoby kyslíka. Väčšinu času ich viedol Shepard, ale Mitchell sa stále zastavoval, aby Sheparda upozornil, že ich vedie nesprávnym smerom. V jednom momente Mitchell vytiahol mapu a začal na ňu ukazovať. "„Al? Choď doľava. Je to priamo tam,“" povedal Mitchell a ukázal. "„My sme tu. Musíme ísť tam.“" O niekoľko minút neskôr však Fred Haise astronautom prikázal, aby vykonali naplánované experimenty na mieste, kde sa práve nachádzajú, a potom sa vrátili späť k lunárnemu modulu. Zostup späť k lunárnemu modulu bol rýchlejší, ale obaja muži boli unavení, nahnevaní, sklamaní a cestou nadávali. Ich nálada sa však trocha zlepšila, keď prišli späť k "Antaresu". "„Tu je to fantastické,“" povedal Shepard. Ešte pred definitívnym návratom astronautov do lunárneho modulu sa Shepard objavil pred kamerou a ohlásil: "„Houston, mám v ruke rukoväť lopatky na núdzovú vzorku a úplnou náhodou je na jeho konci šestka železo. V ľavej ruke mám malú bielu loptičku, ktorú dôverne poznajú milióny Američanov. Teraz ju pustím na zem.“" Prvý úder sa mu nepodaril a zvíril len mesačných prach. Pri druhom údere sa loptička nepatrne pohla a pri treťom sa mu podarilo loptičku posunúť o niekoľko metrov. Na štvrtý úder Alan vytiahol ešte jednu loptičku a odpálil. Sledujúc rýchlo sa vzďaľujúcu loptičku vykríkol: "„Míle a míle a míle!“" Potom sa spolu s Mitchellom vrátil k práci a do lunárneho modulu naložili celkovo 42,80 kg vzoriek. Na Mesiaci strávili celkovo 1 deň, 9 hodín, 30 minút a 31 sekúnd. Stuart Roosa medzitým vo veliteľskom module "Kitty Hawk" snímkoval na obežnej dráhe pomocou špeciálnej mapovacej kamery s veľkou rozlišovacou schopnosťou vybrané oblasti mesačného povrchu.
Lunárny modul "Antares" odštartoval z povrchu 6. februára o 18:48:42 UTC a o 20:35:42 UTC sa spojil s materskou loďou "Kitty Hawk". Potom Shepard zaklopal na poklop medzi oboma kozmickými loďami. "„Kto je tam?“" ozval sa Roosa. Následne Shepard s Mitchellom vstúpili do materskej lode, z topánok si povysávali mesačný prach a vyzliekli si prepotené skafandre. V čase 01:37 UTC sa zapálil motor SPS, aby naviedol veliteľský a servisný modul "Kitty Hawk" na dráhu smerom k Zemi. Let domov mal pokojný priebeh. Apollo 14 šťastne ukončilo svoj let 9. februára 1971 o 21:05:00 UTC pristátím do vĺn južného Tichého oceánu v blízkosti lietadlovej lode USS "New Orleans". Miesto pristátia sa nachádzalo približne juhovýchodne od Tongy. Posádka Apolla 14 sa stala poslednou, ktorá po pristátí absolvovala pobyt v karanténe. Lekári im ju dovolili ukončiť 27. februára. Následne astronauti absolvovali sériu rôznych spoločenských udalostí. Dňa 1. marca odcestovali do Washingtonu, D. C., kde ich prezident Nixon slávnostne prijal v Bielom dome a nasledujúci deň mali prejavy pred spoločným zasadnutím kongresu. Nasledovali slávnostné návštevy Chicaga a New Yorku. V Kennedyho vesmírnom stredisku sa 23. marca poďakovali zamestnancom, ktorí zabezpečili ich bezpečný štart. Koncom mája odleteli na parížsky aerosalón, kde sa stretli so sovietskymi kozmonautmi Pavlom Popovičom, Vitalijom Sevastianovom a Andrijanom Nikolajevom. Keď spoločenské udalosti po Apolle 14 ustali, sa 25. júna Shepard vrátil späť do funkcie šéfastronauta. V júli bol prezidentom Nixonom menovaný ako delegát 26. Valného zhromaždenia Organizácie Spojených národov, pričom v tejto funkcii slúžil od septembra do decembra 1971. Dňa 26. augusta 1971 bol Shepard prezidentom Nixonom povýšený na hodnosť kontradmirála, čím sa stal prvým astronautom, ktorý dosiahol túto hodnosť, hoci James McDivitt bol predtým povýšený na brigádneho generála amerického letectva. Otec Bart bol na Alana hrdý. Po večeri u rodičov v East Derry sedel Alan so svojím otcom v obývačke a upíjali si zo štamprlíkov brandy. Rozprávali sa o Alanovom povýšení na kontradmirála, o jeho plánoch do budúcna a o Mesiaci. Bart sa zrazu obrátil k Alanovi a spýtal sa ho: "„Pamätáš si, keď si nám v roku 1959 prvýkrát povedal, že sa staneš astronautom?“" "„Áno, pane,“" odpovedal Alan. "„Pamätáš si, čo som povedal?“" "„Áno, pane, samozrejme si to pamätám,“" odpovedal Alan. "„Nepodporovali ste ma v tom.“" Shepard nikdy nemohol zabudnúť, ako ho otec napomenul za jeho odklonenie od kariéry v námorníctve a ako mal Bart pocit, že Alan svojím prijatím do NASA rozvrátil rodinu. "„No,“" povedal Bart trocha roztraseným hlasom, keď zdvihol pohárik brandy k prípitku: "„Mýlil som sa.“" Alana to zaskočilo, pretože podobné slová od otca snáď ešte nepočul. O 15 mesiacov neskôr, 6. februára 1973, Alanov otec zomrel vo veku 81 rokov.
V období, keď sa Deke Slayton vrátil späť do letového stavu a pripravoval sa na americko-sovietsku misiu Apollo-Sojuz, Shepard zastával funkciu riaditeľa operácií letových posádok pre vesmírnu stanicu Skylab. Medzitým sa naďalej venoval svojmu podnikaniu. Predajom podielov vo First National Bank of Baytown a Fidelity Bank and Trust Company si zarobil celkovo 631 000 dolárov. Predal tiež svoje vidiecke ropné vrty v Texase a stratový podnik venujúci sa chovu pretekárskych koní. Pri jednej príležitosti priznal, že urobil niekoľko dobrých a niekoľko zlých obchodov. Prevažne kancelárska práca v NASA ho už nudila a postupne sa čoraz viac venoval podnikaniu. Rozhodol sa preto k 14. januáru 1974 odstúpiť z pozície šéfastronauta, v ktorej ho nahradil John Young, a 1. augusta odišiel z NASA aj námorníctva.
Neskorší život.
Po odchode z NASA a námorníctva sa Shepard začal viac venovať svojej rodine a pôsobil v predstavenstvách mnohých spoločností. Ešte keď vykonával funkciu šéfastronauta ho potajomky kritizovali za vybavovanie súkromných obchodných záležitostí v pracovnej dobe. Teraz mal vďaka tomu k dispozícii sieť kontaktov, známostí a mnoho rôznych ponúk. Zakúsil niekoľko neúspešných obchodných pokusov predtým, než sa stal spoluvlastníkom Winward Beverage Co., ktorá krátko potom získala ako prvá v juhovýchodnom Texase zmluvu na výrobu piva Coors. Alan dokázal značku presadiť. Okrem toho sa angažoval aj v predaji nehnuteľností a realít, ale podľa jedného zo sklamaných investorov, Chrisa Krafta, okrem iného aj riaditeľa Johnsonovho vesmírneho strediska v Houstone, Shepard mohol byť rád, že neskončil vo väzení. Ďalšie Shepardove podnikateľské aktivity však už boli v medziach zákona. V Texase a ďalších štátoch bol známou osobnosťou. Venoval sa aj svojim záľubám, čiže vodným lyžiam, pretekom motorových člnov a golfu. Časopis "Sports Illustrated" ho zaradil medzi 100 najhorších športovcov storočia. Shepard bol síce vášnivým, ale prinajlepšom priemerným golfovým hráčom. Nikdy sa mu nepodarilo odstrániť nedostatky vo svojej technike golfových úderov. Napriek tomu ho pozývali na niektoré turnaje, ale skôr ako atrakciu, než kandidáta na víťazstvo. Riadil tiež svoj podnik, Seven Fourteen Enterprises, Inc. (pomenovaný po jeho dvoch kozmických letoch, "Freedom 7" a Apollo 14), zastrešujúci ešte niekoľko obchodných spoločností.
V roku 1979 vydal novinár a spisovateľ Tom Wolfe úspešnú knihu "The Right Stuff" (Správna posádka), ktorá opisuje obdobie prvých amerických pilotovaných letov do vesmíru. Hoci bola táto publikácia napísaná bez jedinej konzultácie s tými, ktorých sa týkala, a do značnej miery je založená na autorových subjektívnych dojmoch a úplných výmysloch, jej úspech a následný úspech filmovej verzie spôsobil návrat popularity bývalej sedmičky astronautov programu Mercury. Žijúci bývalí astronauti sa začali stretávať pri rôznych príležitostiach. Pri jednom takomto stretnutí vznikol v roku 1984 nápad založiť charitatívnu organizáciu Mercury Seven. Shepard v nej zastával iba funkciu čestného predsedu, pretože bol pracovne vyťažený riadením vlastnej spoločnosti. Cieľom nadácie bolo získavať peniaze na štipendiá pre nadaných študentov vedy a techniky. Neskôr, v druhej polovici 80. rokov, sa Alan začal v nadácii angažovať viac, keď predal všetky podiely vo svojich podnikoch a v roku 1989 sa s Louise presťahovali do kalifornského Pebble Beach. Venoval sa aj ďalším dobročinným účelom, pričom väčšinou anonymne venoval nemalé sumy rôznym organizáciám a jednotlivcom. Keď napríklad dlhoročnej gazdinej jeho otca vyschla studňa, Alan nechal na vlastné náklady vyvŕtať novú. V texaskom Seabrooku finančne podporoval jedno dieťa, ktorému diagnostikovali leukémiu. Bývalému kolegovi Stuartovi Roosovi pomáhal rozbehnúť podnikanie. V roku 1995 bola nadácia Mercury Seven premenovaná na Astronaut Scholarship Foundation. Shepard bol zvolený za prezidenta a predsedu nadácie, pričom v týchto funkciách zostal do októbra 1997, kedy obe funkcie prenechal bývalému astronautovi Jimovi Lovellovi.
Ešte v roku 1992 začal Shepard spolu s Dekom Slaytonom a dvoma novinármi, Jayom Barbreeom a Howardom Benedictom, pracovať na spoločnej knihe s názvom "Moon Shot: The Inside Story of America’s Race to the Moon". Kniha bola vydaná v roku 1994, ale Deke Slayton sa jej vydania nedožil, zomrel v roku 1993. Shepard vtedy okamžite odletel do Houstonu, aby pomohol Dekovej manželke Bobbie zariadiť pohreb. Vedel, že Slayton nezanechal po sebe pre svoju rodinu milióny, a tak sa Alan intenzívne snažil propagovať knihu "Moon Shot", aby pomohol Bobbie a jej rodine. Ešte pred Slaytonovou smrťou mu 19. apríla 1993 zomrela matka v úctyhodnom veku 92 rokov a o vyše roka neskôr, 28. júna 1994, sestra vo veku 69 rokov. Sheparda smrť blízkych veľmi zasiahla a začal si uvedomovať vlastnú smrteľnosť. V roku 1995 oslávili Alan a Louise polstoročie v manželskom zväzku. Alan nestrácal ani svoj zmysel pre humor. Pri jednej príležitosti prišiel s polhodinovým meškaním na autogramiádu knihy "Moon Shot" a povedal: "„Viem, že všetci hovoríte, že dokážem ísť na Mesiac, ale nemôžem nájsť Pasadenu.“" V roku 1996 Shepardovi diagnostikovali leukémiu. Situácia sa pre neho vyvíjala spočiatku priaznivo, ale na jar 1997 sa jeho stav zhoršil. Napriek svojmu zlému zdravotnému stavu sa v súkromí zdôveroval: "„Prežil som dobrý život, nič neľutujem, nebojím sa. Nie som ani pripravený prestať bojovať.“" Vďaka krvným transfúziám sa začal jeho stav v lete 1998 čiastočne zlepšovať, ale 20. júla ho manželka Louise priviezla do nemocnice v Monterey s bolesťami žalúdka, pričom sa Alanov stav postupne zhoršoval. Alan Bartlett Shepard, Jr. zomrel v spánku okolo pol desiatej večer 21. júla 1998. Manželka Louise zomrela na palube malého dopravného lietadla vysoko nad polostrovom Monterey a Tichým oceánom o päť týždňov neskôr, 25. augusta 1998 o 17:00, v čase, kedy jej vždy Shepard volával, keď bol na služobných cestách. Rodina sa potom rozhodla oboch spopolniť. Dňa 18. novembra bol popol obidvoch zmiešaný so suchými kvetmi rozptýlený v rovnakom momente z dvoch vrtuľníkov amerického námorníctva nad malou zátokou Stillwater Cove, pred ich domom v Pebble Beach. Dňa 11. decembra 2021, 23 rokov po Alanovej smrti, letela na suborbitálny let do vesmíru aj jeho najstaršia dcéra Laura Shepardová Churchleyová na palube kozmickej lode New Shepard 5 spoločnosti Blue Origin.

</doc>
<doc id="84963" url="https://sk.wikipedia.org/wiki?curid=84963" title="Lawrence Hargrave">
Lawrence Hargrave

Lawrence Hargrave (* 29. január 1850, Londýn – † 6. júl 1915, Sydney) bol austrálsky letecký priekopník a astronóm. Vytvoril konštrukčné prvky dôležité pre úspešné vyriešenie problému lietania  – krabicový (komorový) drak, krídlo so zakriveným profilom a hrubou nábežnou hranu krídla.
Životopis.
Narodil sa v londýnskej časti Greenwich. V roku 1872 odišiel do Austrálie hľadať zlato, ale loď ktorou cestoval stroskotala pri pobreží Queenslandu. Po prieskume okolia Port Moresby (Papua-Nová Guinea) v polovici 70-tých rokov 19.storočia sa usadil v Sydney. Čoskoro sa stal členom Royal Society of New South Wells. V roku 1878 sa stal asistentom astronomického observatória v Sydney, kde ostal až do roku 1883 kedy odišiel na odpočinok a zvyšok života venoval riešeniu otázok spojených s lietaním.
Letectvo.
V priebehu 80-tych rokov a začiatkom 90-tych rokov 19. storočia Hargrave experimentoval so sedemnástimi jednoplošnými modelmi s rôznym pohonom (použil hodinový strojček, kaučukové zväzky, motor na stlačený vzduch, či parný stroj). Sedem modelov bolo poháňaných pohyblivými plôškami, 3 boli poháňané vrtuľou (vpredu aj vzadu). V roku 1898 skonštruoval novinku – rotačný motor s pohonom na stlačený vzduch, ktorý však ostal nepovšimnutý a znovu sa objavil až v roku 1908 vo Francúzsku (motor Gnome). V roku 1892 Hargrave objavil, že zakrivené nosné plochy prinášajú vyšší vztlak ako rovná nosná plocha. Pri skúškach nových drakov zistil že nárast vztlaku je dvojnásobný a drak s s dvoma samostatnými komorami s dvoma nosnými plochami nad sebou má najväčšiu stabilitu aj nosnosť.
Hargrave sa 12. novembra 1894 úspešne vzniesol približne do výšky na niekoľkých spojených krabicových drakoch. Nikdy však nemal k dispozícii, rovnako ako mnohí predchodcovia bratov Wrightovcov, dostatočne ľahký lietadlový motor pre potreby motorového letu s pilotom. Všetky experimenty sa konali na Stanwell Park Beach, kde sú veľmi dobré poveternostné podmienky a v súčasnosti je najznámejším miestom pre závesné lietanie a paragliding v Austrálii.
Počas života sa sa mu veľa uznania za jeho prácu nedostalo s výnimkou niekoľkých leteckých odborníkov. V deväťdesiatych rokoch napísal: 
„"Ľudia v Sydney, ktorí hovorili o mojej práci bez úsmešku boli veľmi vzácni. Je nepochybné, že rovnaké to bolo aj v prípade mojich amerických kolegov. Viem, že úspech príde a preto nemrhám časom ani slovami pri pokusoch presvedčiť pochybovačov."“
Ku koncu aktívneho života sa snažil aby sa jeho modely a dokumentácia zachovali. Po opakovanom odmietnutí múzea v Sydney prevzalo jeho prácu Deutches Museum v Mníchove, kde však bola väčšina jeho modelov zničená pri spojeneckom nálete počas 2. svetovej vojny. Jeho práce sa však do Austrálie vrátili. Zbierka v Powerhouse Museum v Sydney obsahuje 23 krabicových modelov, drakov a niekoľko pokusných rotačných motorov, množstvo konštrukčných výkresov a korešpondencie.
Lawrence Hargrave zomrel v zabudnutí a širšej verejnosti ostala jeho práca neznáma. Stalo sa tak 6. júla 1915 krátko po tom ako sa dozvedel, že jeho syn Geoffrey zahynul vo vojne pri tureckom Gallipoli. Hovorí sa, že mu žiaľom puklo srdce.
Vplyv na vývoj letectva.
Svojou otvorenou komunikáciou s vedeckou komunitou po celom svete napomohol pokroku vo vývoji letectva. Pravidelne a dôkladne 
uverejňoval výsledky svojich pokusov. Je známe že bratia Wrightovci mali prístup k jeho prácam vďaka ročenkám vydávaných Jamesom Meansom a z Chanutovej práce "Progress in Flying Machines", ktorej časť venoval experimentom Lawrenca Hargravea. Priamy vplyv je badať v Európe. V roku 1906 vzlietol, ako prvý v Európe na lietadle ťažšom ako vzduch, Alberto Santos-Dumont na lietadle postavenom podľa Hargravevovho komorového draku. Keď Gabriel Voisin postavil prvé lietadlo dostupné na trhu založené na stabilnom systéme nosných plôch komorového draku podľa komorového draku Hargraveva, hovoril mu "Hargraves".
Jeden z najvýznamnejších leteckých odborníkov svojej doby, Francúz Octave Chanute o ňom napísal: 
"Mr. Hargrave nežiada o patenty pre ktorýkoľvek zo svojich vynálezov a občas publikuje o všetkom správy, aby dochádzalo k vzájomnej výmene myšlienok s ostatnými vynálezcami pracujúcimi na rovnakých problémoch, aby tak urýchlil pokrok... je skutočne veľkorysý, keď dobrovoľne poskytuje svetu výsledky svojich štúdií a prác. vyniká ohromnou dôslednosťou pri určovaní rôznych fáz letu svojich modelov. ... Prehlasuje, že vždy zachováva taký postup práce, aby na ňu mohol kedykoľvek nadviazať a pokračovať v nej. A tak ktorýkoľvek cudzinec ak je odborníkom môže prísť do jeho dielne a študovať tam jeho záznamy a výkresy, zobrať nástroje a pokračovať v jeho práci, takže nič z jeho práce nebude nikdy stratené."

</doc>
<doc id="84966" url="https://sk.wikipedia.org/wiki?curid=84966" title="Námestie">
Námestie

Námestie je, podobne ako ulica, verejná časť územia mesta alebo inej obce spájajúca budovy v urbanistickom kontexte, kde sa ľudia môžu slobodne zhromažďovať, stretávať a prechádzať; ale od ulice sa líši tým, že je tvorené centrálnym priestranstvom a okolité budovy majú zvyčajne reprezentatívny charakter, prípadne je dotvorené prvkami drobnej architektúry.

</doc>
<doc id="84971" url="https://sk.wikipedia.org/wiki?curid=84971" title="Námestie Jána Pavla II. (Bratislava)">
Námestie Jána Pavla II. (Bratislava)

Námestie Jána Pavla II. je námestie v Bratislave, v mestskej časti Petržalka, v miestnej časti Dvory. Nachádza sa v blízkosti Kostola Svätej Rodiny, neďaleko budovy Technopolu a Markovej ulice.
Vzniklo na základe Všeobecne záväzného nariadenia hlavného mesta Slovenskej republiky Bratislavy č. 6/2005 z 22. septembra 2005 k 10. októbru 2005. Bolo pomenované na počesť pápeža Jána Pavla II., ktorý na tomto priestranstve 14. septembra 2003 celebroval omšu za účasti niekoľko sto tisíc pútnikov. Na námestí sa nachádza jeho socha.

</doc>
<doc id="84972" url="https://sk.wikipedia.org/wiki?curid=84972" title="Mestská hromadná doprava">
Mestská hromadná doprava

Mestská hromadná doprava je systém hromadnej prepravy cestujúcich v rozsahu urbanizovaného územia v rámci jednej obce, alebo mesta. 
Spravidla pozostáva z cestnej (autobusovej, trolejbusovej) alebo koľajovej (metro, električka, rýchlodráha, vlak) dopravy, najčastejšie z ich kombinácie. Koľajová doprava na základe podzemnej rýchlodráhy alebo povrchovej rýchlodrážnej električky obyčajne tvorí nosný systém dopravy.
MHD sa zvykne zavádzať v osídlených územiach, najčastejšie v mestách nad 20 000 obyvateľov a nevyhnutná je v mestách, v ktorých žije viac ako 40 000 obyvateľov.
Taktiež závisí:

</doc>
<doc id="84973" url="https://sk.wikipedia.org/wiki?curid=84973" title="MHD">
MHD



</doc>
<doc id="84979" url="https://sk.wikipedia.org/wiki?curid=84979" title="Alan Shepard">
Alan Shepard



</doc>
<doc id="84980" url="https://sk.wikipedia.org/wiki?curid=84980" title="Urbanizmus (architektúra)">
Urbanizmus (architektúra)

Urbanizmus alebo urbanistika je samostatná tvorivá a vedecká disciplína, ktorej cieľom nie je návrh jednotlivých stavieb, ale zaoberá sa problematikou rozvoja osídlenia na všetkých úrovniach od zonálnej, cez sídelnú, regionálnu až po kontinentálnu. Vznik tejto samostatnej disciplíny a jej odčlenenie od architektúry je spojené predovšetkým s mohutným rozvojom mestských sídiel miest, obcí a sídlisk, teda urbánneho (mestského) prostredia na účely bývania, produkcie, rekreácie, komunikovania na začiatku 20. storočia. Urbanizmus tvorí vedeckú bázu pre územné plánovanie. 
Zaoberá sa rozvojom, tvorbou a usmerňovaním vývoja miest, vidieckeho osídlenia a krajiny. Usiluje sa o smerovanie k optimálnemu vývoju sídelných štruktúr, harmonické usporiadanie územia, udržanie ekologickej rovnováhy a ochrane kultúrneho dedičstva a cieľom zaistenia udržateľného rozvoja.

</doc>
<doc id="84981" url="https://sk.wikipedia.org/wiki?curid=84981" title="Číslo (matematika)">
Číslo (matematika)

Číslo je matematický objekt, ktorý sa používa na počítanie, meranie a označovanie. Pôvodnými príkladmi čísel sú prirodzené čísla – 1, 2, 3, 4 atď. Aby sa s jednotlivými číslami dalo pracovať, musia byť označené symbolmi. Tieto symboly sa nazývajú "číslice" alebo "cifry"; napr. znak „5“ je číslica, ktorá reprezentuje číslo päť. Keďže je možné zapamätať si len obmedzené množstvo číslic, základné číslice sú usporiadané do číselných sústav, pomocou ktorých je možné vyjadriť akékoľvek číslo. Najpoužívanejšou číselnou sústavou je hindsko-arabská sústava, ktorá umožňuje zapísať akékoľvek číslo pomocou desiatich základných číslic (0, 1, 2, 3, 4, 5, 6, 7, 8 a 9). Okrem počítania a merania sa čísla používajú aj na označovanie a tvorenie kódov (napr. telefónne čísla, sériové čísla, čiarové kódy a pod.). V bežnej reči nebývajú pojmy "číslo" a "číslica" jasne odlíšené. 
V matematike bol pojem číslo počas storočí rozšírený o nulu, záporné čísla (-1, -2, -3 atď.), racionálne čísla (napr. 1/2, -2/3), reálne čísla (napr. π, odmocnina z dvoch) a komplexné čísla. Výpočty s číslami sa robia pomocou tzv. aritmetických operácií, z ktorých najbežnejšie sú sčítanie (8 + 2 = 10), odčítanie (8 - 2 = 6), násobenie (8 * 2 = 16), delenie (8 / 2 = 4) a umocňovanie (8 na druhú = 64). Časť matematiky, ktorá sa zaoberá aritmetickými operáciami, sa nazýva aritmetika. Časť matematiky, ktorá sa zaoberá vlastnosťami čísel, sa nazýva teória čísel. 
Okrem praktického využitia majú čísla aj kultúrny význam. Napr. v západnej kultúre býva číslo 13 považované za nešťastné (pozri napr. piatok trinásteho) alebo číslo „milión“ môže v prenesenom význame znamenať „veľmi veľa“ (napr. veta „Nevidel som ťa snáď milión rokov!“ znamená „Nevidel som ťa veľmi dlhú dobu.“). Pseudoveda, ktorá sa zaoberá údajným nadprirodzeným vplyvom čísel, sa nazýva numerológia. 

</doc>
<doc id="84982" url="https://sk.wikipedia.org/wiki?curid=84982" title="Viskozita">
Viskozita

Viskozita alebo väzkosť je fyzikálna veličina, miera odporu tekutiny deformovať sa pod vplyvom šmykových (tangenciálnych) napätí. Prejavuje sa vnútorným trením.
Viskozita udáva pomer medzi šmykovým napätím a zmenou rýchlosti v závislosti na vzdialenosti medzi susednými vrstvami pri prúdení skutočných kvapalín.
Určuje únosnosť hydrodynamickej vrstvy a podmienky udržania hydrodynamického trenia. Viskozita je závislá od teploty. Pri mechanizmoch s hydromechanickým trením je zároveň mierou mechanických strát.
Supratekutina má viskozitu rovnú nule.
Meranie viskozity.
Pre meranie viskozity sa používajú dve rôzne fyzikálne veličiny.
Dynamická viskozita.
Dynamická viskozita sa označuje symbolom formula_1. SI jednotkou dynamickej viskozity je pascal.sekunda (Pa·s), čo zodpovedá aj vyjadreniu: kg·m-1·s-1
Kinematická viskozita.
Kinematická viskozita sa označuje symbolom formula_2. SI jednotkou je (m2·s-1). Alternatívnou jednotkou je "stokes" (skratka St). 
 1 stokes = 0.0001 m2·s−1.
Relatívna viskozita.
Používa sa na pozorovacie účely, je bezrozmerná.
Vzájomný vzťah.
Medzi oboma viskozitami platí jednoznačný vzťah:
formula_3 
Viskozitný index.
Vyjadruje závislosť viskozity od teploty. Čím vyššie číslo nadobúda, tým je teplotný gradient viskozity menší, t. j. viskozita je menej závislá od zmien teploty.

</doc>
<doc id="84983" url="https://sk.wikipedia.org/wiki?curid=84983" title="Špecifická tepelná kapacita">
Špecifická tepelná kapacita



</doc>
<doc id="84985" url="https://sk.wikipedia.org/wiki?curid=84985" title="Kvantová fyzika">
Kvantová fyzika

Kvantová fyzika je časť fyziky využívajúca aparát kvantovej teórie (bližšie pozri tam).
Dejiny.
Je to jedna z hlavných súčastí súčasnej fyziky. Kvantová fyzika ako teória pochádza zo začiatku 20. storočia, jej experimentálne korene však siahajú ďaleko späť do 19. storočia. Kvantovú fyziku charakterizuje univerzálna Planckova konštanta h a opis stavov v hmotných systémoch celými čislami.
Kvantová fyzika začala objavením povahy elektromagnetického žiarenia, akým je teplo a svetlo. Hoci sa toto žiarenie šíri priestorom v podobe vĺn, môže sa správať, akoby pozostávalo z častíc. Najmä vyžarovanie a pohlcovanie svetla sa odohráva v podobe balíčkov (čiže kvánt) energie, nazývaných fotóny. Ukázalo sa, že táto zvláštna kombinácia časticových a vlnových aspektov, ktorá sa niekedy nazýva časticovo-vlnovým dualizmom, platí pre všetky fyzikálne objekty v atomárnom a subatomárnom meradle.

</doc>
<doc id="84988" url="https://sk.wikipedia.org/wiki?curid=84988" title="Felah">
Felah

Felah (arab. فلاح - "falláh", pl. فلاحين - "falláhín") je roľník alebo pracovník v poľnohospodárstve na Blízkom východe, napr. v Egypte alebo Sýrii. Slovo je odvodené z arabského výrazu pre oráča. V čase rozmachu islamu sa toto označenie používalo na rozlíšenie medzi arabskými osadníkmi a pôvodnými obyvateľmi dobytých území, napr. Egypťanmi.

</doc>
<doc id="84989" url="https://sk.wikipedia.org/wiki?curid=84989" title="Kippah">
Kippah



</doc>
<doc id="84990" url="https://sk.wikipedia.org/wiki?curid=84990" title="Kippa">
Kippa



</doc>
<doc id="84993" url="https://sk.wikipedia.org/wiki?curid=84993" title="Zirkónium">
Zirkónium

Zirkónium ("zirconium") je chemický prvok v Periodickej tabuľke prvkov, ktorý má značku Zr a protónové číslo 40. Je to šedý až striebornobiely kovový prvok, mimoriadne odolný voči korózii. Uplatňuje sa predovšetkým v jadrovej energetike, pretože vykazuje veľmi nízky účinný prierez pre záchyt neutrónov. Je tiež zložkou rôznych zliatin a protikoróznych ochranných vrstiev.
Objav prvku.
Objaviteľom zirkónia je Martin Heinrich Klaproth, ktorý ho v roku 1789 získal rozkladom minerálu zirkón zo Srí Lanky, vtedajšieho Cejlónu.
Prvý úspešný pokus o izoláciu elementárneho zirkónia urobil v roku 1824 chemik Jöns Jakob Berzelius. Jeho produkt však nebol dokonalo čistý a skutočne čisté elementárne zirkónium bolo získané až v roku 1914.
Základné fyzikálno-chemické vlastnosti.
Zirkónium je šedý až striebornobiely, stredne tvrdý a pomerne ľahký kov. 
Vyznačuje sa mimoriadnou chemickou stálosťou - úplne odoláva pôsobeniu vody a pôsobeniu väčšiny bežných minerálnych kyselín i roztokov alkalických hydroxidov. Na jeho rozpustenie je najúčinnejšia kyselina fluorovodíková HF, alebo jej zmes s inými minerálnymi kyselinami.
Zirkónium vykazuje veľmi vysokú afinitu ku kyslíku. Jemne rozptýlený kov preto môže na vzduchu samovoľne vzplanúť, najmä pri zvýšenej teplote. V kusovej podobe (odliatky, plechy, drôty..) je však na vzduchu úplne stále.
V zlúčeninách sa vyskytuje predovšetkým v mocenstve Zr+4, ale sú známe i zlúčeniny Zr+3 a Zr+2.
Výskyt.
Zirkónium je v zemskej kôre pomerne hojne zastúpené, jeho obsah sa odhaduje na 165220 mg/kg. V morskej vode je vďaka svojej chemickej stálosti prítomné len v koncentrácii 0,000 022 mg/l. Vo vesmíre pripadá jeden atóm zirkónia na jednu miliardu atómov vodíka.
Zirkónium sa v prírode vyskytuje iba vo forme zlúčenin. Nachádza sa v mnohých mineráloch, ktoré sú vďaka svojim vlastnostiam (tvrdosť a vzhľadová podobnosť s diamantom) známe a používané od dávnoveku. Medzi najvýznamnejšie patrí kremičitan "zirkón," ZrSiO4 a oxid zirkónia "baddeleyit," ZrO2. Známe sú i rôzne komplexné zirkonáty ako "zirkelit," obsahujúci vápnik, železo, titán a tórium alebo "uhligit" s obsahom vápnika, titánu a hliníka.
Medzi hlavné oblasti ťažby minerálov a hornín s výrazným zastúpením zirkónia patrí Austrália, Brazília, India, Rusko, a USA. Okrem toho sa na získavanie zirkónia často priemyselne používajú i rudy titánu ako "ilmenit a rutil."
Výskyt zirkónia bol pomocou spektrálnej analýzy potvrdený i vo hviezdach podobným nášmu Slnku, je zložkou mnohých meteoritov a má významné zastúpenie v mesačných horninách.
Výroba.
Priemyslová výroba čistého zirkónia je pomerne nákladná, pretože podobne ako je to v prípade titánu, nie je možné použiť bežné metalurgické postupy ako je redukcia uhlíkom alebo vodíkom. Okrem toho, väčšina prírodných surovín je kontaminovaná hafniom, ktoré má podobné vlastnosti a ich vzájomná separácia je zložitá.
V súčasnosti sa pri priemyselnej výrobe zirkónia využíva predovšetkým tzv. Krollov proces. Pritom sa najprv pyrolýzou baddeleyitu uhlíkom a chlórom získa chlorid zirkoničitý ZrCl4.
 ZrO2 + 2 Cl2 + 2 C (900 °C) → ZrCl4 + 2 CO
Frakčnou destiláciou sa potom oddelí chlorid železitý FeCl3, ktorý vzniká z prísad železa, vyskytujúcich sa prakticky vo všetkých prírodných materiáloch. Ďalším krokom je redukcia horčíkom v inertnej argónovej atmosfére pri teplote okolo 800 °C.
 ZrCl4 + 2 Mg → Zr + 2 MgCl2
Zirkónium vzniknuté touto reakciou obsahuje zvyšky chloridu horečnatého a kovového horčíka, ktoré sa odstraňujú pôsobením kyseliny chlorovodíkovej HCl. Takto pripravené zirkónium obsahuje stále ešte okolo 1% hafnia, ktoré nie je prekážkou pri bežných aplikáciách zirkónia v zliatinách a pri povrchovej ochrane kovov. Pre využitie v jadrovej energetike je však potrebné toto hafnium oddeliť a tento krok zvyšuje približne 10x cenu výsledného zirkónia bez prímesí hafnia.

</doc>
<doc id="84996" url="https://sk.wikipedia.org/wiki?curid=84996" title="Indian Heaven">
Indian Heaven

Indian Heaven je názov menšieho vulkanického poľa, nachádzajúceho sa približne na polceste medzi sopkami Saint Helens a Adams vo Washingtone - USA, v pohorí Kaskádové vrchy.
Je tvorené siedmimi štítovými vulkánmi, z ktorých každá eruptovala len raz. Sopky sú usporiadané v smere sever ("Sawtooth Mountain") - juh ("Red Mountain"), s najvyšším vrcholom "Lemei Rock" (1 806 m). Prevládajúcimi horninami sú bazalty a bazaltické andezity, prevládajúcimi sopečnými útvarmi sú lávové prúdy a troskové kužele. Posledná aktivita bola stanovená rádiouhlíkovou metódou na rok 6250 pred Kr. ± 50 rokov.

</doc>
<doc id="84997" url="https://sk.wikipedia.org/wiki?curid=84997" title="West Crater">
West Crater

West Crater je názov malého vulkanického dómu, a zároveň vulkanického poľa nachádzajúceho sa vo Washingtone v USA, v pohorí Kaskádové vrchy na juhovýchod od sopky Saint Helens.
Vulkanická zóna, tiahnúca sa v smere severozápad - juhovýchod je dlhá približne 20 km. Zo sopečných hornín prevládajú bazalty, niekedy sledované andezitom. Sopečná aktivita komplexu sa začala pred 340 000 rokmi produkciou lávových prúdov, posledné prejavy sú datované na 8 000 rokov pred súčasnosťou.

</doc>
<doc id="84998" url="https://sk.wikipedia.org/wiki?curid=84998" title="Švabinského ulica">
Švabinského ulica

Švabinského ulica je ulica:

</doc>
<doc id="84999" url="https://sk.wikipedia.org/wiki?curid=84999" title="Pavel Hrivnák">
Pavel Hrivnák

Pavel Hrivnák (* 9. október 1931, Malý Čepčín, okres Turčianske Teplice – † 3. február 1995) bol slovenský ekonóm a komunistický politik.
Životopis.
V roku 1954 absolvoval Chemickú fakultu Slovenskej vysokej školy technickej (dnes STU v Bratislave). V rokoch 1969 – 1970 bol riaditeľom Výskumného ústavu chemických vlákien vo Svite, neskôr bol v rokoch 1970 – 1974 riaditeľom národného podniku Chemlon v Humennom. 
V rokoch 1974 – 1982 bol námestníkom ministra priemyslu a od 30. novembra 1982 do 12. októbra 1984 bol ministrom priemyslu vo vláde SSR vedenej Petrom Colotkom. Od 12. októbra 1984 zastával post predsedu Slovenskej plánovacej komisie v rovnakej vláde. Od 22. júna 1989 do 8. decembra 1989 bol predsedom slovenskej vlády. 
Od 16. júna 1986 do 20. apríla 1988 bol podpredsedom federálnej česko-slovenskej vlády (ktorú viedol Lubomír Štrougal). V rekonštruovanej Štrougalovej vláde od 21. apríla 1988 do 12. októbra 1988 bol ministrom povereným riadením Federálneho cenového úradu.
V poslednej komunistickej vláde Ladislava Adamca bol od 12. októbra 1988 do 19. júna 1989 prvým podpredsedom vlády a neskôr, už ako predseda slovenskej vlády, do 10. decembra 1989 (do ustanovenia vlády národného porozumenia) podpredsedom vlády.
V rokoch 1971 – 1989 bol členom ÚV KSS, v roku 1989 členom predsedníctva ÚV KSS a kandidát predsedníctva ÚV KSČ. V rokoch 1986 – 1990 bol tiež poslancom SNR.
Po nežnej revolúcii bol v rokoch v rokoch 1993 – 1994 zástupcom firmy AIESEC v Kyjeve.

</doc>
<doc id="85000" url="https://sk.wikipedia.org/wiki?curid=85000" title="Nový izraelský šekel">
Nový izraelský šekel

Nový izraelský šekel (, skratka: NIS, ש"ח, symbol: ₪), skrátene šekel, je menová jednotka v Izraeli, a okupovaných Územiach Palestíny. Delí sa na 100 "agor" (jednotnom čísle. "agora", po hebr. v množnom čísle "agorot", v slovenčine často nesprávne uvádzané "agorot - agorotov").

</doc>
<doc id="85002" url="https://sk.wikipedia.org/wiki?curid=85002" title="Čapajevova ulica">
Čapajevova ulica

Čapajevova ulica je ulica:

</doc>
<doc id="85003" url="https://sk.wikipedia.org/wiki?curid=85003" title="Ivan Švarný">
Ivan Švarný

Ivan Švarný (* 30. október 1984, Nitra) je bývalý slovenský hokejový obranca.
Klubový hokej.
Je odchovancom Nitry, jeho hráčskymi vzormi boli Scott Niedermeyer a Jozef Stümpel. Tri sezóny odohral v nižších zámorskych súťažiach, pred ročníkom 2005/06 sa vrátil do materského klubu, kde pôsobil dva roky.
Pred sezónou 2007/08 ho angažoval český tím HC Třinec, v jej priebehu prestúpil do HC Litvínov.
Reprezentácia.
Tréner Ján Filc ho nominoval na Majstrovstvá sveta 2009 vo Švajčiarsku. 

</doc>
<doc id="85004" url="https://sk.wikipedia.org/wiki?curid=85004" title="Ivan Knotek">
Ivan Knotek

Doc. Ing. Ivan Knotek, CSc. (* 26. august 1936, Sotina – † 11. marec 2020, Galanta) bol slovenský komunistický politik a na krátky čas v rokoch 19881989 predseda vlády Slovenskej socialistickej republiky.
Životopis.
Narodil sa v Sotine na Záhorí, dnes časti mesta Senica ako posledné z piatich detí. 
Po ukončení základnej a štátnej meštianskej školy absolvoval poľnohospodársku technickú školu v Novom Meste nad Váhom a následne Prevádzkovoekonomickú fakultu Vysokej školy poľnohospodárskej (VŠP) v Nitre. V roku 1968 zložil na Katedre pedagogiky VŠP štátnu učiteľskú skúšku a v roku 1970 obhájil dizertačnú kandidátsku prácu na tému "Príspevok k ekonomike špecializovaných sústav hospodárenia vo vybraných oblastiach Slovenska" a získal titul kandidát ekonomických vied.
Od roku 1964 pôsobil ako vysokoškolský pedagóg, po vpáde vojsk Varšavskej zmluvy do Česko-Slovenska v auguste 1968 a nástupe normalizácie sa stal komunistickým funkcionárom. V rokoch 19691981 bol vedúcim tajomníkom okresného výboru KSS v Galante. V rokoch 19811986 bol tajomníkom a medzi rokmi 19871988 vedúcim oddelenia straníckej práce v poľnohospodárstve, potravinárskom priemysle, lesnom a vodnom hospodárstve ÚV KSČ. V roku 1988 bol krátko tajomníkom ÚV KSS.
Od 12. októbra 1988 do 22. júna 1989 bol predsedom vlády SSR a zároveň podpredsedom federálnej vlády ČSSR vedenej Ladislavom Adamcom. Od júna do novembra 1989 bol tajomníkom ÚV KSČ a v rokoch 19881989 aj člen predsedníctva ÚV KSČ.
Po Nežnej revolúcii sa venoval podnikaniu.

</doc>
<doc id="85005" url="https://sk.wikipedia.org/wiki?curid=85005" title="Miroslav Pupák">
Miroslav Pupák

Miroslav Pupák (* 20. január 1985) je slovenský hokejový útočník.
Klubový hokej.
S hokejom začínal v HK Nitra, jeho hráčskym vzorom je Joe Sakic. Od ročníka 2003/04 hrával v prvom mužstve tohto klubu v extralige. Pred sezónou 2007/08 mu vedenie oznámilo, že si môže hľadať nové pôsobisko.
Pupák prestúpil do ďalšieho extraligového mužstva MHk 32 Liptovský Mikuláš. V 23. kole proti MsHK Žilina zo striedačky chytil čiarového rozhodcu za ruku, za čo obdržal od Disciplinárnej komisie SZĽH trojmesačný dištanc (rovnako ako jeho spoluhráč Michal Školiak). 
Ďalší rok hral v maďarskej MOL lige za rumunský klub HC Csíkszereda. Nasledujúce tri sezóny pôsobil v 1. SHL v mužstve ŠHK 37 Piešťany, klubu pomohol k historickému postupu do slovenskej extraligy. 
V ročníku 2012/13 hral opäť za HK Nitra, pričom v závere súťaže nastupoval v prvom útoku s Jozefom Stümpelom a Romanom Tománkom. Klub dosiahol semifinále play-off, v ktorom prehral s HC Košice. V ďalšej sezóne sa mužstvo prebojovalo až do finále, v ktorom prehralo s HC Košice 3:4 na zápasy.
Klubová štatistika.
"(štatistické údaje v článku sú z 8. júna 2014)"

</doc>
<doc id="85006" url="https://sk.wikipedia.org/wiki?curid=85006" title="Garip Saliji">
Garip Saliji

Garip Saliji (* 7. marec 1982, Nitra) je bývalý slovenský hokejový útočník.
Rodina.
Jeho brat Samir je tiež profesionálny hokejista. K tomuto športu ich priviedol otec Djulnear Saliji (* 1957), bývalý hráč, v súčasnosti tréner, ktorý sa narodil v srbskom meste Zrenjanin a je albánskej národnosti. Hoci od detstva žil na Slovensku, ponechal si občianstvo Juhoslávie, ktorú reprezentoval na majstrovstvách sveta nižších kategórií.
Klubový hokej.
Jeho hráčskym vzorom je Steve Yzerman. S hokejom začínal v rodnom meste, v klube HK Nitra, kde odohral šesť sezón v slovenskej extralige. Časť ročníka 2005/06 pôsobil na hosťovaní v MHC Martin. V decembri 2007 s ním vedenie rozviazalo zmluvu, následne ho angažoval bieloruský klub Metallurg Žlobin. V priebehu ďalšieho ročníka prestúpil do kazašského mužstva Kazcink Torpedo Usť-Kamenogorsk, ktoré hrávalo ruskú Vyššiu ligu. V závere sezóny sa vrátil do Nitry. Nasledujúci rok odohral vo francúzskom HC Mont Blanc, ďalšie dve sezóny opäť v Nitre. Keďže klub si neplnil finančné záväzky, prestúpil do maďarského mužstva Ferencváros TC, ktoré účinkovalo v MOL Lige, ale už po 20 zápasoch sa stal hráčom českého druholigového klubu HC Karviná. V sezóne 2013/14 hral za TSV Peißenberg vo 4. nemeckej lige, v závere ročníka posilnil HC 46 Bardejov. Klub zvíťazil v 1. SHL, keď vo finále porazil HK Dukla Michalovce. V baráži o extraligu prehral s MsHK Žilina 1:4 na zápasy.

</doc>
<doc id="85007" url="https://sk.wikipedia.org/wiki?curid=85007" title="Samir Saliji">
Samir Saliji

Samir Saliji (* 3. marec 1984, Nitra) je slovenský hokejový útočník.
Rodina.
Jeho brat Garip je tiež profesionálny hokejista. K tomuto športu ich priviedol otec Djulnear Saliji (* 1957), bývalý hráč, v súčasnosti tréner, ktorý sa narodil v srbskom meste Zrenjanin a je albánskej národnosti. Hoci od detstva žil na Slovensku, ponechal si občianstvo Juhoslávie, ktorú reprezentoval na majstrovstvách sveta nižších kategórií.
Klubový hokej.
Jeho hráčskym vzorom je Marián Hossa. S hokejom začínal v rodnom meste, v klube HK Nitra, po pôsobení v juniorskej zámorskej USHL hral od sezóny 2004/05 opäť za Nitru. Ročník 2007/08 odohral za Duklu Trenčín, v priebehu ďalšieho prestúpil do MsHK Žilina a v jeho závere sa vrátil do Nitry. 
Pred ročníkom 2012/13 ho angažoval nováčik extraligy ŠHK 37 Piešťany, klub dosiahol prekvapujúcu účasť v semifinále, kde podľahol neskoršiemu víťazovi HKm Zvolen. Saliji v 12 zápasoch play-off zaznamenal 10 bodov. V nasledujúcej sezóne Piešťany prehrali v semifinále play-off s HC Košice. Od sezóny 2016/2017 je hráčom srbského tímu HK Belehrad.
Reprezentácia.
Reprezentoval Slovensko na MS 18 2002 (8. miesto) a na MS 20 2003 (5. miesto).

</doc>
<doc id="85008" url="https://sk.wikipedia.org/wiki?curid=85008" title="Peter Colotka">
Peter Colotka

Prof. JUDr. Peter Colotka, CSc. (* 10. január 1925, Sedliacka Dubová† 20. apríl 2019) bol slovenský právnik, vysokoškolský pedagóg a bývalý politik. Bol dekanom Právnickej fakulty Univerzity Komenského. Radil sa k významným odborníkom na občianske právo. Patril k popredným členom KSS, resp. KSČ, vďaka čomu zastával viacero významných politických funkcií. Bol dlhoročný člen ÚV KSČ a ÚV KSS. Pôsobil ako povereník a predseda komisie Slovenskej národnej rady pre spravodlivosť, bol predseda Federálneho zhromaždenia ČSSR, podpredseda federálnej vlády ČSSR a skoro 19 a pol roka bol predsedom vlády Slovenskej socialistickej republiky. Zastával tiež funkciu veľvyslanca ČSSR vo Francúzsku. Za svoju politickú činnosť v 70. a 80. rokoch 20. storočia bol vo februári 1990 vylúčený z KSČ. Bol považovaný za umierneného politika Komunistickej strany. Bol členom Medzinárodného súdneho dvora v Haagu.
Životopis.
Narodil sa v obci Sedliacka Dubová v okrese Dolný Kubín. Ako 14-ročný začal pracovať v kameňolome. Peniaze, ktoré takto zarobil, použil pri štúdiu na gymnáziu v Dolnom Kubíne. V roku 1950 úspešne absolvoval štúdium práva na Právnickej fakulte Univerzity Komenského v Bratislave. Po ukončení štúdia zostal na fakulte pôsobiť ako asistent, následne vedecký ašpirant. V roku 1954 získal titul kandidát vied (CSc.). V roku 1956 habilitoval na docenta z odboru občianske právo. V období rokov 1956 až 1957 bol prodekan a od roku 1957 do roku 1959 pôsobil ako dekan Právnickej fakulty Univerzity Komenského. V roku 1958 sa na 3 roky stal prorektorom Univerzity Komenského. V roku 1964 bol vymenovaný za profesora, taktiež v odbore občianske právo., V rokoch 1962 až 1963 bol členom Medzinárodného súdneho dvora v Haagu, no po roku bol z tejto funkcie odvolaný bez udania dôvodu, keďže sa mal stať povereníkom pre spravodlivosť.,
V roku 2015 vydal knihu spomienok "Vo víre času".
Politická činnosť.
V rámci politického života sa v roku 1947 ešte počas štúdia na vysokej škole stal členom KSČ. Pôsobil ako šéf tzv. previerkovej komisie na Právnickej fakulte Univerzity Komenského. Podľa Ústavu pamäti národa sa mal v roku 1958 podieľať na vylúčení študenta z tejto fakulty z dôvodu politického presvedčenia jeho otca. Od roku 1963 pôsobil ako poslanec Slovenskej národnej rady, ktorým zostal až do roku 1988. V roku 1963 sa stal členom tzv. Barnabitskej komisie, ktorá mala skúmať proces s rozvratnou skupinou buržoáznych nacionalistov z 50. rokov. 27. júna 1963 sa stal povereníkom a predsedom komisie SNR pre spravodlivosť. Tento post zastával do 29. decembra 1968. 8. apríla 1968 bol menovaný za podpredsedu federálnej vlády ČSSR premiéra Oldřicha Černíka. 30. januára 1969 ho však na tomto poste vystriedal Karol Laco. V januári 1969 sa stal predsedom Federálneho zhromaždenia ČSSR. V tejto funkcii zotrval do apríla 1969. Vtedy sa stal členom predsedníctva ÚV KSČ, kde zotrval až do roku 1988. Súčasne bol v rovnakom období aj členom predsedníctva ÚV KSS. 27. septembera 1969 sa vrátil do federálnej vlády ČSSR, kde sa stal opäť podpredsedom. Tu zotrval už bez prerušenia až do 11. októbra 1988. Počas tohto obdobia sa vystriedali dvaja predsedovia federálnych vlád a to Oldřich Černík a Lubomír Štrougal. Po federalizácii ČSSR sa začal angažovať aj v rámci slovenskej časti federácie. 4. mája 1969 bol menovaný za predsedu vlády Slovenskej socialistickej republiky. Na tomto poste zotrval bez prerušenia až do 12. októbra 1988, kedy rezignoval zo všetkých funkcií. Odstúpil z dôvodu nesúhlasu s niektorými výmenami vo vláde a v iných funkciách. V roku 1988 bol vymenovaný za veľvyslanca ČSSR vo Francúzsku. Veľvyslancom zostal až do roku 1990, kedy bol odvolaný. Patril skôr k umierneným politikom Komunistickej strany. Spočiatku bol stúpencom Alexandra Dubčeka, v čase normalizácie sa stal prívržencom Gustáva Husáka.,
Po Nežnej revolúcii bol už vo februári 1990 vylúčený z KSČ pre svoju politickú činnosť zo 70. a 80. rokov 20. storočia. V júni 1990 bol dokonca obvinený z trestných činov zneužívania právomoci verejného činiteľa, sprenevery a krádeže. V júni 1994 však vyhral súd a bol zbavený všetkých obvinení.,

</doc>
<doc id="85009" url="https://sk.wikipedia.org/wiki?curid=85009" title="Štefan Sádovský">
Štefan Sádovský

Štefan Sádovský (* 13. október 1928, Vlkas – † 17. jún 1984, Bratislava) bol slovenský komunistický politik a prvý predseda vlády Slovenskej socialistickej republiky (od 2. januára do 4. mája 1969).
Sádovský v roku 1954 absolvoval Vysokú školu ekonomickú (dnešnú Ekonomickú univerzitu).
V rokoch 1948-1970 bol členom KSČ; postupne bol od roku 1966 členom ÚV KSČ a ÚV KSS, v rokoch 1966-1968 kandidátom, od roku 1967 tajomníkom ÚV KSČ, a od roku 1968 členom predsedníctva ÚV KSČ a členom predsedníctva a sekretariátu ÚV KSS.
Od januára do začiatku mája 1969 bol predsedom prvej vlády SSR v rámci Československej socialistickej republiky. Na zasadaní ÚV KSS 4. mája 1969 bol zvolený za prvého tajomníka ÚV KSS (nahradil Gustáva Husáka) a v kresle premiéra SSR bol sám nahradený Petrom Colotkom. V januári 1970 bol z postu prvého tajomníka odvolaný a nahradený Jozefom Lenártom. Krátko, od februára do decembra 1970 bol podpredsedom vlády SSR. V rokoch 1966-1971 bol poslancom SNR a v rokoch 1969-1971 tiež poslancom Snemovne národov Federálneho zhromaždenia.
8. marca 1971 rezignoval na funkciu poslanca SNR a tým stratil aj mandát v Snemovni národov Federálneho zhromaždenia. V máji 1971 po zjazde KSČ (25.-29. máj) nebol opätovne zvolený do ústredného výboru strany, postupne bol ako následok ambivalentného postoja počas Pražskej jari vylúčený z KSČ a následne odišiel z politického života.

</doc>
<doc id="85010" url="https://sk.wikipedia.org/wiki?curid=85010" title="Svetová bridžová federácia">
Svetová bridžová federácia

Svetová bridžová federácia (skratka WBF) je federácia národných bridžových zväzov. Je to nezisková organizácia starajúca sa o rozvoj bridžu vo svete. WBF je rozdelená do 8 geografických zón:
WBF organizuje majstrovstvá sveta v rôznych kategóriách:

</doc>
<doc id="85011" url="https://sk.wikipedia.org/wiki?curid=85011" title="Slovenská socialistická republika">
Slovenská socialistická republika

Slovenská socialistická republika (skratka SSR) bol oficiálny názov Slovenska od 1. januára 1969 do 1. marca 1990 v rámci federácie Československej socialistickej republiky. Hlavným mestom bola Bratislava.
Dejiny.
Po okupácii Česko-Slovenska vojskami armád Varšavskej zmluvy boli zabrzdené a neskôr zvrátené všetky demokratizačné reformy Pražskej jari, s výnimkou federalizácie republiky. Centralistické Česko-Slovensko bolo na základe ústavného zákona č. 143 z 28. októbra 1968 rozdelené na Českú socialistickú republiku a Slovenskú socialistickú republiku. Zákon nadobudol účinnosť od 1. januára 1969.
Boli vytvorené dva národné parlamenty - Česká národná rada a Slovenská národná rada a spoločný jednokomorový česko-slovenský parlament bol premenovaný z Národného zhromaždenia na Federálne zhromaždenie s dvoma komorami - Snemovňou ľudu a Snemovňu národov.
Počas procesu normalizácie bola federácia a z nej plynúca deľba moci medzi Českom, Slovenskom a federálnymi inštitúciami skôr de jure ako de facto, keďže moc bola sústredená v rukách Komunistickej strany Československa, spoločne s Komunistickou stranou Slovenska.
Ústavným zákonom Slovenskej národnej rady zo dňa 1. marca 1990 „O názve, štátnom znaku, štátnej vlajke, štátnej pečati a o štátnej hymne Slovenskej republiky“ sa potom názov zmenil na súčasný názov Slovenská republika.
Politika.
Legislatívnu moc v SSR mala Slovenská národná rada. Najvyšším orgánom výkonnej moci bola vláda Slovenskej socialistickej republiky na čele s predsedom vlády.

</doc>
<doc id="85013" url="https://sk.wikipedia.org/wiki?curid=85013" title="Kladka">
Kladka

"Kladka môže byť tiež hovorový výraz pre visiaci zámok"
Kladka je jednoduchý mechanizmus alebo stroj zložený z kolesa, ktoré má po obvode drážku, v ktorej sa pohybuje lano, príp. kábel. Rozlišujeme pevné a voľné kladky.
Pevná kladka.
Pevná kladka je kladka, ktorá je upevnená v osi otáčania. Lano prechádza cez kladku, na jednej strane je pripevnené bremeno a na druhej strane pôsobí sila (človek, stroj...).
Pevná kladka nezmenšuje silu potrebnú na zdvih bremena tak ako voľná kladka (rovnováha síl). Mení ale aspoň smer pôsobenia sily, napr. zdvíhanie bremena sa deje ťahaním lana smerom dole a nie hore.
Voľná kladka.
Voľná kladka je druh kladky, kde je jeden koniec lana pevne upevnený (votknutý) a na lane sa pohybuje koleso, na ktorého "osi" je zavesené bremeno, na druhý koniec lana pôsobí sila (človek, stroj ...).
Voľná kladka zmenší silu potrebnú na vytiahnutie bremena asi na polovicu. Aby bola voľná kladka pri zdvíhaní bremena v rovnováhe, musí na lano pôsobiť sila "polovičnej" veľkosti, ako je tiaž bremena a kladky. 
Nevýhodou voľnej kladky pri zdvíhaní bremena je, že je nutné zdvíhať aj samotnú kladku a pôsobiť smerom hore rovnako ako bez kladky. Toto sa dá odstrániť spojením voľnej a pevnej kladky do kladkostroja.
Použitie kladiek.
Najčastejším použitím kladiek v praxi je v kladkostroj. Vzniká spojením pevnej a voľnej kladky. Slúži na výrazné zmenšenie sily "F" potrebnej na zdvihnutie bremena (ale predĺži dráhu "s" vyťahovania bremena - v zmysle zachovania veľkosti vykonanej práce: W = Fs). 
Pri ideálnych podmienkach nepočítame s:

</doc>
<doc id="85020" url="https://sk.wikipedia.org/wiki?curid=85020" title="Bridgemate">
Bridgemate

Bridgemate je zariadenie, pomocou ktorého sa prenášajú výsledky z jednotlivých bridžových stolov priamo do počítača.
Možno ho používať v dvoch módoch:
V móde skórovania sa zadá iba druh záväzku, kto ho zohrával a aký výsledok dosiahol.
V móde zaznamenávania sa okrem toho priebežne zaznamenáva priebeh licitácie a samotnej zohrávky. V tomto prípade musí byť pri stolíku skórer, ktorý zadáva priebeh rozdania.
Využitím zariadenia Bridgemate sa výrazne znižuje možnosť mylného zaznamenania výsledku a urýchľuje sa vyhodnotenie turnaja. Prakticky okamžite po odohraní turnaja sú známe celkové výsledky a pokiaľ sa súčasne na všetkých stoloch hrajú tie isté rozdania, diváci poznajú i priebežný stav po každom rozdaní.

</doc>
<doc id="85026" url="https://sk.wikipedia.org/wiki?curid=85026" title="Normalizácia (ČSSR)">
Normalizácia (ČSSR)

Normalizácia je v dejinách Česko-Slovenska
Tento článok je o normalizácii v širšom zmysle a jeho časť Čistky 19691970 popisuje normalizáciu v užšom slova zmysle.
Názov, cieľ a význam.
V tomto období došlo najprv k zastaveniu demokratizačných procesov Pražskej jari a následne k návratu k represívnemu komunistickému systému a jeho dlhoročnému udržiavaniu. Niekedy sa v užšom slova zmysle nazýva normalizáciou len obdobie rokov 19691971. Význam "normalizácie" (pomerov, života, situácie) bol predmetom politických diskusií už od vpádu vojsk v auguste. Už 10. septembra 1968 na rokovaní v Kremli L. I. Brežnev vysvetlil predsedovi vtedajšej vlády ČSSR O. Černíkovi, že ak si predstavuje pod "normalizáciou života predstavuje odchod cudzích vojsk" je na veľkom omyle, pretože pôjde o normalizáciu v zmysle zabezpečenia "výdobytkov socializmu".
Termín normalizácia pochádza z Moskovského protokolu, podpísaného 27. augusta 1968. "Poučenie z krízového vývoja" vydané v decembri 1970 sumarizuje obsah protokolu a normalizácie nasledovne: "„Česko-slovenskí predstavitelia v tomto dokumente vyjadrili svoje odhodlanie dosiahnuť normalizáciu pomerov v našej krajine na základe marxizmu-leninizmu, obnoviť vedúcu úlohu strany a autoritu štátnej moci robotníckej triedy, vyradiť kontrarevolučné organizácie z politického života a upevniť medzinárodné zväzky ČSSR so Sovietskym zväzom a ďalšími socialistickými spojencami. (...) Na celkových pozitívnych výsledkoch moskovských rokovaní sa z česko-slovenskej strany aktívne podieľali súdruhovia Ludvík Svoboda, Gustáv Husák, Vasil Biľak a ďalší súdruhovia zastávajúci jasné triedne internacionálne pozície.“"
Normalizácia bola miernejšou formou útlaku komunistických oponentov ako stalinizmus v 50. rokoch, napriek tomu, že mnohí boli perzekuovaní, nedochádzalo už napr. k justičným vraždám v politických procesoch. 
Po celú dobu normalizácie boli na území Česko-Slovenska rozmiestnené vojská Sovietskeho zväzu, ktoré boli úplne odsunuté až 21. júna 1991.
Prológ.
Demokratizácia česko-slovenskej spoločnosti, známa ako Pražská jar, prebiehala pod vedením Alexandra Dubčeka od konca roka 1967 do augusta 1968. Sovietskym vedením bola vnímaná ako hrozba pre celý socialistický tábor vo sfére vplyvu ZSSR. Reformnému vedeniu Česko-Slovenska bolo niekoľkokrát signalizované, že ZSSR nie je spokojné s vývojom, reformy však neprestávali a tak sovietske vedenie rozhodlo o vojenskej intervencii s cieľom zvrátiť vývoj v ČSSR. 
V noci z 20. na 21. augusta 1968 začali sovietske vojská, spoločne s vojskami Bulharska, Maďarska, Poľska a NDR vpád na územie Česko-Slovenska. Praha bola obsadená výsadkovými jednotkami a čelní predstavitelia štátu na čele s Dubčekom boli internovaní a odvlečení do Moskvy. Na území ČSSR však nedošlo k výraznejším vojenským stretom s okupantmi, keďže minister obrany Martin Dzúr vydal ešte v noci rozkaz, aby armáda a ďalšie ozbrojené zložky nekládli postupujúcim armádam odpor. V októbri 1968 prijalo Národné zhromaždenie ČSSR zákon o dočasnom pobyte sovietskych vojsk v ČSSR, čím sa okupácia zlegalizovala. Za hlasovalo 228 poslancov, 10 sa zdržalo a proti boli len štyria: František Kriegel, František Vodsloňa, Gertruda Sekaninová-Čakrtová a Božena Fuková. Cudzie vojská na území boli zárukou pre normalizátorov, že vzťahy ČSSR so Sovietskym zväzom sa normalizujú tak ako si to silnejší partner želal (pozri aj Brežnevova doktrína).
Priebeh.
Od konca augusta, po podpísaní Moskovského protokolu a návrate česko-slovenských predstaviteľov do vlasti bol postupne oslabovaný vplyv Alexandra Dubčeka a jeho spolupracovníkov a vo vedení sa začínali postupné zmeny. 17. apríla 1969 bol do funkcie prvého tajomníka ÚV KSČ zvolený Gustáv Husák. Cieľom Husákovej normalizácie bolo upevniť vládu komunistickej strany a potvrdiť pozíciu Česko-Slovenska ako "oddaného člena socialistického tábora". Normalizačný proces zahŕňal nasledovné kroky:
Pelendrekový zákon a odvolávania.
Po rozsiahlych demonštráciách v dňoch 18.- 21. augusta 1969 (pozri časť Odboj proti normalizácii) predsedníctvo Federálneho zhromaždenia 22. augusta 1969 prijalo zákonné opatrenie č. 99/1969 Zb. (tzv. "pelendrekový zákon"), ktoré umožnilo tvrdo postihovať demonštrácie a kohokoľvek, kto "narušoval socialistický spoločenský poriadok". Zákon podpísali Svoboda, Dubček a Černík. 
Najvyššie stranícke orgány začali odvolávať viaceré svoje uznesenia z roku 1968. Dňa 9. septembra 1969 tak urobil ÚV KSS a 2529. septembra aj ÚV KSČ. Na tomto zasadnutí vystúpil Gustáv Husák s kritikou reformného hnutia pod Dubčekovým vedením.
Čistky 19691970.
Krátko po získaní moci v auguste 1969, začalo Husákovo vedenie na jeseň 1969 uskutočňovať čistky. Skutoční a domnelí reformisti boli odstránení z vedúcich pozícií v masmédiách, súdnictve, kultúrnych, spoločenských a politických organizáciách, z nižšieho vedenia a postupne aj z najvyšších miest. Čistky sa netýkali len členov KSČ. Preverovaní ("kádrovaní" komisiami) boli aj nestraníci. Byť "prekádrovaný" (prejsť bez úhony kádrovaním) znamenalo vyjadriť (aj podpísať) predovšetkým súhlas s vpádom vojsk a tým pádom aj s normalizačnou politikou KSČ. Či straníkom alebo nestraníkom hrozila strata zamestnania a prenasledovanie (aj rodinných príslušníkov) štátmi orgánmi alebo ŠtB. 
Novým predsedu parlamentu sa na spoločného zasadnutia oboch snemovní Federálneho zhromaždenia 15. októbra 1969 stal 55-ročný Dalibor Hanes z Tisovca. Parlament demonštratívne, pod jeho vedením zrušil 18 dokumentov, ktoré prijal predchádzajúci parlament (vrátane napríklad protestov adresovaných vládam a parlamentom piatich krajín, ktoré sa zúčastnili na augustovej invázii do Československa). 
V novembri 1969 sa rozhodlo o „očiste“ národných výborov od „oportunistov“. 20. novembra 1969 Ústredná revízna a kontrolná komisia KSS rozhodla, že poprední slovenskí intelektuáli a pracovníci v masmédiách sa podrobia straníckemu vyšetrovaniu. 
Čistky v nasledujúcom období zasiahli všetky zastupiteľské zbory. Z národných výborov všetkých stupňov muselo v Česku odísť do konca roku 1971 okolo 15-tisíc a na Slovensku takmer 9-tisíc poslancov. Väčšinou z politických dôvodov. Desiatky poslancov opustili predčasne obe národné rady a federálny parlament. Namiesto nich boli jednotlivými orgánmi Národného frontu kooptované politicky spoľahlivé osoby. Takúto rekonštrukciu poslaneckých zborov umožňoval narýchlo prijatý zákon. 
Výmena členských preukazov KSČ.
Začiatkom roka 1970 ÚV KSČ rozhodol o „výmene členských preukazov“. Tento proces sa stal hlavným prostriedkom v boji proti reformným komunistom. Vznikli tzv. "previerkové komisie" na rôznych úrovniach, ktorých úlohou bolo vybrať nové vedenie organizácií tzv. "zdravé jadro". Zo strany boli vylúčení nielen členovia, ktorí sa zúčastnili na obrodnom procese, ale i tí, ktorí nesúhlasili s prebiehajúcou normalizáciou.
Prvá fáza masových previerok sa začala od polovice februára a trvala do polovice apríla 1970. Predchádzal jej list ÚV KSČ základným organizáciám, ktorý koncipoval Vasil Biľak, ktorý vyzýval aby "zdravé sily" odhaľovali "pravicu". Za prví dva mesiace na Slovensku previerkové komisie navrhli vylúčiť zo strany len 22 členov aparátu a nomenklatúrnych kádrov a 373 radových členov. 
Na zasadnutí predsedníctva ÚV KSČ 14. apríla 1970 preto Husák predložil návrh, podľa ktorého sa malo postupovať "prísnejšie" v základných organizáciách „silno zasiahnutých pravicovým oportunizmom". Išlo najmä o vedecké ústavy, vysoké školy, kultúrne inštitúcie a ústredné úrady štátnej správy. Tam všade mali previerkové komisie urobiť pohovory najprv so „zdravým jadrom" a z jeho stredu vytvoriť nový stranícky výbor organizácie. Ostatným „úchylkárom", tzv. "pravicovým oportunistom" a „revizionistom" mal príslušný okresný výbor KSČ, resp. KSS pozastaviť členstvo v strane a prevziať do úschovy ich legitimácie. S "pozastavenými" sa pohovory konali, iba ak o to sami požiadali nadriadené stranícke orgány a v žiadosti dokázali, že v uplynulom období bojovali proti pravicovému oportunizmu a revizionizmu. Žiadosť mali podať do mesiaca od pozastavenia členstva, v opačnom prípade mali byť z KSČ vylúčení. Miernejším trestom bolo vyškrtnutie. Už v apríli 1970 Husák odhadoval počet budúcich vylúčených na 10 až 20%. (V skutočnosti bol potom 21%.)
Previerky a ich výsledky.
Činnosť previerkových komisií v Česku koordinoval Alois Indra a na Slovensku Viliam Šalgovič. Pohovory s preverovanými mali písomnú a ústnu časť. Bolo treba vyplniť dotazník s desiatimi otázkami, resp. ich súbormi. Kľúčové otázky zneli: 
Správnou odpoveďou bolo so všetkým súhlasiť. Rozhodnutia komisií boli aj tak často subjektívne. Na Slovensku sa máločo zaobíde bez korupcie a protekcie. Politické čistky neboli výnimkou. Husákovým priateľom z Povstania napríklad vôbec neboli položené nepríjemné otázky, na ktoré ak by odpovedali záporne museli by byť vylúčení. Vylúčenie znamenalo nielen zaradenie medzi "úchylkárov" ale aj postih (často zákaz) výkonu povolania. Stranícka tlač postupne zverejňovala mená niektorých vtedy známych vylúčených Slovákov: Miroslava Kusého, publicistu Eda Friša, redaktorku Pravdy Renatu Štefelovú a ďalších. O stranícku legitimáciu aj spisovateľ Dominik Tatarka, ktorého vzápätí postihol zákaz publikovania. Medzi postihnutými však boli aj len budúci významní predstavitelia ako prezident Michal Kováč, Vladimír Mečiar a ďalší. Sám Dubček bol do konca roka 1969 odstránený z predsedníctva strany a v roku 1970 bol aj vylúčený. 
Celkovo bolo počas normalizácie vylúčených zo strany až 327 000 ľudí (asi jedna pätina z celkového počtu 1 535 537). V Česku bolo vylúčených a vyškrtnutých okolo 274-tisíc a na Slovensku 53-tisíc členov. Zatiaľ čo v Česku boli čistky veľmi radikálne a poprední vedci a vysokoškolskí učitelia boli prekladaní na manuálne práce (tzv. "k lopate"), na Slovensku neboli až také dramatické.
Husák si tiež posilnil svoju vodcovskú rolu „odložením“ potenciálnych rivalov na rôzne pozície vzniknuté vytvorením česko-slovenskej federácie.
Už prebiehajúci proces normalizácie bol potvrdený zasadaním Ústredného výboru KSČ z 11. a 12. decembra 1970. Nové Husákovo vedenie strany na ňom prijalo tzv. Poučenie z krízového vývoja. Tento text popisuje priebeh a ukončenie Pražskej jari z hľadiska neostalinistického videnia sveta (pozri aj Brežnevova doktrína). Toto poučenie ovplyvňovalo život spoločnosti až do roku 1989.
Ešte v 80. rokoch 20 storočia boli vykonávanie kontroly u zamestnávateľov, či vylúčení zo strany nezastávajú posty alebo funkcie a teda, či ešte stále dostatočne trpia za svoju "nerozvážnosť" spred 20 rokov.
Znormalizované voľby 1971.
V ČSSR občania volili poslancov každé štyri roky naraz do všetkých zastupiteľských zborov (do miestnej, okresnej a krajskej samosprávy (národných výborov), do Slovenskej národnej rady a aj do Národného zhromaždenia ČSSR). Voľby sa uskutočnili v júni 1964 a ďalšie mali byť o štyri roky neskôr, teda v roku 1968. Voľby boli najprv odročené 11. apríla 1968, po invázii vojsk 21. augusta sa však o termíne volieb opätovne rozhodovalo až 15. októbra 1969, kedy bolo stanovené že sa voľby musia uskutočniť do konca roku 1971. V dňoch 27. až 28. novembra 1971 (sedem a pol roka od posledných všeobecných volieb) sa konali skoro bez zmien: s 99,45 voličskou účasťou a s takmer 100-percentnou voličskou podporou kandidátov Národného frontu.
Bolo to politické víťazstvo normalizácie, ktoré zakonzervovalo stav na roky dopredu. Neuskutočnili sa žiadne zmeny vo volebnom systéme aj keď boli na jar 68 diskutované (viac kandidátov, viac strán a pod.). Vtedajšia moc dokonca predĺžila volebné obdobie všetkých zastupiteľských zborov zo 4 na 5 rokov.„Za takmer 20 rokov platnosti volebných zákonov prijatých v júli 1971 nebol zaznamenaný jediný prípad volieb do ktoréhokoľvek zastupiteľského orgánu, keď by sa o mandát v jednomandátovom volebnom obvode uchádzal viac ako jeden starostlivo vybraný a preverený kandidát.“ Napísal Ladislav Orosz.
Reštriktívne opatrenia.
Po konsolidovaní moci Husákovo vedenie pristúpilo k zmene zákonov, ktorými bola formovaná Pražská jar, napr. zákon o Národnom fronte a tlačový zákon. Tým bola efektívne znova zavedená cenzúra. Podniky, ktoré počas reformného obdobia dostali značnú nezávislosť, boli znova centrálne riadené a plnili centrálne plánované kvóty.
V priebehu normalizácie boli po krátkom reformnom uvoľnení hraničného režimu výrazne obmedzené možnosti vycestovania občanov do zahraničia, najmä do kapitalistickej cudziny.
Husák tiež stabilizoval vzťahy so socialistickými susedmi ČSSR, nasledovali časté návštevy spriatelených krajín a česko-slovenské hospodárstvo bolo budované na užšie previazanie so štátmi sovietskeho bloku.
Udržiavanie status quo v 70. a 80. rokoch.
Už v máji 1971 Husák na XIV. zjazde KSČ referoval, že proces normalizácie bol úspešne dokončený a Česko-Slovensko je pripravené na ďalšie etapy budovania socializmu. 
Od roku 1971 do polovice 80. rokov bol v strane a spoločnosti len udržiavaný "status quo". Husák sa snažil čo najviac dodržiavať politiku, ktorá mu bola naordinovaná zo Sovietskeho zväzu, aby predišiel opakovaniu udalostí rokov 1967 – 1968, no pritom používať čo najmenej represívne metódy.
Jedným z dôsledkom Husákovej politiky boli len minimálne zmeny vo vedení Česko-Slovenska počas nasledujúcich dvadsiatich rokov. Sám Husák ostal na čele strany až do roku 1987, keď bol vystriedaný Milošom Jakešom a od roku 1975 do konca roku 1989 bol aj prezidentom ČSSR. Podobná situácia vládla aj na Slovensku, keď po krátkom období od januára do mája 1969, keď bol predsedom vlády „nespoľahlivý“ Štefan Sádovský, bol predsedom vlády takmer 20 rokov Peter Colotka (do októbra 1988).
Od polovice 80. rokov neostalinistický česko-slovenský systém čelil čoraz väčšiemu vnútornému i vonkajšiemu tlaku. Ekonomická situácia krajiny sa v 80. rokoch začala zhoršovať a hospodárstvo nebolo schopné produkovať výrobky a služby, ktoré spoločnosť požadovala, aj kvôli vzrastajúcej súkromnej spotrebe. Tlak na zmenu zvnútra prichádzal na Slovensku najmä od náboženských aktivistov (napr. Ján Čarnogurský, František Mikloško), v Česku prevažne z disidentských skupín, ako napr. Charta 77 (napr. Václav Havel, Jan Patočka a i.).
"Perestrojka".
Významným vonkajším vplyvom, ktorý ovplyvnil ochabovanie normalizácie, bolo zvolenie Michaila Gorbačova za generálneho tajomníka ÚV KSSZ v roku 1985. Gorbačov začal zavádzať reformy, ktoré sa v mnohom podobali Dubčekovým reformám spred dvadsiatich rokov – politika "glasnosti" a prestavba ("perestrojka") v konečnom dôsledku urýchlili zmeny, ktoré v Česko-Slovensku vyvrcholili koncom roka 1989 Nežnou revolúciou.
Odboj proti normalizácii.
Na protest proti okupácii Česko-Slovenska sa v januári 1969 na Václavskom námestí v Prahe upálil študent Jan Palach. Palachov pohreb koncom januára sa stal veľkým protestom proti okupácii a nastupujúcej normalizácii.
21. augusta 1969, v deň prvého výročia okupácie, sa v Prahe konali protestné demonštrácie, ktoré však boli "verejnou bezpečnosťou" potlačené. Došlo k rozbitiu výkladu spoločnosti Aeroflotu na Václavskom námestí. Existuje hypotéza, že výklad bol rozbitý policajnými provokatérmi, aby vznikol dôvod na zásah.
V roku 1977 skupina osobností vytvorila združenie Charta 77. Jej základný manifest, "Prehlásenie Charty 77", podpísali v nasledujúcich mesiacoch a rokoch stovky významných i bežných ľudí. Veľká väčšina z nich bola následne perzekvovaná, mnohí boli prepustení zo zamestnania, niektorí boli donútení k emigrácii.
Významný podiel na aktivácii disentu mali informácie šírené najmä česko-slovenskými emigrantmi pôsobiacimi v zahraničných rozhlasových staniciach ako Slobodná Európa, Hlas Ameriky, BBC a vatikánsky rozhlas. Štát síce rušil ich vysielanie tzv. rušičkami, ale jeho finančné a technické možnosti boli obmedzené, takže na niektorých frekvenciách a v niektorých oblastiach bublavý zvuk rušičiek úplne neznemožňoval sledovanie spravodajstva.
Ako samizdat vychádzali v Česko-Slovensku, prípadne boli dovážané zo zahraničia, knihy a tlačoviny, ktoré kvôli cenzúre nemohli byť šírené oficiálne. Mnohé výtlačky samizdatov kolovali postupne medzi mnohými čitateľmi, keďže výroba a rozmnožovanie boli rizikovou záležitosťou.

</doc>
<doc id="85027" url="https://sk.wikipedia.org/wiki?curid=85027" title="Stredoslovenská vinohradnícka oblasť">
Stredoslovenská vinohradnícka oblasť

Stredoslovenská vinohradnícka oblasť je oblasť na juhu stredného Slovenska ("na mape zvýraznená hnedou farbou"), pri hraniciach s Maďarskom. Je to rozmanitá vinohradnícka oblasť, ktorá sa tiahne od Hontu až po Gemer. Aj keď v súčasnosti nepatrí medzi naše kľúčové oblasti produkcie vína, má vynikajúce pestovateľské podmienky a má veľkú perspektívu. Celková plocha registrovaných vinohradov dosahuje 2 502 ha.
Prvá písomná zmienka o vinohradníctve v tejto oblasti pochádza z roku 1135, kedy kráľ Belo II. daroval dve vinice benediktínskemu kláštoru v Bzovíku.
Pôdne podmienky sú určované geologickým prevažne vulkanickým substrátom (andezity), na ktorom sa vytvorili úrodné andozeme. Pôdnym druhom sú ílovitohlinité až hlinité, čiže stredne ťažké pôdy. Zvýšený tepelný tok v tejto oblasti je ovplyvnený výskytom ložísk hnedého uhlia (okolie Veľkého Krtíša). Podnebie sa vyznačuje miernymi teplotami a relatívne nízkym ročným úhrnom zrážok.
Najkvalitnejšie vinohradnícke plochy sa nachádzajú na južných svahoch Krupinskej planiny a v Ipeľskej kotline. Vynikajúce vína, najmä z okolia Veľkého Krtíša, pochádzajú z odrôd: tramín červený, rizling vlašský, frankovka modrá, cabernet sauvignon, rulandské biele a rulandské modré.
Stredoslovenská vinohradnícka oblasť sa delí na 7 vinohradníckych rajónov a 107 vinohradníckych obcí:
17 vinohradníckych obcí kategórie B3: Bulhary, Buzitka, Čamovce, Fiľakovo, Fiľakovské Kováče, Holiša, Kalinovo, Panické Dravce, Pinciná, Prša, Ratka, Šávoľ, Šurice, Tomášovce, Veľká nad Ipľom, Veľká Ves, Veľké Dravce
22 vinohradníckych obcí kategórie B3: Bátka, Belín, Blhovce, Dolné Zahorany, Gemerské Dechtáre, Gemerský Jablonec, Hajnáčka, Hodejov, Hrnčiarske Zalužany, Jesenské, Jestice, Nová Bašta, Ožďany, Pavlovce, Petrovce, Rimavská Sobota, Rimavské Janovce, Sútor, Šimonovce, Širkovce, Tachty, Večelkov
13 vinohradníckych obcí kategórie B2: Drienovo, Dudince, Hontianske Moravce, Hontianske Nemce, Hontianske Tesáre, Krupina, Ladzany, Medovarce, Rykynčice, Sebechleby, Sudince, Súdovce, Terany
10 vinohradníckych obcí kategórie B1: Balog nad Ipľom, Dolinka, Ipeľské Predmostie, Ipeľský Sokolec, Kosihy nad Ipľom, Malá Čalomija, Šahy, Tupá, Veľká Čalomija, Veľká Ves nad Ipľom
6 vinohradníckych obcí kategórie B2: Horné Turovce, Ipeľské Úľany, Plášťovce, Sazdice, Veľké Turovce, Vyškovce nad Ipľom
25 vinohradníckych obcí kategórie B2: Bušince, Čebovce, Čeláre, Dolná Strehová, Dolné Plachtince, Horná Strehová, Chrťany, Kiarov, Kováčovce, Malé Zlievce, Nenince, Nová Ves, Obeckov, Olováry, Opatovská Nová Ves, Pôtor, Príbelce, Sklabiná, Slovenské Ďarmoty, Stredné Plachtince, Veľký Krtíš, Vrbovka, Záhorce, Závada, Želovce
9 vinohradníckych obcí kategórie B3: Gemer, Hubovo, Kaloša, Kráľ, Štrkovec, Tornaľa, Valice, Včelince, Veľký Blh
8 vinohradníckych obcí kategórie B2: Ďurkovce, Kamenné Kosihy, Kleňany, Kosihovce, Seľany, Širákov, Trebušovce, Vinica

</doc>
<doc id="85028" url="https://sk.wikipedia.org/wiki?curid=85028" title="Povstanie Gabriela Betlena">
Povstanie Gabriela Betlena

Povstanie Gabriela Betlena (iné názvy: Betlenovo povstanie; staršie: "povstanie Gabriela Bethlena", "povstanie Gabriela Betléna", "Bethlenovo povstanie", "Betlénovo povstanie") bolo druhé zo šiestich protihabsburských stavovských povstaní. Prebiehalo v rokoch 1619 – 1626. Viedol ho Gabriel Betlen.
Betlen sedmohradským kniežaťom.
Po smrti Gabriela Bátoriho sa sedmohradským kniežaťom v roku 1613 stal Gabriel Betlen za pomoci Turkov. Viedeň mu už od začiatku nedôverovala a snažila sa o vyvolávanie nepokojov a sprisahaní. Na jeho územie poslala aj niekoľko výprav, ktoré nedosiahli väčší úspech. V roku 1615 uznal Viedenský dvor dohodou podpísanou v Trnave Betlena za knieža Sedmohradska a vrátil mu majetky. Betlen mal za to Habsburgovcom pomáhať proti Turkom. Dohoda však bola len taktikou oboch strán na získanie času. Viedeň obnovila s Turkami mier a spojila sa tiež s Jurajom Drugetom.
Vypuknutie povstania.
Betlen využil ako prvý situáciu, v ktorej sa ocitli Habsburgovci, a posilnený vypuknutím českého stavovského povstania vystúpil v lete 1619 vojensky proti Viedni. Do boja postavil 18 000 vojakov naverbovaných väčšinou z hajdúchov a sedmohradských Sikulov. Spojil sa s niektorými významnými uhorskými protestantskými magnátmi a v auguste vpadol na východné Slovensko. Porazil Drugetove vojsko a začiatkom septembra 1619 obsadil Košice. Jeho prívrženci ho tam zvolili za hlavu Uhorska, ochrancu nekatolíckeho náboženstva a vydali manifest "Sťažnosti Uhorska" (lat. Querela Hungariae), v ktorom osvetľujú príčiny a program povstania. Betlenova už takmer tridsaťtisícová armáda postupovala cez Spiš, Liptov a juhoslovenské stolice smerom na západ a po pár týždňoch zaujala Fiľakovo, Levice, stredoslovenské banské mestá, Nové Zámky, Trnavu a dokonca aj hlavné mesto Kráľovského Uhorska Bratislavu. Na Bratislavskom hrade odovzdal Betlenovi palatín Žigmund Forgáč kráľovskú korunu. Betlen sa potom s vojskom spojil s českými a moravskými stavmi pod vedením J. M. Thurna a postupoval spolu s nimi na Viedeň. Na východné Slovensko však vpadol Juraj Druget s jeho osemtisícovým vojskom poľských žoldnierov a Betlena donútil k ústupu od Viedne.
Prímerie a vyhlásenie Betlena za kráľa.
Poľsko stálo v konflikte na strane Habsburgovcov a diplomaticky sa snažilo o diskreditáciu Betlena u Porty za jeho nedávne protiturecké paktovanie. Betlen si však naďalej udržal väčšinu územia Slovenska a na čas mal v rukách aj časť Zadunajska s mestom Šopron. Na sneme v Bratislave v januári 1620 žiadala šľachta skôr potvrdenie svojich výsad a pridelenie zhabaných majetkov katolíkov, než ďalšie pokračovanie boja proti Habsburgovcom. Dohodu Betlena s českými stavmi o náboženskej slobode a vyhnaní jezuitov s Pázmaňom von z Kráľovského Uhorska snem schválil. Neochota uhorských stavov pokračovať v povstaní a nedostatočná podpora Turkov však prinútila Betlena k uzavretiu osemmesačného prímeria s Ferdinandom II. Betlen neprijal ani návrh na udelenie kráľovského titulu a dal sa zvoliť len za „knieža“ a správcu Uhorska. K tomuto kroku prispeli aj tajné rokovania s cisárskym dvorom, ktorého zástupcovia mu sľúbili územné a politické výhody. Cisárska armáda sa potom mohla zamerať na boje v Čechách proti stavovskému povstaniu. Betlenovi sa znovu podarilo získať darmi priazeň a dôveru Porty a oslabiť diplomatický vplyv Poľska. 25. augusta 1620 na sneme svojich prívržencov v Banskej Bystrici sa po súhlase z osmanskej strany dal zvoliť za kráľa Uhorska, no nezavŕšil voľbu korunováciou. Snem sa zaoberal aj náboženskými otázkami, potvrdil uznesenia žilinskej a spišskopodhradskej synody a obmedzil počet katolíckych biskupstiev na tri (v Nitre, Rábe a v Jágri). Majetky katolíckej cirkvi pripadli Betlenovi a z nich získal nové finančné zdroje na platenie vojska, s ktorým mohol rozvinúť nové boje. Viedenský dvor totiž sľuby nedodržal.
Vypuknutie nových bojov.
Na rozdiel od predchádzajúceho roku sa vojensko-politická situácia zmenila. Betlenove vojská nedosahovali už také úspechy ako v prvej fáze povstania. V prvej polovici septembra 1620 sa zmocnili povstaleckí vojaci Nitry a 10. októbra odrazili útoky cisárskej armády na Bratislavu, museli však vyprázdniť Trnavu a ich vpád do Rakúska sa skončil neúspechom už pri Hainburgu. Cisársky dvor sa mohol po víťaznej bitke na Bielej hore (8. novembra 1620) zamerať na boje s povstalcami. Betlen začal pomaly strácať pozície na západnom Slovensku. Pričinila sa o to armáda generála Buquoya, ktorý predtým bojoval v Čechách. Začiatkom mája obsadila Bratislavu, Nitru a koncom mesiaca obliehala Nové Zámky. Začiatkom júna ďalšia časť cisárskej armády pod vedením Štefana Pálfiho a Petra Koháriho dobýjala stredné Slovensko a zaujala územie medzi Hronom a Ipľom s pevnosťami Fiľakovo a Sečany, a mestami Krupina a Brezno. Betlen bol vtedy v Košiciach a hneď ako sa dozvedel o postupe cisárskej armády, zhromaždil vojsko, s ktorým prišiel až po Rimavskú Sobotu. Vojsko Štefana Pálfiho sa stiahlo až k Zvolenu a v bitke pri Jalnej 2. a 3. júla 1621 utrpelo porážku. Betlen mal znovu otvorenú cestu na západné Slovensko, ktoré ovládal Buquoy obliehajúci v tom čase pevnosť Nové Zámky. 10. júla 1621 pritiahli povstalci k pevnosti a v bitke porazili cisársku armádu, sám Buquoy zahynul. Betlen sa tak znovu mohol zmocniť Trnavy a ku koncu roka aj Nitry. Povstalci sa dostali aj na územie Moravy.
Mikulovský mier.
Betlen sa týmto počínaním snažil dosiahnuť prijateľné podmienky mieru s Viedňou. Skonfiškované majetky cirkvi, ktoré šľachta chcela získať však stále vlastnil Betlen. Z tohto dôvodu, ako aj pre jeho taktizovanie ho nespokojné stavy začali hromadne opúšťať. Ani ľudové masy ho veľmi nepodporovali. Turci, využívajúci povstania vo svoj prospech, mu umožnili naverbovať si pomocné jazdecké oddiely z krymských Tatárov a z ich vlastnej armády, ale inú pomoc mu neposkytli. Preto dňa 11. októbra roku 1621 začal rokovania s cisárskym dvorom. Po dlhých a ťažkých rokovaniach podpísali dňa 6. januára roku 1622 (iné zdroje uvádzajú 31. december roku 1621) obe strany mier v Mikulove. Podľa podmienok mieru sa Betlen vzdal zabratého územia spolu s uhorským kráľovským titulom. Namiesto toho dostal titul „ríšske knieža“, dve sliezske kniežatstvá Opole a Ratibor, doživotnú držbu siedmich hornouhorských (teda prevažne východoslovenských) stolíc a ročný príspevok 50 tisíc zlatých na vydržovanie pohraničných pevností. Mier prisľuboval uhorským stavom zachovávanie práv a privilégií, ktoré ustanovil snem v roku 1608.
Viedenský mier.
Betlen nebol veľmi spokojný s dosiahnutými výsledkami mieru, a keď jeho plán vziať si za manželku dcéru cisára Ferdinanda II. stroskotal na neochote cisárskeho dvora uvedomujúceho si, že Betlen by tak získal správu nad Kráľovským Uhorskom, podnikol v ďalších rokoch nové výboje proti Habsburskej monarchii. Betlen však nedosiahol ani väčšie územné zisky, ani politické zisky najmä pre zmenšujúci sa počet jeho priaznivcov. Výprava v roku 1623 neúspešne obliehala cisárske vojsko nachádzajúce sa v opevnenom Hodoníne. Betlen znovu podpísal mier vo Viedni, v ktorom boli obnovené podmienky Mikulovského mieru, no príspevok na pohraničné pevnosti mu znížili na 30 000 zlatých a stratil obe sliezske kniežatstvá.
Bratislavský mier a Betlenova smrť.
V roku 1626 sa Betlen spojil s nemeckými protestantskými kniežatami a dlhoročným nepriateľom Habsburgovcov – Francúzskom. Spojenci mu poskytli vojsko generála Mansfelda, s ktorým znovu vystúpil proti cisárovi. Aj na území Slovenska tak prebiehala časť tridsaťročnej vojny tzv. dánska vojna. Považie plienili cisárske vojská pod vedením Tillyho a Valdštejna. Stredné Slovensko, najmä okolie banských miest, pustošili Mansfeldove vojská a Betlenove turecko-tatárske oddiely. Cisár vyslal proti Betlenovi ešte armádu Albrechta z Valdštejna, ktorý obsadil Trnavu, Nitru a Nové Zámky, no pre zásobovacie ťažkosti postúpil len k Leviciam. Betlen čakal na posily za Ipľom, ale k stretu armád neprišlo. Valdštejnov pobyt s vojskom na západnom Slovensku odrezal Betlena od svojich západoeurópskych spojencov, a tak bol donútený uzavrieť ďalší mier v Bratislave. Betlen si podľa dohody udržal svoje sedmohradské majetky a do doživotnej držby dostal aj sedem východouhorských stolíc. Príspevok na pevnosti mu zrušili. Jeho náhla smrť v roku 1629 ukončila ďalšie snahy o ovládnutie územia Slovenska.

</doc>
<doc id="85029" url="https://sk.wikipedia.org/wiki?curid=85029" title="Východoslovenská vinohradnícka oblasť">
Východoslovenská vinohradnícka oblasť

Východoslovenská vinohradnícka oblasť zaberá tri oddelené územia na juhu a na východe Košického kraja, vrátane dvoch obcí Prešovského kraja ("na mape zvýraznená žltou farbou"). Zasahuje na územie troch historických regiónov: Zemplín, Abov a Turňa. Vinohradnícky register eviduje v tejto oblasti vinohradov.
Väčšina tunajších vinohradov bola vysadená až v období socializmu. Ani to však nič nemení na skutočnosti, že produkty pochádzajúce z tejto oblasti sú už nutnou súčasťou ponuky slovenských vín. Zvlášť významné postavenie dosiahli tibavské vína vyrobené z hrozna viníc pri Tibave a Sobranciach na južných svahoch Vihorlatských vrchov. Nachádzajú sa tu najsevernejšie situované vinohrady na Slovensku, v katastrálnom území obce Brekov.
Podnebie sa vyznačuje výrazne vyšším stupňom kontinentality ako na západe Slovenska. Na druhej strane má však počasie stabilnejší ráz. 
Južný Zemplín disponuje teplým, mierne suchým podnebím, kým južné svahy Vihorlatských vrchov mierne teplým, ale vlhkejším podnebím. Pôdne typy reprezentujú najmä fluvizeme, podhorie Vihorlatských vrchov pôdy na sopečnom substráte.
V tejto oblasti sú spracovateľské podniky lokalizované predovšetkým v Tibave (Vino-vin Slovensko, s. r. o.) a v Orechovej (Regia tt, s. r. o., Pivnica Orechová).
Východoslovenská vinohradnícka oblasť sa člení na 4 vinohradnícke rajóny a 88 vinohradníckych obcí:
13 vinohradníckych obcí kategórie B2: Cejkov, Hraň, Kašov, Kráľovský Chlmec, Leles, Malý Horeš, Malý Kamenec, Pribeník, Sirník, Streda nad Bodrogom, Veľký Kamenec, Zemplín, Zemplínske Jastrabie
12 vinohradníckych obcí kategórie B3: Bačka, Beša, Biel, Boľ, Čičarovce, Malé Trakany, Poľany, Somotor, Strážne, Svätá Mária, Veľké Trakany, Veľký Horeš
12 vinohradníckych obcí kategórie B2: Brekov, Jovsa, Kaluža, Klokočov, Kusín, Nižný Hrušov, Oreské, Staré, Strážske, Trhovište, Trnava pri Laborci, Vinné
12 vinohradníckych obcí kategórie B3: Bracovce, Falkušovce, Kačanov, Lesné, Malčice, Markovce, Nacina Ves, Petrovce nad Laborcom, Pozdišovce, Rakovec nad Ondavou, Závadka, Zbudza
6 vinohradníckych obcí kategórie B2: Debraď, Hrhov, Hrušov, Jablonov nad Turňou, Moldava nad Bodvou, Turňa nad Bodvou
9 vinohradníckych obcí kategórie B3: Čečejovce, Drienovec, Dvorníky-Včeláre, Janík, Nižný Lánec, Perín-Chym, Rešica, Seňa, Ždaňa
24 vinohradníckych obcí kategórie B2: Baškovce, Hlivištia, Horňa, Husák, Choňkovce, Jasenov, Jenkovce, Kolibabovce, Koňuš, Koromľa, Krčava, Nižné Nemecké, Orechová, Porúbka, Poruba pod Vihorlatom, Priekopa, Remetské Hámre, Sejkov, Svätuš, Tibava, Úbrež, Vojnatina, Vyšná Rybnica, Vyšné Nemecké

</doc>
<doc id="85031" url="https://sk.wikipedia.org/wiki?curid=85031" title="Júl 2006">
Júl 2006



</doc>
<doc id="85035" url="https://sk.wikipedia.org/wiki?curid=85035" title="Ján Ľupták">
Ján Ľupták

Ján Ľupták (* 24. február 1946, Radzovce – † 19. jún 2025) bol slovenský politik, zakľadateľ a predseda politickej strany Združenie robotníkov Slovenska a podpredseda Národnej rady Slovenskej republiky.
Životopis.
Po absolvovaní Odborného učilišťa stavebného a Strednej priemyselnej školy stavebnej v Banskej Bystrici nepretržite pracoval v stavebníctve. Od roku 1969 až do roku 1989 bol zamestnancom podniku Pozemné stavby Banská Bystrica.
Ján Ľupták bol v roku 1990 zvolený za poslanca Slovenskej národnej rady za Stranu demokratickej ľavice. Takisto ho zvolili aj v parlamentných voľbách v roku 1992.
Vo voľbách v roku 1994 ho zvolili za poslanca Národnej rady Slovenskej republiky za Združenie robotníkov Slovenska (ZRS), ktorého je zakladajúcim členom a predsedom od jeho vzniku. ZRS vzniklo pôvodne v roku 1992 ako občianske združenie a v roku 1994 sa transformovalo na politickú stranu. Po voľbách v roku 1994 sa ZRS stalo parlamentnou stranou a súčasťou tretej vlády Vladimíra Mečiara. Ján Ľupták bol 3. novembra 1994 zvolený za podpredsedu Národnej rady SR. Po volebnom neúspechu strany vo voľbách v roku 1998 sa Ľupták snažil o návrat strany na politickú scénu, čo sa mu nepodarilo a v roku 2017 Združenie robotníkov Slovenska nechal rozpustiť.
Osobný život.
Bol ženatý a mal dve deti.

</doc>
<doc id="85036" url="https://sk.wikipedia.org/wiki?curid=85036" title="Vinohradnícka oblasť Tokaj">
Vinohradnícka oblasť Tokaj

Vinohradnícka oblasť Tokaj je geograficky uzatvorená oblasť vinohradníctva a vinárstva v povodí rieky Bodrog, severne na Slovensku ohraničená Zemplínskymi vrchmi, vrchom Rozhľadňa () a na juhu v Maďarsku ohraničená sútokom riek Tisa a Bodrog.
Je historickou aj teritoriálnou súčasťou veľkého tokajského regiónu, ktorého väčšia časť sa rozprestiera na území Maďarska (cca ). Na Slovensku je zákonom delimitovaných ("na mape zvýraznená bordovou farbou"). Ide o plošne najmenšiu vinohradnícku oblasť na Slovensku.
Tokaj na Slovensku.
Vinohradníckou oblasťou Tokaj na účely kontroly a regulácie výroby na Slovensku sa rozumie jej časť rozkladajúca sa na území Slovenska a je definovaná ako uzavretá vinohradnícka oblasť.
Na účely dozoru nad vykonávaním činnosti vo vinohradníckej oblasti Tokaj, pri pestovaní viniča, pri zbere hrozna a výrobe tokajského vína vrátane dodržiavania technologického postupu, sú určené orgány štátnej správy a kontroly. Ministerstvo pôdohospodárstva SR, Kontrolný ústav, Štátna veterinárna a potravinová správa.
"Tokajské združenie" je združenie vinohradníkov a vinárov vo vinohradníckej oblasti Tokaj. Každá obec z vinohradníckej oblasti Tokaj vysiela do Tokajského združenia jedného zástupcu za vinohradníkov a jedného zástupcu za vinárov.
Na základe registrácie ministerstvom Tokajské združenie
Činnosť Tokajského združenia upravujú stanovy združenia, ktoré schvaľuje minister pôdohospodárstva.
Táto oblasť je jedinečná z hľadiska svojich prírodných podmienok, geologický substrát predstavujú sopečné tufy, klíma je daná dlhou a suchou jeseňou, ktorá je zabezpečená bariérou Zemplínskych vrchov brániacich dažďovým oblakom preniknúť na juhozápad.
Jedinečná je taktiež z hľadiska odrodového zloženia (odrody Furmint, Lipovina, Muškát žltý a Zeta ) a technológie výroby vín (pomalá oxidácia v drevených sudoch). Na Slovensku však nie je delimitovaná len samotná oblasť, ale aj jednotlivé vinohradnícke hony, ktoré sa nachádzajú výlučne na svahoch, kde sa síce dosahujú nižšie hektárové výnosy, ale sú tam vyššie predpoklady na dosahovanie kvality. Je teda nemožné presunúť vinohrady do iných ako delimitovaných polôh (na rozdiel od Maďarska, kde je delimitovaná iba oblasť). Takto sú v podstate splnené aj veľmi náročné kritériá kladené vo Francúzsku na vína označované „Appellation d'Origine Contrôlée“.
Tokajské vinohradnícke obce a hony.
Vinohradnícka oblasť Tokaj na Slovensku je v súčasnosti pevne stanovená v rozlohe v katastrálnych územiach obcí Bara, Čerhov, Černochov, Malá Tŕňa, Slovenské Nové Mesto, Veľká Tŕňa a Viničky.
Tokajské vinohradnícke plochy možno užívať len ako vinice.
Ak vlastník vinohradníckeho honu v Tokaji neužíva hon ako vinicu, je povinný ho na účely zachovania ochrany viníc vo vinohradníckej oblasť Tokaj zameniť, prenajať alebo ho vcelku alebo sčasti predať za primeranú cenu, ktorou je všeobecná hodnota majetku podľa osobitného predpisu, tomu, kto sa zmluvne výslovne zaviaže nadobudnutý hon vlastniť a užívať ako vinicu.
Vinohradníctvo v Tokaji.
Pri zakladaní vinohradov a nahrádzaní vyhynutých krov vo vinohradníckej oblasti Tokaj na kvalifikovaných honoch možno vysadiť len viničové sadenice tokajských odrôd registrovaných v Listine registrovaných odrôd, teda Furmint, Lipovina, Muškát žltý a Zeta.
Vinohradníci vo vinohradníckej oblasti Tokaj oznamujú hrozno vypestované na kvalifikovaných honoch pred jeho zberom na účely osvedčenia jeho pôvodu, množstva, cukornatosti a zdravotného stavu na kontrolnému ústavu.
Hrozno na výrobu tokajského vína musí byť zdravé, nepoškodené, výlučne z odrôd ustanovených zákonom a vypestovaných len na tokajských vinohradníckych honoch. 
Zamestnanec kontrolného ústavu v deň jeho zberu vykoná posúdenie hrozna na účely výroby tokajských vín.
Na základe posúdenia kontrolný ústav vydá pestovateľom viniča osvedčenie o hrozne, ktoré obsahuje
Začiatok zberu hrozna vyhlasuje Tokajské združenie po posúdení zrelosti.
Výnos hrozna z jedného hektára vinohradu, z ktorého sa má vyrobiť tokajské víno, nesmie presiahnuť ; túto skutočnosť skontroluje zamestnanec kontrolného ústavu pri osvedčovaní hrozna. Ak vinohradník prekročí najvyšší hektárový výnos, musí celé množstvo úrody z vinárskeho roku uviesť na trh pod označením stolové víno.
Víno z Tokaja.
Vo vinohradníckej oblasti Tokaj možno vyrábať
Víno s chráneným označením pôvodu možno označiť ako tokajské, iba ak 
Na označovanie tokajského vína s chráneným označením pôvodu sa uvádza názov chráneného označenia pôvodu a možno uvádzať názov väčšej alebo menšej zemepisnej jednotky, z ktorej víno s chráneným označením pôvodu pochádza. Názov tejto jednotky možno uviesť aj ako prídavné meno pred výrazom víno.
V označení vína s chráneným označením pôvodu možno uvádzať tradičný výraz "akostné víno", "akostné víno s prívlastkom", "sekt vinohradníckej oblasti", "sekt V. O." alebo "pestovateľský sekt", alebo výraz "Districtus Slovakia Controllatus" alebo skratka "D. S. C.", alebo jeho symbol, ak víno bolo certifikované.
Tokajské víno vyrobené na území Slovenska možno uvádzať na trh len v na to určených fľašiach. Povinnosť plnenia vína do fliaš sa nevzťahuje na tokajské víno ponúkané na konzumáciu priamo v pivnici výrobcu.
Tradičné názvy tokajských vín:
Dejiny.
Vinohradnícka a vinárska oblasť Tokaj je jednou z piatich oblastí na svete, v ktorých možno dopestovať hrozno na výrobu prírodne sladkých vín. Prvopočiatky pestovania viniča v tejto oblasti spadajú najneskôr do obdobia nadvlády Rimanov v Panónii. Je všeobecne známe, že Rimania mali k hroznu a obzvlášť k vínu mimoriadne pozitívny vzťah. Po úpadku Rímskej ríše pokračovali v pestovaní viniča starí Slovania. Práve v tomto období sa formovali niektoré staré odrody viniča. Z tohto obdobia sa odvíja aj pomenovanie celej oblasti. Podľa historických prameňov je odvodené od staroslovanského slova "stokaj", čo v preklade znamená sútok dvoch riek – Bodrogu a Tisy. 
Pestovanie viniča a celkový rozvoj oblasti bol spomalený vpádom Tatárov, keď bol tento jedinečný kraj vyľudnený a vinohrady zničené. Veľkú zásluhu na rozvoji kraja a prvopočiatkoch výroby tokajských vín má kráľ Belo IV., ktorý spustnutý a vyľudnený kraj kolonizoval talianskimi osadníkmi z oblasti Bari a Formini. Títo priniesli nové skúsenosti, ale hlavne základnú tokajskú odrodu – Furmint, ktorá dáva tokajskému vínu jeho nenapodobiteľný a nezameniteľný charakter. 
Prvá písomná zmienka o Tokajskej oblasti je z roku 1248, kedy kráľ Belo IV. Daroval vinicu a vínny domček pri Sárospataku Levočskému prepoštstvu. Od spomínaného roku sú literárne pramene o Tokaji a jeho viniciach pomerne časté. 
Významný podiel na charaktere a technologickom postupe výroby tokajských vín paradoxne zanechal vpád Turkov v roku 1528. Nasledujúcich zhruba 170 rokov zostala celá oblasť pod tureckým panstvom. Vpád Turkov bol podnetom na budovanie tokajských pivníc v tufoch, ktoré sa pôvodne budovali ako úkryty ľudí a majetku pred lúpežnými vojskami a nájazdmi nepriateľa. 
Časom sa však zistilo, že dlhoročné dozrievanie vína v pivniciach má mimoriadne priaznivé účinky na jeho chuť a celkovú kvalitu. 
Prvá písomná zmienka o "tokajských výberoch" sa datuje do roku 1560, kedy sa v latinsko – maďarskom slovníku Fabricia Balázsa stretávame s termínom cibéby. Sú definované ako scvrknuté bobule hrozna, ktoré sa v priaznivých ročníkoch tvoria v strapcoch tokajských odrôd Furmint, Lipovina a Muškát žltý napadnutých ušľachtilou formou plesne Botrytis cinerea.
Z novšej histórie je možné spomenúť založenie Štátnej výskumnej stanice v Malej Tŕni v roku 1924, na základe jej dlhoročných výsledkov bol vydaný zákon Slovenskej národnej rady zo dňa 6. marca 1959 „O rozvoji tokajskej vinohradníckej oblasti na Slovensku.
Spor ČSSR vs. MĽR.
V roku 1965 advokátska poradňa v Plzni prerokúvala protest firmy "Monimpex" v Budapešti proti používaniu názvu "Tokajské víno" pri vývoze tokajského vína zo Slovenska do Rakúska. Aj napriek tomu, že zástupcom firmy Monimpex (Danubia) bol vysvetlený náš historicko-právny nárok na označovanie vín "tokajské", zástupca Monimpex odmietol všetky argumenty.
V roku 1967 uzavreli MONIMPEX PZO Budapešť, KOOSPOL PZO Praha a Vinárske závody, o.p. Bratislava (ďalej VZB o.p.) zmluvu, podľa ktorej slovenský subjekt nebude dodávať žiadne víno do kapitalistických krajín s označením tokajské alebo pripomínajúce tokajský pôvod. KOOSPOL mal dbať na to, aby žiadna iná organizácia tokajské vína zo Slovenska neexpedovala. Maďarská strana sa zaviazala, že zo Slovenska bude pravidelne ročne odoberať 1 000 hl tokajského vína za platby v tvrdej mene. Zmluva bola uzatvorená na neurčitý čas, s možnosťou zrušenia. 
Na žiadosť Vinárskych závodov o.p. Bratislava požiadala POLYTECHNA PZO v roku 1967 Medzinárodný úrad pre ochranu duševného vlastníctva v Ženeve o medzinárodnú registráciu označenia pôvodu tokajského vína. Tento úrad registráciu uskutočnil 22. 11. 1967 pod registračným číslom 45 a ochranu priznali všetky členské štáty Lisabonskej dohody, okrem Maďarska.
Maďarsko malo zaregistrovanú ochrannú známku označenia pôvodu na Medzinárodnom úrade pre ochranu duševného vlastníctva v Ženeve v znení TOKAY, TOKAJ, TOKAYER neskôr – 11. 9. 1970 – pod registračným číslom 527. 
V roku 1970 sa na úrovni zástupcov Úradu pre patenty a vynálezy z Prahy a Budapešti o označovaní pôvodu tokajské víno dohodlo na alternatíve spoločného zápisu oboch krajín. Rada lisabonskej dohody, ktorá zasadala koncom roku 1970 v Ženeve stanovisko, že nič nebráni tomu, aby to isté označenie pôvodu bolo predmetom dvoch samostatných prihlášok, podaných dvoma rozdielnymi národnými úradmi, keď označenie pôvodu sprevádza údaj, umožňujúci rozlíšenie, z ktorej krajiny príslušný výrobok pochádza. 
Medzinárodný úrad pre ochranu duševného vlastníctva v Ženeve o rok na to zaregistroval zmenu v medzinárodnej registrácii označenia pôvodu nášho tokajského vína doplnením delokalizačnej doložky “z česko-slovenskej tokajskej oblasti”. Maďarsko stanovisko Rady Lisabonskej dohody neakceptovala a doložku si nedalo zaregistrovať. 
Maďarská strana, využijúc skúsenosti z mnohých rokovaní o tokajskej oblasti a tokajskom víne, vydala(?) v roku 1977 nariadenie ministra poľnohospodárstva a výživy ako doplnok Vládneho nariadenia č. 36 z roku 1970, v ktorom sú uvedené miesta pestovania tokajského hrozna a teda aj výroby tokajského vína v Maďarsku. Nachádza sa v ňom 27 miest pestovania viniča a výroby tokajského vína. Teda o 4 menej ako v roku 1908, čo potvrdilo, že veľkosť tokajskej oblasti v Maďarsku nie je stála. 
Rokovania s maďarskou stranou pokračovali. V roku 1982 v Pezinku slovenská delegácia znova argumentovala historickými údajmi a nezmenenými podmienkami pestovania hrozna a výroby tokajských vín. Maďarská strana, poukazujúc na rozdiely v ČSN 56 7742 z roku 1963 a maďarskými normami MSZ 1562 a 1563 vyhlásila, že podmienky pre uzavretie bilaterálnej dohody nie je možné považovať za vyhovujúce. Nadväzne na to Úrad pre vynálezy a objavy oznámil, že MĽR poslala všetkým štátom RVHP list, v ktorom navrhuje, aby sa ochrana zo záznamu vynechala a podpísala sa dohoda. 
Maďarská strana zastávala k ochrane nášho označenia tokajské víno negatívne stanovisko, hľadajúc stále nejaké dôvody. Ďalšie rokovanie medzi predsedami ÚVO oboch krajín sa uskutočnilo v roku 1987 v Prahe a jeho obsahom bola kvalita tokajského vína, kontrola jeho akosti a vymedzenie tokajskej oblasti.
Platnosť zmluvy o vývoze tokajských vín zo Slovenska do Maďarska bola ukončená 4. 7. 1990, keď maďarská strana využila prieťahy v rokovaniach a uzavrela bilaterálne dohody s viacerými krajinami o priorite maďarského tokajského vína pri jeho vývoze do týchto krajín.
Novodobé rokovania a dohody.
Slovensko malo záujem riešiť problém s uznaním teritoriálneho označenia vín podporené odporúčaním Európskej komisie, aby sa o celej veci dohodlo s Maďarskom, ktoré však dostatočnú vôľu neprejavilo. Problém spôsobila Európska únia (EÚ) tým, že v roku 1993 uznala exkluzívne maďarskú ochrannú známku o pôvode.
Pri rokovaniach v roku 1993 medzi EÚ a Slovenskom o príprave dohody o recipročnej ochrane a kontrole názvov vín medzi EÚ a Slovenskom vznikol problém uznania a vývozu slovenských vín v rámci únie, keďže Maďarsko a únia takúto dohodu už podpísali. V roku 1993 začali rokovania medzi EÚ a Slovenskom o príprave dohody o recipročnej ochrane a kontrole názvov vín medzi EÚ a Slovenskou republikou (SR). Vznikol problém uznania a vývozu slovenských vín v rámci EÚ, keďže Maďarsko a EÚ takúto dohodu už podpísali.
V rámci snahy riešiť problém ochrany označovania tokajských vín, sa z iniciatívy MP SR uskutočnilo v septembri 1997 v Bratislave rokovanie medzi Slovenskom a Maďarskom za prítomnosti zástupcu EÚ p. Stadlera. K predloženým materiálom sa zástupcovia MR nechceli vyjadriť, s tým, že nie sú pripravení detailne rokovať o jednotlivých bodoch dohody. Opätovne navrhli stretnutie expertov na posúdenie výkladu dohody a požiadali o zaslanie písomného stanoviska. Upresnili, že nespochybňujú existenciu tokajskej oblasti na Slovensku, ale dohoda medzi EÚ a MR vraj neumožňuje vývoz tokajského vína, pochádzajúceho zo Slovenska. 
Ďalšie rokovanie zmiešanej komisie podvýboru pre denomináciu tokajského vína zo Slovenska sa konalo v októbri 2001 v Budapešti. Maďarská strana znova použila staré tvrdenia so záverom, že maďarské vína sú iné, ako slovenské vína. Slovenská delegácia argumentovala, že Slovensko má nárok historický, legislatívu prehľadnejšiu, technológiu prinajmenšom tak dobrú ako maďarská, pričom rozvoj a úpravu tokajskej vinohradníckej oblasti nerobilo živelne. Navrhli sa alternatívy na premenovanie tokajského vína, pochádzajúceho zo Slovenska, obmedzenie územia tokajskej vinohradníckej oblasti na Slovensku na (ako v roku 1908), rovnaká legislatíva na Slovensku ako v Maďarsku, zavedenie spoločného kontrolného systému pre slovenskú i maďarskú tokajskú oblasť. Za splnenia týchto podmienok, za spolupráce a záruk EÚ je možnosť vytvorenia spoločnej dohody medzi Slovenskom a Maďarskom.
Označovanie Tokaj.
Z chronologického prehľadu rokovaní o označovaní vín z tokajskej vinohradníckej oblasti vidno, že ani po 35 rokoch rokovaní nedošlo k dohode, napriek tomu, že slovenská strana musela vypracovať množstvo pripomienok, opatrení, zmien v legislatíve. Vždy sa našiel dôvod, aby k dohode o označovaní slovenských vín z tokajskej vinohradníckej oblasti ako "tokajské" nedošlo. 
O tom, že dohodu o označovaní Tokaj možno dosiahnuť, dokumentuje samotná Maďarská republika, keď v roku 1995 podpísala dohodu s EÚ o vzájomnej ochrane a kontrole mien tokajského vína s Talianskom a Francúzskom. Paradoxom bolo, že krajina, ktorá mala historické právo a tradície (rozumej Slovensko), nemala mať právo označovať tieto vína ako tokajské. 
Odrodová skladba.
Maďarská strana v minulosti ako silný argument uvádzala, že nás vo vinohradoch tokajskej vinohradníckej oblasti na Slovensku nemáme konštantnú skladbu klasických odrôd. Aká je však pravda? 
Už v roku 1959 v zákone č. 4/59 o rozvoji tokajskej vinohradníckej oblasti v § 4 je uvedené: 
Základné tokajské odrody sú Furmint, Lipovina a Muškát žltý. Vinohrad tokajskej oblasti pri zriadení a obnove musí sa vysadzovať viničom v tomto percentuálnom zastúpení: 
Prípadne ostatné odrody ušľachtilého európskeho viniča, najviac 10 % (bol to Rizling vlašský). 
Produkcia v Maďarsku.
V zákone z roku 1908 v XLVII. článku, v kapitole II. pojednávajúcej o tokajskom víne skladba odrôd pre výrobu tokajského vína sa vôbec neuvádza (ani odrody). V nariadení ministra poľnohospodárstva a potravinárstva MĽR 25 z roku 1970 na vykonanie nariadenia s mocou zákona č. 36/1970 o rozvoji vinohradníctva, ovocinárstva a vinárstva sa v prílohe č. 1 uvádzajú odrody povolené na vysádzanie v tokajskej vinohradníckej oblasti Tokaj hegyalja (tokajské podvršie, nie tokajská oblasť): Nemes Furmint, Kiraly Furmint, Furmint Lipovina a Muškát žltý. V nariadení ministerstva poľnohospodárstva a potravinárstva z roku 1977 k vládnemu nariadeniu č. 36/1970 sú uvedené odrody: Furmint, Lipovina, Muškát žltý a Oremus, teda ku klasickej skladbe je pridaná jedna odroda. 
V prílohe č. 3 nariadenia ministerstva poľnohospodárstva č. 7/1990 sa uvádzajú ako odporučené odrody pre oblasť Tokaj hegyalja Furmint, Lipovina, Muškát žltý a Vlašský rizling. Teda pomerne podstatná zmena, keď Oremus bol nahradený Vlašským rizlingom. Napokon, v zákone MR č. 106/1997 sú uvedené ako charakteristické vína pre Tokaj hegyalja Furmint, Lipovina, Muškát žltý a Oremus. 
Ako vidieť, kým v našej legislatíve sa prakticky od r. 1959 objavujú len povolené odrody (Furmint, Lipovina a Muškát žltý), a to dokonca v predpísanom percentuálnom zastúpení, na maďarskej strane sa s každým nariadením sa menila odrodová skladba. Pritom platí nepísaný zákon, že pre dobrú akosť špeciálnych vín, charakteristických pre danú oblasť, je najdôležitejšia konštantná skladba, čo sa týka odrodovosti a to pre každé značkové víno.
Rozloha Tokaja.
Tokajská oblasť nebola presne vymedzená a zahrňovala 21 miest pestovania viniča, z ktorých časť obce Slovenské Nové Mesto a celý kataster Malej Tŕne sa nachádza na území Slovenska.
Zákon, v ktorom boli menovite uvedené mestá a dediny patriace do tokajskej oblasti, bol vydaný 17. decembra 1908 a v jeho XLVII. článku je uvedených už 31 miest a dedín, teda o 10 viac ako v roku 1893, z nich na Slovensku sa nachádzajú dnes Viničky, Malá Tŕňa a Slovenské Nové Mesto.
Prvá možnosť pomenovania mohla byť od vrchu Tokaji-hegy () a pod ním ležiaceho mesta Tokaj na sútoku riek Tisa a Bodrog. Maďarské pomenovanie tejto oblasti je Tokaj-Hegyalja (Tokaj-Podvršie).
Druhá možnosť pomenovania tejto oblasti je od územia severne od dediny Cejkov, kde sa nachádzajú Tokajský vrch, Tokajské vrchy a areál Za tokajom (katastrálne mapy Cejkova z roku 1904). Posledne uvedené by potvrdzoval aj údaj v knihe Z. Halásza Das Buch von Ungarwein z roku 1958, kde je udaná výška vrchu Tokaj a aj logické vysvetlenie, že tokajské víno vzniklo dlhým ležaním v sudoch ďaleko v horách, pivniciach vybudovaných hlboko v zemi, slúžiacich niekedy aj ako úkryt pre obyvateľov pred Turkami.
Zákon z roku 1908 bol plne uznávaný maďarskými úradmi až do roku 1958. Mnoho vinohradov na slovenskom území totiž patrilo cirkevným úradom a maďarským štátnym občanom, ktorí úrodu hrozna z tohto územia speňažovali po prevezení do Maďarska vo forme tokajských vín. V rokoch 1939 až 1945 bola celá časť tokajskej oblasti na území Slovenska pod správou Maďarska.
Na základe výskumov Štátnej výskumnej stanice v Malej Tŕni, ktorá vznikla v roku 1924 a sledovala vhodnosť odrôd pre tokajskú oblasť, určovala nové vhodné viničné trate a sledovala klimatické a pôdne podmienky v slovenskej časti tokajskej oblasti, v roku 1959 nadobudol platnosť zákon o rozvoji tokajskej vinohradníckej oblasti na Slovensku (zákon NR SR č. 4/59). K tomuto zákonu bola vydaná vyhláška Povereníctva pôdohospodárstva a lesného hospodárstva č. 79, ktorou sa určovali miesta a hony, na ktorých sa môže pestovať hrozno na výrobu tokajských vín. Celková plocha vinohradov v tokajskej oblasti na Slovensku bola 703, .
Podobne v Maďarsku bolo vydané spoločné nariadenie ministra poľnohospodárstva a potravinárskeho priemyslu č. 2 o vykonaní nariadenia s mocou zákona č. 23 z roku 1959 o hospodárení s ovocím a zeleninou.

</doc>
<doc id="85039" url="https://sk.wikipedia.org/wiki?curid=85039" title="Palúdzka">
Palúdzka

Palúdzka (maď. "Kispalugya") je mestská časť Liptovského Mikuláša. K 30. júlu 2009 tu žilo 3 200 obyvateľov. 
Polohopis.
Palúdzka leží v západnej časti mesta, priamo na brehu vodnej nádrže Liptovská Mara. Zo severu a z východu ju obklopuje rieka Váh, ktorá severozápadne od centra Palúdzky ústi do vodnej nádrže. Približne stredom mestskej časti preteká v smere juh - sever riečka Demänovka.
Dejiny.
Prvá písomná zmienka pochádza z roku 1282, kde bola spomínaná ako okrajová časť dnes už zatopenej dediny Paludza. V roku 1283 bola spolu s obcou Bodice vyčlenená z jej chotára a dostala sa do držby Ondreja, notára zvolenského župana Demetra, predka zemianskej rodiny Palúckovcov - Paluďajovcov, ktorí obec vlastnili až do roku 1848. Roku 1960 bola pripojená k Liptovskému Mikulášu. 
Občianska vybavenosť.
Začiatkom 21. storočia tu nastala hromadná vilová (lokalita "Pod horičkou") a bytová výstavba ("sídlisko Palúdzka"), ktorá sa neustále rozširuje. Naplánovaná je aj výstavba rodinných domov v areáli zrušenej fabriky Glejona.
V súčasnosti tu stojí areál mikulášskej nemocnice, areál Združenej poľnohospodárskej školy, Obchodná akadémia, základná škola, materská škola, kultúrny dom, hotel Bocian a futbalový štadión - FC 34 Palúdzka. Služby dopĺňa vináreň, krčma, pekáreň, obchod, lekáreň (v areáli nemocnice) a tiež obchodný dom Kaufland. 
Na katastrálnom území mestskej časti sa nachádza tiež novovybudovaný komplex v lokalite Kamenné pole, ktorý zahŕňa obchodné centrum Liptov s hypermarketom TESCO, obchodné centrá JYSK, NAY Elektrodom, Koberce TREND, INTERSPORT a KIK. Stojí tu tiež reštaurácia McDonald’s s čerpacou stanicou.
Doprava.
Mestská časť je rozložená popri ceste I. triedy č. 18, ktorá smeruje z mesta na juhozápad do Ružomberka. Na juhovýchode obchádza Palúdzku diaľničný privádzač (súčasť cesty II. triedy 584), z juhu diaľnica D1. Zo západu ju obklopuje železničná trať Žilina – Košice. Palúdzka je spojená so zvyškom mesta dvoma cestnými mostami, plánuje sa výstavba cestného mosta do Liptovskej Ondrašovej. Premávajú sem viaceré linky miestnej MHD, konkrétne č. 2, 3, 5, 7, 14, okrem toho na zastávkach Palúdzka, nemocnica a Palúdzka, ZŠ zastavujú aj spoje prímestskej autobusovej dopravy.

</doc>
<doc id="85040" url="https://sk.wikipedia.org/wiki?curid=85040" title="Kyberpunk">
Kyberpunk

Kyberpunk (angl. "cyberpunk") je odnož science fiction zameraná na informačné technológie, počítače a hlavne umelú inteligenciu. Obvykle ide o činnosť hakerov v undergroundovom prostredí v nepriaznivom kybernetickom svete, v ktorom vládnu drogy, mafie a zbohatlícke vrstvy zastúpené mamutími, nadnárodnými spoločnosťami. Kyberpunk často charakterizuje nihilistický nádych s dotykom japonskej kultúry a praobyčajný hrdina s neotesaným pohľadom na pretechnizovaný svet, väčšinou s kyberimplantátmi po tele a z času na čas ponorený v kyberpriestore. Kyberpunková literatúra na rozdiel od klasickej hardcore science fiction často uplatňuje zápletku v detektívnom duchu, a typickým rysom je aj textový záznam bláznivých akčných scén v duchu hollywoodskej filmovej produkcie.
Slovo "kyberpunk" vymyslel spisovateľ Bruce Bethke, ktorý napísal rovnomenný príbeh. Kyberpunk je odvodený od slov kybernetika (veda zaoberajúca sa nahradzovaním ľudských možností a pôsobnosti sebestačnými – počítačovo riadenými chodmi) a punk (hlučná alternatívna hudba, niekedy zvukovo nevyladená a zámerne kakofónna, niekedy naopak výrazne melodická, sprevádzajúca nihilistický módny a životny štýl). Význam slova sa však už objavil aj v rôznych prácach autorov štyridsiatych a päťdesiatych rokov, ktorí sa zaoberali štrukturalizáciou technologickej fikcie a odcudzením jedinca v hi-tech vykonštruovaných megalopoloch, napríklad Samuel R. Delanyho. Medzi predchodcov kyperpunku nepochybne patria tiež autori literárneho undergroundu – napríklad William S. Burroughs. Ale až William Gibson a jeho dielo Nauromancer špecifikovali hnutie a „zaobalili“ pučiacu kyberpunkovú kultúru z náhodného povedomia v potuchu a názor, ktorým význam kyberpunku pokryl. Ďalším neopomenuteľným základným kameňom kyberpunku je román Bruce Sterlinga Schismatrix.
Medzi kyberpunk tvoriacich jedincov patria napríklad Rudy Rucker, Bruce Sterling, John Shirley, William Gibson, Masamune Shirow a ďalší.
Kyperpunk trvalo zmenil tvár mainstreamovej science fiction literatúry a prispel k tomu, že zhruba od 90. rokov 20. storočia sa kyberpunkové postupy a súvisiace témy ako nanotechnológia a technologická singularita stali jej bežnou súčasťou. Medzi autorov, ktorí sa pohybujú medzi hranicami rôznych žánrov a sú silne ovplyvnení práve kyberpunkom, patria napríklad Neal Stephenson alebo Dan Simmons.

</doc>
<doc id="85042" url="https://sk.wikipedia.org/wiki?curid=85042" title="Cyberpunk">
Cyberpunk



</doc>
<doc id="85046" url="https://sk.wikipedia.org/wiki?curid=85046" title="Au pair (človek)">
Au pair (človek)

Au pair alebo au-pair (franc. doslova: al pari) alebo oper (operka) alebo opér (opérka) je mladý človek (najmä dievča/žena), ktorý býva v zahraničnej rodine, má tam vlastnú izbu a stravuje sa s rodinou a za pohostinnosť vypomáha rodine so starostlivosťou o deti a s domácnosťou. 
Program funguje takmer päťdesiat rokov v USA, ako aj v západnej Európe, kde má trocha dlhšiu tradíciu. 
Od Au Pair sa očakáva, že sa bude starať o deti a bude robiť ľahké domáce práce. Au Pair nie sú zodpovedné za domáce práce, ktoré sa netýkajú miestností, v ktorých sa deti nepohybujú a upratujú ich všetci rodinní príslušníci. 
Zodpovednosti, o ktoré by sa mala starať Au Pair: 

</doc>
<doc id="85054" url="https://sk.wikipedia.org/wiki?curid=85054" title="Sopotnica (prítok Hornádu)">
Sopotnica (prítok Hornádu)

Sopotnica je pstruhový vodný tok miestneho významu v Šarišskej vrchovine. Je to ľavostranný prítok Hornádu s dĺžkou 15,5 km.
Opis toku.
Pramení nad obcou Klenov v Sedlickej brázde v nadmorskej výške 635 m n. m. Tečie prevažne juhovýchodným smerom. Prítoky priberá na katastrálnych územiach obcí: Sedlice a Suchá Dolina. Ľavými prítokmi sú potok spod Zajačej hory (635,1 m n. m.), spod Zadného dolu (554,1 m n. m.), spod Rešetky (576,9 m n. m.) a pravým prítokom je potok z Bystrej (765,8 m n. m.). Sopotnica tečie údolím v Šarišskej vrchovine (na hornom toku) a v pohorí Čierna hora (na dolnom toku), kde preteká podcelkom Sopotnické vrchy. Pod vrchom Tlstá (687 m n. m.) sa medzi obcami Veľká Lodina a Kysak v nadmorskej výške cca 300 m n. m. vlieva do rieky Hornád. 
Preteká obcami Klenov a Miklušovce. Na hornom toku preteká romantickým lúčnatým, mäkko modelovaným údolím, na dolnom toku má prudký spád a viacerými perejami a kaskádami sa prerezáva cez Sopotnické vrchy, pričom vytvára hlbokú približne 12 km dlhú rovnomennú dolinu. V ústí sa nachádza rekreačné stredisko Brezie. Po celej dĺžke toku je lesná cesta, ktorú s obľubou využívajú cykloturisti a peší turisti. Na trase je niekoľko hájovní a zvyšky po vodných mlynoch.
Pôvod názvu.
Podľa vtedajšej osady Sopotnica, ktorá sa spomína z roku 1386, kedy patrila Somosyovcom. 

</doc>
<doc id="85055" url="https://sk.wikipedia.org/wiki?curid=85055" title="Svätý Cyril">
Svätý Cyril



</doc>
<doc id="85058" url="https://sk.wikipedia.org/wiki?curid=85058" title="Osteoklast">
Osteoklast

Osteoklast je bunka, ktorá odbúrava kostné tkanivo. Pochádza z monocyto-makrofágovej rady a vzniká splynutím viacerých buniek. Osteoklast je preto veľkou, mnohojadrovou bunkou.

</doc>
<doc id="85061" url="https://sk.wikipedia.org/wiki?curid=85061" title="Claus von Stauffenberg">
Claus von Stauffenberg

Claus Philipp Maria Justinian Schenk gróf von Stauffenberg (* 15. november 1907, Jettingen, Nemecko – † 21. júl 1944, Berlín) bol nemecký dôstojník generálneho štábu, organizátor neúspešného atentátu na Hitlera.
Životopis.
Narodil sa v prominentnej katolíckej šľachtickej rodine v Švábsku, v južnom Nemecku. Rovnako, ako jeho bratia, aj Claus sa zaujímal o literatúru, bol vzdelaný a hodlal vstúpiť do armády. V roku 1926 vstúpil do 17. jazdeckého pluku v Bambergu, ktorý patril jeho rodine. Roku 1929 bol ako najlepší žiak z ročníka povýšený na poručíka. Neskôr pokračoval v štúdiu na vojenskej akadémii v Berlíne-Moabite. Po nástupe nacistov v roku 1933 podporoval Hitlera, lebo veril, že on dostane krajinu z krízy a z područia Versaillskej zmluvy. Ako jeden z mála bol podporovateľom tzv. pohyblivého boja, ktorý sa zásadne líšil od praktík zákopov v 1. svetovej vojne.
Po skončení štúdia bol pridelený k 1. ľahkej divízii Wehrmachtu pod vedením Ericha Hoepnera. Jednotka Clausa von Stauffenberga sa zúčastnila obsadenia Sudet a bojov proti Poľsku. Slúžil v nej ako náčelník štábu. Neskôr bola reorganizovaná na 6. pancierovú divíziu a zasiahla do bojov s Francúzskom. Počas "čudnej vojny" bol prevelený na veliteľstvo armády. Zúčastnil sa útoku na Sovietsky zväz a tu badať jeho prvé náznaky pochybností o kompetentnosti Hitlera. Tie sa prehĺbili po katastrofálnej porážke pri Stalingrade. Následne bol generálom Zeitzlerom, na návrh von Mansteina, prevelený do Afriky k 10. pancierovej divízii v rámci nemeckého Afrikakorpsu. 7. apríla 1943 napadli jeho vozidlo spojenecké stíhacie bombardéry. Pri útoku bol ťažko zranený. Prišiel o ľavé oko, pravú ruku, a malíček a prstenník na ľavej ruke. Zo zranenia sa v nemocnici zotavoval tri mesiace. Keďže nebol schopný aktívnej služby, požiadal o pridelenie k veleniu záložnej armády, kde sa stretol s generálom Friedrichom Olbrichtom, jedným z hlavných predstaviteľov protinacistického odporu.
V auguste 1943 sa Claus von Stauffenberg stretol s ďalším predstaviteľom protinacistického odporu v armáde, generálmajorom Henningom von Tresckowom. Von Stauffenberg bol pre hnutie odporu veľmi dôležitý, pretože mal prístup na nemecký hlavný štáb a ako jeden z mála odbojárov sa tak mohol dostať priamo do kontaktu s Adolfom Hitlerom.
20. júla 1944 doniesol do Vlčieho hniezda blízko Rastenburgu vo Východnom Prusku (dnes Kętrzyn, Poľsko) aktovku s časovanou bombou, ktorá mala vybuchnúť v priebehu vojenskej porady. Stauffenberg z miestnosti tesne pred výbuchom odišiel a ihneď podal telefonicky signál svojim spolupracovníkom, aby zaistili ostatných nacistických pohlavárov v Berlíne. Aktovku s bombou oprel o masívnu nohu stola a po niekoľkých minútach odišiel, aby si údajne prevzal súrny telefonát. Stauffenbergov odchod pobúril náčelníka štábu Wilhelma Keitela. Náčelník štábu generála Heusingera, plukovník Heinz Brandt, v snahe zlepšiť si prístup k mapám, posunul aktovku hlbšie pod stôl, čím pravdepodobne zachránil Hitlerov život. Masívny stôl stlmil výbuch a Hitler vyviazol iba so zraneniami. O tom, že Hitler stále žije, sa von Stauffenberg dozvedel až na ceste lietadlom Heinkel He 111 do Berlína. Lietadlo mali pôvodne zostreliť už vo vzduchu nemecké stíhačky, ale tento rozkaz sa dostal do rúk ďalšiemu zo sprisahancov Friedrichovi Georgiovi na štábe letectva, ktorý zabezpečil, aby lietadlá nakoniec nevzlietli. Po príchode do Berlína von Stauffenberga čakalo zatknutie. Sprisahancov však stíhalo jedno nešťastie za druhým (nemalé zásluhy na tom mal generál záložnej armády Fromm). Fromm v snahe zamiesť svoje styky so sprisahancami pod stôl, narýchlo zvolal vojenský súd a pučistov odsúdil na smrť. Sám však žil len o niekoľko mesiacov dlhšie, v roku 1945 bol odsúdený a popravený.
Clausa von Stauffenberga zastrelila spolu s ďalšími členmi sprisahania, generálom Olbrichtom, Wernerom von Haeften a Albrechtom von Quirnheimom, popravčia čata na dvore veliteľstva armády v Bendlerblocku v Berlíne.
Filmové spracovanie.
Táto akcia sa stala aj námetom pre film Valkýra, ktorý zrežíroval režisér Bryan Singer.

</doc>
<doc id="85065" url="https://sk.wikipedia.org/wiki?curid=85065" title="Dynamosaurus">
Dynamosaurus



</doc>
<doc id="85066" url="https://sk.wikipedia.org/wiki?curid=85066" title="Veľjašter">
Veľjašter

Veľjašter môže byť:
Veľjaštery môže byť taxón:

</doc>
<doc id="85069" url="https://sk.wikipedia.org/wiki?curid=85069" title="Irena (Byzantská ríša)">
Irena (Byzantská ríša)

Irena (z Atén) ( ;* 752, Atény – † 9. august 803 vo vyhnanstve na ostrove Lesbos) bola cisárovná Byzantskej ríše.
V roku 769 sa stala manželkou Leva IV., ktorý bol od roku 775 cisárom. Rok po svadbe porodila syna, neskoršieho cisára Konštantína VI.
Po Levovej smrti v roku 780 sa stala Irena regentkou vtedy deväťročného cisára Konštantína. Zostala ňou až do jeho plnoletosti a aj potom zotrvala na tróne ako cisárovná spoločne s ním. V roku 797 ho dala usmrtiť, ešte predtým oslepiť, následne získala samovládu a stala sa prvou ženou na tróne východorímskeho cisárstva.
Ako cisárovná nebola však príliš úspešná. Armáda ju len vlažne podporovala a jej poradcovia a úradníci medzi sebou intrigovali. Snažila sa teda získať si popularitu ľudu tým, že znížila dane. Podporu si tým však nezískala, pretože dostala ríšu do finančných problémov.
V spore o obrazoborectvo (ikonoklazmus) patrila Irena k strane ikonodulov (uctievačov ikon) a v roku 787 zvolala druhý nicejský koncil, ktorý okrem iného rozhodol, že ikony budú uctievané, ale nesmú byť zbožňované.
Tým, že cisárom bola žena, vznikali rôzne problémy s ďalekosiahlymi dôsledkami: Podľa rímskeho práva nemohla totiž žiadna žena veliť vojsku. Keďže cisár zastával túto pozíciu zo svojho úradu, nemohla byť žiadna žena legálne cisárom. Ako hovoria niektoré historické pramene, z tohto dôvodu pokladal pápež Lev III. rímsky cisársky trón za uvoľnený a v zime roku 800 tak mohol korunovať Karola Veľkého za cisára. Tento akt po právnej stránke eliminoval východorímske cisárstvo na západe a došlo tak k obnove západorímskeho cisárstva.
Podľa Theofana, Karol po korunovácii uvažoval dokonca o svadbe s Irenou, aby tak legalizoval svoju vládu aj na východe. Sobáš sa však neuskutočnil, okrem iného aj preto, že Irena v roku 802 abdikovala a nahradil ju jej minister financií Nikefor I. Toto sklamanie zrejme Karola viedlo k tomu, aby v spore o filioque postupoval proti Byzancii tak rozhorčene. Irena zomrela v roku 803 vo vyhnanstve na ostrove Lesbos.

</doc>
<doc id="85075" url="https://sk.wikipedia.org/wiki?curid=85075" title="Guanlong">
Guanlong

Guanlong (v preklade "hrebenatý" alebo "korunkový drak") je rod vymretého dravého dinosaura, ktorý stál na počiatku vývojovej línie vrcholiacej v podobe slávneho rodu Tyrannosaurus. Známy je z dvoch pomerne kompletných kostier. Žil pred 160 až 155 miliónmi rokov na území dnešnej Číny. Jediný druh je Guanlong wucaii.
Opis.
Po zadných končatinách behajúci rod Guanlong predstavoval vonkajším vzhľadom pomerne typického primitívneho (resp. bazálneho) celurosaura. Hoci predchádzal neskorším tyranosaurovitým dinosaurom, svojou dĺžkou okolo troch metrov sa nevymykal priemeru. Mal pomerne malú hlavu, dlhé predné končatiny s tromi prstami a dlhý chvost. Na hlave disponoval charakteristickým úzkym kosteným hrebeňom, ktorý sčasti pripomínal dvojitý hrebeň dilofosaura. Guanlong mal však svoj hrebeň odľahčený dutinami a pretiahnutý smerom dozadu. Zaujímavé je, že po boku guanlonga žil karnosaurus rodu Monolophosaurus, ktorý disponoval podobným kosteným hrebeňom. Nerátajúc kostený hrebeň mala lebka guanlonga obdĺžnikovitý tvar. 
Hoci výzorom zapadal rod Guanlong medzi v tom čase hojné primitívne celurosaury, stavbou panvy a spodnej čeľuste pripomínal tyranosaurovité dinosaury.
V kultúre.
Guanlong sa objavuje v tretej epizóde amerického televízneho dokumentu Dinosaur Revolution (2011), kde je zobrazený ako prenasleduje malého, kĺzavého letu schopného cicavca rodu Volaticotherium.

</doc>
<doc id="85076" url="https://sk.wikipedia.org/wiki?curid=85076" title="Búrka (Ostrovskij)">
Búrka (Ostrovskij)

Búrka () je divadelná hra ruského dramatika Alexandra Nikolajeviča Ostrovského. Má podtitul "Dráma v piatich dejstvách" a pokračuje v Ostrovského línii hier kritických voči kupcovskému stavu v Rusku. Autor sa tentokrát neubral smerom veselohry, ale "„vzájomné vzťahy tyranstva a pokory doviedol do tých najtragickejších dôsledkov.“"
Hra.
Ostrovskij začal písať hru v júli roku 1859 a dokončil ju 9. októbra toho roku. Ešte v ten istý mesiac ju 
prečítal umeleckému kolektívu Malého divadla v Moskve a odovzdal na schválenie cenzorskému úradu.
Prijatie a inscenačná tradícia.
Premiéru mala "Búrka" na javisku Malého divadla 16. novembra 1859. 
Konzervatívna kritika prijala "Búrku" otvorene nepriateľsky. Kritika z demokratického tábora však uvítala zrod "Búrky" s nadšením a vyzdvihla rázny a hlboký protest, vyjadrený v hre, proti feudálno-poddanským poriadkom. Mnohé ruské literárne osobnosti sa vyjadrovali o hre veľmi pozitívne. Ivan Sergejevič Turgenev o hre povedal: "„Najudivujúcejšie, najveľkolepejšie dielo ruského obrovského talentu, ktorý sa vás úplne zmocní.“" Ivan Alexandrovič Gončarov vo svojom posudku o "Búrke" napísal: "„Podobné dielo v oblasti drámy v našej literatúre neexistuje. Niet pochybností, že zaberá a akiste bude dlho zaberať prvé miesto pre svoje vysoké, klasické estetické hodnoty.""
Adaptácie.
Hra inšpirovala vznik viacerých diel.
Dej.
Dej hry sa odohráva v lete v meste Kalinovo na brehu rieky Volgy. Z rozhovoru medzi Kuliginom, Kudriašom a Šapkinom sa dozvedáme o miestnych kupcoch, najmä o Savelovi Dikojovi. Dikoj je nepríjemný a konfliktný muž, ktorý sa s obľubou vyhýba plateniu a neváha sa pohádať s kýmkoľvek kvôli čomukoľvek. Jeho synovec, Boris, je dobre vychovaný mladý muž, ktorý býva u svojho strýka, len preto že to bola posledná vôľa jeho umierajúcej starej matky. Dikoj sa mu ale aj tak vyhráža, že mu dedičstvo po starkej nevyplatí. Boris je nešťastný, že musí byť práve v Kalinove, taktiež sa priznáva, že je zamilovaný. No na svoju milú nemôže ani pozrieť.
Do deja vstupuje rodina Kabanovových: Kabanovka, jej deti Varvara a Tichon s manželkou Katerinou. Kabanovova všetkých s obľubou terorizuje. Tichon je vykresľovaný ako muž, ktorý i keď miluje svoju manželku, vždy sa nechá zlomiť vlastnou matkou. Absentuje u neho vlastný názor i vôľa konať sám za seba. S obľubou chodí svoju neutešenú situáciu zapíjať do krčmy. 

</doc>
<doc id="85077" url="https://sk.wikipedia.org/wiki?curid=85077" title="Artabasdus">
Artabasdus

Artabasdus alebo Artabasdos (* okolo roku 690 – † po roku 743) pochádzal z Arménie a v rokoch 742-743 bol proticisárom Byzantskej ríše.
Ako stratég themy Armeniakon dopomohol v roku 717 Levovi III. dosiahnúť cisársku hodnosť, za čo získal ruku jeho dcéry Anny. Taktiež mu bol udelený titul kuropalates a bol vymenovaný za veliteľa themy Opsikion. V spore o ikony stál zo začiatku na strane obrazoborcov. Po Levovej smrti však prešiel k ikonodulom a s ich pomocou ako aj s pomocou vojska themy Opsikion sa v júni 742 vzbúril proti svojmu švagrovi, Konštantínovi V., ktorý mal k ikonám nepriateľský postoj. Potom sa dal v Konštantínopole korunovať za cisára a za svojho spolucisára určil syna Nikefora. Svoju vládu však nedokázal stabilizovať. Po porážkach pri Sardách a Modrine Artabasdova vláda 2. novembra 743 skončila. Spoločne so synmi bol v hipodróme verejne oslepený, čím pokus zamedziť prenasledovanie obrazov skončil neúspešne.

</doc>
<doc id="85078" url="https://sk.wikipedia.org/wiki?curid=85078" title="Levočská ulica">
Levočská ulica

Levočská ulica môže byť:

</doc>
<doc id="85079" url="https://sk.wikipedia.org/wiki?curid=85079" title="Monolophosaurus">
Monolophosaurus

Monolophosaurus bol stredne veľký dravý dinosaurus. Známy je z nekompletnej kostry. Žil pred 160 až 155 miliónmi rokov na území dnešnej Číny. Jediný druh je Monolophosaurus jiangi.
Opis.
Päť metrov dlhý monolofosaurus predstavoval na svoju dobu archaickú formu, veľmi primitívneho člena skupiny karnosaurov, kam patrí napríklad rod Allosaurus alebo obrovské kriedové rody Giganotosaurus a Carcharodontosaurus. Stavbou tela sa príliš neodlišoval od svojich neskorších príbuzných, na pretiahnutej hlave však disponoval nízkym, pretiahnutým kosteným hrebeňom, ktorý bol pri pohľade spredu mimoriadne úzky. Účel hrebeňa nie je istý, pravdepodobne však zohrával vizuálnu funkciu a mohol byť u samcov pestro sfarbený.
Spôsob života.
Územie, kde sa našli pozostatky monolofosaura, ukazovalo znaky prítomnosti vody. Tento predátor tak mohol obývať brehy jazier alebo prímorské oblasti. Korisťou mu boli zrejme malé a stredne veľké ornitopódy, prípadne mladé sauropódy a platňochrbté dinosaury. 
Externé odkazy.
Rekonštrukcia výzoru monolofosaura. 

</doc>
<doc id="85080" url="https://sk.wikipedia.org/wiki?curid=85080" title="Búrka (Shakespeare)">
Búrka (Shakespeare)

Búrka () je považovaná za poslednú hru anglického alžbetínskeho dramatika Williama Shakespearea. Prvé známe predstavenie "Búrky" sa konalo 1. novembra 1611 v Londýne vo Whitehall Palace. Neskôr bola hra inscenovaná aj divadlách Globe a Blackfriars. 
"Búrka" sa často zaraďuje k Shakespearovým neskorým romanciam. Shakespeare sa v nich zaoberá obnovením rodinných vzťahov, často v mýtickom prostredí. 
Taktiež je to jedna z dvoch Shakespearových hier, ktorá dodržuje tri jednoty klasickej drámy – jednotu času, miesta a deja. Tou druhou je "Komédia omylov". Jednota miesta je dosiahnutá tým, že dej hry sa odohráva na vzdialenom ostrove a jednota času je dosiahnutá tak, že celý príbeh sa odohráva v priebehu niekoľkých hodín. Jednota deja však už nie je prísne dodržiavaná.

</doc>
<doc id="85083" url="https://sk.wikipedia.org/wiki?curid=85083" title="Macbeth (dráma)">
Macbeth (dráma)

Macbeth, celý názov Tragédia o Macbethovi (angl. The Tragedy of Macbeth) je jedna z najobľúbenejších divadelných hier anglického alžbetínskeho dramatika Williama Shakespearea. Je skalnou súčasťou repertoáru profesionálnych i ochotníckych divadiel. Hra je vnímaná ako archetypálny príbeh o nebezpečenstvách túžby po moci a zrade priateľov. 
Príbeh sa voľne inšpiroval historickými udalosťami okolo kráľa Macbetha, ktoré zapísal škótsky filozof Hector Boece vo svojom diele "Scotorum Historiae". Boece v príbehu vychválil predkov jeho patróna, kráľa Jakuba VI. Škótskeho (známy ako kráľ Jakub I. Anglický). 
Dej.
K škótskemu kráľovi Duncanovi príde správa o víťazstve Macbetha a Banqua nad Dánmi. Onedlho potom, keď obaja cestujú ku kráľovi, stretnú v lese podivné ženy. Prvá vraví: „Buď pozdravený Macbeth, pán na Glamise.“ Druhá pridá: „Pozdravený buď Macbeth, pán na Cawdore“. A tretia dodá: „Buď pozdravený Macbeth, ktorý potom budeš kráľom škótskym.“ Banquo sa tiež spýta na svoj osud. Ženy mu odpovedia, že on sám síce nebude kráľom, ale z neho sa zrodia tí, ktorí budú spravovať škótske kráľovstvo. 
O chvíľu na to sa ich proroctvá začnú napĺňať. Than z Cawdoru je odsúdený za zradu a jeho pozemky pripadnú Macbethovi. Duncan vymenuje Malcolma, svojho syna, princom z Cumberlandu a tým aj dedičom trónu. Povzbudený svojou ženou Macbeth zavraždí kráľa. Spoločníkmi sa dá vyhlásiť kráľom a ide na korunováciu. Malcolm a Donalbain, synovia zavraždeného kráľa utečú zo Škótska. 
Ale slová čarodejníc o Banquovi ležia Macbethovi na srdci. Dosiaľ nemá žiadneho potomka. Pozve preto Banqua so synom na večeru a najatými vrahmi ho nechá zabiť. Banquovmu synovi sa podarí uniknúť do Walesu. Veštby, že Macbeth nebude utratený mužom zrodeným zo ženy a zdolaný, pokiaľ sa Birmanský les nepriblíži k hradu ženú Macbetha k ďalším zločinom. Macduff utečie do Anglicka, aby podporil Malcolma v snahe vymôcť si otcovskú korunu. Macbeth dá zavraždiť Macduffovu ženu a deti. 
Malcolm vyráža do Škótska proti Macbethovi. Ten ustúpi až do hradu v Birmanskom lese. Malcolm nariadi, aby si každý vojak odrezal vetvu za ktorú sa schová. Tým chce zakryť počet bojovníkov. Macbeth zbadá Birmanský les a okamžite si spomenie na veštbu. Šalejúca kráľovná medzitým spácha samovraždu skokom z hradieb. Macbeth sebaisto bojuje s Macduffom, pretože nemôže byť zabitý mužom zrodeným zo ženy. Macduff napriek tomu Macbetha zabije, pretože práve on nebol zrodený zo ženy, ale vybraný z lona svojej mŕtvej matky. Uťatú Macbethovu hlavu nabodne a prinesie Malcolmovi.

</doc>
<doc id="85085" url="https://sk.wikipedia.org/wiki?curid=85085" title="Hamlet">
Hamlet

Hamlet (, dosl. Tragédia o Hamletovi, princovi dánskom) je najznámejšou a najčastejšie citovanou divadelnou hrou anglického dramatika Williama Shakespearea.
Hamlet patrí medzi najinscenovanejšie hry vo všetkých krajinách západnej kultúry a taktiež patrí medzi najprekladanejšie literárne diela na svete. Okrem iného je považovaný za akúsi skúšku ohňom pre vyspelosť herca. Zrejme najznámejšou scénou z hry je Hamletov monológ o zmysle života z tretieho dejstva, začínajúci otázkou „Byť, a či nebyť?“
Tragédia Hamlet má popredné miesto vo svetovej dráme, je to tragédia o hľadaní zmyslu ľudského života. Hamlet chce žiť čestne, spravodlivo, slobodne, statočne – ale žije vo svete, kde je podlosť, zlo a faloš. Preto hľadá zmysel, či je lepšie byť, či nebyť. Príde na to, že samovraždou sa nič nevyrieši – zlo ostane naďalej. Zostáva otázka, či je lepšie bojovať proti zlu na svete, alebo sa o to nezaujímať.
Námetom pre hru Hamlet sú dánske kroniky z 12. storočia.
Dej.
Dej sa odohráva v Dánsku na zámku Elsinor, kde po smrti kráľa Hamleta vládne jeho brat Claudius. Princ Hamlet, syn starého kráľa, sa vracia zo štúdia vo Wittenbergu a zistí, že kráľom sa stal jeho strýko Claudius, ktorý zabil jeho otca a vzal si jeho matku za ženu. Hamlet je nešťastný. Jeho priateľ Horatio a stráže na zámku ho upozornia, že na hradbách sa v noci zjavuje duch mŕtveho kráľa. Ten Hamletovi prezradí, že ho zavraždil Claudius, a žiada Hamleta, aby vraždu pomstil.
Hamlet uvažuje, či je svedectvo ducha vierohodné. Keď sa na dvore objaví skupina hercov, rozhodne sa, že Claudiovi nastraží pascu. Herci podľa jeho pokynov zahrajú príbeh o zavraždení kráľa a zvedení kráľovnej. Claudius v príbehu uvidí svoj vlastný čin vraždy a preruší predstavenie. V záujme bezpečnosti krajiny pošle Hamleta do Anglicka, kde ho majú tajne zabiť. Úklad sa však nepodarí a Hamlet sa vráti späť.
Hamlet mal milú Oféliu, dcéru kráľovského radcu Polonia. Po predstavení hercov Hamlet omylom Polonia zabije, keď on chcel tajne vypočuť jeho rozhovor s kráľovnou. Ofélia sa pomätie a utopí. Pochovávajú ju práve v deň, keď sa Hamlet vracia do Dánska. Hamlet na cintoríne stretne hrobárov, ktorí pre ňu kopú hrob, a potom podľa smútočného sprievodu zistí, že pochovávajú Oféliu.
Kráľ Claudius chce dať princa Hamleta opäť zabiť. Využije pritom Laerta, brata Ofélie. Claudius ho primäl, aby vyzval Hamleta na súboj, pričom Laertes má otrávený meč. Pre smädného je navyše pripravené otrávené víno.
Laertes Hamleta bodne, ale potom si nechtiac vymenia zbrane a Hamlet zasiahne Laerta. Kráľovná Gertrúda nevedomky vypije otrávené víno. Hamlet tesne pred smrťou zabije ešte Claudia. Laertes predtým, než umrie, povie Hamletovi, ako ho Claudius chcel otráviť.
Hamletov priateľ Horatio sa tiež chcel zabiť, ale umierajúci Hamlet ho presviedča, aby žil a mohol rozpovedať jeho príbeh.

</doc>
<doc id="85086" url="https://sk.wikipedia.org/wiki?curid=85086" title="Beer Ševa">
Beer Ševa

Beer Ševa () je mesto v Izraeli, najväčšie sídlo Negevskej púšte. V roku 2019 malo mesto 209 687 obyvateľov a bolo ôsmym najväčším mestom v krajine. 20 rokov predtým v ňom žilo len 110 800 ľudí, prírastok bol spôsobený najmä prisťahovalcami z bývaleho ZSSR. 
Je administratívnym centrom južného regiónu a sídlom Ben Gurionovej univerzity. Počiatky mesta sú datované prinajmenšom do čias Abraháma. Existuje viacero vysvetlení pôvodu mena, najčastejšie sa uvádzajú "Studňa prísahy" (medzi Abrahámom a Abimelechom) a "Sedem studní" (v hebrejčine "beer - studňa", "ševa" - "sedem" i "prísaha").
Beer Ševa je v súčasnosti významným kultúrnym a priemyselným strediskom.

</doc>
<doc id="85087" url="https://sk.wikipedia.org/wiki?curid=85087" title="Barva">
Barva

Barva (príp- "Barba", alebo miestny názov "Las Tres Marias") je vyhasnutá trojica vulkánov, týčiaca sa nad hlavným mestom Kostariky - San José. Sopka je tvorená andezitovo - dacitovými horninami, naposledy bola aktívna ešte pred našim letopočtom - v roku 6050 pred Kr. Aj keď boli hlásené aj erupcie (prípadne aj s bahnotokmi) z rokov 1760, 1766, 1776 a 1867, neskoršie výstupy na vrchol nenašli žiadne stopy po ich existencii.

</doc>
<doc id="85090" url="https://sk.wikipedia.org/wiki?curid=85090" title="Chronologický prehľad dejín astronómie">
Chronologický prehľad dejín astronómie

Toto je chronologický prehľad dejín astronómie.
4713 pred Kr. – 2001 pred Kr..
1. januára o 12. hodine greenwichského času sa začalo nepretržité astronomické datovanie, tzv. Juliánsky počítanie dní. Navrhol ho Joseph Justus Scaliger v roku 1582.
Šin Nung potomok zakladateľa ríše Fo-Hi dal vystavať v Číne prvé observatória.
Najstaršie zaznamenané súhvezdie je Býk. V tej dobe sa vstupom Slnka do tohto súhvezdia začínala jar.
Egyptský kráľ Asses zriadil kalendár.
Čínsky panovník Hoang-Ti vypracoval kalendár založený na 60-ročnom cykle. Tento cyklus sa stále ešte používa. Číňania považovali tohto panovníka za objaviteľa 19-ročného cyklu, ktorý je svetovo známy ako Metónov.
Vyšla najstaršia kniha "Chou-King" zaoberajúca sa astronómiou. Kronika začína v roku 2356 pred Kr. a dá sa z nej dozvedieť, že Číňania poznali 5 planét a na pozorovanie hviezd využívali uhlomerné prístroje.
Nastalo zatmenie Slnka, ktoré hvezdári Hi a Ho neohlásili cisárovi. V starovekej Číne to bola významná udalosť, ktorú sprevádzali kultové obrady. Za zanedbanie svojej povinnosti dal cisár Chang-Kang oboch popraviť. Astronómovia tej doby mali pokročilejšie metódy ako Gréci, pretože vedeli dopredu vypočítať zatmenia.
V Babylone učenci zostavili kalendár na základe pozorovaní Capelly, najjasnejšej hviezdy súhvezdia Povozník. Základom bol 7-dňový týždeň a 29-dňový mesiac odvodený z obehu Mesiaca okolo Zeme, toto rozdelenie sa zachovalo dodnes. Už vtedy poznali 5 planét.
Pyramídy v Egypte stavitelia orientovali tak, aby chodby pyramíd na severe smerovali k vtedajšej Polárke v súhvezdí Drak a na juhu do výšky Plejád, keď prechádzali meridiánom.
2000 pred kr. – 1 pred Kr..
Podľa správ starovekých Grékov si egyptský kráľ Osymandias, predchodca Sésostrisa, dal vybudovať obrovský pamätník, v ktorom sa nachádzala knižnica a na vrchole bolo observatórium so zlatým kruhom rozdeleným na 365 častí. Jeho rozdelenie súviselo s východmi a západmi hviezd.
V knihe, ktorú napísal Mojžiš, spomína postava menom Jób hviezdy Kimah (Plejády), Kesil (Orión) a Aš (Veľký voz, ktorý sa otáča).
Na babylonských hlinených tabuľkách z tohto obdobia sa našli pozostatky pozorovaní Venuše. Opisujú jej vzhľad pri východe a západe, viditeľnosť a udalosti ktoré sa v tom čase odohrali. Venušu nazývali niekoľkými menami (Déléphas, Dilbat, Ištar, Ninsianna)
Chirón zhotovil hviezdnu mapu pre Argonautov, moreplavcov, ktorí sa vypravili za zlatým rúnom.
Číňan Ču-Kong zmeral hodnotu sklonu ekliptiky počas letného slnovratu pomocou slnečných hodín s upevnenou tyčou. Ním nameraný sklon je 23°51' (dnešná hodnota je 23°26').
2. júna nastalo čiastočné zatmenie Slnka v Ninive. Panovník Sardanapal III. považoval čiastočné zatmenie za lichôtku – priazeň nebies jeho vláde.
Gréci Homér a Hesiodos spomínajú vo svojich dielach Plejády (Atlantove dcéry), Hyády, Veľký voz, Arktúr, Sírius.
13. júna pozorovali v Ninive prstencové zatmenie Slnka, ktoré bolo významnou udalosťou zapísanou v knihe zákonov.
V Číne začali s vydávaním katalógov všetkých komét od roku 613 pred Kr. Vo vydávaní pokračovali až do roku 1644.
Pôsobil v Grécku učenec Táles z Milétu. Zhrnul a rozšíril poznatky Babylončanov, vedel predpovedať zatmenia Mesiaca a Slnka podľa 18-ročného cyklu a fenickú Kynosuru premenoval na Malú medvedicu.
Na 28. mája predpovedal Táles z Milétu zatmenie Slnka. Zatmenie sa odohralo počas bitky medzi Médmi a Lýdmi. Tento 3-minútový úkaz tak prekvapil bojovníkov, že prestali bojovať.
Pytagoras, Hérakleitos a Filolaos prijali teóriu o ročnom obehu Zeme okolo Slnka a dennej rotácie Zeme okolo svojej osi. Teóriu o storočie neskôr spochybnil Aristarchos zo Samu, Archimédes, neskôr aj Plutarchos a Seneca. Naopak, židovský učenec Zofar z 2. storočia a hinduský učenec Arjabháta v 5. storočí teóriu prijali a ďalej šírili.
Metón skonštruoval v Aténach prvé slnečné hodiny.
Eudoxos z Knidu vypracoval zoznam hviezd a súhvezdí. Je najstarší, aký sa dodnes zachoval.
Papirius Cursor skonštruoval prvé slnečné hodiny v Ríme.
Aratos básnicky opísal súhvezdia a ich polohy vzhľadom k hviezdam
Hipparchos zostavil Katalóg hviezd viditeľných voľným okom. Zostavil tiež stupnicu jasnosti hviezd, ktoré podľa jasnosti rozdelil do šiestich tried. Jeho katalóg je najstarší, aký sa zachoval.
1 – 1700.
Ptolemaios napísal "Almagest".
as-Súfí vydal "Knihu stálic"
Alfonz X. Kastílsky vydal "Alfonzínske tabuľky", ktoré sa používali až do čias Kopernika.
Ulugbeg vypracoval svoje tabuľky hviezd a panét. Presnosťou sa vyrovnali Braheovým tabuľkám.
Mikuláš Kopernik vydal dielo "De revolutionibus orbium coelestium" ("O pohyboch nebských sfér"), v ktorom dokazoval, že Zem obieha okolo Slnka. Dielo zaradila cirkev do Zoznamu zakázaných kníh v roku 1616.
Galileo Galilei prvýkrát použil ďalekohľad na pozorovanie nebeských telies.
Kepler dokončil dielo "Harmonices Mundi" ("Harmónia sveta"), v ktorom opísal zákony pohybu nebeských telies.
Isaac Newton vydal dielo "Philosophiae Naturalis Principia Mathematica" ("Matematické princípy prírodnej filozofie"), v ktorom sformuloval gravitačnú teóriu.
1701 – 1800.
Edmund Halley vypočítal dráhu kométy, ktorá bola po ňom neskôr nazvaná. Výpočty uverejnil v diele "Synopsis astronomiae cometicae" ("Prehľad komét").
Edmund Halley zistil vlastný pohyb hviezd.
James Bradley objavil aberáciu hviezd.
James Bradley objavil nutáciu hviezd.
Immanuel Kant sformuloval teóriu o vzniku slnečnej sústavy z rotujúceho mračna prvotnej hmoty a opísal ju v diele "Naturgeschichte und Theorie des Himmels".
William Herschel objavil 13. marca v súhvezdí Blíženci planétu Urán.
Herschel uverejnil svoj prvý katalóg dvojhviezd a objavil vlastný pohyb Slnka.
John Goodricke objavil kolísanie jasnosti hviezdy δ Cephei.
Edward Piggot uverejnil prvý katalóg premenných hviezd s 12 objektmi.
William Herschel vydal svoju klasifikáciu hmlovín
Ernst Florens Friedrich Chladni dokázal, že meteority majú mimozemský pôvod.
Pierre-Simon Laplace zverejnil svoju kozmogonickú teóriu.
Na observatóriu Seeberg pri Gothe v Nemecku sa na prvej astronomickej konferencii stretlo 15 astronómov.
Herschel objavil v elektromagnetickom spektre oblasť infračerveného žiarenia.
1801 – 1850.
Giuseppe Piazzi objavil prvú planétku nazvanú Ceres.
Johann Wilhelm Ritter objavil v elektromagnetickom spektre oblasť ultrafialového žiarenia.
Herschel potvrdil existenciu dvojhviezd.
Wilhelm Olbers objavil planétku Vesta, čím podnietil diskusiu o planéte medzi Marsom a Jupiterom, ktorá sa rozpadla.
Joseph von Fraunhofer objavil v slnečnom spektre tmavé čiary, neskôr nazvané po ňom.
Bernhard von Lindenau založil "Časopis pre astronómiu a príbuzné vedy".
Friedrich Wilhelm Bessel uskutočnil prvé merania polôh hviezd a vydal knihu "Základy astronómie".
V Londýne bola založená Astronomická spoločnosť.
V Göttingene vzniklo prvé magnetické observatórium.
Struve dokázal na príklade Vegy, že stálice majú paralaxu.
Christian Doppler publikoval princíp zdanlivých zmien frekvencií zdrojov svetla a zvuku v pohybe, ktorý neskôr dostal pomenovanie po ňom.
Hermann von Helmholtz a Julius Robert von Mayer objavili Zákon zachovania energie.
Objav ôsmej planéty slnečnej sústavy – Neptúna. Na základe výpočtov Le Verriera ju v noci z 23. septembra na 24. septembra Johann Gottfried Galle na Berlínskej hvezdárni.
1851 – 1900.
Rudolf Wolf určil 11-ročný cyklus slnečných škvŕn.
William Huggins určil uhlové rýchlosti niektorých hviezd na základe Dopplerovho posunu čiar v ich spektre.
François Arago začal vydávať prvý populárno-vedecký astronomický časopis "Astronomie populair".
Gustav Kirchhoff a Robert Bunsen publikovali prácu, v ktorej sformulovali základné zákony spektrálnej analýzy
Johann Zöllner skonštruoval astrofotometer.
Alvan Graham Clark objavil sprievodcu Síria.
Joseph Norman Lockyer a Pierre Jules César Janssen objavil pri zatmení Slnka dovtedy neznámy prvok – hélium.
Mikuláš Konkoly-Thege zriadil prvú hvezdáreň na území Slovenska v Starej Ďale (dnes Hurbanovo).
Giovanni Schiaparelli objavil pri pozorovaní Marsu útvary, ktoré nazval „kanály“. Tento objav rozprúdil živé debaty o inteligentnom živote mimo planétu Zem.
George Elery Hale vynašiel spektroheliograf.
Edward Charles Pickering objavil prvú spektroskopickú dvojhviezdu Ksí Ursae Majoris

</doc>
<doc id="85091" url="https://sk.wikipedia.org/wiki?curid=85091" title="Irazú">
Irazú

Irazú, je aktívna sopka, nachádzajúca sa v Kostarike v blízkom okolí hlavného mesta San José. S výškou 3 432 m je to zároveň najvyššia sopka Kostariky.
Irazú je pomerne aktívna sopka, od roku 1723 eruptovala asi 23 krát. Najpamätnejšia je erupcia z roku 1963, keď zasypala popolom okolitú krajinu aj hlavné mesto. Odvtedy bola neaktívna až do roku 1994, keď najskôr častými zemetraseniami a následnou menšou freatickou explóziou dala o sebe opäť vedieť.
Vrchol je tvorený niekoľkými krátermi, v jednom z nich sa nachádza jazierko premenlivej hĺbky so zelenou vodou. Ak je priaznivé počasie, je možné z vrcholu uvidieť Pacifik aj Karibik.

</doc>
<doc id="85092" url="https://sk.wikipedia.org/wiki?curid=85092" title="Bash">
Bash

Bash je unixový (Linux/Unix/BSD) príkazový shell interpreter, naprogramovaný v rámci projektu GNU. Názov je skratka k názvu "Bourne again shell," čo je slovná hračka, keďže slová "bourne again" sa čítaju rovnako ako "born again", čo znamená "znovuzrodený". Je náhradou programu Bourne Shell, čo bol najpoužívanejší unixový shell. Originálny Bourne Shell napísal Stephen Bourne v Bellových laboratóriách a Bash bol napísaný Brianom Foxom v roku 1987. 
Bash bol taktiež portovaný na operačný systém Microsoft Windows projektom Cygwin. Bash sa snaží o širokú kompatibilitu, takže prevzal možnosti ovládania a vlastnosti aj z ďalších shellov ako sú napr. Korn shell a C shell (ksh a csh). Zaujímavou vlastnosťou je automatické rozpoznanie, pod ktorým menom bol spustený a prispôsobený syntaxe danému typu shellu.
Cieľom tvorcov je dosiahnuť úplnú kompatibilitu s implementáciou IEEE POSIX shellu a špecifikáciou nástrojov (tools specification) (IEEE Working Group 1003.2).
Bash však nie je len veľmi výkonným shellom, ale taktiež mocným skriptovacím jazykom. Podporuje prácu s premennými, cykly while, for, do, funkcie a mnoho ďalšieho.
Príklady, ktoré fungujú v Bash, ale nie v Bourn shell:
&lt;SyntaxHighlight lang="bash"&gt;for ((a=3; a&lt;7; a++)) do echo $a; done
a=3; let b=a+1; echo $b
&lt;/SyntaxHighlight&gt;
Príklady, ktoré sa majú odlišné správanie v Bash voči Bourn shell:
&lt;SyntaxHighlight lang="bash"&gt;
echo subor_{po,ut,str,piatok}.txt
&lt;/SyntaxHighlight&gt;
Tiež je v Bash možné vyhľadávať v histórií príkazov cez klávesovú skratku CTRL+r.

</doc>
<doc id="85093" url="https://sk.wikipedia.org/wiki?curid=85093" title="Aerodynamika">
Aerodynamika

Aerodynamika (z gréčtiny ἀήρ "aer" – vzduch + δυναμική – dynamika) je odbor zaoberajúci sa štúdiom pohybu plynov (obvykle vzduchu) a ich interakcií s pevnými objektami, ako je napríklad krídlo lietadla. Je časťou aeromechaniky. Fyzikálne princípy sú úplne identické aj v opačnom prípade a to pri pohybe pevných telies v plynnom prostredí. Na princípe relatívneho pohybu sa následne vykonáva analýza fyzikálnych javov, väčšinou v prípade, kedy je objekt v pokoji a okolo neho prúdi vzduch. Výmena referenčného stavu je aplikovaná v teoretickej aerodynamike, ktorá je základom väčšiny experimentálnych metód, najmä aerodynamického tunela.
Aerodynamika je podoblasť dynamiky kvapalín a dynamiky plynov a mnoho aspektov teórie aerodynamiky majú tieto oblasti spoločné. Termín "aerodynamika" je často používaná ako synonymum pre dynamiku plynov s tým rozdielom, že "dynamika plynov" je aplikovaná na štúdium pohybu všetkých plynov a nie je obmedzená iba na vzduch.
Formálne štúdie aerodynamiky v modernom poňatí začali v 18. storočí, hoci pozorovania základných konceptov aerodynamiky ako napr. aerodynamického odporu boli zaznamenané oveľa skôr. Mnoho z počiatočného úsilia v aerodynamike sa zameriavalo na dosiahnutie letu lietadla ťažšieho ako vzduch, ktorý bol po prvýkrát demonštrovaný bratmi Wilburom a Orvillom Wrightovcami v roku 1903. Odvtedy využitie aerodynamiky prostredníctvom matematickej analýzy, empirických aproximácií, experimentov v aerodynamických tuneloch a počítačových simulácií vytvorilo vedecký základ pre ďalší vývoj lietadiel ťažších ako vzduch a mnoho ďalších technológií. Súčasne smerovanie aerodynamiky sa sústreďuje na otázky týkajúce sa vplyvu stlačiteľnosti vzduchu, turbulencie a medznej vrstvy.
Vývoj aerodynamiky.
Aj napriek tomu, že začiatky modernej aerodynamiky spadajú do 17. storočia, aerodynamické sily boli využívané ľudstvom už tisícky rokov dozadu pri plachetniciach a veterných mlynoch. Obrazy a príbehy o lete človeka sa objavili v zaznamenaných dávnych dejinách ľudstva, ako napríklad legenda o Ikarovi a Daidalovi zo Starovekého Grécka. Základné pojmy aerodynamiky ako kontinuum, aerodynamický odpor a tlakový gradient sa objavili už v práci Aristotela a Archimeda.
V roku 1726 sa stal sir Isaac Newton prvým človekom, ktorý vyvinul teóriu odporu vzduchu, čo z neho urobilo jedného z prvých odborníkov na aerodynamiku. Po Isaacovi Newtonovi nastúpil holandsko-švajčiarsky matematik Daniel Bernoulli, ktorý v roku 1738 vo svojej práci "Hydrodynamica" opísal základný vzťah medzi tlakom, hustotou a rýchlosťou pri nestlačiteľnom prúdení, ktorý je v súčasnosti známy ako Bernoulliho rovnica, a predstavuje jednu zo základných metód pre výpočet aerodynamického vztlaku. Leonhard Euler v roku 1757 publikoval všeobecnejší model Eulerových rovníc, ktoré mohli byť aplikované na nestlačiteľné aj stlačiteľné prúdenie. Eulerové rovnice boli v prvej polovici 18. storočia rozšírené tak, že zahrňovali vplyv viskozity, čím bola odvodená Navier-Stokesova rovnica. Navier-Stokesova rovnica je najvšeobecnejšia riadiaca rovnica prúdenia kvapalín a jej riešenie je veľmi zložité.
Sir George Cayley sa v roku 1799 stal prvým človekom, ktorý identifikoval 4 aerodynamické sily pôsobiace za letu (tiaž, vztlak, aerodynamický odpor a ťah) a rovnako aj vzťah medzi nimi. Načrtol tak postup k dosiahnutiu letu lietadla ťažšieho ako vzduch, ktorý sa uskutočnil v ďalšom storočí. Francis Herbert Wenham v roku 1871 skonštruoval prvý aerodynamický tunel, ktorý umožnil presné merania aerodynamických síl. Teórie aerodynamického odporu boli rozvinuté Jeanom le Rond d’Alembertom, Gustavom Kirchhoffom, a Johnom Williamom Struttom. Francúzsky letecký inžinier Charles Renard sa v roku 1889 stal prvým človekom, ktorý racionálne odôvodnil silu, ktorá je potrebná pre neprerušovaný let. Otto Lilienthal bol prvým človekom, ktorý sa stal veľmi úspešným s letmi na klzákoch a tiež prvý navrhol tenký, zakrivený profil krídla, ktorý produkoval vysoký vztlak a malý aerodynamický odpor. V nadväznosti na tento vývoj a výskum vo vlastnom aerodynamickom tuneli, zhotovili bratia Wrightovci lietadlo ťažšie ako vzduch s pohonnou jednotkou, ktoré po prvýkrát vzlietlo dňa 17. decembra 1903.
V období uskutočnených prvých letov, Frederick W. Lanchester, Martin Wilhelm Kutta a Nikolaj Jegorovič Žukovskij vytvorili nezávisle teórie spojené s obehom prúdiacej kvapaliny, ktorá vytvára vztlak. Kutta a Žukovskij pokračovali vo vypracovaní teórie prúdenia v okolí krídla v dvojrozmernom priestore. V nadväznosti na prácu Fredericka Lanchestera bola zásluha pri rozvoji matematických kalkulácií pre tenký profil krídla, teórie prúdnic a taktiež pre vypracovanie štúdie popisujúcej medznú vrstvu pridelená Ludwigovi Prandtlovi.
Ako narastala rýchlosť lietadiel, ich konštruktéri sa začali stretávať s problémom stlačiteľnosti vzduchu pri rýchlostiach blízkych rýchlosti zvuku, alebo nadzvukových rýchlostiach. Odlišnosti v prúdení vzduchu za týchto podmienok viedli k problémom riaditeľnosti lietadla, zvýšenému odporu kvôli vzniku rázových vĺn a štrukturálnemu poškodeniu z dôvodu aeroelastického chvenia. Pomer rýchlosti prúdenia k rýchlosti zvuku bol pomenovaný ako Machovo číslo po Ernstovi Machovi, ktorý ako jeden z prvých skúmal vlastnosti nadzvukového prúdenia. William John Macquorn Rankine a Pierre Henri Hugoniot nezávisle vyvinuli teóriu pre vlastnosti prúdenia pred a za rázovou vlnou, pričom práca Jakoba Ackereta viedla k počiatočnej štúdii pre výpočet vztlaku a odporu u supersonických profilov krídel. Theodore von Kármán a Hugh Latimer Dryden predstavili termín transonické prúdenie k popisu prúdenia pri rýchlosti okolozvukových, kde rapídne rastie aerodynamický odpor. Tento rapídny nárast odporu viedol mnohých odborníkov v aerodynamike a letectve k nezhodám o presvedčení, že by bolo možné nadzvukový let vôbec dosiahnuť. Zvuková bariéra bola prekonaná po prvýkrát v roku 1947 na lietadle Bell X-1.
V čase, keď sa prelomila bariéra rýchlosti zvuku bolo doriešených mnoho otázok a získaných znalostí o podzvukovej a nízkej supersonickej aerodynamike. Studená vojna tiež priniesla evolúciu vysoko výkonných lietadiel. Prostredníctvom výpočtovej dynamiky kvapalín sa začala snaha o riešenie vlastností prúdenia okolo komplexných objektov a rýchlo sa rozrástla do tej miery, že lietadlo mohlo byť ako celok navrhnuté počítačom s testami v aerodynamickom tuneli, nasledované letovými experimentami k potvrdeniu počítačových predikcií. Znalosti supersonickej a hypersonickej aerodynamiky sa od 60. rokov 20. storočia tiež rozvinuli a ciele odborníkov v aerodynamike sa zmenili z pochopenia správania prúdu vzduchu na pochopenie problému pri návrhu letúnu, tak aby čo najlepšie vzájomne spolupôsobil s daným prúdom vzduchu. Návrh lietadiel pre supersonické a hypersonické podmienky, rovnako ako snaha o zlepšenie aerodynamickej efektívnosti pre súčasné lietadlá a pohonné jednotky pokračuje v snahe o nový výskum v oblasti aerodynamiky. Je potrebné dokončiť štúdie významných otázok v základnej aerodynamickej teórii súvisiacich s turbulenciou v prúde vzduchu a taktiež existenciou a jedinečnosť analytických riešení Navier-Stokesových rovníc.
Základné pojmy.
Pochopenie pohybu vzduchu okolo objektu umožňuje výpočet síl a momentov pôsobiacich na objekt. V mnohých aerodynamických problémoch sú skúmané sily práve základnými silami letu:
Z nich sú vztlak a odpor aerodynamické sily, t. j. sily vyvolané prúdením vzduchu okolo pevného telesa. Výpočet týchto veličín je často založený na predpoklade, že pole prúdenia sa chová ako kontinuum. Pole prúdenia kontinua je charakterizované vlastnosťami ako rýchlosť, tlak, hustota a teplota, ktoré môžu byť funkciou priestorovej polohy a času. Tieto vlastnosti môžu byť priamo, alebo nepriamo merané v aerodynamických experimentoch, alebo počítané z rovníc pre zachovanie hmoty, hybnosti a energie prúdu vzduchu. Hustota, rýchlosť, viskozita a ďalšie vlastnosti sú použité ku klasifikácií prúdového pola.
Klasifikácia prúdenia.
Rýchlosť prúdu vzduchu je použitá ku klasifikácií prúdenia podľa režimu rýchlosti.
Stlačiteľnosť.
Od stlačiteľnosti prúdenia závisí meniaca sa hustota vzduchu, pretože nastáva zmenšenie objemu vzduchu pri kompresii (zvýšení tlaku vzduchu). V aerodynamike platí, že podzvukové prúdenie je často považované za nestlačiteľné a v tomto prípade zostáva hustota vzduchu konštantná. Častice vzduchu sa pohybujú v dráhe rovnakých prúdnic.
Okolozvukové a nadzvukové prúdenie sa považuje za stlačiteľné a zanedbanie stlačiteľnosti prostredia so zmenou hustoty prúdu vzduchu pri vykonávaní výpočtov vedie k nepresným výsledkom. Vplyv stlačiteľnosti sa berie do úvahy od rýchlostí vyšších ako 500 – /h.
Viskozita.
Viskozita súvisí s vnútorným trením v prúdiacom vzduchu, čo predstavuje silu, ktorá pôsobí proti smeru prúdenia častíc vzduchu. V niektorým prúdových poliach sú vplyvy viskozity veľmi malé a riešenia výpočtov ich môžu zanedbávať. Tieto aproximácie sa nazývajú neviskózne prúdy. Prúdy vzduchu u ktorých nie je zanedbaný vplyv viskozity sa nazývajú viskózne prúdy.
Prostredie prúdenia.
Nakoniec môžu byť aerodynamické problémy klasifikované prostredím prúdenia:
Predpoklad kontinua.
Na rozdiel od kvapalín a pevných látok sú plyny tvorené jednotlivými molekulami, ktoré zaberajú iba malú časť objemu tvorenú plynom. Na molekulárnej úrovni sa prúdiace pole skladá z mnohých individuálnych kolízií medzi molekulami plynu a pevných povrchov. Vo väčšine aerodynamických aplikácií je ale táto diskrétna molekulárna podstata plynov zanedbaná a prúdiace pole je považované za kontinuum. 
Platnosť predpokladu kontinua závisí na hustote plynu a konkrétnej aplikácii. Aby bol predpoklad kontinua platný, musí byť stredná voľná dráha o dosť menšia, ako dĺžka rozsahu konkrétnej aplikácie. Napríklad, mnoho aerodynamických aplikácií sa zaoberá letom lietadla v atmosférických podmienkach, kde stredná voľná dĺžka je v rádoch mikrometrov. V týchto prípadoch sa dĺžková miera lietadla pohybuje od niekoľkých metrov až do niekoľko desiatok metrov, čo predstavuje o dosť väčšiu dĺžku ako stredná voľná dĺžka. Pre tieto aplikácie platí predpoklad kontinua.
Predpoklad kontinua je menej opodstatnený pre prúdenia s extrémne nízkou hustotou, s akou sa lietadlá stretávajú vo vysokých hladinách (napr. 300 000 ft alebo 91,), alebo satelity na nízkej obežnej dráhe Zeme. V týchto prípadoch je štatistická mechanika k riešeniu problémov vhodnejšia ako kontinuálna aerodynamika. K výberu medzi štatistickou mechanikou a kontinuálnou formuláciou aerodynamiky môže byť použité tzv. Knudsenovo číslo.
Výpočtové metódy.
Úvod.
Problémy pri výpočtoch aerodynamiky spôsobuje to, že prúdenie tekutiny závisí nielen od makroskopického tvaru ale aj od mikroskopickej kvality povrchu telesa (lietadla), preto potrebuje aerodynamika podporu od iných vedných odborov (napr. chémia pre špeciálne povrchové nátery). Existujú dosť presné vzorce pre výpočet týchto hodnôt, ale pre ideálnu presnosť sú potrebné skúšky v aerodynamickom tuneli.
Vlastnosti sústavy plyn/teleso sa menia podľa rýchlosti prúdenia. Pre každú z týchto oblastí sa používajú iné aproximačné vzorce.
Najlepšie vzorce sa ale dajú odvodiť pomocou Maxwell-Boltzmannovej štatistiky, pretože dokážu popísať aj vznik turbulencií a vzťah ku kvalite povrchu pevného telesa. Dajú sa ale použiť len pre počítačové simulácie.
Pri počítačoch sa okolie telesa rozdelí na sieť bodov, kde každý bod je pri 3-rozmernom modele matematicky prepojený na 6, pri dvojrozmernom len na 4 susedné body. Táto sieť môže byť teoreticky štvorcová, ale prakticky kopíruje zhruba radiálne povrch telesa. Hustota siete môže byť rovnomerná, ale tam, kde sa očakávajú hustejšie prúdnice alebo komplikovanejšie priebehy prúdenia, sa robí hustejšia.
Podzvuková aerodynamika.
Podzvuková (subsonická) aerodynamika je oblasť aerodynamiky, ktorá sa zaoberá prúdením plynov do rýchlosti 0 – 0,7 M – Machovo číslo. V rozsahu týchto rýchlostí sa výrazne neprejavuje stlačiteľnosť plynov a preto je možné pri meraní, výpočtoch a experimentovaní považovať plynné médium za ideálny plyn. 
Pre podzvukové rýchlosti a pre laminárne prúdenie sa pre výpočet vztlaku dá v jednoduchých prípadoch použiť napr. Bernoulliho rovnica:
formula_1
formula_2 je hustota plynu v formula_3.
Možnosť vzniku turbulencií sa určuje podľa Reynoldsovho čísla.
Najaerodynamickejší tvar pre podzvukové rýchlosti je kvapka, kvapkovitý profil sa na lietadlách vyskytuje na cca 90 % prierezov.
Táto oblasť aerodynamiky je najlepšie preskúmaná a presnosť simulácií je v súčasnosti vyše 99 %.
Supersonická aerodynamika.
Zaoberá sa skúmaním prúdenia plynu pri nadzvukových rýchlostiach v rozsahu (1 mach až 4 machov). Nadzvukové telesá sa dajú spoznať podľa zašpicatelého predku profilu.
Hypersonická aerodynamika.
Pre extrémne vysoké rýchlosti (4 mach a viac), kde sa už plyn ionizuje alebo dokonca môže zmeniť na plazmu. Pre vysoké teploty sa do úvahy berie aj termodynamika a je dôležitá spolupráca s materiálovou vedou. Bežné materiály ako dural sa totiž pri takýchto rýchlostiach roztavia. Najznámejším príkladom hypersonickej rýchlosti sú raketoplány pri vlete do atmosféry.

</doc>
<doc id="85094" url="https://sk.wikipedia.org/wiki?curid=85094" title="Lachíš">
Lachíš

"Pre dnešné sídlo na rovnakom mieste pozri Mošav Lachíš"
Lachíš, tiež "Lachiš"/"Lachis" alebo "Lakíš" (hebr. לכיש) bolo významné staroveké mesto v Izraeli. Je situované niekoľko kilometrov od Kiryat Gatu. Na území bohatého archeologického náleziska sa dnes nachádza "Národný park Lachíš."
História.
Po smrti kráľa Šalamúna (vládol približne v rokoch 970-931 pred Kr.) sa krajina rozdelila na dve kráľovstvá - Izrael a Judeu, pričom Lachíš bol po Jeruzaleme druhým najvýznamnejším mestom v Judei.
Národný park.
Niekdajšie slávne mesto bolo objavené na začiatku 19. storočia. Návštevníci "Národného parku" môžu obdivovať pozostatky kanaánskych chrámov, dômyselný vodovodný systém a mestskú bránu. Britskí archeológovia pri svojom pátraní narazili na studňu, hlbokú 44 metrov. Práve ona bola pravdepodobne dôvodom, pre ktorý Lachíšania zvykli dlho odolávať cudzím votrelcom (Asýrčanom, Babylončanom). Cenným dokumentom je tzv. "Lachíšska listina."

</doc>
<doc id="85097" url="https://sk.wikipedia.org/wiki?curid=85097" title="Lev III. (Byzantská ríša)">
Lev III. (Byzantská ríša)

Lev III. Sýrsky (nesprávne Isaurijský, okolo 675 – † 18. jún 741) bol jedným z najvýznamnejších byzantských cisárov, ktorí kedy na Bospore panovali. Počas svojej vlády (717 – 741) začal boj proti uctievaniu obrazov. Sýrska dynastia, ktorú založil (nesprávne isaurská alebo isaurijská), zotrvala na byzantskom tróne až do roku 797.
Kariéra vojvodcu a nástup na trón.
Konon, ako znelo Levovo rodné meno, pochádzal z východnej časti Byzantskej ríše, narodil sa kdesi v sýrskom pohraničí. Predtým ako bol vymenovaný za byzantského cisára, sa osvedčil v mnohých vojenských funkciách a ako stratég themy Anatolikon.
V roku 717, keď Konštantínopol obliehalo mohutné arabské vojsko, rezignoval cisár Theodosios III. a prenechal obranu hlavného mesta schopnému Kononovi. Lev III. dobre poznal z osobnej skúsenosti vojenské taktiky Arabov (súčasníci ho nazývali "Sarakénofron"), preto začal okamžite pracovať na záchrane Konštantínopola. Napriek veľkému rozsahu ročnej blokády a obetiam, ktoré Arabi podstúpili, skončila sa pre nich táto akcia neúspechom. Prispela k tomu Levova obratná a ľstivá politika, pri ktorej sa osvedčilo aj jeho diplomatické umenie. Dohodol vojenský zásah bulharského chána Tervela na strane Byzancie a pomoc Chazarov, ktorí napadli arabských bojovníkov zozadu. Svoj podiel na neúspechu Arabov mala aj dezercia kresťanských otrokov, zima, hlad a epidémia.
Nový kalif, ktorým sa stal Umar II., nariadil v auguste 718 svojim vojskám ustúpiť od mesta. Arabská flotila pozostávajúca z 1800 lodí, bola takmer zničená "gréckym" ohňom, ktorý Lev prikázal proti nej použiť, a prudkou búrkou v Egejskom mori. Zvyšok pozemnej armády, ktorý dopadol trocha lepšie, odtiahol do Sýrie.
Levova úspešná obrana Konštantínopolu zabránila Arabom v prieniku z východu hlbšie dovnútra kresťanského územia (podobne ako víťazstvo Karola Martela pri Poitiers na západe v roku 732), a mala preto veľký význam zo strategického aj z politického a morálneho hľadiska.
Arabi sa však z grandiózneho neúspechu pod Konštantínopolom onedlho spamätali a už začiatkom dvadsiatych rokov začali podnikať lúpežné vpády do Malej Ázie. Napriek svojmu vojenskému umeniu nedokázal Lev za celé dve desaťročia túto expanziu zastaviť. Obrat prinieslo až jeho víťazstvo pri Akroine v roku 740, ktorým donútil útočníkov uvoľniť západnú časť polostrova.
Reformy.
Na rozdiel od svojich predchodcov vládol Lev takmer štvrťstoročie. Bol to dostatočne dlhý čas na to, aby mohol zaviesť celý rad reforiem, ktorých cieľom bolo posilniť Byzantskú ríšu a priniesť jej väčšiu vnútornú a medzinárodnú stabilitu. Pozornosť venoval právnemu systému ríše, mincovníctvu, vojenstvu. Roku 726 vydal vo svojom mene a mene svojho syna Konštantína nový právny kódex, nazvaný Ekloga.
Lev III. bol úspešný v snahe založiť vlastnú dynastiu. Najznámejšia je jeho reforma cirkevnej praxe (zákaz uctievania obrazov – ikonoklazmus), ktorá bola podľa súčasnej anglickej historičky Judith Herrinovej, ""z dlhodobého hľadiska najmenej dôležitá, napriek tomu však bol kvôli nej označený za heretika a prenasledovateľa cirkvi"."
Boj o uctievanie obrazov.
Iniciátorom odmietnutia uctievania obrazov (ikonodulia, ikonofilia) sa stal cisár osobne, keď roku 726 nariadil, aby z kostolov odstránili všetky obrazy anjelov a svätých. V roku 730 vydal ikonoklastický edikt, ktorým sa obrazoborectvo uviedlo do života a ktorý prikazoval biskupom, aby odstránili z kostolov všetky ikony – zobrazenia členov svätej rodiny a biblických postáv, mučeníkov, svätcov a biskupov aj žijúcich svätých mužov. Patriarchu Germana, ktorý neposlúchol a nechcel odstrániť ikony z hlavného konštantínopolského chrámu Hagia Sofia, zosadil a nahradil ho sympatizujúcim spolupracovníkom Anastasiom. Za Levovym rozhodnutím bola určite zložitá motivácia. Podľa anglického osvietenského historika Edwarda Gibbona, ktorý svojimi názormi na mnoho desaťročí predznamenal bádanie o byzantských dejinách, sa „"nevyznal v náboženskej ani svetskej literatúre, ale výchova a rozum a možno aj kontakt so Židmi a Arabmi prebudili v bojovnom sedliakovi nenávisť voči obrazom"“. Tento názor vychádza z dobových historických prác, tie však boli napísané autormi, ktorí sa prikláňali k uctievaniu. Na formovanie názorov cisára, ktorý pochádzal z východu, mohli mať vplyv maloázijskí biskupi rovnako ako opatrenia chalífu Jazída II., ktorý krátko predtým nariadil odstrániť z mešít figurálnu výzdobu.
Anglický filozof a kultúrny historik Christopher Dawson poukazuje na súvislosť medzi ikonoklazmom a christologickými herézami a tiež paulikiánstvom ako spojovacím článkom medzi nimi. V ich pozadí stál podľa jeho názoru „"pod povrchom hlboko usadený kontrast dvoch kultúr a dvoch duchovných tradícií"“ a „"latentný protiklad orientálnych a gréckych zložiek v náboženskom živote ríše"“, pričom pre kresťanstvo byzantského východu bolo dlhé storočia typické sektárstvo, ktoré odmietalo všetko hmotné, sviatosti, používanie vonkajších znamení a obrady ako idolatriu a uznávalo iba duchovný náboženský ideál. Lev bol bezpochyby vedený tiež úmyslom zastaviť prílišný rozmach kláštorov a v záujme jednoty ríše sa znovu presadiť ako hlava byzantskej cirkvi. Neskôr sa k tomu určite pridala snaha získať bohatstvo, ktoré predstavovali ikony a drahocenné bohoslužobné predmety, a využiť ich v záujme nutnej obrany pred vonkajším nepriateľom.
Bezprostredným podnetom prvého Levovho zákazu bola podľa Judith Herrinovej prírodná katastrofa v roku 726 – obrovská podvodná erupcia v Egejskom mori, ktorá vyvrhla nový ostrov. To považovali v stredoveku za Božie varovanie, preto sa cisár snažil zistiť, prečo k výbuchu sopky došlo. Jeho teológovia mu potom vysvetlili, že Boh sa hnevá na kresťanov, pretože sa prílišným uctievaním obrazov dopúšťajú modloslužobníctva, zatiaľ čo moslimovia odmietajú akékoľvek zobrazovanie živých bytostí a zakazujú to aj kresťanom a židom, ktorí žijú na ich území. Odtiaľ bol už len krôčik k vysvetleniu, prečo neveriaci Arabi už dlhodobo víťazia vo vojnách s kresťanskou Byzanciou.
Opatrenia proti uctievaniu obrazov boli zo začiatku mierne, ich zástancami sa stali predovšetkým obyvatelia Malej Ázie, zatiaľ čo ľudové vrstvy európskej časti ríše sympatizujúce s mníchmi sa postavili na odpor. Takmer bezprostredne po prvých ikonoklastických opatreniach vypuklo povstanie v strednom Grécku. Povstalci provolali cisárom akéhosi Kosmu, ktorý sa roku 727 dokonca pokúsil dobyť Konštantínopol. Oveľa závažnejší bol razantný nesúhlas cirkvi a pápeža. Zo začiatku zaujal Gregor II. voči opatreniam Leva III. umiernený kritický postoj a bezvýsledne ho napomínal. Jeho lojalita pramenila z potreby získať pomoc Byzancie proti Longobardom, rozširujúcim svoje dŕžavy v Itálii. Po vydaní ediktu však jeho nástupca Gregor III. obrazoborectvo odsúdil, pretože bol šokovaný spôsobom, akým cisár zasahoval do záležitostí cirkvi – to bolo v Byzancii, kde bol nastolený cézaropapizmus, celkom bežné, ale na západe si pápež tvrdo bránil svoju nezávislosť na svetskej moci. Roku 731 zvolal Gregor III. synodu talianskych biskupov, ktorá odmietla ikonoklastický dekrét a uvrhla na všetky ikonoklasty vrátane cisára a patriarchu kliatbu, čo znamenalo otvorenú roztržku medzi pápežskou kúriou a Byzanciou. Nešlo v nej len o spor o uctievanie obrazov, ale aj o právo cisára zasahovať do cirkevných záležitostí.
V Itálii vypuklo protibyzantské povstanie a Lev pristúpil k ráznym protiopatreniam. Roku 732 vyňal z pápežskej právomoci rozsiahle byzantské oblasti, Sicíliu, Kalábriu, východné Illyricum (Epeiros, Macedóniu, Tráciu) a zrejme aj Krétu a podriadil ich konštantínopolskému patriarchovi. Na tomto území skonfiškoval pápežské statky. Rada mníchov sa potom uchýlila do Ríma, kde vzniklo niekoľko gréckych kláštorov. Tento zásah do dovtedy panujúcich pomerov výrazne prispel k prehĺbeniu stále zreteľnejšie sa rysujúcej hranice medzi gréckym Východom a latinským Západom.

</doc>
<doc id="85104" url="https://sk.wikipedia.org/wiki?curid=85104" title="Faktoriál">
Faktoriál

V matematike sa pojmom faktoriál prirodzeného čísla formula_1 označuje súčin všetkých prirodzených čísel od formula_1 po 1. Zapisuje sa formula_3 a číta sa „n faktoriál“. Napríklad:
formula_4
Definícia.
Faktoriál kladného celého čísla formula_1 je definovaný vzťahom:
formula_6
Pre potreby kombinatoriky je výhodné definovať aj faktoriál nuly. V takom prípade sa definitoricky kladie formula_7.
Kombinatorické súvislosti.
Faktoriál čísla formula_1 sa rovná počtu rôznych permutácii formula_1-prvkovej množiny.
Asymptotické vlastnosti.
Funkcia faktoriál rastie rýchlejšie, než akákoľvek exponenciálna funkcia a tým skôr rýchlejšie než akýkoľvek mnohočlen.
Pre zaujímavosť, už formula_10 predstavuje približne číslo 1,197·10100 čo je číslo väčšie ako odhadovaný počet atómov v nám známom vesmíre.
Algoritmické implementácie.
Implementácia pomocou rekurzívnej funkcie. Ukážka v pseudokóde:
 function faktorial(n)
 if n = 0
 then return 1
 else return n * faktorial(n - 1)
Ukážka implementácie v programovacom jazyku C:
 "long double" faktorial ("int" n) {
 "long double" b = 1;
 while (n--)
 b*=n+1;
 return b;
Dvojitý faktoriál, multifaktoriál.
Okrem bežného faktoriálu sa môže definovať tiež dvojitý faktoriál, označený "n"!!, v ktorom sa činitele znižujú po dvoch namiesto po jednom. Je možno ho rekurzívne definovať ako
formula_11
Napríklad 8!! = 8 ⋅ 6 ⋅ 4 ⋅ 2 = 384, 9!! = 9 ⋅ 7 ⋅ 5 ⋅ 3 ⋅ 1 = 945.
Postupnosť dvojitých faktoriálov čísel 0, 1, 2, … začína
1, 1, 2, 3, 8, 15, 48, 105, 384, 945, 3840, …
Okrem dvojitého faktoriálu môžeme túto ideu zovšeobecniť na (už nie príliš používané) multifaktoriály "n"!!!, "n"!!!! atď. (všeobecne "n"!("k")).

</doc>
<doc id="85106" url="https://sk.wikipedia.org/wiki?curid=85106" title="Číslica">
Číslica

Číslica, alebo cifra (z arab. ألصفر/'as-sifr = nula), je znak (symbol) používaný na zápis hodnoty čísla v danom rade v pozičnej číselnej sústave.
V desiatkovej (decimálnej) sústave sa používajú číslice "0", "1", "2", "3", "4", "5", "6", "7", "8", "9".
Na zápis čísiel v šestnástkovej (hexadecimálnej) sústave sa ako číslice používajú aj písmená "A", "B", "C", "D", "E", "F".
V laickom použití sa slovo "číslica" často mylne používa vo význame "číslo".
Najčastejšie je používaná pozičná číselná sústava. Príkladom sú najpoužívanejšie arabské číslice - znaky „0“ až „9“ (používané v desiatkovej sústave), „0“ a „1“ (v binárnej sústave), alebo číslice „0“ až „9“, „A“, „B“, „C“, „D“, „E“ a „F“ v šestnástkovej sústave.

</doc>
<doc id="85107" url="https://sk.wikipedia.org/wiki?curid=85107" title="Cifra">
Cifra



</doc>
<doc id="85109" url="https://sk.wikipedia.org/wiki?curid=85109" title="STS 121">
STS 121



</doc>
<doc id="85112" url="https://sk.wikipedia.org/wiki?curid=85112" title="Chata na Grúni">
Chata na Grúni

Chata na Grúni je horská chata vo Vrátnej doline nachádzajúca sa pod Poludňovým grúňom vo výške na križovatke turistických chodníkov. Chata poskytuje ubytovanie (40 lôžok) a stravovanie. Taktiež sa pri chate nachádzajú aj dva lyžiarske vleky.

</doc>
<doc id="85113" url="https://sk.wikipedia.org/wiki?curid=85113" title="Chorepa">
Chorepa

Chorepa () je lúčne sedlo na strednom Slovensku v Stolických vrchoch, v podcelku Klenovské vrchy.
Sedlom prechádza cesta II/526 z Kokavy nad Rimavicou do Klenovca, ktorý leží priamo pod sedlom. Sedlom tiež vedie žlto značená trasa z osady Laz na Bodnárku (.
V sedle je autobusová zastávka a pamätník SNP. Zároveň ním vedie hranica medzi okresmi Poltár a Rimavská Sobota a zasahuje na katastrálne územie obcí Kokava nad Rimavicou a Klenovec.

</doc>
<doc id="85114" url="https://sk.wikipedia.org/wiki?curid=85114" title="Kislovodsk">
Kislovodsk

Kislovodsk (, doslovne po slovensky: "kyslá voda") je kúpeľné mesto v Stavropoľskom kraji, v Rusku. Leží na severe kaukazskej oblasti, medzi Čiernym a Kaspickým morom. Je pomenované po minerálnych prameňoch, ktoré sa nachádzajú okolo mesta. 
Na konci 19. a začiatkom 20. storočia bolo mesto Kislovodsk domovom hudobníkov, umelcov a členov ruskej aristokracie, vrátane nositeľa Nobelovej ceny za literatúru Alexandra Solženicyna.

</doc>
<doc id="85118" url="https://sk.wikipedia.org/wiki?curid=85118" title="Prašivá (sedlo)">
Prašivá (sedlo)

Prašivá () je sedlo vo Veporských vrchoch.
Vedie ním cesta II/526 z Hriňovej do Kokavy nad Rimavicou.
Poloha.
Nachádza sa v juhozápadnej časti Veporských vrchov, v geomorfologickom podcelku Sihlianska planina. Leží v hrebeni, vedúcom z Dlhého grúňa () južným smerom na Bykovo (), konkrétne medzi Chocholnou () na západe a kótou na východe. Oblasť je pokrytá lesným porastom a patrí do povodia rieky Ipeľ. Voda zo severovýchodnej časti odteká menším potokom priamo do Ipľa, juhozápadné svahu odvodňuje potok Chocholná.
Sedlo je situované v kopaničiarskej oblasti katastrálneho územia obce Látky v okrese Detva v Banskobystrickom kraji. Západným smerom sa pod sedlom nachádza rekreačné stredisko Látky-Prašivá. Sedlom prechádza cesta II/526, ktorá spája Kokavu nad Rimavicou s Hriňovou. Hrebeňom vedie turistický chodník i cyklotrasa.

</doc>
<doc id="85120" url="https://sk.wikipedia.org/wiki?curid=85120" title="Herlianske sedlo">
Herlianske sedlo

Herlianske sedlo () je sedlo v hlavnom hrebeni centrálnej časti Slanských vrchov. Leží medzi vrchmi Mošník () a Črchlina (), oddeľuje podcelky Mošník a Makovica. Lokalitou prechádza Medzinárodná diaľková turistická trasa E3.
Sedlom vedie cesta II/576 spájajúca Košice s Vranovom, na úseku medzi obcami Herľany a Banské. Taktiež ním prechádza červeno-značená turistická trasa z Dargovského priesmyku na vrch Makovica ().

</doc>
<doc id="85121" url="https://sk.wikipedia.org/wiki?curid=85121" title="Dargovský priesmyk">
Dargovský priesmyk

Dargovský priesmyk () je priesmyk v hlavnom hrebeni centrálnej časti Slanských vrchov, oddeľuje podcelky Mošník na severe a Bogota na juhu. Lokalitou prechádza Medzinárodná diaľková turistická trasa E3.
Sedlo priesmyku sa nachádza na severovýchodnom úpätí vrchu Ploská () a je oblasťou prameňov Trnávky. 
Dejiny.
Od 9. decembra 1944 do noci zo 17. na 18. januára 1945 tu prebiehali ťažké boje medzi vojskami nemeckého Wehrmachtu (zväzky a útvary XXXXIX. horského zboru 1. tankovej armády generálplukovníka G. Heinriciho) a Červenou armádou (zväzky a útvary 1. gardovej armády generálplukovníka A.A. Grečka do januára 1945, od januára 1945 18. armády generálporučíka A.J. Gastiloviča). 
Prekonať Dargovský priesmyk sa Červenej armáde podarilo 18. januára 1945, keď nemecké vojská v dôsledku mohutnej sovietskej ofenzívy 1. ukrajinského frontu v Poľsku (Visliansko-Odrianska strategická operácia) a 4. ukrajinského frontu na Slovensku a v Poľsku (Západokarpatská strategická operácia), začali ustupovať na západ. Dňa 19. januára 1945 boli zväzkami 18. armády z juhu a juhovýchodu oslobodené Košice. 
Straty, ktoré v bojoch o Dargovský priesmyk utrpela Červená armáda, možno odhadovať na 4000-5000 padlých (4743 podľa hlásení z exhumácií), no ich presný počet je v súčasnosti predmetom výskumu. Straty Wehrmachtu boli s ohľadom na dobre vybudovanú obranu vo vertikálne členitom teréne niekoľkokrát nižšie. 
V sedle Dargovského priesmyku viedol v minulosti náučný chodník s expozíciou 85 mm protilietadlového kanóna vz. 44 S, skupinou umelo vytvorených zemných zrubov, panelom s nálezmi z Dargovského bojiska a plánovanými exponátmi techniky. Zanikol však prehradením jeho vyústenia na odstavnú plochu - parkovisko, v dôsledku odpredaja budovy reštaurácie do súkromných rúk. V roku 2008 bolo občianskym združením Outdoor klub Svidník odvezené aj torzo protilietadlového kanónu vz. 44 S, následne zrekonštruované a vystavené pri novovytvorenom náučnom chodníku v k.ú. obce Belejovce (okr. Svidník). V súčasnosti sa dargovský náučný chodník nachádza v dezolátnom stave, pričom sa počíta s likvidáciou zostávajúcich zemných zrubov (odporúčanie Vojenského múza Svidník v liste zo dňa 17.10.2002). V priestore odstavnej plochy - parkoviska, bezprostredne pri hlavnej ceste, sa nachádzajú exponáty pásovej obrnenej techniky (samohybné delo SU-100 a stredný tank T-34-85). Na informačnej tabuli si návštevník môže prečítať krátku informáciu o priebehu tunajších bojov.
Pamätník.
Samotný Pamätník víťazstva ležiaci južne od hlavnej cesty bol odhalený pri príležitosti 10. výročia bojov o Dargovský priesmyk. Jeho autorom je sochár Vojtech Löffler. Symbolizuje privítanie červenoarmejca východoslovenským ľudom, ktorý reprezentuje robotník a roľníčka. Do štátneho zoznamu kultúrnych pamiatok východoslovenského kraja bol zapísaný dňa 26.6.1963 pod názvom "Pamätník oslobodenia východného Slovenska sovietskou armádou, situovaný na hranici chotárov obcí Košický Klečenov a Dargov". Pôvodne bol umiestnený v tesnej blízkosti hlavnej cesty. Na súčasné miesto ho v súvislosti s výstavbou areálu premiestnili až v roku 1975. Už z pôvodného názvu pamätníka vyplýva, že bol odhalený na počesť nielen padlým sovietskym vojakom v Dargovskom priesmyku, ale celkovo padlým sovietskym vojakom na území východného Slovenska. Oficiálne tradovaný počet padlých 22 000, ktorým na pamiatku vznikol aj pridružený Ružový sad, je teda počet padlých sovietskych vojakov na území východného Slovenska, zodpovedajúci celkovému počtu pochovaných vojakov na cintorínoch Červenej armády v Michalovciach, Košiciach, Trebišove a Humennom. Pamätník sa netýka Karpatsko-duklianskej operácie, nakoľko tá má svoje vlastné pietne miesto s priľahlými hromadnými hrobmi vo Svidníku.
Východne od priesmyku je čerpacia stanica a rekreačné stredisko Biele Studničky. Severne od neho leží chatová osada a zaniknuté stredisko Borda-kúpele. Priamo v priesmyku sa nachádza aj horáreň Mochnáč, na ktorej mieste stála kedysi horáreň a poľovnícky zámoček.
Doprava.
Priesmykom vedie dôležitá cestná spojnica Košíc so Zemplínom, cesta I/19 ako súčasť medzinárodnej európskej trasy E50. V priestore priesmyku sa v budúcnosti predpokladá výstavba úseku diaľnice D1. Pri pamätníku je autobusová zastávka "Košický Klečenov, Ružový sad".
Turizmus.
Priesmykom prechádza červeno-značkovaný turistický chodník (súčasť medzinárodnej trasy E8) do Herlianskeho sedla a vychádza modro-značkovaný turistický chodník do rekreačného strediska Borda-kúpele. Obľúbenou turistickou atrakciou bola v minulosti Sieň bojovej slávy, ktorá je súčasťou dargovského areálu. V súčasnosti nie je z dôvodu reklamačného konania na stavebné úpravy a chýbajúcej expozície sprístupnená pre verejnosť. Sieň a areál je v správe Kultúrneho centra Abova - rozpočtovej organizácie Košického samosprávneho kraja.

</doc>
<doc id="85122" url="https://sk.wikipedia.org/wiki?curid=85122" title="Makovský priesmyk">
Makovský priesmyk

Makovský priesmyk () je sedlo na Kysuciach, na rozhraní Javorníkov a Turzovskej vrchoviny, medzi vrchmi Dupačka () a Beskydok (), na slovensko-českej štátnej hranici.
Priesmykom vedie cesta II/487 odbočujúca z cesty I/10, ktorá vedie z Makova do Velkých Karlovic. Spája údolie Kysuce s moravským Vsetínskom. 
Ďalej ním prechádza náučný chodník Javorníky-Družba, hrebeňom vedie červeno-značkovaný turistický chodník súbežne s lyžiarskou turistickou trasou od sedla Pindula ďalej na sever, do sedla Bumbálka.
V priesmyku je na slovenskej strane motorest, na českej strane pamätník SNP.

</doc>
<doc id="85123" url="https://sk.wikipedia.org/wiki?curid=85123" title="Bumbálka">
Bumbálka

Bumbálka () je horské sedlo v hlavnom hrebeni Turzovskej vrchoviny, medzi vrchmi Beskydok () a Beskyd (), na slovensko-českej štátnej hranici.
Južne od sedla pramení na slovenskom území potok Trojačka, zdrojnica Kysuce. Sedlom vedie hlavné európske rozvodie.
Bumbálkou prechádza dôležitá cestná spojnica E442 v trase cesty I/10 z Valašského Meziříči do Žiliny cez Makov. Je tu hraničný prechod, horský hotel a lyžiarsky vlek. 
V súčasnosti je oblasť sedla rekreačnou oblasťou na oboch stranách hranice. Stretávajú sa tu červeno-značkovaná turistická trasa od Makovského priesmyku po hrebeni ďalej na severovýchod, žlto-značkovaná trasa vedie z osady Trojačka do osady Salajka na moravskej strane. Hlavný hrebeň sleduje aj lyžiarska turistická trasa, náučný chodník spája Bumbálku s južnejšie ležiacim Makovským priesmykom. Lokalitou prechádza Medzinárodná diaľková turistická trasa E3.

</doc>
<doc id="85124" url="https://sk.wikipedia.org/wiki?curid=85124" title="Prašivá">
Prašivá

Prašivá môže byť:
na Slovensku:
v Česku:

</doc>
<doc id="85125" url="https://sk.wikipedia.org/wiki?curid=85125" title="Javorník (sedlo)">
Javorník (sedlo)

Javorník () je sedlo v Javorníkoch, medzi vrchom Čerenka () a kótou , v hlavnom hrebeni pohoria. Leží v pramennej oblasti Kolárovického potoka ako pravostranného prítoku Váhu. 
Sedlom vedie dôležitá cestná spojnica I/10 spájajúca horné Kysuce s Považím, úsek Makov - Bytča. V sedle je parkovisko a motorest, viaceré ubytovacie kapacity sú lokalizované priamo pod sedlom. Prechádza ním tiež hranica medzi okresmi Čadca a Bytča.
Sedlo Javorník je križovatkou turistických trás a súbežne s červeno-značkovaným turistickým chodníkom vedie aj lyžiarska turistická trasa. 

</doc>
<doc id="85126" url="https://sk.wikipedia.org/wiki?curid=85126" title="Semeteš (sedlo)">
Semeteš (sedlo)

Semeteš () je sedlo v severnej časti Javorníkov, medzi vrchmi Solisko () a Galkovo (). Južné svahy sú pramennou oblasťou Rovnianky tečúcej na juh do Váhu.
Sedlom prechádza druhá spojnica horných Kysúc s Považím, cesta II/541 medzi Turzovkou a Kotešovou. Je križovatkou turistických trás: červeno-značkovaná vedúca po hlavnom hrebeni Javorníkov od Vrchrieky () do sedla Javorník () a žlto-značkovaná trasa z Vysokej nad Kysucou do obce Dlhé Pole. Sedlom tiež vedie lyžiarska turistická trasa a cyklotrasa.
V sedle je motorest, priamo pod sedlom na severovýchodnej strane leží osada Semeteš.

</doc>
<doc id="85127" url="https://sk.wikipedia.org/wiki?curid=85127" title="Semeteš">
Semeteš

Semeteš môže byť:

</doc>
<doc id="85128" url="https://sk.wikipedia.org/wiki?curid=85128" title="Dujava">
Dujava

 
Dujava (; ) je sedlo v severnej časti Ondavskej vrchoviny. Prechádza ním slovensko-poľská štátna hranica a ňou vedúca Medzinárodná diaľková turistická trasa E3.
Sedlom vedie cesta II/545 zo Zborova cez obec Becherov (leží južne od sedla) do poľského mesta Gorlice. Pod sedlom je na slovenskej strane v blízkosti bývalej colnice vojenský cintorín a pamätník padlým v 1. svetovej vojne. 

</doc>
<doc id="85129" url="https://sk.wikipedia.org/wiki?curid=85129" title="Grob">
Grob

 "Články o rovnomenných obciach, pozri: Slovenský Grob, Chorvátsky Grob."
Grob () je sedlo v Ondavskej vrchovine, medzi Rajsovou horou () a Ostrým vrchom (). Spája dve brázdy - väčšiu Stropkovskú na severovýchode a menšiu brázdu, v ktorej leží obec Rovné na juhozápade.
Sedlom prechádza cesta III. triedy 556020 z Rovného do Svidníka a zeleno značkovaná turistická trasa z Čiernej hory () do obce Rakovčík.

</doc>
<doc id="85130" url="https://sk.wikipedia.org/wiki?curid=85130" title="Priehyby">
Priehyby

Priehyby () je sedlo v pohorí Čergov, medzi vrchmi Hrašovík() a Kozí hrb (). Na severnej strane pramení pravostranný prítok Tople, Vlčí potok.
Sedlo je križovatkou turistických chodníkov, modro-značkovaný vedie po hlavnom hrebeni Čergova medzi Minčolom () a sedlom Lysina (), zeleno-značkovaný vedie z obce Livov do Olejníkova.
V sedle stojí pútnická kaplnka a prechádza ním neudržiavaná asfaltová cesta z Livova do Pečovskej Novej Vsi. Cesta nie je zo strany obce Majdan zjazdná pre bežné automobily. Poradia si s ňou iba terénne automobily. Tiež ním vedie hranica medzi okresmi Bardejov a Sabinov.

</doc>
<doc id="85134" url="https://sk.wikipedia.org/wiki?curid=85134" title="Študentský domov a jedáleň Ľudovíta Štúra">
Študentský domov a jedáleň Ľudovíta Štúra



</doc>
<doc id="85145" url="https://sk.wikipedia.org/wiki?curid=85145" title="Dukliansky priesmyk">
Dukliansky priesmyk

 
Dukliansky priesmyk (; ) je sedlo v severnej časti Laboreckej vrchoviny nad obcou Vyšný Komárnik, medzi vrchom Kýčera (579,0 m n. m.) a Biely kopec (). Sedlom prebieha slovensko-poľská štátna hranica a je najnižšie položeným a najschodnejším horským priechodom Karpatského oblúka. 
Priesmykom vedie dôležitá cestná spojnica medzi Slovenskom a Poľskom, cesta I/21 a v jej trase vedená E 371 spájajúca Svidník s poľským mestom Dukla, podľa ktorého bol pomenovaný. Taktiež je významnou križovatkou turistických chodníkov, keďže sa tu križuje hraničným hrebeňom prechádzajúca červeno-značkovaná Východokarpatská magistrála a ňou vedúca medzinárodná trasa E3 s Cestou hrdinov SNP (súčasť medzinárodnej trasy E8). Na poľskej strane sa pripájajú ďalšie dva turistické chodníky.
Dejiny.
Dukliansky priesmyk je známy z obdobia 2. svetovej vojny Karpatsko-duklianskou vojenskou operáciou, pri ktorej v období od 8. septembra 1944 do 27. októbra 1944 zahynulo tu asi 21 000 sovietskych a 1800 československých bojovníkov. Ranených bolo 88 000 vojakov. Celkové straty nemeckých vojsk vrátane ranených a nezvestných sa pohybovali medzi 50 000 - 70 000.
„Pamätník a cintorín príslušníkov 1. československého armádneho zboru“ je národnou kultúrnou pamiatkou, na cintoríne sú hroby s menami 1 265 padlých bojovníkov. Pod sedlom stojí kamenný pylón (výška 28 m) s monumentálnym súsoším „Vďaka matky sovietskemu vojakovi za oslobodenie“ a obradnou sieňou. Pred pamätníkom bola vysadená „Aleja hrdinov Dukly“. Priamo na štátnej hranici vztýčili na mieste bývalej „Pozorovateľne generála Ludvíka Svobodu“ 49 metrov vysokú vežu.
Od Duklianskeho priesmyku až po obec Krajná Poľana sa rozprestiera areál „Vojenského prírodného múzea na Dukle“ a „Pamätník pyrotechnikov“ (4 metre vysoký žulový kváder s rukami, symbolizuje ženistu zneškodňujúceho míny nastražené nacistami).
Pod priesmykom je veľké parkovisko, bufet a hotel.

</doc>
<doc id="85146" url="https://sk.wikipedia.org/wiki?curid=85146" title="Ľubomír Jahnátek">
Ľubomír Jahnátek

Prof. Ing. Ľubomír Jahnátek, CSc. (* 16. september 1954, Nitra) je slovenský vysokoškolský pedagóg a politik. V rokoch 2006 až 2010 pôsobil ako minister hospodárstva, v rokoch 2012 až 2016 ako minister pôdohospodárstva a rozvoja vidieka a v rokoch 2017 až 2020 bol predsedom Úradu pre reguláciu sieťových odvetví (ÚRSO).
Štúdium.
V roku 1973 ukončil vysokoškolské štúdium na Slovenskej vysokej škole technickej v Bratislave. Potom v rokoch 19781992 pracoval na Výskumnom ústave spracovania a aplikácie plastických látok. Od roku 1992 až do 2005 bol generálny riaditeľ a výrobno-technický námestník v Plastike v Nitre a riaditeľ pre stratégiu v Duslo Šaľa.
Politická kariéra.
Jahnátek je bývalý člen komunistickej strany. V rokoch 2006 až 2010 pôsobil ako minister hospodárstva v prvej Ficovej vláde. V parlamentných voľbách v roku 2010 získal mandát poslanca za SMER-SD, ktorý obhájil aj v nasledujúcich (predčasných) voľbách. Mandát neuplatnil, v druhej Ficovej vláde bol vymenovaný za ministra poľnohospodárstva a rozvoja vidieka.
Ako minister hospodárstva dostal od dekana Materiálovotechnologickej fakulty Pamätnú mincu A. B. Stodolu.
Akademická kariéra.
Popri ministerskej funkcii pôsobil aj na Materiálovotechnickej fakulte STU v Trnave. V januári 2010 mu prezident Ivan Gašparovič udelil titul profesora elektroenergetiky, aj napriek medializovaným pochybnostiam o jeho kvalifikácii a praxi v odbore. Medzi problémami profesúry bol fakt, že Jahnátek nepracoval 5 a viac rokov po získaní habilitácie na verejnej vysokej škole v odbore profesúry. Ďalším kritériom je vedenie doktorandov. Z dvoch, ktorých viedol, jeden nerobil doktorát z elektrotechniky, druhému bol vedúci len po úmrtí pôvodného vedúceho. Téma inauguračnej prednášky bola "Stratégie energetickej bezpečnosti elektrizačnej sústavy Slovenskej republiky". Energetickú stratégiu pripravuje Ministerstvo hospodárstva SR a spolupracujú na nej viacerí odborníci.
Predseda Úradu pre reguláciu sieťových odvetví.
24. júla 2017 bol treťou Ficovou vládou vymenovaný do funkcie predsedu Úradu pre reguláciu sieťových odvetví, vo funkcii nahradil Jozefa Holjenčíka. Opozícia výber kritizovala. Podľa SaS Jahnátek nespĺňa podmienku sedemročnej praxe v sieťových odvetviach, v cenotvorbe alebo v tvorbe koncepcií v energetike. Nespĺňa ani zákonnú požiadavku na politickú nestrannosť tejto funkcie. Po výbere do funkcie vláda tajila Jahnátkov životopis. Do funkcie bol uvedený 25. júla 2017.
4. júna 2020 ho vláda Igora Matoviča na návrh ministra hospodárstva Richarda Sulíka odvolala. Dôvodom malo byť nesplnenie zákonných podmienok na výkon tejto funkcie, porušenie princípu nezávislosti úradu a konflikt záujmov v súvislosti s pôsobením syna odvolaného predsedu ÚRSO. Jahnátek podal sťažnosť na Ústavný súd, ktorý v januári 2022 rozhodol, že vláda odvolaním porušila jeho práva na prístup k verejným funkciám a na inú právnu ochranu, nevyhovel však Jahnátkovmu návrhu na zrušenie uznesenia o jeho odvolaní.

</doc>
<doc id="85147" url="https://sk.wikipedia.org/wiki?curid=85147" title="František Kašický">
František Kašický

PhDr. Mgr. František Kašický, PhD., MBA, LL.M (* 18. november 1968, Gelnica) je slovenský vojak, politik a diplomat. Od 4. júla 2006 do 30. januára 2008 bol ministrom obrany SR v prvej vláde Roberta Fica. Následne pôsobil ako diplomat v službách Ministerstva zahraničných vecí a európskych záležitostí SR, okrem iného ako veľvyslanec Slovenska pri NATO a v Nórsku. Aktuálne je starostom obce Častá. 
Životopis.
Absolvoval Strednú poľnohospodársku školu v Košiciach-Barci. Vysokoškolské vzdelanie získal v rokoch 19871991 na Vysokej vojenskej pedagogickej škole v Bratislave. 
Od roku 1991 pôsobil Kašický vo viacerých hodnostiach v ozbrojených silách a v aparáte ministerstva obrany. Najprv bol v rokoch 19911993 ako starší dôstojník sociálneho riadenia. V rokoch 19931998 bol redaktorom-špecialistom vojenského týždenníka "Obrana". Pôsobil potom ako vedúci redaktor-špecialista oddelenia pre tlač a informácie Kancelárie ministra obrany. Tiež pracoval ako tlačový tajomník ministra obrany a náčelník skupiny pre tlač a informácie ministerstva obrany (MO SR). Neskôr sa stal riaditeľom tlačového oddelenia a hovorcom MO SR. V rokoch 19982000 bol vymenovaný za štátneho tajomníka MO SR.
V rokoch 20012003 pracoval ako riaditeľ Kancelárie ministra obrany (MO) SR a riaditeľ komunikačného odboru. V rokoch 20032004 bol riaditeľom Vojenského obranného spravodajstva. Od roku 2004 pôsobil vo funkciách tajomníka Výboru NR SR pre obranu a bezpečnosť, Osobitného kontrolného výboru NR SR na kontrolu činnosti Národného bezpečnostného úradu a Výboru NR SR na kontrolu použitia informačno-technických prostriedkov.
Po parlamentných voľbách v roku 2006 sa stal ministrom obrany vo vláde Roberta Fica. Z postu odstúpil 30. januára 2008 v súvislosti so spornými verejnými obstarávaniami ministerstva obrany. Vo funkcii ministra obrany ho nahradil dovtedajší štátny tajomník Jaroslav Baška.
V rokoch 2008 až 2013 bol mimoriadny a splnomocnený veľvyslanec Slovenska pri Organizácii Severoatlantickej zmluvy (NATO), vedúci delegácie a stály predstaviteľ Slovenska pri Severoatlantickej rade - Brusel, Belgicko. Od 18. apríla 2013 pôsobil ako mimoriadny a splnomocnený veľvyslanec Slovenska v Nórsku.
V septembri 2017 ukončil pôsobenie na poste veľvyslanca v Osle. Následne sa vrátil na Ministerstvo zahraničných vecí, do roku 2020 pracoval ako veľvyslanec s osobitným poslaním pre granty Finančného mechanizmu Európskeho hospodárskeho priestoru, Nórskeho finančného mechanizmu a Švajčiarskeho finančného mechanizmu, od 2022 je uvoľnený pre výkon verejnej funkcie ako starosta obce.
Vo voľbách do orgánov samosprávy obcí v roku 2022 bol zvolený za starostu obce Častá, keď kandidoval za strany SMER-SD a HLAS-SD a získal 562 hlasov (52,23 %). Vo voľbách do Národnej rady SR kandidoval na kandidátke SMER-SD za poslanca pod číslom 98, nebol zvolený.
František Kašický je ženatý a má dve deti. Hovorí po anglicky (aktívne) a rusky (pasívne).

</doc>
<doc id="85148" url="https://sk.wikipedia.org/wiki?curid=85148" title="Ivan Valentovič">
Ivan Valentovič

MUDr. Ivan Valentovič (* 15. apríl 1954, Trnava) je slovenský lekár, politik. V rokoch 2006 až 2008 bol ministrom zdravotníctva.
Život.
Po absolvovaní Lekárskej fakulty Univerzity Komenského v Bratislave nastúpil v roku 1980 na Kliniku telovýchovného lekárstva Fakultnej nemocnice v Bratislave, kde pôsobil ako sekundárny lekár. V roku 1986 nastúpil na ministerstvo zdravotníctva, kde pracoval najskôr ako odborný referent, neskôr ako vedúci oddelenia organizácie a riadenia zdravotníctva. V rokoch 1992 až 1994 pracoval v Národnej poisťovni na pozícii námestníka riaditeľky.
Počas lekárskej praxe dosiahol atestácie z vnútorného lekárstva, fyziatrie, liečebnej rehabilitácie, balneológie, sociálneho lekárstva a organizácie zdravotníctva. Absolvoval deväťmesačný kurz Svetovej zdravotníckej organizácie pre riadiacich pracovníkov v zdravotníctve a študijné pobyty v Indianopolise a Fort Worth v Spojených štátoch, v Drážďanoch v Nemecku a školenie na CMC Graduate School of Bussines Čelákovice v Česku.
V rokoch 1994 až 1998 pracoval vo Vzájomnej životnej poisťovni najprv ako riaditeľ sekcie poistenia, v roku 1997 postúpil do funkcie riaditeľa zdravotnej poisťovne. Od roku 1998 pôsobil v zdravotnej poisťovni Apollo, kde pracoval ako námestník generálneho riaditeľa. Odtiaľ v roku 2004 prešiel do Spoločnej zdravotnej poisťovne, kde usadol do kresla generálneho riaditeľa, neskôr predsedu predstavenstva.
Politická činnosť.
Po parlamentných voľbách v roku 2006 ho predseda vlády nominoval do pozície ministra zdravotníctva. Z funkcie odstúpil na vlastnú žiadosť 3. júna 2008 z osobných dôvodov, vystriedal ho Richard Raši. Na návrh vlády bol v júni 2008 menovaný za predsedu Dozornej rady Úradu pre dohľad nad zdravotnou starostlivosťou. 

</doc>
<doc id="85149" url="https://sk.wikipedia.org/wiki?curid=85149" title="Miroslav Jureňa">
Miroslav Jureňa

Ing. Miroslav Jureňa (* 17. jún 1954, Skalica) je slovenský podnikateľ v poľnohospodárstve a politik. Od júla 2006 do novembra 2007 bol minister pôdohospodárstva Slovenska. Bol tiež podpredsedom strany ĽS-HZDS.
Životopis.
Jureňa v roku 1977 absolvoval Vysokú školu poľnohospodársku v Nitre. V rokoch 19771990 hlavným ekonómom jednotného roľníckeho družstva v Gbeloch. Bol členom KSČ. Po nežnej revolúcií 1989 začal od roku 1991 v poľnohospodárstve podnikať. Pôsobil vo výkonných riadiacich pozíciách a tiež ako člen orgánov obchodných spoločností. Vo svojej praxi sa venoval problematike pôdohospodárstva a vidieka.
Politická kariéra.
Bol poslancom mestského zastupiteľstva v Gbeloch.
Jureňa bol ministrom pôdohospodárstva a rozvoja vidieka SR v prvej vláde Roberta Fica. V novembri 2007 bol prinútený odstúpiť z funkcie ministra po škandále so sporným prevodom pozemkov na Slovenskom pozemkovom fonde. Rozlúčkovú tlačovú konferenciu usporiadal v kravíne vo Vajnoroch, kde obvinil premiéra Fica zo zaujatosti a uviedol, že zodpovednosť za dianie v SPF nesie hlavne strana SMER-SD.

</doc>
<doc id="85150" url="https://sk.wikipedia.org/wiki?curid=85150" title="Marian Janušek">
Marian Janušek

Marian Janušek (* 29. február 1960, Bratislava) je slovenský politik. V rokoch 20062009 bol ministrom výstavby a regionálneho rozvoja.
Jeho najväčšou politickou kauzou bol tzv. nástenkový tender.

</doc>
<doc id="85151" url="https://sk.wikipedia.org/wiki?curid=85151" title="Viera Tomanová">
Viera Tomanová

Ing. Viera Tomanová, PhD. (* 5. február 1948, Bratislava) je slovenská politička a vysokoškolská pedagogička. V rokoch 2006 až 2010 bola ministerkou práce, sociálnych vecí a rodiny.
Život.
Vysokoškolské vzdelanie získala na Vysokej škole ekonomickej v Bratislave v roku 1972. V roku 2005 úspešne obhájila dizertačnú prácu v odbore sociálna práca na Vysokej škole zdravotníctva a sociálnej práce sv. Alžbety v Bratislave a získala titul PhD. Bola členkou KSČ. Už pred Nežnou revolúciou v roku 1988 nastúpila na na Ministerstvo práce, sociálnych vecí a rodiny SR. Až do roku 2003 postupne zastávala viacero pozícií: hlavný štátny radca, riaditeľka odboru sociálnych služieb a tiež pracovala ako poradkyňa ministra práce a sociálnych vecí Petra Magvašiho.
Od roku 1994 prednášala na niekoľkých slovenských univerzitách a vysokých školách: najprv na Katedre sociálnej práce Univerzity Komenského a Fakulte zdravotníctva a sociálnej práce Trnavskej univerzity, od roku 2003 na Vysokej škole zdravotníctva a sociálnej práce sv. Alžbety.
Riadila Domov dôchodcov v Dúbravke v Bratislave a neskôr Domov sociálnych služieb vo Veľkom Bieli. Zastávala aj manažérsky post v organizácii Privilégium.
Politická činnosť.
V rokoch 2006 až 2010 bola ministerkou práce, sociálnych vecí a rodiny vo vláde Roberta Fica. V roku 2010 bola zvolená za poslankyňu NR SR. Počas pôsobenia vo funkcii ministerky sa s jej menom spájalo viacero káuz a čelila i odvolávaniu zo svojho postu. Za poslankyňu NR SR bola zvolená aj po predčasných voľbách v roku 2012. Vo funkcii pôsobila do decembra 2015, kedy ju parlament zvolil do funkcie komisárky pre deti.
Kauza zneužitie služobného auta.
V apríli 2007 si ministerka nechala poslať do Lisabonu prázdnu limuzínu so šoférom, hoci sama sa do Portugalska dopravila letecky. Za plytvanie verejnými financiami kritizovali ministerku predstavitelia koalície aj opozície. V novembri 2007 povýšila Tomanová svojho šoféra na riaditeľa odboru kontroly a monitoringu, hoci nemal žiadne skúsenosti s eurofondmi.
Kauza Privilégium.
Ministerka Tomanová pridelila roku 2006 dotáciu neziskovej organizácii Privilégium, v ktorej predtým pracovala ako manažérka. Dotácia vo výške 1,5 milióna korún bola organizácii udelená napriek tomu, že mala dlhy voči Sociálnej poisťovni vo výške 17 miliónov korún, čo je v rozpore s pravidlami pre udelenie dotácie. Pre podozrenia z klientelizmu čelila ministerka 4. septembra 2007 odvolávaniu zo svojej funkcie, ktoré bolo neúspešné.
Kauza sociálne podniky.
Roku 2008 poskytlo ministerstvo práce dotácie z Európskeho sociálneho fondu ôsmim sociálnym podnikom. Ministerka bola obvinená z klientelizmu, pretože sa vyskytli podozrenia, že za podnikmi stoja predstavitelia strany SMER-SD, napríklad Jana Vaľová. Pre podozrenia, že poskytovanie a nakladanie s dotáciami porušilo pravidlá, boli viaceré sociálne podniky kontrolované Európskou komisiou a Úradom pre verejné obstarávanie. V súčasnosti zostali v prevádzke len štyri z pôvodných ôsmich podnikov.
Komisárka pre deti.
Parlament v decembri 2015 zvolil Vieru Tomanovú za komisárku pre deti po tom, čo vytvorenie tohto úradu už 14 rokov žiadal Výbor OSN pre práva detí. Ten upozornil, že komisár musí byť skutočne nezávislý, čiže nemá byť viazaný na žiadnu politickú stranu. V. Tomanovú ako členku strany nominovala vláda SMER-SD. Po zvolení za komisárku si Viera Tomanová dala dočasne pozastaviť členstvo v strane SMER-SD. Výbor Organizácie Spojených národov pre práva detí vyjadril znepokojenie nad komisárkou pre deti Vierou Tomanovou. Poukázal na jej politickú minulosť a hovoril o tom, že vláda nedbá na to, aby nezávislé inštitúcie boli naozaj nezávislé. Vyjadrenia sú obsahom monitoringu, ktorý robil výbor o Slovensku za rok 2016. Výbor napríklad odporúča vyšetriť pochybnosti okolo súčasného detského komisára, napríklad v súvislosti s detským domovom Peto Tomanovej dcéry. Ďalej by podľa výboru bolo potrebné zabezpečiť do budúcna nepolitickú voľbu detského komisára a tiež systém kontroly jeho činnosti.
Medzi pochybnosti o Tomanovej práci patrí robenie reklamy advokátovi obvinenému z korupcie, nešetrné narábanie s prostriedkami svojho úradu či nezverejňovanie zmlúv úradom.
Funkčné obdobie prvého komisára pre deti bolo stanovené na sedem rokov, do decembra 2021. V júli 2020 však poslanci schválili novelu, podľa ktorej by komisárku mohli odvolať po porušení zákona alebo ak "„koná spôsobom, ktorý vzbudzuje dôvodné pochybnosti o nezávislosti a nestrannosti pri výkone funkcie komisára“". Zákon neplatí retrospektívne. Jeho navrhovateľmi boli Vladimíra Marcinková (Za ľudí) a Ondrej Dostál (SaS/OKS).

</doc>
<doc id="85152" url="https://sk.wikipedia.org/wiki?curid=85152" title="Čertižské sedlo">
Čertižské sedlo

 
Čertižské sedlo (; ) je priesmyk v hraničnom hrebeni Laboreckej vrchoviny. 
Leží na slovensko-poľskej štátnej hranici, na severozápadnom konci Medzilaboreckej brázdy., medzi vrchmi Klin () a Fedorkov () a je pramennou oblasťou Laborca.
Sedlom vedie cesta II/559 z Medzilaboriec do poľskej obce Jaśliska, ktorá je však udržiavaná len po obec Čertižné. Prechádza tadeto tiež Východokarpatská magistrála od Duklianskeho priesmyku východným smerom na Paseky (). Z obce Čertižné vedie na hrebeň lyžiarska turistická trasa.

</doc>
<doc id="85153" url="https://sk.wikipedia.org/wiki?curid=85153" title="Jaroslav Izák">
Jaroslav Izák

Jaroslav Izák (* 25. apríl 1955, Handlová) je politik SNS. V rokoch 20062008 bol ministrom životného prostredia. V minulosti pôsobil ako primátor mesta Handlová.
Život.
Jaroslav Izák získal stredoškolské vzdelanie na Gymnáziu v Handlovej v roku 1974. Vysokú školu absolvoval v Bratislave na Fakulte architektúry vtedajšej Slovenskej vysokej školy technickej v 1980.
Je ženatý s Eleonórou Izákovou, zubnou laborantkou a má 2 deti, dcéru Silviu a syna Jaroslava.
Politická činnosť.
Jaroslav Izák je členom Slovenskej národnej strany (SNS) od roku 1990, predsedom okresnej rady strany v Prievidzi, členom krajskej rady v Trenčíne.
Od roku 2005 poslancom VÚC Trenčianskeho samosprávneho kraja.
Od 4. júla 2006 bol ministrom životného prostredia až do 18. augusta 2008, keď ho vo funkcii vystriedal Ján Chrbet.
Od roku 2008 do 2010 bol poslanec Národnej rady Slovenskej republiky.

</doc>
<doc id="85154" url="https://sk.wikipedia.org/wiki?curid=85154" title="Laborecký priesmyk">
Laborecký priesmyk

 
Laborecký priesmyk (; ) je priesmyk v severnom hrebeni Laboreckej vrchoviny, súčasť slovensko-poľskej štátnej hranice. 
Priesmykom vedie II/575 z Medzilaboriec cez obec Palota do poľskej obce Komancza. Vedie ním Východokarpatská magistrála od vrchu Paseky () na Vysoký grúň ().
Priesmyk je pramennou oblasťou Vydranky, ľavostranného prítoku Laborca.

</doc>
<doc id="85157" url="https://sk.wikipedia.org/wiki?curid=85157" title="Lupkovský priesmyk">
Lupkovský priesmyk

 
Lupkovský priesmyk (; ) je priesmyk v severnom hrebeni Laboreckej vrchoviny. 
Priesmyk leží medzi vrchom Ščob () a kótou , na slovensko-poľskej štátnej hranici. Priamo na západnom úpätí pramení Vydranka, ľavostranná zdrojnica Laborca. Pod priesmykom vyviera minerálny prameň.
Železničná trať 191 (Michaľany – Lupków) z Medzilaboriec do poľského mesta Sanok prekonáva priesmyk 416 metrov dlhým Lupkovským tunelom. 

</doc>
<doc id="85159" url="https://sk.wikipedia.org/wiki?curid=85159" title="Biele Studničky">
Biele Studničky

Biele Studničky je názov rekreačného strediska 1,5 km západne od obce Dargov.
Nachádza sa na hornom toku riečky Trnávky, na rozhraní Východoslovenskej pahorkatiny a Slanských vrchov.
Leží na pravej strane cesty I/19 vedúcej z Košíc do Sečoviec, pod Dargovským priesmykom, 3 km východne od neho.
Ubytovacie možnosti poskytuje hotel, v ktorom sa nachádza bazén, tenisový kurt, volejbalové a futbalové ihrisko.
Stravovacie možnosti poskytuje aj motorest. Nachádza sa tu odpočívadlo, parkovisko pre kamióny a čerpacia stanica.

</doc>
<doc id="85160" url="https://sk.wikipedia.org/wiki?curid=85160" title="Borda-kúpele">
Borda-kúpele

Borda-kúpele je malá rekreačno-kúpeľná osada v Slanských vrchoch, v podcelku Mošník, pri Bordianskom potoku.
Je administratívnou súčasťou obce Košický Klečenov, ktorá je vzdialená 4,5 km na juhozápad.
Osada leží v lesnatom prostredí v blízkosti horského prechodu Dargovský priesmyk (severne od neho). Tunajšie kúpele miestneho významu slúžili na liečenie reumatických chorôb.
V súčasnosti prívlastok kúpele pre túto usadlosť je už len dávna história. Toto miesto ako kúpele fungovalo ešte pred druhou svetovou vojnou. Išlo o vaňové kúpele. Návštevníci boli z rôznych vrstiev obyvateľstva. Chodili sem nielen majetní ľudia. Vtedy, keď tu na dedinách ľudia nemali vodovod, kúpeľňu, tak taký kúpeľ vo vani bol pre nich vzácny. Borda bola obľúbeným výletným miestom hlavne obyvateľom z neďalekých Sečoviec aj po druhej svetovej vojne.
Osada je lokalizovaná 2,5 km na sever od hlavnej cesty I/19, prechádza ňou modro-značkovaný turistický chodník z obce Vyšná Kamenica na Dargovský priesmyk.

</doc>
<doc id="85161" url="https://sk.wikipedia.org/wiki?curid=85161" title="Džerba">
Džerba

Džerba (arab. جربة; vo francúzskom prepise "Djerba", v anglickom prepise "Jerba") je ostrov patriaci Tunisku. S pevninou ho spája most.
Hlavným mestom ostrova je Humt Suk (Húmat as Suk).

</doc>
<doc id="85162" url="https://sk.wikipedia.org/wiki?curid=85162" title="Roger W. Sperry">
Roger W. Sperry



</doc>
<doc id="85163" url="https://sk.wikipedia.org/wiki?curid=85163" title="Djerba">
Djerba



</doc>
<doc id="85165" url="https://sk.wikipedia.org/wiki?curid=85165" title="Alois Jirásek">
Alois Jirásek

Alois Jirásek (* 23. august 1851, Hronov – † 12. marec 1930, Praha) bol český prozaik a dramatik, autor mnohých historických románov a predstaviteľ realizmu v literatúre.
Život.
Alois Jirásek sa narodil vo východočeskom Hronove pri Náchode. Pochádzal zo starého sedliackeho rodu. Otec bol pôvodne tkáčom, neskôr sa začal venovať pekárskemu remeslu. 
Alois navštevoval nemecké piaristické gymnázium v Broumove, české gymnázium v Hradci Královom a na pražskej univerzite vyštudoval históriu. Po úspešnom ukončení štúdia žil štrnásť rokov v Litomyšli, kde pôsobil ako profesor dejepisu na miestnom gymnáziu.
Potom sa presťahoval do Prahy, pokračoval tu v pedagogickej práci i literárnej činnosti. Obnovil osobné styky s priateľmi zo študentských čias – maliarom Mikolášom Alešom, s ktorým zdieľal obdobné umelecké predstavy a plány, a so spisovateľmi "lumírovského kruhu" (J. V. Sládkom, Jaroslavom Vrchlickým a Josefom Thomayerom). Nadviazal blízke priateľstvo so Zikmundom Winterom a K. V. Raisom, trvalé kontakty mal tiež s mladšou generáciou (J. S. Macharom, Jaroslavom Kvapilom a Zdeňkom Nejedlým). Od roku 1909 bol na penzii a venoval sa výhradne literatúre. Z Prahy často cestoval do rodného Hronova, ale podnikal i študijné cesty do miest, kde umiestňoval dej svojich diel. Niekoľkokrát navštívil aj Slovensko, jeho sochu možno nájsť v Bardejove.
V zhode s charakterom svojho celoživotného diela, podpísal ako jeden z prvých v máji 1917 "Manifest českých spisovatelů", významné prehlásenie podporujúce politické úsilie o štátnu samostatnosť českého národa.
Predniesol uvítaciu reč, keď prezident Tomáš Garrigue Masaryk prišiel z emigrácie 21. decembra 1918 vlakom na Wilsonovo nádraží v Prahe.
Dielo.
Literárnu dráhu Jirásek začal veršovanou tvorbou v národnom a vlasteneckom duchu. Svoje prózy zasa spočiatku zameriaval na realitu súdobého vidieka. Začínal tvoriť v 70. rokoch 19. storočia, za čias tzv. "Ruchovcov", a literárne činný bol až do konca života v roku 1930.
Celková charakteristika diela.
Vo svojich žánrovo rozmanitých prácach podáva prierez takmer celými českými dejinami, s dôrazom na tie ich úseky, z ktorých zobrazenia sa dá vyťažiť dôležité poznanie minulosti a jej odkaz na prítomnosť.
Vyrovnaný dojem dosahuje už tým, že jeho postavy väčšinou nepoznajú životnú krajnosť a že nám ich vykresľuje s umiernenou pozornosťou k ich zovňajšku i vnútru. Získavajú síce vlastné tváre ako jedinci, ale prinajmenšom rovnakou mierou sú predstaviteľmi svojej spoločenskej vrstvy a ľudského kolektívu. Popri búrlivosti ľudských osudov, vojnových víchric a chodov dejín sa u Jiráska vyskytuje pokoj a idyla, popri spoločenských rozporoch snaha o stmeľovanie ľudí do blízkeho spoločenstva, o názorovú znášanlivosť a ľudské porozumenie.
Jirásek sa stal nepochybne najpopulárnejším českým autorom historickej beletrie. Zároveň si získal pozoruhodný úspech i ako dramatik. Napísal 12 hier, ktorých premiéry boli skoro vždy uvádzané v pražskom "Národnom divadle". V hlavných rolách jeho drám sprvoti často vystupoval Eduard Vojan, ktorý prispel k ich popularite i priaznivej odbornej kritike. Väčšina hier sa udržala v repertoári českých divadiel dodnes. Jeho historické romány a poviedky boli vnímané na pozadí súdobého boja o národnú i štátnu samostatnosť. Po Jiráskovi je pomenovaný najväčší festival českého amatérskeho divadla – "Jiráskův Hronov".
Popri svojej činorodej tvorbe sa podieľal na redigovaní časopisu "Zvon".
Polemika o jeho diele.
Máloktorý český spisovateľ sa stretol s tak nekritickým obdivom a zároveň i s tak opovržlivým odsúdením ako Alois Jirásek. Najväčšmi mu býva vyčítaná rozvláčnosť a idealizovanie histórie. Jeho dielo však bolo podložené usilovným štúdiom prameňov, hoci si z nich autor vyberal predovšetkým tie fakty, ktoré zapadali do jeho vlastenecky výchovných zámerov. Nemožno tiež uprieť, že obzvlášť v ťažkých dobách oboch svetových vojen mali Jiráskove romány veľký význam pre povzbudenie českého národa.
Politické pôsobenie.
V novovzniknutej Česko-Slovenskej republike sa stal senátorom za "Národnodemokratickú stranu" a vo funkcii zotrval, až pokým mu choroba neznemožnila činnosť.
Smrť.
Zomrel 12. marca 1930 v Prahe, pochovaný však bol v rodnom Hronove.

</doc>
<doc id="85167" url="https://sk.wikipedia.org/wiki?curid=85167" title="Miroslav Kusý">
Miroslav Kusý

Prof. PhDr. Miroslav Kusý, CSc. (* 1. december 1931, Bratislava – † 13. február 2019) bol slovenský marxistický filozof, disident, politológ a univerzitný profesor, bývalý politik.
Život.
V roku 1954 vyštudoval Filozofickú fakultu Karlovej univerzity a v roku 1956 tamtiež dokončil postgraduálne štúdium. V Prahe začínal študovať na Vysokej škole politických a hospodárskych vied, čo bola politicky angažovaná škola, ktorá mala vychovávať budúcich politikov a diplomatov. Z tej neskôr prešiel na filozofiu. Potom sa vrátil do Bratislavy, kde pôsobil na Filozofickej fakulte Univerzity Komenského, najprv ako odborný asistent, potom docent a nakoniec v rokoch 19671970 profesor marxistickej filozofie. V rokoch 196869 bol členom Ústredného výboru Komunistickej strany Slovenska. Viedol ideologické oddelenie.
Po roku 1969 a po vylúčení zo strany mu zakázali pedagogickú činnosť a počas normalizácie pracoval najprv ako dokumentaristu v Novinárskom študijnom ústave a potom v Univerzitnej knižnici. Vo februári 1977 sa stal v poradí tretím slovenským signatárom Charty 77. Po podpise Charty bol na hodinu prepustený z knižnice a živil sa mnoho rokov ako pomocný robotník na rôznych pracoviskách do roku 1982. Potom pracoval v Štátnom inštitúte urbanizmu a územného plánovania (URBION), kde zarábal dvetisíc korún mesačne.
Pravidelne ho kontrolovala Štátna bezpečnosť a príležitostne bol preventívne zadržaný a sledovaný pod kódovým menom „RENEGÁT“. Pripojil sa k spisovateľom okolo "Edice Petlice" Ludvíka Vaculíka a "Edice Expedice" Václava Havla. 
V roku 1988 verejne vystúpil, formou otvorenej výzvy zaslanej do Slobodnej Európy, proti názorom vtedajšieho predsedu Matice slovenskej Vladimíra Mináča, ktorý v ankete k 20. výročiu federalizácie Československa staval na roveň maďarizáciu za Uhorska a čechoslovakizmus po vzniku Československej republiky. Kusý to odmietol a naopak vyzval na upevnenie československého povedomia.
V októbri 1988 vzniklo v Prahe Hnutie za občiansku slobodu (HOS). Na prvom stretnutí HOS v Bratislave 11. novembra 1988 sa zúčastnilo 15 ľudí. Reakcia na petíciu "Niekoľko viet" (jar 1989) bola na Slovensku podstatne väčšia ako v Česku. Kusý sa stal členom takzvanej Bratislavskej päťky. Táto päťčlenná skupina zorganizovala v obci Predmier 21. júla 1989 verejné zhromaždenie, na ktorom o. i. požadovali slobodné voľby. Dôvod zadržania v auguste 1989 bolo „poburovanie“. Miroslavovi Kusému a Jánovi Čarnogurskému pridali aj rozvracanie republiky. Obaja skončili vo vyšetrovacej väzbe, ostatných stíhali na slobode. Čarnogurskému priťažilo aj nelegálne vydávanie Bratislavských listov, Kusému zase príspevky v rádiu Slobodná Európa. Žaloba bola podaná na základe § 176 ods. 1 Tr. Por. Vo väzení strávil desať týždňov, kde čakal na súdny proces "za zradu a podvracanie republiky". Prepustili ho tesne pred Nežnou revolúciou v novembri 1989.
Počas Nežnej revolúcie sa stal podpredsedom VPN. Ako jediného chartistu vo VPN ho tlačili do vyšších pozícií a tak sa 10. decembra 1989 stal už v prvej vlády národného porozumenia, ktorú viedol Marián Čalfa riaditeľom Federálneho úradu pre tlač a informácie (čo bolo na úrovni ministerstva). Neskôr (v roku 1990) sa stal rektorom Univerzity Komenského, ale tam sa stal už po roku neprijateľným. 
Po vyhraných voľbách v roku 1990 VPN zvažovala za premiéra aj svojho podpredsedu Kusého. Ten však neprejavil záujem a po internom vypočutí podporil Vladimíra Mečiara, ktorý bol vtedy šiesty mesiac ministrom vnútra. Mečiarovi postupne stúpala popularita, v polovici mája bol už na štvrtom mieste rebríčka obľúbených osobností na Slovensku, ešte za Dubčekom, Čalfom a Čičom, ale už pred Kusým, Stračárom a napríklad i Františkom Mikloškom.
Po pár rokoch od revolúcie a zvolenia V. Mečiara, ktorý založil už svoje HZDS, ľudia pri jednom výročí 17. novembra na námestí vykrikovali aj "„Kusý národ dusí"". Kusý na to reagoval v rozhovore s Karolom Sudorom takto:"„"Viete, veľmi rýchlo sa tu utvorila takzvaná národná vrstva. Šlo o ľudí, ktorých sme nikdy nevideli ani v disente, ani nikde. Ja som pritom so svojimi dcérami každoročne chodil na Bradlo, kde sme spievali "„Kto za pravdu horí"". Mali sme prirodzený vlastenecký cit, pričom z dnešných národniarov tam vtedy nikto nechodil. A keď si tí národovci po revolúcii „prevzali" Bradlo, prestali sme tam chodiť a sprotivila sa mi aj tá pesnička."""Mečiar a HZDS spôsobili nielen Kusého odchod z politiky (VPN), ale ako povedal Kusý, celý rad nepriaznivých dôsledkov, s ktorými sme nerátali:"„"Pre mňa bolo najnepriaznivejším dôsledkom rozdelenie Československa. Ja som sa v Československu narodil, študoval som v Prahe, pre mňa bolo Československo vlasťou. Samozrejme, keď sa to udialo, bolo to pre mňa omnoho tragickejšie, no postupne ten moment vyprchával. Stálo nás to ale veľa energie aj prostriedkov, no, našťastie, to malo dobrý koniec. Slovensko vyšlo z mečiarovského marazmu a dostali sme sa znovu hore, to bol skutočne zázračný postup."""Po odchode z univerzity a politiky, už ako dôchodca, pôsobil ako politický analytik. Bol medzi najcitovanejšími analytikmi v médiách vo všetkých prehľadoch od roku 2006 do roku 2017.
Miroslav Kusý bol zakladateľom Slovenského helsinského výboru, Nadácie Milana Šimečku a predsedom komisie UNESCO pre ľudské práva na Slovensku. Bol členom orgánov rôznych organizácií na ochranu ľudských práv a vyučoval ľudské práva na Univerzite Komenského. Písal pre periodiká SME, Denník N a bol autorom jedenástich kníh.
Miroslav Kusý 3. januára 2013 verejne kritizoval prezidenta Ivana Gašparoviča, keď pre denník SME uviedol: „"Dávam ti svoje ultimátum z tej ulice, ktorou tak pohŕdaš: buď konečne vymenuješ Jozefa Čentéša za generálneho prokurátora SR, alebo okamžite odstúpiš! Pokiaľ nesplníš jednu z týchto podmienok, vyhlasujem ti občiansku neposlušnosť a nebudem ťa uznávať za svojho prezidenta."“
Kusý potvrdil, že pred parlamentnými voľbami v roku 2016 niekoľkokrát radil predsedovi SNS Andrejovi Dankovi.
S manželkou Jolanou, rodenou Vargovou, mal dcéry Alexandru a Dagmar.

</doc>
<doc id="85175" url="https://sk.wikipedia.org/wiki?curid=85175" title="Wicca">
Wicca

Wicca je náboženstvo, respektíve náboženské hnutie rozšírené najmä v anglosaskom kultúrnom okruhu. Zverejnené bolo v roku 1954, jeho prívrženci tvrdia, že existovalo niekoľko storočí v utajení.
Tvrdia tiež, že bolo v dávnej minulosti veľmi rozšírené, ale s postupným rastom moci iných náboženstiev (kresťanstvo, islam, judaizmus...) strácalo na podpore verejnosti, pretože rozšírenejšie náboženstvá ho často zosmiešňovali, zatracovali a často aj trestali. 
Jeho vyznávači ho chápu ako vieru v Boha a Bohyňu. Táto viera sa praktikuje spôsobom života a rituálmi. Na rozdiel od iných náboženstiev sa vyznávači tohto náboženstva rituálmi snažia privodiť zmeny v svojom okolí (mágia, čarovanie).
Ľudia, ktorí veria v toto vierovyznanie sa nazývajú čarodejnice/čarodejníci. I keď nie všetci čarodejníci/čarodejnice na svete sú Wiccanmi. Stretávajú sa na slávnostiach (sabatoch), kde praktizujú rituály.
Boh a Bohyňa.
Boh je v tomto náboženstve veselý, spievajúci a tancujúci, nočný lovec, rohatý Boh. Symbolizuje oheň, meč, úrodu, sexualitu, slnko. Nesie všetky známe mená bohov (Zeus, Jupiter, Horus, Perún…). Symbolika rohov pripomína jeleňa, alebo iné zviera, symbol prírody samej. Často spájaný s Cernunnosom (Keltským bohom hojnosti) alebo s antickými bohmi Faunom a Panom
Bohyňa je v tomto náboženstve krásna, mladá a láskavá žena, ktorá nesie mená všetkých známych bohýň Artemis, Ištar, Lada…). Symbolizuje ju noc, mágia, voda, zem, plodnosť, pentagram, kalich, zrkadlo. Má tri archetypy:
Každý z archetypov ma spojitosť s fázou mesiaca. Hovoríme o štyroch fázach, ale iba o trojitej Bohyni pretože iba tri mesačné fázy su viditeľné (dorastajúci mesiac, spln, ubúdajúci mesiac). Štvrtou fázou je mesačný Nov.
Nov je veľmi zriedkavo zahrnutý v tradičných Wiccanských rituáloch. Hovorí sa, že počas Novu Bohyňa reziduje v kráľovstve tieňov, kde naberá silu a preto je lepšie ak sa v tomto období praktizuje pasívna mágia.
Tento aspekt trojitej Bohyne nájdeme i v iných náboženstvách. Príkladom je Keltská Bohyňa Brigid alebo Parques.

</doc>
<doc id="85176" url="https://sk.wikipedia.org/wiki?curid=85176" title="Bill Cosby">
Bill Cosby

Bill Cosby (* 12. júl 1937, Philadelphia, Pensylvánia) je americký herec, komik a televízny producent.
Patrí medzi najuznávanejších a najpopulárnejších zabávačov v Amerike. Medzi jeho najznámejšie roly patria úloha Cliffa Huxtablea v situačnej komédii "Šou Billa Cosbyho" a úloha Alexandra Scotta v dobrodružnom seriáli "Ja Špión".
Od roku 1964 je ženatý s Camille O. Cosby, s ktorou má päť detí: dcéry Eriku Ranee, Erinn Chalene, Ensu Camille, Evin Harrah a syna Ennis William (zastrelený roku 1997).
Billa Cosbyho dostala po dlhej dobe do širšieho povedomia kontroverzia, ktorá začala v roku 2014, ohľadom obvinení zo sexuálnych násilí, ktorých sa mal komik dopustiť od 60. rokov minulého storočia, až do roku 2008. Cosby si momentálne odpykáva trest 3-10 rokov odňatia slobody vo väzení.

</doc>
<doc id="85178" url="https://sk.wikipedia.org/wiki?curid=85178" title="Škandinávsky polostrov">
Škandinávsky polostrov

Škandinávsky polostrov je polostrov na severovýchode Európy, ktorý sa nachádza medzi Baltským morom, Severným morom, Nórskym morom a Barentsovým morom. Je približne dlhý a 370 široký; jeho celková rozloha je asi . Geologicky je tvorený najmä Baltským štítom a Škandinávskymi vrchmi, ktoré sú mladšieho kaledónskeho veku.
Na jeho území sa rozkladajú štáty Nórsko, Švédsko a malá časť Fínska.

</doc>
<doc id="85183" url="https://sk.wikipedia.org/wiki?curid=85183" title="Ning">
Ning

Ning je prostredie pre vývoj webových aplikácií. Projekt založili Marc Andreessen (zakladateľ Netscape) a Gina Bianchini. Projekt pôvodne bežal vyše roka pod názvom 24 Hour Laundry v prísnom utajení a oficiálne bol spustený v októbri 2005.
Ning je vývojové prostredie pre PHP, ktoré umožňuje užívateľom vytvárať a zdieľať kód a projekty. Obsahuje nástroje pre interakciu medzi užívateľmi a ďalšie pomôcky so zameraním na vývoj sociálnych aplikácií.
Vlastnosti.
Jednou z jedinečných vlastností je funkcia „zobraziť zdrojový kód“, ktorá umožňuje užívateľom nazerať do zdrojového kódu ktorejkoľvek bežiacej aplikácie. Užívatelia navyše majú možnosť „klonovať“ aplikáciu: vziať si zdrojový kód a skopírovať si ho do svojej aplikácie. Toto umožňuje užívateľom vytvárať nové aplikácie na základe už jestvujúcich a tým ich prispôsobovať špecifickým požiadavkám. 
Obchodný model.
V súčasnosti je Ning voľne dostupný pre užívateľov a vývojárov a podľa Ning FAQ sa nepredpokladá, že by sa toto malo zmeniť. To však vytvára mnoho otáznikov o tom, ako Ning plánuje vytvárať zisk.
Podľa Ning FAQ firma vykonáva nasledovné toky príjmu:

</doc>
<doc id="85186" url="https://sk.wikipedia.org/wiki?curid=85186" title="Matilda Mareková-Pálfyová">
Matilda Mareková-Pálfyová

Matilda Vilma Mareková-Pálfiová, niekedy aj Matylda Pálfyová (* 11. marec 1912, Kostoľany nad Hornádom† 23. september 1944, Malé Brestovany) bola slovenská športová gymnastka, prvá slovenská medailistka z Olympijských hier.
Životopis.
Narodila sa v Kostoľanoch nad Hornádom. Bola reprezentantkou v gymnastike a prvou ženou slovenského športu, ktorá bola dekorovaná olympijskou medailou. Členkou Telocvičnej jednoty Sokol Košice sa stala už ako dvanásťročná. Tu sa úspešne začala jej športová činnosť. Na olympijských hrách v roku 1936 v Berlíne získala striebornú medailu v súťaži družstva žien (jedinej gymnastickej disciplíne pre ženy) ako členka družstva ČSR.
Na Majstrovstvách sveta v športovej gymnastike v roku 1938 v Prahe sa naplno prejavila sila československého tímu, fungujúceho na základoch telovýchovných jednôt Sokol. Pálfyová ako členka družstva ČSR získala titul majsterky sveta, pričom dostala najvyššie známky na kruhoch a v preskoku. Vo viacboji jednotlivkýň získala tiež bronz za krajankami Vlastou Děkanovou a Zdeňkou Veřmiřovskou.
Pálfyová od svojich 18 rokov pracovala v Košiciach ako korešpondentka, v rokoch 19341937 pracovala vo Východoslovenských elektrárňach, účast. spol. Na administratívnej budove Východoslovenskej energetiky, a.s. v Košiciach ju dnes pripomína pamätná tabuľa. V roku 1937 sa presťahovala do Bratislavy, kde pôsobila v Západoslovenských elektrárňach, a. s. V roku 1939 po vzniku Prvej Slovenskej republiky s gymnastikou skončila, lebo odmietla cvičiť v telovýchovnej organizácii Hlinkovej gardy. Pôsobila v rámci Klubu slovenských turistov a lyžiarov, kde sa venovala kanoistike či jazdectvu. Bola tiež členkou Akademického speváckeho združenia. Jeho dirigentom bol hudobný skladateľ Ján Cikker, s ktorým sa Pálfyová dokonca zasnúbila. Napokon sa v roku 1942 vydala za dôstojníka Ondreja Mareka, ich manželstvo trvalo len dva roky do tragickej smrti gymnastky.
Tragicky zahynula 23. septembra 1944 v Malých Brestovanoch pri jazde na svojej obľúbenej kobyle, na ktorú pri cvale zaútočil bujný žrebec. Matilda spadla na zem, avšak ostala visieť v strmeňoch a splašená kobyla ju vláčila po okolí. Keď ju ľudia vyslobodili, bola už mŕtva. Zomrela následkom zlomeniny spodnej lebečnej kosti vo veku len 32 rokov.
Jej manžel JUDr. Marek po jej smrti odišiel začiatkom roka 1945 na front a stopa sa po ňom stráca. Ich manželstvo bolo aj pre jeho krátkosť bezdetné. Je pochovaná na novom cintoríne v Trnave, hrob nie je známy.
Slovenský olympijský výbor od roku 2005 každoročne udeľuje "Cenu Matyldy Pálfyovej", ktorá je určená výlučne ženám – za ich športové výsledky, aktivitu v športe a v olympijskom hnutí.

</doc>
<doc id="85188" url="https://sk.wikipedia.org/wiki?curid=85188" title="Ojnica">
Ojnica

Ojnica je súčasť piestových strojov, ktorá spája piestovú skupinu s kľukovým hriadeľom. Hlavnou úlohou ojnice je prenos síl medzi tlakom plynov nad piestom, a kľukovým hriadeľom. Ojnica je tvorená:
Charakteristika.
Charakteristickým parametrom ojnice je "štíhlosť ojnice". Je to pomer polomeru otáčania ojničného čapu kľukového hriadeľa - r k vzdialenosti osí hláv (dĺžka ojnice)- l. Tento pomer sa označuje λr a nemá rozmer. 
formula_1 
Výhodou krátkych ojníc sú menšie zotrvačné hmotnosti a menšie celkové rozmery motora, avšak pri rozklade síl vyvolá kratšia ojnica vyššie stranové tlaky na piest.
Konštrukcia.
Ojnice sa konštruujú rôzne podľa typu, účelu použitia a objemu výroby:
Drieky ojníc majú najčastejšie prierez písmena I, existujú však aj ojnice s prierezom H, kruhovým, alebo obdĺžnikovým. Obyčajne je driek priečne prevŕtaný kanálikom pre:
Ojnice s delenou hlavou.
Pri konštrukcii s delenou hlavou je potrebné zabezpečiť, aby bol po montáži otvor v hlave súosový a kruhový. Na tento účel sa využívajú rôzne tvarové prvky stykovej roviny medzi ojnicou a vekom ložiska. Páry sa vytvárajú už pri výrobe ojníc, a bývajú číslované tak, aby pri montáži nedošlo k ich zámene.
Jedným so zaujímavých spôsobov zabezpečenia presnej polohy je výroba ojnice zo spekanej ocele v jednom kuse, s následným rozlomením ojnice krehkým lomom v deliacej rovine oka. Nepravidelná lomová plocha zabezpečí pri montáži dosadnutie presne v takej polohe, v akej bol otvor vyrobený.
Spoj veka ložiska s ojnicou je väčšinou realizovaný skrutkami.
Tvarová pevnosť.
Ojnica je namáhaná hlavne periodicky sa meniacim zaťažením, preto je potrebné minimalizovať vrubové účinky prechodov. Prechody jednotlivých prierezov sú preto plynulé s vhodným polomerom.
Zaťaženie.
Ojnica prenáša:
Materiály.
Ojnice sa vyrábajú z rôznych materiálov podľa typu motorov:
Výroba.
Najčastejšie sa ojnice vyrábajú ako zápustkovo kované (pre menšie motory), alebo voľne kované (väčšie motory). Tieto sa následne obrábajú buď úplne (zaťažené motory), alebo len na nevyhnutných plochách. Neobrobené ojnice však majú rozptyl v hmotnosti 2 - 3 %, preto sa na montáž do konkrétneho motora vyberajú podľa rovnakej hmotnosti.
Pokusne sa použili aj ojnice lisované z ľahkých zliatin, alebo zvárané z plechu. 
Zdroje.
Trnka J., Urban J.: Spaľovacie motory. Alfa Bratislava, 1992.

</doc>
<doc id="85189" url="https://sk.wikipedia.org/wiki?curid=85189" title="Miravalles">
Miravalles

Miravalles je momentálne neaktívny stratovulkán, nachádzajúci sa v Kostarike. Miestni obyvatelia ho nazývajú aj "Cupilapa". Je to jeden z piatich sopečných kužeľov, ležiacich na severovýchodnej línii staršej kaldery Guayabo, ktorá sa vyformovala pred 1,5 až 0,6 mil. rokmi a vyprodukovala objemné masy dacitovo-ryolitových pyroklastík. Samotná sopka je tvorená prevažne andezitovými horninami.
Sopka naposledy eruptovala v roku 1946, ale v jej okolí je veľmi zvýšený teplotný tok, čo využívajú aj geotermálne elektrárne.

</doc>
<doc id="85190" url="https://sk.wikipedia.org/wiki?curid=85190" title="Byronosaurus">
Byronosaurus

Byronosaurus bol malý vtákovitý dravý dinosaurus. Je známy z pozostatkov dvoch jedincov (v oboch prípadoch je dobre zachovaná lebka). Žil pred 75 až 73 miliónmi rokov na území dnešného Mongolska. Jeho jediným druhom je Byronosaurus jaffei.
Opis.
Približne 1,5 m dlhý Byronosaurus bol ľahko stavaný dravec so štíhlymi čeľusťami. Mal pretiahnutú lebku so zubami, ktorým chýbalo vrúbkovanie, pomerne veľké oči, veľký mozog a dlhé nohy s otáčavým pazúrom (ktorý však bol menší než otáčavý pazúr dromeosaurov). Telo mal, podobne ako iné vyspelé Maniraptora, pravdepodobne pokryté perím. 
Spôsob života.
S veľkými očami predstavoval Byronosaurus lovca prispôsobeného na lov počas šera alebo noci. Keďže sa, na rozdiel od dromeosaurov, nezachovali žiadne náznaky skupinového lovu zástupcov Troodontidae, Byronosaurus zrejme lovil osamote. Keďže mal len pomerne malý otáčavý pazúr na každej nohe, nebol schopný skoliť veľkú korisť. Predpokladá sa, že potravou mu boli najmä malé živočíchy, menovite vtedajšie cicavce, aktívne zvyčajne len počas noci. 

</doc>
<doc id="85191" url="https://sk.wikipedia.org/wiki?curid=85191" title="Zoznam IC objektov 1 – 250">
Zoznam IC objektov 1 – 250



</doc>
<doc id="85192" url="https://sk.wikipedia.org/wiki?curid=85192" title="Orosí">
Orosí

Orosí je názov vyhasnutého stratovulkanického komplexu pozostávajúceho zo štyroch kužeľov ("Orosí", "Orosilito", "Pedregal" a "Cacao"), nachádzajúceho sa na severozápade Kostariky v blízkosti mesta La Cruz, v pohorí Guancaste. Najvyšší so štyroch kužeľov je Cacao a jeho vrchol je tvorený dvoma menšími kalderami.
Posledná aktivita sopky nie je známa, aj keď v rokoch 1844 a 1849 boli erupcie reportované, neskorším výskumom sa nepotvrdili. Jediný dôkaz sopečnej aktivity je lahárový prúd, ktorý je datovaný na 3 500 rokov.
Okolie sopky je často vyhľadávaná destinácia miestnych obyvateľov, najmä ekologickejšie založených, zaujímajúcich sa o biodiverzitu. Sopka je súčasťou národného parku "Parque Nacional Guancaste".

</doc>
<doc id="85193" url="https://sk.wikipedia.org/wiki?curid=85193" title="Prenocephale">
Prenocephale

Prenocephale bol stredne veľký bylinožravý alebo všežravý dinosaurus. Známy je z pozostatkov zahrňujúcich aj lebku. Žil pred približne 70 miliónmi rokov na území dnešného Mongolska.
Opis.
Dva až tri metre dlhý Prenocephale predstavoval dvojnohé zviera vonkajším vzhľadom trochu podobné ornitopodom. Mal totiž dlhé zadné končatiny a chvost, avšak krátke predné končatiny. Vývojovo však patril do skupiny Pachycephalosauria, ktorá bola viac príbuzná rohatým dinosaurom (Ceratopsia) a Heterodontosaurom (napr. Heterodontosaurus) než spomínaným ornitopodom. Podobne ako iné Pachycephalosauria, disponoval zhrubnutou lebkou, v jeho prípade kopulovitého tvaru. Okolo kostenej klenby mal výrazné malé kostené výrastky, zrejme slúžiace na ozdobu.
Účel zhrubnutých kostí.
Dodnes nie je isté, načo slúžili mimoriadne zhrubnuté lebečné kosti taxónu Pachycephalosauria. Pôvodne sa myslelo, že samce do seba počas ruje v rámci zápolenia narážali hlavami ako niektoré dnešné kopytníky. Lebke však chýbalo pórovité tkanivo na absorpciu nárazov. Mohlo teda dôjsť ku poškodeniu mozgu. Niektorí vedci predpokladajú, že samce nenarážali hlavami o hlavy sokov, ale o široké bedrá.

</doc>
<doc id="85198" url="https://sk.wikipedia.org/wiki?curid=85198" title="Cassiniho zákony">
Cassiniho zákony

Cassiniho zákony sú zákony hovoriace o pohybe Mesiaca.

</doc>
<doc id="85199" url="https://sk.wikipedia.org/wiki?curid=85199" title="Vláda Slovenskej republiky od 4. júla 2006 do 8. júla 2010">
Vláda Slovenskej republiky od 4. júla 2006 do 8. júla 2010

Vláda Slovenskej republiky od 4. júla 2006 do 8. júla 2010, resp. prvá vláda Roberta Fica bola vláda, ktorá vznikla po parlamentných voľbách uskutočnených 17. júna 2006. Vládu tvorilo 11 zástupcov strany SMER – sociálna demokracia (SMER-SD), traja zástupcovia Slovenskej národnej strany (SNS) a dvaja zástupcovia Ľudovej strany – Hnutia za demokratické Slovensko (ĽS-HZDS). Viedol ju Robert Fico (SMER-SD).
Nastupovala po štvorročnom reformnom období druhej vlády Mikuláša Dzurindu.
Činnosť vlády.
Zdravotníctvo.
Jedným z prvých krokov nového ministra bolo zrušenie poplatkov.
20. septembra 2006, predseda Lekárskeho odborového združenia Marián Kollár oznámil, že LOZ končí štrajkovú pohotovosť. Podľa dohody s ministrom Ivanom Valentovičom sa dohodli na ukončení transformácie nemocníc, ktorú začala predchádzajúca vláda a neurčitom zvýšení finančných prostriedkov do zdravotníctva.
V ďalšom období ministerstvo nepredstavilo ďalšiu koncepciu pre svoj rezort, objavovali sa len rôzne návrhy vedúce k oslabeniu voľného trhu v sektore. Jedným z najväčších zásahov do systému je snaha o násilné prepoistenie troch miliónov poistencov alebo zrušenie systému pluralitného zdravotného poistenia.
V programovom vyhlásení vlády bol avizovaný vznik fondu na financovanie zvlášť náročných výkonov. Podľa ministra by mal fond slúžiť na financovanie transplantácií, drahej liečby a ďalších výkonov. Tento návrh bol podrobený kritike ekonómov, keďže by tak ministerstvo získalo kontrolu nad 14 miliardami Sk, ktoré dnes prerozdeľujú poisťovne. Tým, že by nebolo jasne určené na aké diagnózy sú peniaze z fondu používané by sa údajne vytváral priestor na korupciu.
Spravodlivosť a bezpečnosť.
Minister Štefan Harabin sa od svojho nástupu do funkcie zameral na zvrátenie zmien, ktoré zaviedlo ministerstvo v predchádzajúcom období. Snažil sa o zrušenie Špeciálneho súdu a Úradu špeciálnej prokuratúry s tým, že obe tieto inštitúcie sú protiústavné. Napriek svojmu názoru neinicioval podanie na Ústavný súd.
V októbri 2006 v priebehu dvoch dní odvolal sedem predsedov krajských či okresných súdov. O svoje funkcie prišli predsedovia krajských súdov v Bratislave (Darina Kuchtová), v Banskej Bystrici (Ľudovít Bradáč) a v Žiline (Róbert Urban). Minister odvolával aj predsedov okresných súdov – v Žiline Petra Hrnčiara, vo Veľkom Krtíši Milana Ružičku, v Dolnom Kubíne Petra Bebeja a v Bratislave Gabrielu Sobolovskú. Minister tak údajne urobil na základe výsledkov kontroly Najvyššieho kontrolného úradu, podnetov od ombudsmana, občanov a výsledkov kontroly – v odvolacích dekrétoch však neuviedol žiadne dôvody. Podľa Daniela Lipšica však išlo najmä o ľudí, ktorí sa verejne vyjadrili za zachovanie Špeciálneho súdu a boli protagonistami súdnej reformy.
Zloženie vlády.
S platnosťou k 30. júnu 2010 došlo k zrušeniu ministerstva zákonom č 37/2010 Z. z, jeho agendu od 1. júla 2010 prevzalo ministerstvo poľnohospodárstva, životného prostredia a regionálneho rozvoja.

</doc>
<doc id="85203" url="https://sk.wikipedia.org/wiki?curid=85203" title="Orville Wright">
Orville Wright



</doc>
<doc id="85204" url="https://sk.wikipedia.org/wiki?curid=85204" title="Wilbur Wright">
Wilbur Wright



</doc>
<doc id="85205" url="https://sk.wikipedia.org/wiki?curid=85205" title="Mechanická energia">
Mechanická energia

Mechanická energia je fyzikálna veličina, ktorá vyjadruje mieru "schopnosti" telesa konať mechanickú prácu, tzn. pôsobiť silou na iné teleso a posúvať ho po určitej dráhe.
Mechanická energia je jedna z množstva druhov energií.
Aplikácia mechanickej energie.
Mechanickú energiu majú:
Symbol veličiny a jednotky.
Symbol veličiny:
formula_1 (angl. "energy")
Základná jednotka:
joule, značka jednotky: formula_2
Ďalšie jednotky: 
formula_6
Výpočet celkovej mechanickej energie telesa.
kde:
Zákon zachovania mechanickej energie.
Celková mechanická energia formula_1 telesa sa počas pohybu nemení. 
Napr. ak teleso konštantnej hmotnosti je vo voľnom páde, celková energia v pozícii 1 (v určitej výške) bude rovnaká ako v pozícii 2 (pri dopade).
 formula_10
Polohová energia formula_8 (výška) sa mení na kinetickú formula_7 (rýchlosť). 
Zákon zachovania mechanickej energie je zvláštnym prípadom všeobecného Zákona zachovania energie.

</doc>
<doc id="85206" url="https://sk.wikipedia.org/wiki?curid=85206" title="Veľryba">
Veľryba



</doc>
<doc id="85208" url="https://sk.wikipedia.org/wiki?curid=85208" title="STS-107">
STS-107

STS-107 bola posledná misia raketoplánu "Columbia". 1. februára 2003, počas pokusu o pristátie, keď kvôli poškodeniu tepelnej ochrany na krídle do raketoplánu vnikla žeravá plazma a spôsobila jeho deštrukciu, zahynuli všetci siedmi členovia posádky. Príčinou poškodenia tepelného štítu bol kus izolačnej peny, ktorý odpadol z externej palivovej nádrže počas štartu raketoplánu (viac informácií v hlavnom článku Havária raketoplánu Columbia). Spolu s haváriou raketoplánu Challenger patrí medzi dvojicu kozmických katastrof s najvyšším počtom obetí.
Cieľom letu boli predovšetkým vedecké biologické experimenty v mikrogravitácii. Z tohto dôvodu niesla Columbia vo svojom nákladovom priestore laboratórium Spacehab a ďalšie vedecké vybavenie. Z vedeckej stránky, pre experimenty, ktoré boli dokončené v kozme, bol let STS-107 úspešný. Avšak aj v dôsledku incidentu sa let STS-107 stal poslednou vedeckou misiou v programe raketoplánov a prispel k ukončeniu programu.
Na palube Columbie po prvýkrát letel do vesmíru prvý a doteraz tiež jediný občan štátu Izrael - Ilan Ramon. Členkou posádky bola tiež prvá astronautka narodená v Indii - Kalpana Chawlová.
Posádka.
Posádka trénovala na túto misiu celkove 4 811 hodín a tréning prebiehal v 16 odlišných simulátoroch. 23. apríla 2002 sa k tréningu posádky pridal Orbiter Flight Control Team (doslova kontrolný tím letu orbitera) a 22. októbra aj Ascent/Entry Flight Control Team (výstupný/návratový kontrolný tím).
Emblém misie.
 Ako každá misia, aj STS-107 mala svoj emblém. Mal tvar pôdorysu kozmického raketoplánu, pričom v jeho strede bolo označenie mikrogravitácie (bezváhového stavu) - μg. Ten smerom nahor prechádzal do symbolu astronautov - hviezdy s troma pruhmi obopnutými kruhom. Na pravej strane je symbolicky znázornená Zem, nad ktorou vychádza Slnko. Východ Slnka symbolizuje úsvit novej éry mikrogravitačného výskumu. Povrch Zeme zviera so znakom astronautov uhol 39°, lebo Columbia obiehala Zem po dráhe so sklonom 39° k rovníku. Na ľavej strane je súhvezdie Holubica (po latinsky Columba). Jeho sedem hviezd symbolizuje sedem astronautov, celé súhvezdie zároveň symbolizuje mier na Zemi. Po obvode emblému sú mená členov posádky a pri mene Ilana Ramona je navyše malá vlajka štátu Izrael.
Cieľ letu.
Cieľom letu boli predovšetkým vedecké biologické experimenty v mikrogravitácii. Dôraz sa kládol na lekárske experimenty, ale realizované boli aj pokusy z oblasti technologického a materiálového výskumu. V nákladovom priestore raketoplánu sa nachádzalo laboratórium Spacehab, model RDM (Double Research Module - doslova dvojitý výskumný modul) slúžiace na experimenty v mikrogravitácii, a externá prístrojová plošina FREESTAR (Fast Reaction Experiments Enabling Science Technology Applications and Research).
Problémy pred štartom.
STS-107 bola jediná vedecká misia, ktorá prekonala škrty v rozpočte NASA. Pôvodné plány totiž hovorili o jednej vedeckej misii každý rok od roku 2001. Postupným znižovaním rozpočtu však z celého plánovaného radu misií zostala len misia Columbia STS-107. Aj tá však bola postupne odkladaná, pretože prednosť malo zásobovanie a výmena posádok Medzinárodnej vesmírnej stanice (ISS). Do hry vstúpili aj technické problémy. Columbia už od roku 1999 prechádzala rozsiahlou úpravou (Orbiter Maintenance Down Period), ktorá zahŕňala dôkladnú údržbu, kontrolu a modernizáciu raketoplánu. Táto kontrola sa však predĺžila a tak sa prvý termín štartu (11. január 2001) stal nereálnym. Počas nasledujúcich dvoch rokov došlo k 13 ďalším odkladom. Keď bol raketoplán konečne v letuschopnom stave, bolo prijaté rozhodnutie, že najprv sa uskutoční misia STS-109 - servisná misia k Hubblovmu vesmírnemu ďalekohľadu. Štart misie STS-107 bol plánovaný na júl 2002, ale z dôvodu ďalších technických problémov bol opäť odložený.
Lety raketoplánov nie sú označované podľa poradia, v akom štartujú, ale podľa poradia, v akom boli naplánované. Poradie ich štartu sa môže meniť z finančných, technických a iných dôvodov. Z tohto dôvodu mala misia označenie STS-107, hoci nasledovala po misii STS-113 a v skutočnosti bola 113. letom raketoplánu a 28. štartom orbitera Columbia.
Priebeh letu.
Štart.
Cesta Columbie začala 12. marca 2002, kedy bol raketoplán presunutý do prípravného hangáru OPF (Orbiter Processing Facility). Tam bola do jej nákladového priestoru vložená najprv prístrojová paleta EDO (25. apríla 2002). 6. júna ju nasledovali Spacehab a FREESTAR a 31. októbra boli dvere do nákladového priestoru orbitera uzavreté. 18. novembra 2002 bola Columbia presunutá do montážnej haly VAB, kde bola o dva dni neskôr pripojená k hlavnej palivovej nádrži ET a pomocným motorom SRB. 9. decembra 2002 sa začala premiestňovať na odpaľovaciu rampu 39-A. Odpočítavanie bolo zahájené 13. januára 2003 v stave T-43 hodín. Prípravu na štart a samotný štart sprevádzali zvláštne bezpečnostné opatrenia, hlavne kvôli prítomnosti izraelského astronauta na palube. 7 hodín 20 minút pred štartom začal pozemný personál plniť nádrž ET pohonnými hmotami. Posádka začala do orbitera nastupovať o 8:30 UT. Prvý nastúpil veliteľ Rick Husband, posledná (v čase 13:45) Kalpana Chawlová. Vstupný prielez bol uzavretý o 14:17.
Štart prebehol úspešne vo štvrtok 16. januára 2003 o 15:39:00 UT. Išlo celkove o 113. štart v programe Space Shuttle a celkove tretí kozmický štart v roku 2003. V čase 15:40:21 UT diaľkové kamery zistili odtrhnutie časti tepelnej izolácie nádrže ET a jeho zásah do ľavého krídla orbitera. Rýchlosť kolízie bola vypočítaná na /s, hmotnosť úlomku na 1,2 kg. Podľa vtedajšieho úsudku technikov to nemohlo spôsobiť vážnejšie poškodenie krídla ani jeho tepelnej ochrany. Práve tento náraz úlomku izolačnej peny do krídla sa však stal raketoplánu osudným.
Štart pokračoval ďalej bez problémov. 2 minúty a 7 sekúnd po štarte sa od nádrže ET oddelili pomocné motory SRB a pristáli v Atlantickom oceáne. Odtiaľ boli vylovené v znovupoužiteľnom stave. Spodná časť jedného z týchto motorov bola o mnoho rokov neskôr použitá na stavbu pomocného motora rakety SLS pri misii Artemis 1. 
O 15:47:30 UT boli vypnuté hlavné motory SSME (Space Shuttle Main Engines), a o 16:23 UT bol raketoplán Columbia navedený na operačnú obežnú dráhu dvojminútovým zážihom motorov OMS (Orbital Maneuvering System).
Po dosiahnutí obežnej dráhy misia dostala medzinárodné označenie 2003-003A. Columbia sa dostala na obežnú dráhu 273 a jeden obeh okolo Zeme jej trval 90,14 minút. Sklon dráhy Columbie k rovníku bol 39°. Tento sklon dráhy je veľmi odlišný od sklonu dráh raketoplánov, ktoré lietali na Medzinárodnú vesmírnu stanicu (hlavný cieľ misií raketoplánov v 21. storočí). Takýto sklon bol pre misiu STS-107 zvolený preto, že Columbia pri ňom trávila optimálne množstvo času nad Stredozemným morom oblasťou, ktorá bola cieľom pozorovaní izraelského experimentu MEIDEX.
Dve hodiny po štarte boli otvorené dvere do nákladového priestoru a o ďalšiu hodinu bolo zahájené oživovanie Spacehabu a aktivácia súpravy EDO. Už v prvý deň letu sa uskutočnilo prvé pozorovanie meranie slnečnej konštanty.
Operácie na obežnej dráhe.
Orbitálne parametre:
Let STS-107 prebiehal takmer bez problémov. Základná náplň experimentov bola dokončená s dvojdenným predstihom. Misiu narušili len dva malé technické problémy. Prvým bola porucha separátorov kondenzovanej vzdušnej vlhkosti klimatizačného systému, ktorá nastala 18. januára. Druhým problémom bol skrat na jednom z dvojice separátorov kondenzovanej vody, ku ktorému došlo nasledujúceho dňa. Z tohto dôvodu muselo byť obmedzené chladenie vzduchu, aby bolo možné udržiavať na prijateľnej úrovni chladenie elektroniky. Tým však začala stúpať teplota na palube Spacehabu. Obidva problémy sa však posádke podarilo úspešne odstrániť. Po zvýšení klimatizačného výkonu na obytnej palube Columbie sa podarilo teplotu na palube Spacehabu udržať v rozpätí 24 až 25 °C. 
Celkove bolo úspešne vykonaných viac než 80 experimentov. Posádka pracovala nepretržite v dvoch dvanásťhodinových zmenách (tzv. červená a modrá zmena). Modrú zmenu tvorili Brown, McCool a Anderson, červenú Chawlaová, Husband, Clarková a Ramon. 27. januára o 17:36 UT sa podarilo červenej zmene nadviazať spojenie s posádkou Medzinárodnej vesmírnej stanice. V priebehu letu sa uskutočnili celkove štyri tlačové konferencie. Tá hlavná za účasti všetkých členov posádky prebehla 29. januára. Najväčšiu pozornosť na palube pútal prvý izraelský astronaut Ilan Ramon, kvôli ktorému sa uskutočnila samostatná tlačová konferencia 20. januára. Ramonov brat po havárii povedal: “Hovoril, že je taký šťastný, že sa ani nechce vrátiť späť na Zem… a nevrátil sa.”
Astronauti si so sebou vzali do vesmíru niekoľko osobných symbolických vecí. Zaujímavosťou je kresba štrnásťročného chlapca Petra Ginza, ktorú si so sebou do vesmíru vzal Ilan Ramon. Kresba znázorňuje pohľad z Mesiaca na Zem. Petr Ginz ju nakreslil za bránami koncentračného tábora Terezín. Neskôr zahynul v plynovej komore Osvienčimu. Okrem toho mal Ramon so sebou napr. tóru, židovský náboženský text, ktorý prešiel nemeckým koncentračným táborom a „košer“ potraviny špeciálne balené pre použitie vo vesmíre.
Prístrojové vybavenie a experimenty.
Ako už bolo spomínané, STS-107 bola vedecká misia. V nákladovom priestore raketoplánu sa nachádzalo laboratórium Spacehab slúžiace na experimenty v mikrogravitácii. Označenie dvojitý výskumný modul (DRM) znamená, že tento exemplár vznikol spojením dvoch menších modulov do jedného väčšieho. Spacehab a orbiter spájal šesťmetrový tunel, na ktorý bola napojená tiež komora EAL (External Airlock) pre výstup do otvoreného priestoru. V prechodovej komore boli dva skafandre a pútacie laná, napriek tomu, že nebol plánovaný a ani neprebehol nijaký výstup do otvoreného priestoru. Vesmírne laboratórium Spacehab malo tvar ležatého zrezaného valca s dĺžkou 6 metrov a vnútorným objemom objem . Na palube Spacehabu bolo umiestnených 3375 kilogramov nákladu (prístroje, vzorky, manuály…) a ďalších 360 kg sa nachádzalo na obytnej palube orbitera. V zadnej časti raketoplánu bola umiestnená plošina EDO (Extended Duration Orbiter), ktorá zásobovala energetické články PRSD (Power Reactant Storage and Distribution - systém uloženia a distribúcie energie), čím umožnila predĺženie letu vo vesmíre na šestnásť dní s trojdennou rezervou. Medzi Spacehabom a plošinou EDO sa nachádzala ďalšia plošina nazvaná FREESTAR, ktorá niesla niekoľko vedeckých prístrojov, konkrétne:
Prístroje a experimenty na plošine FREESTAR fungovali buď automaticky, pasívne, alebo ich astronauti ovládali na diaľku.
V kýlovej časti sa nachádzal mikroakcelerometer OARE (Orbiter Acceleration Research Experiment), ktorý meral kvázikonštantné zrýchlenie. Okrem OARE meral mikrogravitáciu a chvenie prostredia akcelerometer SAMS-FF (Space Acceleration Measurement System for Free Flyers). 
Pôvodne sa uvažovalo o tom, že v nákladovom priestore vynesie Columbia namiesto FREESTAR družicu "Triana" s urýchľovacím stupňom, ktorá bude potom navedená na vyššiu obežnú dráhu a bude fotografovať zemský povrch. Projekt však bol pozastavený a následne zrušený z dôvodu nezhôd medzi Kongresom a Bielym domom.
Biologické experimenty.
Na palube Columbie boli tiež skleníky, akváriá a teráriá, aby sa mohlo študovať vplyv mikrogravitácie na živé organizmy. Zopár týchto živočíchov dokonca haváriu prežilo. Išlo o červy "Caenorhabditis elegans". Ďalšie organizmy, ktoré prežili v kanistry pád rýchlosťou až /h pri teplotách dosahujúcich 175 °C, boli baktérie kmeňa "Microbispora". Tieto mikroorganizmy síce neboli súčasťou experimentov (tri experimentálne kmene haváriu neprežili), ale dostali sa do kanistra zrejme ešte pred štartom. Tieto objavy podporili možnosť, že niektoré organizmy dokážu prežiť prelet zemskou atmosférou a následný dopad. Mohli by teda teoreticky byť prenášané v meteoritoch z jedného telesa slnečnej sústavy na druhé.
Astronauti sledovali napríklad správanie sa mravcov (rod "Pogonomyrmex"), pavúkov ("Eriophora") a včiel ("Xylocopa") v bezváhovom stave, študovali ikry a embryá rýb "Oryzias latipes", prispôsobenie sa krvného obehového systému krýs na mikrogravitáciu, vplyv podmienok kozmického letu na rast plesní, ich metabolizmus a citlivosť na fungicídne prostriedky a vplyv mikrogravitácie na fyziológiu mikroorganizmov. Vykonávali sa imunologické a embryologické štúdie na rybke "Xiphophorus helleri", fyziologické štúdie na vodnej rastline "Ceratophyllum demersum", pozoroval sa vývoj rastlinných buniek citlivých na gravitáciu u machu "Ceratodon purpureum" v mikrogravitácii a iné.
Experimenty pripravovali výskumníci najmä z USA a Izraela, ale tiež z ďalších štátov: z Kanady, európskych štátov združených v ESA, Japonska, Austrálie, Číny, ... medzi experimenty bol tiež zaradený projekt vytvorený študentmi. Po tragédii jeden z nich uviedol pre New York Times: “Bolo by to zneváženie astronautov, ak by sme výskum zastavili. Musíme pokračovať.”
Lekárske experimenty.
Dôraz sa kládol na lekárske experimenty, pričom astronauti slúžili nielen ako výskumníci, ale aj ako pokusné objekty. Uskutočnili sa napríklad tieto lekárske experimenty (nasledujúce menované boli pripravené vesmírnou agentúrou ESA):
Niektoré lekárske experimenty agentúry NASA:
Lekárske experimenty Kanadskej kozmickej agentúry (CSA)
Ďalšie experimenty boli zamerané napríklad na skúmanie vplyvu osvetlenia na hĺbku spánku astronautov, štúdium kostného a svalového systému v mikrogravitácii, zmeny imunitného systému vyvolané kozmickým letom, vyhodnotenie zvládania stresu počas letu a pod. Na tieto účely bola posádka vybavená prípravkami pre odber slín, krvi a moču, automatickým analyzátorom krvi PCBA (Portable Clinical Blood Analyser) a ergometrom a pokročilým systémom pre monitorovanie dychu ARMS (Advanced Respiratory Monitoring System). 
Technologický a materiálový výskum.
Realizované boli aj pokusy z oblasti technologického a materiálového výskumu. Išlo napríklad o štúdium procesu horenia, skúšanie hasiaceho zariadenia s vodnou hmlou a štúdium mechaniky zrnitých materiálov. Z oblastí fyziky sa realizovali pokusy kryštalografie a molekulárnej fyziky, napríklad tvorba vláknitých kryštálov v zmesi chloridu kobaltnatého a chloridu vápenatého v roztoku kremičitanu sodného v bezváhovom stave. Študovali sa rôzne fyzikálne procesy, napríklad vlastnosti rozhrania dvoch kvapalín, štúdium guľatých plameňov, tvorba sadzí v bezváhovom stave, atď. Experimenty a pozorovania boli tiež z oblasti kozmickej výroby, napríklad príprava kryštálov bielkovín, výroba liečiv a podobne.
Na plošine FREESTAR boli tiež prístroje sledujúce a skúmajúce zemskú atmosféru (spektrometer, rádiometrická kamera...) a tiež vplyv kozmického prostredia na rôzne materiály (guma, železo, magnety, krieda...). Tieto materiály boli umiestnené na module SEM-14 (Space Experiment Module) a experimenty s nimi spojené pochádzali z 11 amerických škôl. Rádiometer SOLCON-3 umiestnený na plošine FREESTAR zase meral hodnotu slnečnej konštanty. Na letovej palube raketoplánu sa uskutočňoval experiment testovanie navigačného systému využívajúceho družice GPS a pri pristávacom manévri malo tiež dôjsť k testovaniu vplyvu bočného vetra na dynamiku pristávacieho manévru. 
Mimo raketoplánu sa sledoval účinok zážihu motorov raketoplánu na ionosféru a tiež pozorovanie zážihu motorov z družice USAF.
Prípravy na pristátie.
Ešte v priebehu letu technici analyzovali možné dôsledky nárazu časti tepelnej izolácie z nádrže ET na ľavé krídlo raketoplánu. 28. januára prišli k záveru, že ani rozsiahle poškodenie dlaždíc tepelnej ochrany, ktoré mohol tento náraz spôsobiť, by nemalo mať za následok deštrukciu raketoplánu. Ani zábery zo stanice AMOS (U. S. Air Force Maui Optical and Supercomputing Site) neukázali nijaké poškodenie, avšak snímky nezaberali spodnú stranu orbitera. 30. a 31. januára piloti Columbie a Chawlová zahájili nácvik pristávacieho manévru na simulátore PILOT. Nácvik prebehol bez akýchkoľvek problémov. 31. januára zahájila posádka previerky Columbie pred pristátím a tiež upratovanie predmetov na obytnej palube a v laboratóriu.
Pristávanie.
Pokus o pristátie prebehol 1. februára 2003. O 14:03 SEČ zahájila nič netušiaca posádka pristávací manéver. V čase 14:10:39 bola zapojená prvá jednotka hydrauliky. Raketoplán bol otočený motormi dopredu a o 14: 15: 30 bol prevedený stopäťdesiatosemsekundový zážih motorov OME (Orbital Maneuvering Engine - motor pre manévrovanie na obežnej dráhe). Potom piloti otočili Columbiu späť do pôvodnej polohy, čiže "nosom" dopredu. Z blokov FRCS (Foward Reaction Control System, doslova predný reaktívny kontrolný systém - skupina motorov RCS umiestnených v prednej časti raketoplánu) boli vypustené zvyšky pohonných hmôt. Raketoplán vstúpil do vrchných vrstiev atmosféry, kde ho začala postupne obklopovať žeravá plazma. Táto plazma s teplotou presahujúcou 1000 °C vzniká trením riedkych vrstiev vzduchu o povrch raketoplánu. Raketoplán (presnejšie orbiter) je však proti nej chránený vrstvou izolačných doštičiek. Za oficiálny čas vstupu do atmosféry sa považuje čas 14:44 SEČ. Zatiaľ všetko prebiehalo podľa plánu. S dosadnutím stroja na pristávaciu dráhu Kennedyho kozmického strediska sa počítalo o 15:16 SEČ.
Očakávané ukončenie misie.
Ak by raketoplán nebol (vážne) poškodený a pristál by podľa plánu, živý prenos z pristávania by trval v USA asi iba minútu. Po zastavení stroja by astronauti vypli systémy Columbie. Tak, ako bolo bežné, z vonkajšej strany by sa k stroju najprv priblížilo niekoľko technikov vo vzduchotesných oblekoch, ktorí by prístrojmi zistili, či v okolí stroja neregistrujú prítomnosť úniku nebezpečných látok. Potom by sa prisunuli schodíky a otvoril sa poklop Columbie. Dnu by najprv vstúpil lekár, aby sa uistil, či je posádka zdravotne v poriadku. Následne by mohli vystúpiť Husband, McCool a Chawlaová. Zvyšní štyria členovia posádky by boli vynesení na nosidlách, pretože to bolo súčasťou medicínskeho experimentu – výskumu vplyvu stavu beztiaže na ich telá. Všetci by prešli alebo boli prenesení do vozidla na prepravu posádky, kde by McCool, stále v rámci experimentov, podstúpil test rovnováhy. Raketoplán Columbia by bol zase pripojený na podporné stroje. Husband, McCool a Chawlová mohli od tejto chvíle chodiť – ak by sa na to cítili – zvyšná štvorica by musela zostať ležať a testovali by ich celý nasledujúci deň. Zároveň by technici začali z Columbie vykladať časovo kritické, teda najmä živé zložky nákladu raketoplánu, aby ich čo najskôr vrátili vedcom. Niekoľko hodín po pristátí by bola Columbia odtiahnutá do Orbiter Processing Facility, kde by z nej odčerpali najprv nebezpečné pohonné látky, potom by ju odstrojili a vybrali z nej zvyšok experimentov. Paletu FREESTAR by v čistej miestnosti rozobrali, kým súprava EDO by bola uložená na dlhodobé úložisko, pretože s ďalšími dostatočne dlhými letmi, ktoré by ju využili, sa už v programe raketoplánov nepočítalo. Všetok náklad z Columbie by bol postupne buď vrátený vedcom, ak išlo o ich vybavenie a experimenty, alebo rozobratý a použitý pri iných misiách, uložený do múzeí či dokonca rozpredaný. Šesť hodín po pristátí by sa s posádkou stretli prví reportéri a následne by mali trochu času na svoje rodiny. Nasledujúceho dňa by posádka s rodinami odletela do Houstonu, kde by nasledovala veľká uvítacia oslava spolu s pracovníkmi misie. Každý člen posádky by neskôr dostal medaile NASA Spaceflight. Celá posádka mala navštíviť Izrael, v ktorom by bol Ramon oslavovaný ako národný hrdina.
Posádka užitočného zaťaženia – Brown, Anderson, Clarková a Ramon – by v priebehu nasledujúcich dvoch mesiacov musela podstupovať ešte pravidelné zdravotné testy z dôvodu zberu ďalších údajov. McCool by zase niekoľko mesiacov po pristátí podstúpil ďalší test rovnovážno-polohového systému. Niekoľko mesiacov po skončení misie by americkí členovia posádky boli pridelení k novým úlohám s vyhliadkou na ďalší kozmický let. Ilan Ramon sa s rodinou plánoval presťahovať naspäť do Izraela.
Deň po pristátí Columbie mal byť na odpaľovaciu rampu prevezený raketoplán Atlantis, ktorý mal odštartovať začiatkom marca 2003.
Havária raketoplánu.
O 14:49 Columbia zahájila pravotočivú otáčku - manéver na zníženie rýchlosti. V čase 14:49 niekoľko snímačov zaregistrovalo slabý nárast teploty. O 14:52 zaregistrovali mierny nárast teploty aj snímače v hydraulickom systéme bŕzd ľavého podvozku. V nasledujúcich chvíľach došlo k strate údajov zo snímačov. Teplota rástla v celom krídle a v celej podvozkovej šachte. Tieto údaje riadiace stredisko zaregistrovalo, ale nevenovalo im zvláštnu pozornosť. Potom došlo k strate údajov o tlaku aj v pneumatikách ľavého podvozku. Túto skutočnosť už mohla znamenať vážnu poruchu, stále však mohlo ísť len o poruchu komunikácie. Riadiace stredisko si to však chcelo overiť: „Columbia, tu je Houston“, povedal capcom riadiaceho strediska Charles Hobaugh, „pozeráme sa tu na hodnoty tlaku v pneumatikách a posledné sme nedostali.“ „Rozumiem...“ stihol ešte povedať veliteľ Rick Husband a vyslovil ešte začiatok ďalšieho, neidentifikovateľného slova. V nasledujúcej chvíli bolo s raketoplánom prerušené všetko spojenie. O niekoľko sekúnd sa stroj podľa radarových hlásení rozpadol. Tesne pred rozpadom došlo k odtrhnutiu ľavého krídla. V okamihu rozpadu sa Columbia nachádzala vo výške 63 kilometrov a pohybovala sa rýchlosťou /s. V trase raketoplánu naďalej leteli už len žeravé trosky, ktoré sa rozptýlili a dopadli na územie troch amerických štátov, najviac však na Texas. Okamžite sa rozbehli záchranné akcie. Nikto zo sedemčlennej posádky však neprežil. 
Po katastrofe bola zostavená vyšetrovacia komisia CAIB (Columbia Accident Investigation Board). CAIB dospela k záveru, že príčinou nešťastia bola poškodená tepelná izolácia na nábežnej hrane ľavého krídla. K tomuto poškodeniu došlo ešte pri štarte. Spôsobil ho veľký kus penovej izolácie, ktorý odpadol z nádrže ET a dopadol na nábežnú hranu krídla, kde poškodil panely RCC. Miesto dopadu bolo naozaj nešťastné - keby tento kus dopadol na iné miesto, pravdepodobne by sa aj napriek poškodeniu podarilo Columbii bezpečne pristáť. Na nábežnej hrane krídla je však teplota plazmy najvyššia a celistvosť panelov RCC je pre bezpečné pristátie nevyhnutná. Vzniknutou trhlinou sa plazma dostala do krídla, kde postupne prepaľovala priehradky tvoriace jeho vnútornú konštrukciu. Nakoniec došlo k odtrhnutiu krídla a deštrukcii celého raketoplánu.
Havária si vyžiadala pozastavenie letov raketoplánov na viac než dva roky a zavedenie nových bezpečnostných opatrení, aby sa podobný incident už nezopakoval.
Zoznam piesní na zobúdzanie posádky.
Už od čias programu Gemini NASA tradične na zobúdzanie astronautov používa piesne. Toto je zoznam piesní, ktoré zobúdzali posádku Columbie pri misii STS-107.
Externé odkazy.
[[Kategória:Program Space Shuttle]]
[[Kategória:Kozmické lety s ľudskou posádkou]]
[[Kategória:Kozmické katastrofy]]
[[Kategória:Vedecké kozmické misie]]
[[Kategória:Kozmonautika v 2003]]

</doc>
<doc id="85209" url="https://sk.wikipedia.org/wiki?curid=85209" title="Akromegália">
Akromegália

Akromegália je hormonálna porucha, ktorá sa prejavuje nadmernou produkciou rastového hormónu somatotropínu v hypofýze, ktorá neutícha ani v období dospelosti. Predstavuje zväčšenie koncových častí tela, ale aj vnútorných orgánov, čo nepriaznivo ovplyvňuje celý organizmus a môže byť príčinou vážnych komplikácií. Najčastejšou príčinou je nádor hypofýzy, ojedinele ju však spôsobuje aj tumor pankreasu alebo pľúc. Nenápadné začiatky a pomalé postupovanie choroby spôsobujú jej neskoré odhalenie. Zvyčajne postihuje dospelých v strednom veku a môže spôsobiť vážne zdravotné problémy, ba až predčasnú smrť.
Nie je to dedičná choroba, ani geneticky podmienená. Vinníkom je spontánna mutácia po pôrode. Je tak možné, že jeden z dvojice jednovaječných dvojčiat bude trpieť na akromegáliu, kým druhý nie. 
Známi ľudia s akromegáliou.
Je pravdepodobné, že akromegáliou trpel egyptský faraón Achnaton. Ďalšími sú najvyšší človek všetkých čias, Robert Wadlow. Jeden z najznámejších ľudí, ktorý trpel akromegáliou bol profesionálny wrestler André the Giant.

</doc>
<doc id="85214" url="https://sk.wikipedia.org/wiki?curid=85214" title="Tichý potok (zdrojnica Belej)">
Tichý potok (zdrojnica Belej)

Tichý potok (, , ) je pravostranná zdrojnica rieky Belej, odvodňuje Tichú dolinu v Západných Tatrách. Je to horská bystrina v Západných Tatrách, ktorá oddeľuje geomorfologické časti Červené vrchy a Liptovské Tatry na pravom brehu od Liptovských kôp na ľavom brehu. Spolu s Kôprovským potokom je zdrojnicou Belej. Má dĺžku 16 km. Tichý potok je typicky vysokohorským typom vodného toku s maximálnymi prietokmi v máji až júni a s minimom v januári až februári.
Pôvod názvu.
Názov potoka vznikol pravdepodobne odvodením od jeho tichého a pokojného toku, na rozdiel od búrlivej a spenenej Belej. V pôvodných prameňoch sa označuje ešte nepreloženými názvami ako "Tycha Bach" a "Tycha-patak", po prvej svetovej vojne sa začína používať aj rovnomenný preklad "Czendesz-patak" alebo "Stiller Bach". Poliaci Tichý potok vždy nazývali "Cicha Woda", niekedy pre upresnenie názvu aj "Cicha Woda Liptowska" podľa jeho umiestnenia na Liptove.
Opis toku.
Vzniká sútokom dvoch hlavných zdrojníc, Kamennej Tichej vznikajúcej pod Svinicou () a Zadnej Tichej prameniacej pod Hladkým sedlom ().
Po ich sútoku už Tichý potok preteká sprvu na západ zalesnenou Tichou dolinou. Postupne priberá veľké množstvo prítokov, jednak spod hlavného hrebeňa Červených vrchov sprava a jednak z ľavej strany spod Veľkej kopy () a značne rozširuje svoje koryto.
Postupne sa stáča na juhozápad, sprava priberá prítok z Javorového žľabu (), na ktorom sa vytvoril Tomanovský vodopád a významný prítok zľava zo Španej doliny. Ďalej sa tok stáča viac na juh, z viacerých prítokov vynikajú Hlina z pravej strany a Kôprovnica zľava.
V blízkosti osady Tichá sa spája s vodami Kôprovského potoka pritekajúceho zľava () a ďalej tečú pod spoločným názvom Belá.
Splavnosť.
Za VV je splavný od horárne. 
Mestá a dediny.
Netečie okolo žiadneho mesta ani dediny, preteká výlučne územím TANAP-u.

</doc>
<doc id="85215" url="https://sk.wikipedia.org/wiki?curid=85215" title="Focke-Wulf Ta 152">
Focke-Wulf Ta 152

Focke-Wulf Ta 152 bola jednomiestna jednomotorová nemecká stíhačka používaná v závere druhej svetovej vojny. Pravdepodobne najlepšie vrtuľové stíhacie lietadlo celého konfliktu. Bolo vyrobených iba 43 sériových kusov a takmer nezasiahla do bojov.
Raný vývoj.
História lietadla Focke-Wulf Ta 152 je tesne spätá s typom Fw 190. Už v okamihu operačného nasadenia stíhačky Fw 190 A v lete 1941 považoval Kurt Tank za potrebné vyprojektovať a zaviesť do jednotiek Luftwaffe stíhacie lietadlo, ktoré by bolo schopné operovať vo veľkých výškach nedostupných pre vtedajšie štandardné nemecké i spojenecké stíhačky. Do mája 1942 pripravil Tank sériu konštrukčných štúdií vychádzajúcich z draku Fw 190 A, ale s použitím rôznych motorov a krídel s väčším rozpätím.
20. mája 1942, počas stretnutia zástupcov firiem Focke-Wulf a Messerschmitt s predstaviteľmi RLM v Messerschmittovej továrni v Augsburgu, RLM upresnilo podmienky, ktoré vyžadovalo od budúceho stroja nazvaného "Höhenjäger" (výšková stíhačka). Toto lietadlo malo byť schopné zachytiť výškové bombardéry protivníka a plniť prieskumné úlohy. Obe letecké firmy prijali podmienky RLM a začali projekčné práce. Messerschmittova konštrukčná kancelária vypracovala projekt Me 155 a jeho verziu Me 155 B.
Profesor Tank nečakal na rozhodnutie RLM a konal už skôr. Na rozdiel od Messerschmitta zvolil iné riešenie. Nemal v úmysle skonštruovať úplne nové lietadlo, ale rozhodol sa využiť projekty vychádzajúce z draku Fw 190 A. Kurt Tank počítal s dvomi zásadnými riešeniami pohonnej jednotky nového lietadla. Malo ísť o modifikovaný variant hviezdicového motora BMW 801 doteraz používaného u Fw 190 A alebo o motor Daimler-Benz DB 603, v krajnom prípade potom o Junkers Jumo 213.
Ako prvá vzniká modifikácia sériových Fw 190 A-3 označená pomerne eufemisticky "Höhenjäger 1". V septembri 1942 boli tri štandardné draky verzie A-3 (W.Nr.130528, 130530 a 130531) odľahčené demontážou trupových guľometov a s označením Fw 190 A-3/U7 slúžili k výškovým skúškam s pretlakovou kabínou. Na základne skúseností s týmito strojmi vzniklo niekoľko podobne upravených Fw 190 A-4. Tie boli odoslané na testovanie v boji k jednotkám JG 2 a JG 26. Ukázalo sa, že kabíny netesnia a tak nesplnili očakávania.
Medzi decembrom 1942 a aprílom 1943 bolo postavených šesť prototypov poháňaných novými motormi Daimler-Benz DB 603 A vybavenými turbokompresormi a pod označením "Höhenjäger 2" vykonali letové skúšky. Ako ďalšia vznikla konštrukčná štúdia Fw 190 Ra-6, ktorá v zásade spĺňala požiadavky RLM. Projekt dostal typové označenie Fw 190 H a boli začaté prípravné práce na stavbe prototypu. Lietadlo malo dostať celkom nové krídlo s nosnou plochou zväčšenou na . Trup bol predĺžený a ako pohonná jednotka mali slúžiť motory Daimler-Benz DB 603 G, DB 632 alebo Junkers Jumo 213 E.
Medzitým Messerschmitt pokračoval v práci na Me 155 B, ktorá s ohľadom na nedostatok kvalifikovaného personálu zaneprázdneného v tej dobe inými úlohami prebiehala veľmi pomaly. Aj firma Focke-Wulf sa potýkala s mnohými problémami. Ako sa dalo predpokladať, projekt Fw 190 A-3/U7 ("Höhenjäger 1") sa ukázal byť celkom nepodarený a prebiehajúce skúšky prototypov "Höhenjäger 2" (V18/U1, V29, V30, V31, V32 a V33) s motorom DB 603 A odhaľovali nekonečné problémy s turbokompresorom Hirth 9-2281.
V súvislosti s týmito skutočnosťami predali predstavitelia C-Amtu RLM Messerschmittovi ústny návrh, aby vypracoval štúdiu možnosti konštrukcie lietadla s lepšími výkonmi, než aké vykazovali stroje, ktoré boli vo fáze prototypových skúšok, dokonca i keby to znamenalo zapojiť najlepších a najskúsenejších konštruktérov za cenu ich stiahnutia z iných projektov s vyššou prioritou. Ako výsledok týchto návrhov vznikol projekt Me P.1091 "Extremer Höhenjäger" (stíhačka pre veľké výšky). Malo to byť lietadlo s veľkým rozpätím krídel s rôznymi variantmi pohonu, tvorenými motorom Daimler-Benz DB 605 s turbokompresorom TK 11, motorom DB 628, motorom DB 632 s protibežnými vrtuľami alebo motorom DB 603 E s turbokompresorom TKL 15. Podľa výpočtov konštruktérov by Me P.1091 bol schopný dosiahnuť výšku . Pre úsporu času a zužitkovanie doterajších prác bolo rozhodnuté použiť väčšinu riešení P.1091, zlúčiť ich s prvkami Me 155 a vytvoriť tak lietadlo Me 155 B-1.
Verzie.
Ta 152 A.
Na jar 1943 prof. Tank pochopil, že ani "Höhenjäger 1" a "2" nie sú schopné splniť požiadavky RLM, a rozhodol sa zaoberať sa konštrukciou nového stroje, ktorý by bol vybavený výkonnejšou pohonnou jednotkou. Vtedy existovalo niekoľko nových motorov firiem BMW, Daimler-Benz a Junkers, ktoré by bolo možné v projektovanom stroji použiť. Nakoniec padlo rozhodnutie vybrať ako najspoľahlivejšie a najvýkonnejšie motory DB 603 E, G a L a Jumo 213 E. Bohužiaľ, vývojové práce na týchto motoroch sa preťahovali a nebolo jasné, kedy budú k dispozícii vo väčšom počte. Bez ohľadu na to začal Kurt Tank práce na novom draku, pričom vychádzal z predchádzajúcich projektov a konštrukčných štúdií.
Projekt nazvaný "Spezial Höhenjäger" (špeciálna výšková stíhačka) nadväzoval na staršiu konštrukciu označenú Ta 153 a od RLM dostal označenie Ta 152. Ako pohonná jednotka mal slúžiť motor Junkers Jumo 213 A vybavený aerodynamickým krytom. U prvej verzie Ta 152 A-1 bolo navrhnuté nové krídlo, chvostové plochy a kryt motora so zabudovaným uzavretým kolektorom spalín (čiže bez externých výfukov). Nad motorom sa mali nachádzať dva kanóny MG 151 kalibru . Predpokladala sa zástavba ďalších dvoch kanónov rovnakého typu v koreňoch krídiel a kanón MK 103 kalibru v bloku motora. Navyše existovala možnosť umiestniť vo vonkajších častiach krídla dva kanóny MK 108 kalibru .
Ďalšou plánovanou verziou mal byť Ta 152 A-2, ktorého drak bol identický s variantom A-1. Jedinou zmenou bolo nahradenie vonkajších krídelných kanónov MK 108 kalibru kanónmi MG 151, ktorých menší kaliber kompenzovala vysoká kadencia. Vedľa projektov sériových verzií Ta 152 pripravoval Kurt Tank tri konštrukčné štúdie, označené Ta 152 Ra-1, Ra-2 a Ra-3, ktoré zodpovedali kategóriám "Normaljäger", "Höhenjäger" a "Schlachtflugzeug" (normálna stíhačka, výšková stíhačka a bojové lietadlo). Zakrátko našli tieto štúdie uplatnenie v skutočných projektoch. Normálna stíhačka bola označená Ta 152 C, výšková stíhačka Ta 152 H a bojová verzia ako Ta 152 B. Písmená D, F a G nemali byť používané, aby sa zamedzilo prípadným zámenám s už existujúcimi verziami Fw 190 D, F a G, písmená I a J sa u Luftwaffe nepoužívali.
V polovici roka 1943 sa RLM rozhodlo urobiť opatrenia, ktoré by urýchlili práce na nových výškových stíhačkách. Na stretnutí s predstaviteľmi oboch firiem, ktoré sa konalo 5. júla 1943 v závode Focke-Wulf v Bad Eilsene, zástupcovia RLM požiadali v čo najkratšom termíne predložiť tzv. "Schnellösung" (rýchle riešenie) novej výškovej stíhačky. "Schnellösung" malo spočívať v úprave štandardného draku jednej z už vyrábaných stíhačiek na výškovú stíhačku s použitím minimálneho počtu konštrukčných zmien. Ukázalo sa, že Focke-Wulf so svojimi návrhmi Fw 190 Ra-1 a Ra-8 pokročil ďalej než Messerschmitt s nepríliš sľubným Bf 109 H, ktorého vývoj bol zastavený po vyrobení dvoch prototypov. Oba Tankove návrhy používali motor Jumo 213, ktorý sľuboval dobré výkony a bol v pokročilejšom štádiu vývoja ako konkurenčný DB 603.
Kurt Tank sa v súvislosti s tým rozhodol prerušiť ďalší vývoj Ta 152 A, pretože tento stroj bol až na iné krídlo v zásade zhodný s drakom Fw 190 D, ktorý bol vybraný pre sériovú výrobu ako "Schnellösung-Jäger". Druhým dôvodom prerušenia príprav sériovej výroby Ta 152 A boli problémy s dodávkami dostatočného množstva kanónov MK 103 strieľajúcich osou vrtule. A verzia A bola navyše okrem nového krídla, smerovky a krytu motora zhodná s Fw 190 D-9, ktorého výrobu už v tom čase RLM objednalo a ktorá sa neskôr úspešne rozbehla. V druhej polovici roka 1943 pokračovali v konštrukčných kanceláriách oboch firiem práce na ďalších variantoch výškových stíhačiek. Ich výsledkom bol u Focke-Wulfu študijný projekt Ta 152 A-4.
Ta 152 H.
23. októbra 1943 ukončil projekčné práce i Messerschmitt a začal stavbu prototypu Me 209 A-4. Najprv mal byť tento stroj poháňaný motorom Daimler-Benz DB 628 A, ale s ohľadom na preťahovanie jeho vývoja došlo k rozhodnutiu použiť motor Daimler-Benz DB 605 A alebo AS. Spočiatku Kurt Tank plánoval použiť u Ta 152 H-1 motor Daimler-Benz DB 603 G nebo DB 632, nakoniec sa však rozhodol pre Junkers Jumo 213 E. Messerschmitt dúfal, že Me 209 A-4 vzlietne vo februári 1944, ale spojenecké nálety spôsobili zdržanie stavby prototypu. Túto situáciu Messerschmitt riešil prestavbou existujúceho prototypu Me 209 V5 na prototyp výškovej stíhačky.
S ohľadom na Messerschmittove ťažkosti nadobudol Kurt Tank presvedčenie, že jeho konštrukcia Ta 152 H s istotou zvíťazí v konkurze "Technisches Amtu" na výškové stíhacie lietadlo, a preto pridelil vývoju tohoto stroja najvyššiu prioritu. Aby sa čo najviac urýchlili práce a neskôr skúšky prototypov, bolo rozhodnuté prestavať štyri z ešte existujúcich prototypov "Höhenjäger 2" na prototypy verzie Ta 152 H, čo vyžadovalo inštaláciu nového motora a úpravu draku. Doterajšie motory Daimler-Benz DB 603 A boli v lietadlách Fw 190 V29, V30 a V33 nahradené motormi Junkers Jumo 213 E, ktoré poháňali vrtule typu VS 9, čím sa ich označenie zmenilo na Fw 190 V29/U1, V30/U1 a V33/U1. Aj Fw 190 V32/U1 (používaný doteraz ako testovací stroj plánovaného lietadla Ta 153, prvý let v decembri 1943) dostal namiesto doteraz používaného motora Daimler-Benz DB 603 G motor Junkers Jumo 213 E a označenie Fw 190 V32/U2. Zanedlho sa do programu Ta 152 zapojil aj prototyp Fw 190 V18/U2.
Podľa plánov konštrukčnej kancelárie firmy Focke-Wulf malo byť všetkých päť prototypov pripravených k letovým skúškam medzi júnom a septembrom 1944. Súčasne sa začali prípravy k čo najrýchlejšiemu začatiu prác na prototypoch ďalších verzií Ta 152 – Ta 152 B, C a E, z ktorých posledná dostala najvyššiu prioritu, pretože spĺňala požiadavky, ktoré kládol "Technisches Amt" na "Spezial Höhenjäger" (špeciálna výšková stíhačka). Ta 152 B, ktorý mal najnižšiu prioritu, nemal byť postavený dokonca ani ako prototyp. Prototypmi Ta 152 C sa mali stať Fw 190 V20 (W.Nr.0040, GH+KQ) a V21 a samotná verzia C mala vyhovovať požiadavkám na tzv. "Begleitjäger" (sprievodnú stíhačku). Vedľa lietadiel V20 a V21 malo dostať ďalších pätnásť predsériových strojov Ta 152 C prototypové označenia. Problémom pri ďalšom vývoji tejto verzie sa ukázal byť motor Daimler-Benz DB 603 L, ktorý sa mal stať ich pohonnou jednotkou. Tento motor sa podobal vtedy vyrábanej verzii DB 603 E a mal byť navyše vybavený dvojstupňovým turbokompresorom. V marci 1944 predalo RLM firme Focke-Wulf dvanásť motorov Daimler-Benz DB 603 s cieľom zastavať ich v prototypoch lietadiel Ta 152 C a Ta 154. V tom istom mesiaci boli porovnané vypočítané výkony stíhačiek Dornier Do 335 a Ta 152 C. Ukázalo sa, že Do 335 je s rovnakou výzbrojou (1x a 2x ) o 30 až /h rýchlejší (v závislosti na výške letu) než Tankov stroj.
V apríli 1944 boli vykonané statické skúšky jednotlivých konštrukčných prvkov Ta 152 H. Ukázalo sa, že pretlaková kabína nespĺňa na ňu kladené požiadavky. V júni 1944 bol konečne dokončený prvý prototyp Ta 152 H označený ako Ta 152 V1 (W.Nr.150001, CW+CA). Tento stroj zodpovedal verzii H-0 a bol odoslaný do Langenhagenu k letovým skúškam. Za povšimnutie stojí, že bol dokončený skôr ako jeho päť predchodcov. To dokazuje, s akou horlivosťou sa pracovalo na novom type.
Čoskoro po V1 – 12. júla 1944 – vzlietol aj prvý z piatich prekonštruovaných lietadiel "Höhenjäger 2". Išlo o Fw 190 V33/U1 (W.Nr.0058, GH+KW) s motorom Junkers Jumo 213 E-1, poháňajúcim trojlistú drevenú vrtuľu VS 9, s pretlakovou kabínou, predĺženým trupom ( vpredu a vzadu), kvapkovitými krytmi trupových kanónov MG 151 kalibru umiestnených pred štítkom kabíny (ktoré však neboli inštalované), teleskopickým zameriavačom ZFR a krídlom verzie H pretiahnutého tvaru. Nasávanie vzduchu do kompresora sa nachádzalo na pravej strane motorového krytu. Krídlo malo rozpätie 14,50 metra a malo zvláštnu konštrukciu. Hlavný nosník, ktorý bol z ocele (kvôli nedostatku ľahkého hliníka), viedol od jedného záchytného bodu podvozku k druhému, zadný nosník bol však po celej dĺžke krídla. Zvyšok krídla vypĺňalo množstvo rebier a pozdĺžnych výstuh. Kvôli zväčšenému rozpätiu sa korene podvozku posunuli o smerom k vonkajším okrajom. Tento prototyp ešte lietal bez výzbroje.
Bohužiaľ nasledujúceho dňa pri druhom lete sa stala nehoda, pri ktorej bol stroj iba po 36 letových minútach úplne zničený. V dôsledku nehody napísal 18. júla veliteľ skúšobného strediska v Rechline Oberst Edgar Petersen firme Focke-Wulf list, v ktorom podčiarkuje nutnosť pozdržania sériovej výroby Ta 152 a vykonanie ďalších testov prvých dvanástich predsériových strojov. Zmieňoval sa tiež o tom, že ťažisko lietadla sa nachádza príliš vzadu.
V Langenhagene medzitým prebiehali letové skúšky prototypu V1, ktorý vzlietol konečne až 21. novembra a pilotoval ho Hans Sander. Skúšky sa čím ďalej tým viac preťahovali. Spôsobila to náročná situácia v Nemecku v tomto období vojny. Ako spomína šéf skúšobných pilotov firmy Focke-Wulf Ing. Hans Sander: „V tej dobe nebolo možné robiť s lietadlom Ta 152 viac letových skúšok, čo bolo spojené s celkovou situáciou v Nemecku. Ľudia mali hlad, žili v zime a trpeli nedostatkom spánku. Prízemné útoky Thunderboltov, Lightningov a Mustangov a nálety bombardérov na Berlín (formácie prelietavali nad Langenhagenom) a tiež na samotný Langenhagen spôsobovali časté letecké poplachy. K tomu sa pridávali navyše dopravné ťažkosti. Náhradné diely a vybavenie bolo nutné dovážať po železnici, na bicykloch a potom doniesť jednoducho na ramenách. Vyše dvoch mesiacov sme používali vodu z požiarnej nádrže. "Jägerstab" si všímal jedine čo najvyššieho počtu dodaných lietadiel a výsledkom toho bolo, že väčšina z nich opúšťala továrne bez nutného vybavenia a iba po jedinom krátkom skúšobnom lete, čo bolo spôsobené obmedzenými zásobami paliva.”
Druhý prototyp Fw 190 zapojený do programu Ta 152 pod označením Fw 190 V30/U1 (W.Nr.0055, GH+KT) bol zalietaný 6. augusta 1944. Pri výškových testoch 23. augusta 1944 sa vznietil motor. Oheň sa našťastie nerozšíril a tak ho Hans Sander doviedol až k zemi. Pri núdzovom pristávaní v Langenhagene zachytil krídlom o zem a lietadlo úplne zničil.
Prebehli celkom štyri pokusy o výškové lety, a zakaždým skončili predčasne pre poruchu turbokompresora. V závislosti od typu motora mal turbokompresor dva stupne s priechodným chladením buď medzichladičom alebo vstrekovaním MW 50 a tri rýchlosti. Problémy vznikali vždy pri treťom rýchlostnom stupni, ktorý nikdy nenaskočil. Navyše, vo výške nad príliš poklesol tlak paliva, pretože palivové pumpy nedokázali pracovať dostatočne rýchlo.
Tretí prototyp Fw 190 V29/U1 (W.Nr.0054, GH+KS), vykonal prvý skúšobný let 24. septembra 1944. Nemal už vypukliny na kryte pred kabínou pre prípadnú montáž dvoch MG 151/20 a konce krídel mal už definitívne bez oblúkov. Rozpätie tak nakoniec kleslo na . Velenie chcelo pre výškové lety používať talianske výškomery s dosahom do , ale nakoniec sa montovali opäť nemecké do . S týmto strojom dosiahol Ofw. Friedrich Schnier rekordnú výšku . Túto udalosť opisuje takto:
„Počiatočné stúpanie bolo celkom normálne. Každých 1000 metrov som hlásil žiadané hodnoty rýchlosť, výšku, rôzne tlaky, teploty a hodnoty týkajúce sa troch plniacich zariadení. V dôsledkov netesností kabíny nebol v nej tlak oveľa vyšší ako okolitý tlak vonku, ale neviem si spomenúť na skutočnú hodnotu rozdielu. Plánovaný tlak mal byť 0,03 MPa.
V som dostal svrbenie a bolesti do kolien a lakťov a cítil som, ako sa mi spomaľujú pohyby. Rozprávanie bolo stále ťažšie. V som hlásil, že výškomer je zablokovaný a že pokračujem v stúpaní s pomocou variometra a rýchlomeru. O tom, že som vyššie ako predtým som mal iba vizuálny dôkaz. Obloha dostala temne modrú a potom čiernu farbu a smerom k horizontu prechádzala všetkými odtieňmi modrej až bielej. Pravú ruku a rameno som už nemohol ovládať, takže som pokračoval v riadení iba ľavou rukou. Lietadlo stratilo stabilitu, sotva reagovalo na smerovku, udržať alebo získavať výšku bolo čoraz ťažšie, a tak som stúpanie vzdal. Pretože zem žiadala nahlásiť namerané hodnoty, urobil som to. Po pristátí, už v noci, ma srdečne prijali technici, ktorí boli som mnou po celý čas v spojení. Potom sme otvorili barograf. Vyhodnotenie ukázalo absolútnu výšku .”
Schnier vykonal aj strmhlavé lety z výšky , aby získal čo najväčšiu maximálnu rýchlosť. Nameral až 0,96 M, ale to sa zdá byť predsa len priveľa. Poslednou známou informáciou o V29/U1 je hlásenie o jeho oprave v Langenhagene medzi 2. a 27. novembrom.
Štvrtý stroj z tejto série prototypov Fw 190 V32/U2 (W.Nr.0057, GH+KV) pilotovaný Hansom Sanderom preletel 15. augusta 1944 do Langenhagenu z Delmenhorstu, kde bol prestavaný v závodoch Focke-Wulf. Na prvý let z Delmenhorstu do Langenhagenu vzlietol 15. augusta 1944 o 9:27 ráno. Pilotoval ho Hans Sander. V novembri dostal nové krídlo použité z rozostavaného Fw 190 V25 (W.Nr.110025), ktorý sa staval ako náhrada za rozbitý V33/U1. Takto upravený vzlietol prvýkrát 15. novembra.
Piaty prototyp Fw 190 V18/U2 (W.Nr.0040, CF+OY) prvýkrát vzlietol 19. novembra 1944. O ňom panujú v histórii dodnes nezrovnalosti. Hoci pôvodne mal dostať motor DB 603, ale spomenuté problémy s ním vynútili zástavbu motora Jumo 213 E. Prvýkrát vzlietol pravdepodobne 1. alebo 12. augusta. Je ešte niekoľko známych informácií z ďalšieho obdobia. Správa hovorí o jeho lete 19. novembra 1944 z Adelheide do Langenhagenu, kde potom prebiehala od 25. novembra. do 7. decembra jeho oprava. 10. decembra ho zalietal pilot Märschel, ale už 23. decembra bol pri vzlete opäť poškodený, lebo sa zrazu prudko stočil doprava a poškodil zaťahovací mechanizmus pravej podvozkovej nohy. Počas opravy dostal stroj novú (pravdepodobne kovovú) chvostovú časť. V priebehu skúšok sa ale odtrhol poťah. Nakoniec skončil, zničený ustupujúcou nemeckou armádou, v rukách Kanaďanov. Šiesty prototyp, ktorý bol stavaný ako náhrada V33/U1 strateného pri nehode 13. júla 1944 (70 % poškodenie, nalietaných iba 36 minút), nebol dokončený a jeho krídla boli zabudované do Fw 190 V32/U2. Ten takto upravený podnikol prvý let 15. decembra 1944. Medzitým bol dokončený prototyp Ta 152 V2 (W.Nr.150002, CW+CB) a následne aj prototypy V3 (W.Nr.150003, CW+CC), V4 (W.Nr.150004, CW+CD) a V5 (W.Nr.150005, CW+CE). S V2 vzlietol Hans Sander 29. novembra1944. Ten istý pilot zalietal aj ostatné prototypy: V3 3. decembra, V4 17. decembra a aj V5, o ktorom sa nevie takmer nič. Ďalšie prototypy Ta 152 V27 (W.Nr.150030, pôvodne 150027) a V28 (W.Nr.150031, pôvodne 150028) zalietal až v roku 1945. V27 vzlietol 1. februára a a V28 až niekedy v marci.
Všetky prototypy boli podrobené ťažkým skúškam, ktoré značne sťažovala situácia Nemecka (hlavne nedostatok paliva) a fakt, že testovacie stredisko v Langenhagene ležalo na trase amerických bombardérov na Berlín, takže malo takmer denne návštevy sprievodných spojeneckých stíhačiek.
Testy na Fw 190 V29/U1 odhalili veľkú poruchovosť podvozku. Pravá noha vypadávala zo zámku, lebo dochádzalo ku vzpriečeniu prídavných dvierok podvozku, ale i po ich odstránení sa ľavá noha zasúvala rýchlejšie a vypnutá hydraulika už potom pravú nohu nedotiahla. Návrh nevypínať hydraulický systém pri zasunutí ľavej nohy neuspel, pretože tlak v hydraulike potom dosahoval hodnotu až 140 at! Piloti sa sťažovali aj na slabú smerovú stabilitu, pretože lietadlo uhýbalo pri plne vysunutých chladiacich klapkách do pravej strany.
Ta 152 V1 bol nakoniec použitý na pevnostné skúšky. Ta 152 V2 skončil rovnako. 3. decembra vzlietol Ta 152 V3 s oceľovými krídlami. Po ňom nasledovali, už v roku 1945, V4 a V5. I na týchto prototypoch dochádzalo k vypadávaniu pravej podvozkovej nohy, ktorá musela byť zasúvaná prudkým trhnutím stroja krátko po štarte. Ťažko viditeľné a ovládateľné klapky prietoku vzduchu chladičom motora boli nahradené automatickými, ktoré riadil termostat. Ďalšie ťažkosti spôsobovali nefunkčné pretlakové kabíny, neúmerná sila na krídelkách a pristávacie klapky. Pretlaková kabína mala udržať tlak rovný okoliu do výšky . Potom sa mala jeho hodnota ustáliť na 0,035 MPa a tak zostať až do výšky , kedy bol rozdiel 0,023 MPa. Pri prípadnom ďalšom stúpaní mala kabína udržať tlak vždy o 0,023 MPa vyšší ako bol okolitý tlak. Jumo 213 E tiež nedosahoval vypočítané výkony. Chybu našli po konzultácii Sandera s Junkersom v olejovej cirkulácii, a tak od augusta už bolo všetko v poriadku. Sander tlačil na Junkersa, aby zvýšil voľnobežné otáčky motora na 1700 ot/min. Junkers toto odmietol s odôvodnením, že by to výrazne ovplyvnilo životnosť motora. V októbri sa uvažovalo aj nad montážou vystreľovacích sedačiek, ale pre konštrukčné problémy ich montáže do existujúceho trupu sa od nich upustilo.
Ako prototypy H-0 slúžili lietadlá Fw 190 V29/U1, V30/U1, V32/U2, V33/U1 a pravdepodobne aj V18/U2. Prototyp Ta 152 V4 lietal ako H-0/R11. Prvých dvadsať predsériových Ta 152 H-0 dodali z továrne priamo do Rechlinu a jednotke "Erprobungskommando Ta 152" (Skúšobný oddiel Ta 152), založenej 2. novembra 1944, ktorej velil Hauptmann Bruno Stolle. Všetky tieto lietadlá boli vybavené zariadením GM-1. Piloti zo Stolleho jednotky boli s výkonmi Ta 152 spokojní. V porovnaní s Fw 190 ale robil výkrut oveľa pomalšie, čo bolo spôsobené predĺženými krídlami (Ta 152 urobil plný výkrut vo výške pri rýchlosti /h za 4,9 sekundy). Stolle sa tiež pokúsil dosiahnuť maximálnu výšku a preskúmať hranicu dostupu lietadla. Potom, čo vystúpal nad Rechlinom do výšky , musel však let pre nedostatok kyslíka ukončiť. Stolle lietadlo vysoko ohodnotil a odporučil okamžitú sériovú výrobu.
Predprodukčné H-0 boli objednané v továrni v Sorau, sériová výroba H-1 sa rozbehla v závode Focke-Wulf Cottbus 21. novembra 1944. Lietadlá zo Sorau mali dostať výrobné čísla 110001 až 110026 a označenia V1 až V26. Sériové mali pridelené čísla 150001 až 150037 a 150160 až 150168. Čísla 110001 až 110005 boli krátko na to zrušené a neboli nikdy postavené. Preto sa prvých päť prototypov vybralo z prvých H-0 (W.Nr.150001 až 150005). To vysvetľuje, prečo je bolo pre prototypy vyhradených 72 sériových čísiel ale naozaj ich bolo postavených iba 67.
Lietadlá Ta 152 H-0 poháňal motor Jumo 213 E s trojlistou vrtuľou VS 9 s priemerom . Verzia H-0 neniesla MW 50 ani GM-1. Krídla mali rozpätie a plochu . Výzbroj sa skladala z dvoch MG 151/20 so 175 nábojmi na zbraň nad motorom a jedného MK 108 s 90 granátmi v bloku motora. Prístup k zásobníkom pre MG 151 bol zo spodnej strany krídel a pre MK 108 cez malý panel na ľavom boku motorového krytu. Stlačený vzduch potrebný k činnosti MK 108 sa nachádzal v zadnom vsadenom diele trupu. V októbri 1944 dosiahol Ta 152 H-0 vo výške vo vodorovnom lete rýchlosť /h. V novembri padlo rozhodnutie inštalovať nový gyroskopický zameriavač Askania Adler EZ 42. Častejšie sa ale objavoval Revi 16 B. V nábežnej hrane ľavého krídla sa nachádzal fotoguľomet BSK 16.
Palivové nádrže mali objem 233 l (predná) a 362 l (zadná) a boli umiestnené pod kabínou. Nádrž oleja s objemom 72 l sa nachádzala pred kabínou. Rádiové vybavenie sa skladalo z FuG 16 ZY a FuG 25a IFF. Podvozok s rozchodom používal pneumatiky s rozmermi 740 x , bol ovládaný elektricky a zaťahovaný hydraulicky smerom k trupu. K jeho kompletnému prekrytiu v zatiahnutom stave slúžili malé prídavné plechy na centropláne. Zatiahnuteľné bolo aj ostrohové kolečko s pneumatikou 380 x . Celková hmotnosť stroja bola .
Letové testy ukázali nutnosť určitých úprav draku. Objavovali sa ťažkosti s hlavným podvozkom a s ovládaním klapiek chladiča umiestnených na motorovom kryte. Kormidlá reagovali v určitom rozsahu rýchlosti s istým oneskorením, pristávacie klapky sa vysúvali príliš dlho. Mnoho problémov naďalej spôsobovala pretlaková kabína, ktorá nedokázala udržať predpísaný tlak. Dôvodom bol nevhodný použitý tmel a nekvalitné gumové tesnenia. Čelný štítok skla bol rovnako nekvalitne spracovaný a spôsoboval ďalšie netesnosti. Od februára 1945 bolo tesnenie kokpitu prerobené a bola utesnená každá škára. Nastal však iný problém – kompresor spôsoboval značné prehrievanie vzduchu. Pre výšku bola teplota vzduchu vyrátaná na 82 °C! Jediným východiskom bolo zabezpečiť výmenu vzduchu medzi vnútrom a vonkajškom (čomu sa doteraz snažili zo všetkých síl zabrániť) alebo namontovať výmenník tepla. Nakoniec sa od pretlakovania kabíny upustilo u väčšiny lietadiel v službe. Netesnosti sa objavovali aj v systéme núdzového vysunutia podvozku a pristávacích klapiek, fungujúceho na stlačený vzduch.
Ta 152 H-1 bol v podstate identický s predsériovou verziou H-0, mal ale možnosť inštalácie prídavných nádrží a zariadenia MW 50. V krídle mal navyše šesť nádrží, z ktorých sa ľavá vnútorná používala pre MW 50 a mala objem 70 l (28 minút použitia), čo ale muselo stačiť, keďže Ta 152 H bol plánovaný ako výšková stíhačka. V trupe za pilotnou kabínou bola umiestnená nádrž zariadenia GM-1 na N2O s objemom 85 litrov. Celá pravdepodobne drevená chvostová časť bola nahradená ťažšou kovovou. To malo za následok spolu s montážou MW 50 a GM-1 nárast hmotnosti na . Prototypy verzie H-1 boli stroje Ta 152 V1,V2, V3, V5, V27 a V28. Sériová výroba sa začala v januári 1945 v továrni Focke-Wulf Cottbus (série 150001-150037, 150160-150168) a od marca tiež v licencii v továrňach Erla a GWF. Vieme však, že stroje s W.Nr.150023 a 150025 boli dokončené ako H-0, aj keď spadajú do rozsahov pre H-1. Pravdepodobne v továrni lietadlo vždy dokončili tak, ako im umožňovali zásoby súčiastok. Celkom vzniklo 46 strojov tejto verzie H-1. Vyrábali s aj niektoré jej varianty:
Ta 152 H-1/R11 – stíhačka pre každé počasie so smerovým autopilotom PKS 12, automatickým pilotom ("Jägerkurssteuerung") LGW-Siemens K23, rádiokompasom FuG 125, VHF prijímačom signálu rádiomajáku a vyhrievaným zasklením kabíny. Jeden H-0 a veľká časť H-1 bola dokončená v tomto štandarde.
Ta 152 H-1/R21 – "Begleitjäger" alebo sprievodná stíhačka bez GM-1, ale s MW 50 s palivom v ľavej vnútornej nádrži, s autopilotom PKS 12 a rádiokompasom FuG 125.
Ta 152 H-1/R31 – lietadlá bez GM-1, namiesto ktorého bolo v motore závažie, so vstrekovaním MW 50 a zadnou nádržou naplnenou na 280 l.
Verzia Ta 152 H-2 sa od predchádzajúcej líšila rádiom FuG 15, ktorý nahradil FuG 16 ZY. Toto lietadlo sa však nevyrábalo sériovo, o čom bolo rozhodnuté v decembri 1944. Ako prototyp mal pôvodne slúžiť Ta 152 V25, po zrušení projektu sa od toho upustilo. Rovnako skončili na rysovacej doske aj Ta 152 H-3 až H-9, na ktorých sa laborovalo s rôznymi motormi, výzbrojou a výstrojom.
Plánovala sa aj úprava Ta 152 H, zahŕňajúca 24-valcový motor Jumo 222 E/F so štvorlistou vrtuľou. Keďže krídla by neuniesli zvýšenú záťaž, museli by prejsť kompletnou prestavbou, na ktorú už nebol čas. Malo to byť stíhacie a stíhacie-bombardovacie lietadlo, schopné zvratu s preťažením šiestich G, vyzbrojené štyrmi MG 151 alebo dvomi MG 151 a dvomi MK 103. Rátalo sa aj s pretlakovou kabínou, čo bolo neštandardné vybavenie pre lietadlo určené do malých výšok. Vzletová váha bola vyrátaná na , čo bolo ďaleko nad nosnosť pôvodného podvozku. Celý projekt stál na motore Jumo 222, od ktorého sa očakával výkon až 3000 k. Hoci sa Junkers snažil, tento výkon sa mu nepodarilo ani zďaleka dosiahnuť. Sander spomína: „Letel som s 222 s 2000 k v Fw 191, ale viac sme z neho nedostali.”
Posledné varianty verzie H mali byť Ta 152 H-10, H-11 a H-12. Išlo o prieskumné lietadlá s inštalovanou kamerou Rb 20/30, 50/30 nebo 75/30, ktorých drak bol totožný s Ta 152 H-0 (H-10), H-1 (H-11) a H-2 (H-12). Od mája 1945 sa malo vyrábať 20 kusov mesačne. Vznikol iba prototyp verzie H-10 – Ta 152 V26 (W.Nr.150021, CW+CU), ktorý vzlietol v marci 1945.
Ta 152 H mal veľké krídlo, vďaka čomu bol ľahko ovládateľný. K jeho prednostiam ale patrila aj rýchlosť. Koncom roka 1944 Kurt Tank len tesne unikol smrti na jednom z Ta 152 H. Letel z Langenhagenu pri Hannoveri na stretnutie do továrne "Focke-Wulf" v Cottbuse. Jeho lietadlo síce nieslo výzbroj, ale žiadnu muníciu. Krátko po vzlietnutí ho prekvapili štyri Mustangy. Tank stlačil tlačidlo aktivujúce MW 50, pridal plný plyn a nechal Mustangy ďaleko za sebou.
Za povšimnutie stojí fakt, že pred spustením sériovej výroby Ta 152 H v Cottbuse 21. decembra 1944 nalietali jeho prototypy (V33/U1, V30/U1 a V29/U1) spolu iba 30 hodín a 52 minút. Medzi decembrom 1944 a januárom 1945 vyrobili 18 lietadiel Ta 152 H (W.Nr.150001-018) a medzi januárom a aprílom 1945 iba ďalších 24 strojov (W.Nr.150019-168), pretože produkcia sa pozdržala kvôli postupu Sovietov.
Ta 152 E.
Súčasne s verziou H prebiehal u firmy Focke-Wulf vývoj prieskumnej verzie Ta 152 E ("Aufklärer" – prieskumník). Lietadlá Ta 152 E-0 a E-1 mali byť vybavené krátkymi krídlami verzie C (s rozpätím a nosnou plochou ), zatiaľ čo Ta 152 E-2 mal mať krídla so zväčšeným rozpätím pochádzajúce z verzie H (s nosnou plochou ). Všetky tieto varianty mali niesť kameru Rb 75/30 umiestnenú v zadnej časti trupu. V decembri 1944 boli dokončené dva prototypy verzie E-1 – Ta 152 V9 (W.Nr.110009) a V14 (W.Nr.110014). V9 vzlietol prvýkrát 14. januára 1945, V14 25. januára. Prototyp Ta 152 V26 mal byť vzorom varianty E-2. V polovici februára RLM rozhodlo odvolať objednávku špeciálnych prieskumných verzií lietadla Ta 152 a V26 prešiel k Ta 152 H-10. Focke-Wulf sa mal ďalej sústrediť len na vývoj prieskumných variantov verzií C a H.
Ta 152 C.
Počiatočný záujem o výškový Ta 152 H zatienil ostatné štúdie, ale v dobe zalietavania prototypov sa rozbehli aj práce na Ta 152 Ra-1, ktorý bol vybraný ako vzor pre verziu Ta 152 C. Tá mala byť poháňaná motorom DB 603 a mala mať rozpätie krídel . Dva prototypy Fw 190 V20 a V21 boli v auguste 1944 pripravené k inštalácii nových motorov Daimler-Benz DB 603 L a po tejto úprave mali byť označené Fw V20/U1 a V21/U1. V20/U1 (nové označenie TI+IG) bol zničený už 5. augusta 1944 počas spojeneckého náletu na závody Focke-Wulf, takže nie je úplne isté, že dostal nový motor. V21/U1 bol 3. novembra 1944 dokončený a od 10. novembra sa podroboval letovým skúškam vo firme Daimler-Benz, kde aj dostal nový motor DB 603 LA a bol preznačený ako Fw 190 V21/U2 s novým kódovým označením TI+IH. Vyzbrojený bol štyrmi kanónmi MG 151/20 a jedným MK 108 strieľajúcim dutým hriadeľom motora. Zanedlho sa k programu Ta 152 C pripojili ešte dva prototypové stroje Fw 190 V76 a V77, ktoré predtým predstavovali vzory verzie Fw 190 D-14 a ktoré boli vybavené motormi Daimler-Benz DB 603 LA, resp. DB 603 E. Výroba Ta 152 C sa rozbehla v marci 1945 v továrni ATG ("Allgemeine Transportanlagen GmbH") v Lipsku a v továrni Siebel v Halle.
V decembri 1944 boli začaté skúšky prvých predsériových lietadiel Ta 152 C-0, ktoré súčasne dostali prototypové čísla V6 (W.Nr.110006, VH+EY), V7 (W.Nr.110007, CI+XM) a V8 (W. Nr.110008, GN+CA). Testy prebiehali od10. decembra na letisku Adelheide. Ta 152 V6 vzlietol prvýkrát až 17. decembra. Stroj bol vybavený motorom Daimler-Benz DB 603 E/V19 s klasickým krytom, vstrekovaním MW 50, trojlistou vrtuľou VDM VP (priemer ) a so zabudovaným kanónom MK 108. Inak bol zhodný s Ta 152 H, iba rozpätie sa znížilo na . Dva kanóny MG 151 kalibru boli umiestnené v trupe nad motorom a dva v koreňoch krídiel. Vzletová hmotnosť lietadla dosahovala . Tento stroj bol spolu s Fw 190 V21/U1 neskôr vybavený motorom DB 603 LA (rovnako so zabudovaným kanónom MK 108). S týmto motorom sa toto lietadlo stalo vzorom Ta 152 C-1. V krídlach Ta 152 V6 boli tiež inštalované závesné body pre podvesenie odpaľovacích zariadení striel WGr.21. S MW 50 dosahoval vo výške rýchlosť /h a podporil tak voľbu novej pohonnej jednotky, ktorou sa mal stať DB 603 E, ktorý dával v nižších výškach lepšie výkony ako DB 603 L. Oba ale požadovali nedostatkový 96 oktánový benzín C3, a tak sa mal nakoniec používať motor DB 603 LA, ktorý mohol spaľovať aj benzín B4 (87 oktánov). Ta 152 V7 vzlietol začiatkom roka 1945, mal motor DB 603 EM a predstavoval verziu Ta 152 C-0. Mal prepracovaný kryt kabíny, ktorý o niečo zvýšil jeho rýchlosť.
Na týchto strojoch prebiehali i skúšky nových zbraní. Počítalo sa s štyrmi novými revolverovými kanónomi Mauser MG 213 A kalibru s rýchlosťou streľby 1200 rán/min. Plánovala sa zástavba dvoch MG 213 A do trupu a dvoch do koreňov krídiel. Pri testoch na Ta 152 ale vznikli problémy s odvodom nábojníc a nemecký priemysel týchto kanónov stihol vyrobiť do konca vojny ani nie tucet. Už v polovici roka 1944 bol prototyp Fw 190 V53 (W.Nr.170003, DU+JC) vybraný ako experimentálny stroj pre skúšky s kanónmi MK 103 kalibru plánované na november 1944. S dvomi synchronizovanými kanónmi MK 103 v koreňoch krídiel mal byť predlohou verzie C-3. Prototyp dostal nové označenie V68, ale ešte pred začatím skúšok bol 5. augusta 1944 zničený (spolu s V20) pri spojeneckom nálete. Prototyp Ta 152 V7 bol zalietaný v decembri 1944 ako vzor úpravy Ta 152 C-0/R11, vybavený motorom Daimler-Benz DB 603 EM a sadou R11 (stíhačka pre každé počasie). Mal upravený kryt motora, ktorý ešte zvýšil jeho maximálnu rýchlosť. Ta 152 V8 bol dokončený ako štandardná C-0 s motorom Daimler-Benz DB 603 L a s gyroskopickým zameriavačom EZ 42. Vzlietol pár dní po V7 (niekedy pred 14. januára 1945). Všetky prototypy sa ukazovali ako sľubné a preto RLM objednalo sériovú výrobu verzie C, ale bohužiaľ až na jún 1945.
Porovnávacie skúšky prototypov s motormi DB 603 E a DB 603 L ukázali, že prvý má lepšie výkony v nižších letových hladinách, zatiaľ čo druhý ho prevyšuje vo vyšších. Pre pohon sériových lietadiel Ta 152 C-1 kategórie "Normaljäger" (normálna stíhačka) bol zvolený motor Daimler-Benz DB 603 LA, ktorý mohol používať oba druhy paliva: 96 oktánový C3 a dostupnejší 87 oktánový B4. Dostal ho napokon aj V6, a tak slúžil potom ako prototyp verzie C-1. K 1. marcu 1945 nalietal 7h 41 min v osemnástich letoch. Piloti si pochvaľovali nový motor Daimler-Benz, ktorý bol lepšie ovládateľný ako Jumo 213. Aj nový motor však trpel problémami s chladením oleja. Vo výške dosahoval s MW 50 rýchlosť /h.
Nakoniec sa vyrábala iba verzia C-1 s motorom DB 603 L, ktorý poháňal vrtuľu VDM VP s priemerom . Nasávanie vzduchu do kompresora sa premiestnilo na ľavú stranu motorového krytu. Krídlo si zachovalo pôvodnú konštrukciu s priebežným zadným nosníkom a predným od jedného záchytného bodu podvozku k druhému. Rozpätie malo hodnotu a plocha krídla . Výzbroj tvorili dva kanóny MG 151 so 150 nábojmi nad motorom, z ktorých ľavý bol posunutý o bližšie k osi motora z dôvodu väčšieho kompresora. Dva rovnaké kanóny boli v koreňoch krídiel so 175 nábojmi na zbraň a MK 108 s 90 granátmi strieľajúci osou motora. Ako zameriavač slúžil buď Revi 16 B alebo EZ 42. Nádrže zodpovedali Ta 152 H-1, ale ľavá vnútorná neobsahovala palivo pre MW 50. To bolo vo zvláštnej nádrži s objemom 140 l v trupe, čo vystačilo s jeho spotrebou u tohto typu 190 l/h na dobu 44 minút. Nesené palivo tak dosiahlo 1064 l a mohlo byť zvýšené o ďalších 300 l prídavnou nádržou na závesníku ETC 503 pod trupom. Ďalšie príslušenstvo, vrátane podvozku, zodpovedalo štandardu Ta 152 H bez pretlakovej kabíny. Chvostové plochy mali štandardne kovovú konštrukciu a z trupu zmizla signálna karta AZA 10. Výroba začala v Lipsku (bloky W.Nr.830000 a 920000) a v Halle (bloky W.Nr.360000 a 440000) v marci 1945 a do konca vojny ich vznikol iba minimálny počet.
Skúšala sa aj inštalácia prídavného zariadenia R14 (závesník ETC 504 pre letecké torpédo LT 1 B). Ukázalo sa ale, že výškový motor Daimler-Benz DB 603 LA sa k tomuto účelu nehodí a preto sa od stavby Ta 152 C-1/R14 upustilo. Na pokusy bol použitý Ta 152 C-0 s vhodnejšou pohonnou jednotkou DB 603 E. Hmotnosť ale prekročila únosnú hranicu a projekt bol zrušený. V prípade potreby sa malo na nesenie torpéda použiť lietadlo verzie D. Variant C-1 bol doplnený sadou R31. Do priestoru motora bolo pridané závažie, ktoré malo vyvážiť nádrž GM-1 umiestnenú v zadnej časti trupu. Niekoľko strojov Ta 152 C-1/R31 lietalo u JG 301.
V októbri 1944 vydalo RLM nariadenie, podľa ktorého mal byť u každé lietadla v produkcii zvýšená rýchlosť o /h. U Ta 152 však už prebehli všetky možné vylepšenia a ďalšie zvyšovanie výkonov neprichádzalo do úvahy. Preto sa začalo uvažovať o inštalácii prúdového motora Heinkel-Hirt He 011 spolu so šípovitými krídlami (šípovitosť 46,5°). Takto upravený Ta 152 mal byť schopný dosiahnuť rýchlosť až /h. Z tohoto návrhu nevzišlo nakoniec nič, rovnako ako z návrhu nočnej stíhacej verzie s motorom Jumo 213 alebo DB 603, ktorý pochádzal zo septembra.
Ta 152 C-2 mal byť rovnaký ako C-1, líšil sa iba rádiostanicou FuG 15 namiesto FuG 16 ZY. Hoci prebiehala výroba prototypov Ta 152 V16, V17 a V18, padlo 15. decembra 1944 rozhodnutie o prerušení všetkých prác na tejto verzii a prototypy boli pridelené k projektu verzie C-3.
Ta 152 C-3 sa od C-l líšil iba iným typom trupového kanónu. Namiesto kanónu MK 108 so zásobou 90 nábojov bol zabudovaný kanón MK 103 so zásobou 80 nábojov. Variant C-3 sa nevyrábal sériovo. Ďalšie tri prototypy, ktoré boli k nemu pridelené (V19, V20 a V21), prešli začiatkom roku k Ta 152 B-5/R11. Ďalší osud prototypov V16 až V18 nie je známy. Verzia Ta 152 C-4, ktorej prototypy boli označené Ta 152 V22, V23 a V24, mala byť vybavená prístrojom FuG 15. Pridelené prototypy neboli ani postavené a verzia C-4 sa sériovo nevyrábala. Ďalšími variantmi, ktoré existovali iba ako projekty, boli Ta 152 C-5 s výzbrojou piatich kanónov MG 151 kalibru a s rádiostanicou FuG 16 ZY, Ta 152 C-6, identický s C-5, ale s rádiostanicou FuG 15. Ta 152 C-7 až C-9 používali iné motory. Ta 152 C-10 a C-11 predstavovali fotoprieskumné úpravy verzií C-0 a C-1 s výstrojou zodpovedajúcou Ta 152 H-0 a H-1.
V januári bola u mnohých prototypov testovaná ich operačná spôsobilosť ako "Normaljäger". Výsledky skúšok potvrdili relatívne malú stabilitu zapríčinenú príliš dozadu posunutým ťažiskom. Tento problém bol od februára 1945 vyriešený znížením zásoby paliva v zadnej časti trupu o 140 l a pridaním záťaže vo forme prídavného pancierovania v motorovej časti. U verzií Ta 152 C-1, C-3 a C-11 neboli nádrže zariadenia MW 50 umiestnené v zadnej časti trupu, ale v jednej z krídelných palivových nádrží. Všetky tieto úpravy napomohli lepšiemu vyváženiu stroja, ale problém ťažiska celkom nevyriešili. Testy prototypu Fw 190 V21/U1 ukázali, že jediným riešením je skrátenie chvostovej časti lietadla a prekonštruovanie prednej časti trupu, aby v ňom mohla byť inštalovaná palivová nádrž. Na takéto zásadné riešenie ale do konca vojny už nebol čas. Pravidlom sa stalo lietanie bez naplnených nádrží v zadní časti trupu, čo síce pomáhalo, ale značne skracovalo dolet lietadla.
I s Ta 152 C sa samozrejme počítalo v tzv. Misteloch. Leteckú pumu mal tvoriť Ta 154 alebo Ju 88 G-7, ale ani jeden z nich nebol realizovaný. Firma Gotha prišla s myšlienkou spojiť klzák Gotha P.57 s Ta 152 C, pričom klzák by bol vlečený nad stíhačkou a mal slúžiť ako klzáková puma. Nedá sa už zistiť, či niektorú časť projektu naozaj testovali, ale aj tak sa dá účinnosť projektu označiť za spornú.
Ta 152 B.
Plánovalo sa aj spustenie výroby bojovej verzie ("Schlachtflugzeug") označenej Ta 152 B. Vyprojektovali sa štyri základné varianty: Ta 152 B-1 a B-2, ktoré sa líšili trupovým kanónom (MK 103 alebo MK 108), boli poháňané motorom Jumo 213 C umiestneným pod krytom motora Junkers Jumo 213 E, a Ta 152 B-3 a B-4 poháňané motorom Junkers Jumo 213 E a líšili sa znovu iba použitým kanónom v bloku motora. Vzhľadom na nedostatok záujmu zo strany RLM ukončila firma Focke-Wulf v polovici roku 1944 práce na bojovej verzii Ta 152. Ale v januári 1945 RLM nariadilo začať práce na Ta 152 B, ktorý mal tentoraz slúžiť ako "Zerstörerflugzeug" (ťažká stíhačka). Lietadlo označené Ta 152 B-5 vychádzalo z draku Ta 152 C-3, ale malo byť poháňané motorom Junkers Jumo 213 E-2 so zariadením MW 50, inak zodpovedal verzii B-3. Pre MW 50 bola zásoba paliva 140 l, čo stačilo celkovo na 56 minút použitia. Výnimočne silnú výzbroj mali tvoriť tri kanóny MK 103 kalibru (dva v koreňoch krídiel a tretí strieľajúci osou vrtule). Výroba tejto verzie sa plánovala na máj 1945 vo firme Erla a od júla v závodoch GWF (Gotha). Hlavným sériovým variantom mal byť Ta 152 B-5/R11 kategórie "Schlechtwetterjäger" (stíhačka pre každé počasie) s vybavením v podstate identickým ako Ta 152 C-1/R11. Do konca vojny boli dokončené tri prototypy prestavané z prototypov varianty C-3. Išlo o stroje Ta 152 V19 a V20 dokončené v marci 1945, a o V21 dohotovený o mesiac neskôr. Na rysovacích doskách zostal ešte variant Ta 152 B-7 poháňaný novou štvorventilovou verziou motora Jumo 213 J so štvorlistou vrtuľou VS 19. Tento motor mal dosahovať vzletového výkonu 1 647 kW (2240 k).
Ta 152 S.
Projektovala sa aj stavba dvojmiestnej cvičnej verzie Ta 152 S-1 na báze draku Ta 152 C-1 (niekedy označovaná ako Ta 152 C-1/U1). Mala mať plne vybavený druhý kokpit a žiadnu výzbroj. Výroba týchto lietadiel mala byť spustená v apríli 1945 v závodoch Blohm &amp; Voss a v auguste 1945 aj vo firme Lufthansa v Prahe. Variant Ta 152 S-2 mal vychádzať z draku verzie H. Ani jeden variant neprekročil štádium vývoja.
Operačná činnosť.
Dňa 10. januára 1945 "Generalquartiermeister der Luftwaffe" (vrchný ubytovateľ Luftwaffe) prikázal skupine pilotov z III./JG 301, ktorá mala čoskoro obdržať Ta 152 H, začať preškolenie. Dňa 23. januára 1945 vydalo Vrchné veliteľstvo Luftwaffe rozkaz, že namiesto plánovaného rozšírenia E-kommanda Ta 152 má byť ako skúšobná operačná jednotka lietadlami Ta 152 H vybavená III./JG 301. Eskadra si musela ponechať dovtedy používané typy lietadiel až do obdržania ďalších rozkazov. Väčšinu personálu III./JG 301 tvorili bývalí piloti rozpustených jednotiek "Wilde Sau" (nočných stíhacích jednotiek) JG 300 a JG 302. Prvé stroje dorazili 27. januára.
Jedným z nich bol Feldwebel Rudi Driebe, pilot 10./JG 301, ktorý na túto dobu spomína takto: „V januári 1945 sme na letisku Alteno pri Luckau (Spreewald) dostali asi 24 až 26 lietadiel Ta 152 H. Určitý počet sme následne stratili pri nehodách počas výcviku, šlo hlavne o poškodenia vzniknuté pri núdzových pristátiach. Zvyšné Ta 152 boli po preškolení prevedené ako operačná výzbroj ku "Stabsschwarmu" (štábnemu roju) eskadry. V tej dobe, pokiaľ viem, sa uskutočnila iba jedna bojová operácia lietadiel Ta 152. Bola to akcia spojená s odrazením náletu na Berlín. Naša eskadra utrpela toho dňa ťažké straty a iba Ta 152 sa vrátili bezpečne na základňu. Keby Ta 152 prišli do služby o rok skôr, bola by situácia stíhačiek P-51 Mustang veľmi ťažká. K výcviku sme dostali spočiatku dva stroje Ta 152 H-0. Ich chovanie vo vzduchu bolo dobré. Problémy spôsoboval jedine štart. Keď sme po štarte zaťahovali podvozok, pravá noha hlavného podvozku sa vždy vracala do tretiny vysunutej polohy a dala sa zatiahnuť len pri silnom tlaku na tiahlo zaťahovania podvozku, čo zabralo mnoho času a pozornosti. Tento problém bol odstránený až u verzie Ta 152 H-1. Počas súboja mohol P-51 robiť veľmi ostré obraty a ihneď začať paľbu zo svojich palubných zbraní. Prvý obrat a výkrut o 360° vo vodorovnej rovine trval Ta 152 dlhšie než americkému P-51, ale nasledujúce už mali čím ďalej menší priemer a pilotom, ktorí prečkali prvý útok Mustangu, sa vždy darilo vymanévrovať ho počas nasledujúcich obratov. V januári 1945 sa to podarilo mnohým mojim kolegom zo Stabsschwarmu. Robiť tak ostré výkruty umožňovala vrtuľa so širokými listami a motor Junkers Jumo 213 s veľkým výkonom. Môže to znieť nepravdepodobne, ale darilo sa mi robiť výkruty so zvratom na chrbte vo výške niekoľkých metrov nad našim materským letiskom Stendal. To by bolo s lietadlom Fw 190 úplne nemožné. Pri cvičnom lete som urobil pikovanie z výšky pri dosiahnutí rýchlosti /h a bezpečne som vybral let vo výške a potom bez stlačenia plynovej páky som sa znova vzniesol do . Výsledok: strata vedomia od poslednej tretiny klesania až takmer do . Ale môj Ta 152 letel ako po masle – bolo to niečo úžasné.”
Dňa 1. februára 1945 zahynul pri cvičnom lete Uffz. Hermann Dorr z 12./JG 301. Jeho lietadlo Ta 152 H-1 (W.Nr.150037) bolo celkom zničene v okolí letiska Alteno. 9. februára zahynul pri nehode Ta 152 H-0 (W.Nr.150023) Hptm. Herbert Eggers. Nehoda sa stala pri prelete z Tarnewitzu do Rechlinu po skúškach streleckej výzbroje. Väčšina pilotov usadala po 20 minútach teoretického školenia do úplne nových Ta 152 a preletela s nimi z továrne na základňu Alteno a potom po absolvovaní jedného alebo dvoch cvičných letov už zahajovali lety operačné.
Ako spomína Uffz. Julius Berliner: „Prvé Ta 152 H sme dostali v Luckau/Alteno, keď sme ich predtým museli krátkym letom prepraviť zo závodu v Cottbuse. Následne sme robili na týchto lietadlách cvičné lety, ale súčasne sme na Dorách-9 lietali bojové akcie na východe. Medzi oboma typmi lietadiel existovali značné rozdiely. Dora-9 bola dobre skonštruovaným silným strojom, ktorý mohol vykonávať všetky operačné lety, zatiaľ čo Ta 152 bol značne jemnejší, nechal sa riadiť ako klzák. Mal výnimočné letové vlastnosti, zvlášť vo väčších výškach. To bolo pre nás niečo úplne nové. Zo skúšobného strediska v Rechline sme dostali inštrukcie pre používanie Ta 152. Prikazovali nám napríklad neprekračovať v strmhlavom lete rýchlosť /h. Napriek tomu sme s Tankom robili strmhlavé lety do rýchlostí medzi 1 000 a /h. Vtedy sa začali krídla bláznivo kývať, ale aj tak to vydržali.”
Základným problémom zostala pretlaková kabína. Podľa hlásenia Oberstleutnanta Fritza Aufhammera, veliteľa JG 301, iba jeden Ta 152 z celej eskadry mal funkčnú pretlakovú kabínu. Počas letových skúšok vo februári 1945 stratila JG 301 päť strojov Ta 152 z dôvodu požiaru motora. Ako hlásili piloti, na začiatku väčšiny letov sa objavil oheň na ľavej strane motora. To spôsobovalo, že piloti často vyskočili z lietadla a to bolo tým pádom úplne zničené. Napriek týmto problémom Oberfeldwebel Josef „Jupp” Keil pri svojom druhom bojovom lete na Ta 152 H zostrelil nad Berlínom 20. februára 1945 bombardér B-17. S najväčšou pravdepodobnosťou išlo o prvé vzdušné víťazstvo dosiahnuté na tomto type lietadla. Dňa 1. marca pri svojom treťom bojovom lete na Ta 152 H (trupové číslo 1, zelenej alebo žltej farby) zostrelil Josef Keil stíhačku P-51 Mustang.
Do marca 1945 sa podarilo lietadlami Ta 152 vyzbrojiť iba "Geschwaderstab" JG 301. Dňa 25. marca 1945 viac ako desať Ta 152 preletelo zo závodu v Cottbuse do Langenhagenu. Sprievod týchto lietadiel zaisťovali tri Fw 190 z III./JG 301, ktoré pilotovali Oberleutnant Heinz von Alven, Oberfeldwebel Hans Fay a Oberfeldwebel Ludwig Bracht. Ako spomína Bracht: „Po priblížení k Hannoveru-Langenhagenu prikryli všetko oblaky dymu stúpajúceho do výšky z vybombardovaných závodov Continental vyrábajúcich pneumatiky. Letisko Langenhagen zažilo tesne pred našim príletom kobercový nálet. Celá vzletová plocha bola pokrytá čerstvými krátermi. Niekoľko Ta 152 havarovalo a dvaja piloti prišli o život. Major Gerhard Posselmann, veliteľ III./JG 301, zlomil na svojom stroji podvozok”.
Dňa 10. apríla 1945 o 9.13 vyštartoval Josef Keil k ďalšiemu bojovému letu, tentoraz na lietadle Ta 152 H „zelená 3”. Štart prebehol z letiska Sachau. Severne od Braunschweigu narazil na asi 15 Thunderboltov a po krátkom boji jeden z nich zostrelil. Do konca vojny zostrelil Keil nad Berlínom ešte dva sovietske Jak-9 (oba 21. apríla) a stal sa tak jediným esom s piatimi zostrelmi na Ta 152.
Pôvodne mala byť s Ta 152 H vyzbrojená III./JG 301, a to 35 strojmi. Tento počet nikdy nedosiahli, bolo dodaných iba 16 lietadiel. V marci odletela III./JG 301 dve misie s Fw 190 A-9 spolu s Ta 152 H. Tieto dva typy mali však také rozdielne charakteristiky, že nemohli naďalej spolu operačne lietať. Preto zvyšné bojaschopné stroje predali štábnemu roju. Podľa hlásení 1. Jagddivision sa 12. apríla v stave JG 301 nachádzalo 13 lietadiel Ta 152 (7 u štábnej letky a 6 u III. Gruppe), z toho šesť bojaschopných (po troch v Geschwaderstabe a III./JG 301). 14. apríla sa dostali štyri Ta 152 H od Stab./JG 301 do súboja s dvomi Tempestmi od 486. (Novozélandskej) letky. Oberfeldwebel Sattler, letiaci ako číslo tri nemeckej formácie, stratil kontrolu nad svojim novým strojom a kolmo narazil do zeme. V nasledujúcom súboji v minimálnej výške takmer na úrovni vrcholkov stromov, Sattlerov kolega Oberfeldwebel Willi Reschke ukázal excelentnú manévrovateľnosť Ta 152 tým, že vytočil a zostrelil Tempest pilotovaný Mitchellom, ktorý nemal proti nemu najmenšiu šancu. Reschke bol vynikajúci pilot. O desať dní letel na Ta 152 H-1 „zelená 9” (W.Nr.150168) a zostrelil nad Berlínom dva sovietske Jak-9. Vojnu skončil ako eso s 27 zostrelmi na konte, z toho 20 boli štvormotorové bombardéry. Jeho „zelenú 9” zajali postupujúce Britské jednotky na letisku Leck. Spolu s inými nemeckými lietadlami ju previezli do Británie a vystavili na výstave vojnovej koristi v Farnborough.
JG 301 umiestnená v okolí Berlína bojovala v posledných týždňoch vojny so spojeneckými letectvami na oboch frontoch. V týchto bojoch sa vyznamenal ďalší pilot Geschwaderstabu JG 301, Oberfeldwebel Walter Loos. Svoj prvý bojový let vykonal v oblasti Soltau-Hannover. Dňa 24. apríla 1945 vyštartoval o 5:50 k ďalšiemu letu na lietadle Ta 152 H „zelená 4”. Nad Berlínom stretol formáciu sovietskych stíhačiek Jak-9, z ktorej zostrelil dva stroje, a o 7:05 pristál na materskom letisku. Loos absolvoval 25. a 30. apríla 1945 nad Berlínom so „zelenou 4” ďalšie dva bojové lety, pri každom z nich zostrelil ešte jeden Jak-9. V prvých dňoch mája 1945 sa JG 301 premiestnila do Lecku. Dňa 7. mája bol spolu s ostatným personálom eskadry vzatý do zajatia britskými vojskami. Hoci odlietal iba 66 bojových misií, dosiahol 38 potvrdených (22 z nich štvormotorové bombardéry) a 8 nepotvrdených zostrelov. Sám bol zostrelený deväťkrát.
Celkom bolo vyrobených 67 strojov Ta 152, z toho tri v októbri 1944, 12 v novembri, 19 v decembri, 23 v januári 1945 a 10 vo februári. Po vojne boli Ta 152 testované spojeneckými pilotmi. Aj oni potvrdili dobré vlastnosti tohoto stroja. Ako povedal plukovník Harold E. Watson: „Ta 152 bolo vo vzduchu nádherné lietadlo prvej triedy”.
V depozitári múzea NASM v Silver Hill (USA) sa nachádza Ta 152 H-1, W.Nr.150020 (150010?), bývalá „zelená 4”. Podľa sériového čísla sa dá usúdiť, že to bol jeden z prvých strojov tejto verzie, postavený v Cottbuse počas decembra 1944. Lietadlo je čiastočne rozobraté a stále čaká na kompletné zreštaurovanie. Čiastočná reštaurácia začala už v roku 1998, ukončenie je však stále v nedohľadne, pretože múzeum sa viac venuje iným typom.

</doc>
<doc id="85216" url="https://sk.wikipedia.org/wiki?curid=85216" title="Ta 152">
Ta 152



</doc>
<doc id="85217" url="https://sk.wikipedia.org/wiki?curid=85217" title="Veľký Kamenec (hrad)">
Veľký Kamenec (hrad)

Veľký Kamenec sú zrúcaniny hradu, ktoré sa nachádzajú pri rovnomennej obci Veľký Kamenec, ležiacej v najjužnejšej časti Východoslovenskej nížiny v Bodrockej rovine 14 km na juhozápad od Kráľovského Chlmca.
Dejiny.
Hrad postavili v 13.storočí po mongolskom ("tatárskom") vpáde. V roku 1283 došlo k výmene majetkov medzi synom Lóranta a rodinou Mičbánovcov. V roku 1438 sa spomína hrad, ktorý mal vežu. Potom ho v roku 1451 dobyl Ján Jiskra a podnikal z neho výpady do blízkeho i vzdialenejšieho okolia. Keď v r. 1458 obsadilo hrad kráľovské vojsko, podpísali na tomto hrade mierovú zmluvu medzi Jánom Jiskrom a Jánom Hunyadym. Pravdepodobne v dôsledku týchto udalostí koncom 15. storočia vykonali Soósovci na hrade veľké opravy a vybudovali veľké opevnenie. V 17. storočí, keď sa vtedajší majiteľ Juraj Soós aktívne zúčastnil Vesselényiho povstania, cisárske vojsko v r. 1672 hrad zbúralo.
Exteriér.
Pôvodné jadro hradu – veža a obvodové opevnenie – stálo na najvyššom vrchole hradného kopca. Súčasťou stredovekého hradu bola pravdepodobne aj cisterna na nádvorí. Dnešný takmer trojuholníkový pôdorys hradu s oblými a polygonálnymi baštami situovanými na nárožiach vznikol pri prestavbe v 15. storočí, kedy bol hrad opevnený. Súčasťou areálu je aj valové opevnenie a múry siahajúce až po kostol pod hradom, ktorý mohol byť jeho časťou.
Súčasný stav.
Z hradu sa zachovalo niekoľko múrov – nárožná polygonálna bašta a značne zničená okrúhla delová bašta. Na polygonálnej bašte s priľahlým múrom sa zachovali delové strieľne a otvory okien. Na mieste, kde bolo nádvorie, je do kameňa vysekaná cisterna, ešte dnes dosť zreteľne rozpoznateľná.

</doc>
<doc id="85218" url="https://sk.wikipedia.org/wiki?curid=85218" title="Librácia (astronómia)">
Librácia (astronómia)

Librácia v astronómii môže byť:
Librácia Mesiaca.
Vďaka librácii sme schopní zo Zeme vidieť približne 59 % povrchu Mesiaca v perióde 30 rokov. Pre praktickú využiteľnosť je táto hodnota nižšia, pretože skreslenie v libračnej zóne je často príliš veľké. Pohybuje sa ľahko nad 50%.
Librácia Mesiaca sa delí takto:

</doc>
<doc id="85219" url="https://sk.wikipedia.org/wiki?curid=85219" title="Librácia Mesiaca">
Librácia Mesiaca



</doc>
<doc id="85221" url="https://sk.wikipedia.org/wiki?curid=85221" title="Michal II. (Byzantská ríša)">
Michal II. (Byzantská ríša)

Michal II. Amorijský (* 770, Amorion vo Frýgii† 2. október 829), bol byzantským cisárom z amorijskej dynastie, ktorej zakladateľom bol. Vládol v rokoch 820 až 829. Kariéru začal ako vojak, vďaka svojim schopnostiam však vystúpil až do hodnosti generála.
Podporoval intronizáciu svojho vojnového druha Leva V. (v roku 813), neskôr bol ale kvôli odhalenej vzbure proti cisárovi v decembri 820 odsúdený na smrť. Jeho prívrženci ho však oslobodili z väzenia a dosadili ako prvého člena amorijskej dynastie na trón.
Vláda Michal II. sa vyznačuje mnohými významnými udalosťami. Potom, ako sa stal cisárom, sa proti nemu vzbúril v Malej Ázii jeho niekdajší priateľ Tomáš zvaný Slovan. Nasledovala vlečúca sa a krvavá občianska vojna v rokoch 822824 a Tomáš bol dokonca s podporou kalifa korunovaný za cisára patriarchom v Antiochii. Keď však neuspel pri obliehaní Konštantínopolu, s pomocou Bulharov ho chytili a popravili. Oslabenie ríše využili Arabi na dobytie Kréty v roku 823 a Sicílie v roku 829.
Napriek svojim sympatiám k obrazoborectvu (ikonoklazmus), sa snažil upokojiť ikonodulov. Spôsobil však hnev kléru, keď uzatvoril druhé manželstvo s Eufrosynou, dcérou Konštantína VI., ktoré ortodoxné kruhy netolerovali, zvlášť nie vtedy, ak sa jednalo o osobu cisára.
Postava cisára Michala II. Psella je odlišná od postavy historika Michaéla Psella (* 1017/8† 1078), ktorý je preto známy aj ako Michal Psellos Mladší. 

</doc>
<doc id="85222" url="https://sk.wikipedia.org/wiki?curid=85222" title="Hájsky potok (prítok Turne)">
Hájsky potok (prítok Turne)

Hájsky potok je potok v Slovenskom krase, v západnej časti okresu Košice-okolie. Je to ľavostranný prítok Turne, má dĺžka 12 km a je tokom VI. rádu.
Pramení na rozhraní Slovenského krasu a Volovských vrchov (podcelok Pipitka), pod Hačavským sedlom (814 m n. m.) na juhozápadnom svahu Jelenieho vrchu (947,0 m n. m.) v nadmorskej výške približne 730 m n. m. Vytvára kaňonovitú Hájsku dolinu a oddeľuje podcelky Zádielská planina na západe a Jasovská planina na východe.
Od prameňa steká k obci Hačava, ktorú preteká juhovýchodným smerom. Za obcou sa hlboko zarezáva do krasovej planiny, stupňuje svoj spád a tečie na juh cez hlbokú krasovú tiesňavu - "Hájsku dolinu". Preteká perejami v hrubých sedimentovaných vrstvách travertínu, na oboch brehoch míňa niekoľko jaskýň. V oblasti "Čertovho mosta" má tiesňava najdivokejší ráz (šírka len 10 metrov a až 100 metrov vysoké skalné steny), vzápätí vytvára sústavu 9 vodopádov na travertínových hrádzach, pod názvom "Vodopády Hlboký jarok", dosahujúcich výšku od 1,2 až po 6,6 metrov.
Tiesňavu opúšťa pred obcou Háj, zároveň vstupuje do východného výbežku Košickej kotliny. Preteká obcou a stáča sa na juhovýchod, oblúkom obteká Turniansky hradný vrch z východu a následne preteká obcou Turňa nad Bodvou, avšak už južným smerom. Za obcou vytvára výraznú zákrutu, sprava priberá rameno Chotárneho potoka (tzv. Zádielský náhon) a ďalej tečie rozšíreným korytom. Ešte raz sa výraznejšie stáča na juhozápad a južne od Turne nad Bodvou ústi do v nadmorskej výške cca 172 m n. m. Turne.

</doc>
<doc id="85224" url="https://sk.wikipedia.org/wiki?curid=85224" title="Fenológia">
Fenológia

Fenológia je odbor, ktorý sa zaoberá vplyvom klímy a zmien počasia v jednotlivých ročných obdobiach na životné prejavy rastlín a živočíchov. Príklady fenologických javov sú napr čas: topenia snehu, odletu sťahovavých vtákov, prebúdzania medveďov…

</doc>
<doc id="85225" url="https://sk.wikipedia.org/wiki?curid=85225" title="Spánok">
Spánok

Spánok je pravidelný stav odpočinku, pozorovaný u všetkých druhov cicavcov, vtákov a rýb.
Je charakterizovaný spomalením rytmu dýchania, tepu srdca, nižšou citlivosťou na vonkajšie podnety, zvýšenou mierou anabolizmu (syntéza bunkových štruktúr) a zníženou mierou katabolizmu (zánik bunkových štruktúr). Na rozdiel od bezvedomia, spánok sa považuje len za alterovaný stav vedomia a z veľkej miery ho ovplyvňujú hormóny, ako napr. melatonín. 
Spánok zabezpečuje regeneráciu organizmu a jeho nedostatok môže spôsobiť celý rad zdravotných komplikácií.
Rozlišuje sa:
Štúdium spánku.
Na štúdium spánku a jeho priebeh sa používajú hlavne tri prístroje:
Pomocou týchto prístrojov môžeme spoľahlivo rozoznávať stav bdelosti a stav spánku.

</doc>
<doc id="85227" url="https://sk.wikipedia.org/wiki?curid=85227" title="Blatný potok (prítok Turne)">
Blatný potok (prítok Turne)

Blatný potok je vodný tok v Slovenskom krase, ľavostranný prítok Turne, dĺžka . Niekedy sa označuje neštandardizovanými názvami Chotárny potok alebo aj Blatnica.
Pramení na rozhraní Slovenského krasu a Volovských vrchov (podcelok Pipitka), pod Hajdúchovým vrchom (), v nadmorskej výške cca Oddeľuje dve planiny Slovenského krasu – Horný vrch na západe a Zádielska planina na východe.
V hornej časti preteká Blatnickou dolinou východným smerom, sprava priberá krátky prítok spod Matesovej skaly () a oblúkom sa stáča na juhovýchod. Preteká krasovou oblasťou dolnej časti Blatnickej doliny, sprava priberá Šajbový potok a prerezáva sa masívom v oblasti Havranej skaly () do Zádielskej doliny.
Tu utvára hlboko zarezanú kaňonovitú dolinu s viacerými jaskyňami a skalnými útvarmi. Z pravej strany priberá Baksovský potok a postupne sa stáča viac na juh, na ľavom brehu oddeľuje skupinu tzv. "Krkavčích skál". 
Vteká do Turnianskej kotliny, preteká obcou Zádiel, následne cez Dvorníky, kde vytvára dve ramená, pričom hlavné pokračuje na juh, vytvára ostrú zákrutu a pod Dlhým vrchom () ústi do Turne. Druhé rameno (Zádielský náhon) pokračuje oblúkom na východ, napája Turniansky rybník, preteká okrajom obce Turňa nad Bodvou a v jej blízkosti ústi do Hájskeho potoka.

</doc>
<doc id="85229" url="https://sk.wikipedia.org/wiki?curid=85229" title="Teofil (Byzantská ríša)">
Teofil (Byzantská ríša)

Teofil alebo Teofilos alebo Theofilos (* okolo 804† 842) bol byzantský cisár v rokoch 829 až 842. Bol druhým cisárom amorijskej (frýgskej) dynastie. 
Život.
Na rozdiel od svojho otca, Michala II., patril k vehementným odporcom obrazov, ikonoklazmus dosiahol počas jeho vlády posledný rozkvet. V roku 832 vydal edikt, ktorý prísne zakazoval uctievať obrazy. Správy o krutostiach, ktoré sprevádzali uskutočňovanie tohto ediktu, sú tak extrémne, že sa mnohí domnievajú, že musia byť prehnané.
V čase Teofilovho nástupu na trón prebiehali na Sicílii ďalšie boje so Saracénmi, počas ktorých došlo k pádu Palerma v roku 831. Teofilos bol však nútený pozbierať všetky svoje sily na boj s bagdadským kalifátom. Túto vojnu vyvolal on sám, keď ponúkol azyl niektorým utečencom z Perzie. Medzi nimi bol jeden, ktorý po konverzii ku kresťanstvu prijal meno Theofobos, oženil sa s Teofilovou sestrou Helenou a stal sa generálom.
Byzantská armáda bola zo začiatku úspešná. V roku 837 dobyla a vyplienila mestá Samosata a Sozopetra, v ktorom sa narodil kalif Al-Mu’tasim. Pomsta Arabov však bola strašná. Al-Mutasim zhromaždil mocnú armádu, ktorú rozdelil na dve časti. Prvá časť porazila byzantskú armádu vedenú cisárom osobne pri mieste s názvom Dasymon, zatiaľ čo druhá nerušene postupovala na Amorion, odkiaľ pochádzala amorská dynastia. Po päťdesiatich piatich dňoch trvajúcom obliehaní mesto padlo vďaka zrade 23. septembra 838 do rúk al-Mutasima. 30 000 obyvateľov usmrtili, zvyšok predali do otroctva. Mesto samotné vypálili do základov.
Teofilos sa z tejto katastrofy nikdy úplne nespamätal. Mal podlomené zdravie a začiatkom roka 842 zomrel.
Niektorými historikmi je považovaný za jedného z najschopnejších byzantských cisárov, iní ho naopak považujú za orientálneho despotu a za preceňovaného a nedôležitého vládcu. Nepochybne robil čo mohol, aby dostal pod kontrolu korupciu a útlak prostého ľudu. Ako sudca sa snažil vystupovať nestranne, aj keď tresty, ktoré udelil, neboli vždy adekvátne vzhľadom na spáchané činy.
Napriek vojne v Ázii a obrovským sumám, ktoré Teofilos vydával na stavby, rozvoj remesiel a obchodu, boli financie ríše v najlepšom poriadku, predovšetkým asi vďaka vysoko výkonnej správe, ktorou disponoval. Teofilos, ktorý bol žiakom Jana Gramatika (vymenoval ho za patriarchu konštantínopolského) mal znamenité vzdelanie a bol veľkým priateľom hudby a umenia, hoci jeho vkus vraj nebol najlepší. Dal zosilniť hradby Konštantínopolu a postavil nemocnicu, ktorá existovala ešte v posledných rokoch byzantskej ríše. Pre zlepšenie obrany ríše vytvoril nové themy: "Paflagonia" a "Chaldea", rovnako ako menšie jednotky "Charsianon", "Kappadokia" a "Seleukia".
Teofilos bol od roku 830 ženatý s Theodorou II., ktorá po jeho smrti prevzala regentstvo za neplnoletého syna Michala III.

</doc>
<doc id="85230" url="https://sk.wikipedia.org/wiki?curid=85230" title="Chotčianka">
Chotčianka

Chotčianka je vodný tok na severovýchodnom Slovensku, v okrese Stropkov. Je to ľavostranný prítok Ondavy s dĺžkou .
Pramení v severnej časti Laboreckej vrchoviny, pod Sedlom pod Beskydom, v nadmorskej výške okolo 
Od prameňa tečie najprv juhojuhovýchodným smerom cez Mikovskú brázdu, zľava priberá prítok () z oblasti Beskyda a preteká obcou Driečna. Priberá prítok z ľavej strany spod Lesíkov (), stáča sa viac na juh, opäť zľava priberá prítok spod Ždiaru () a prudko mení smer toku na juhozápad.
Následne opúšťa Mikovskú brázdu, sprava priberá Javorový potok, preteká cez Vyšnú a Nižnú Vladiču, pred obcou Staškovce priberá z pravej strany Mlynský potok, na krátkom úseku tečie na hranici medzi Laboreckou vrchovinou a Ondavskou vrchovinou a preteká Staškovcami južným smerom.
Za obcou vytvára dve väčšie sihote a v blízkosti Makoviec priberá zľava najvýznamnejší prítok, Poliansky potok. Ďalej pokračuje západným smerom už Ondavskou vrchovinou rozšíreným korytom, ktoré sa výraznejšie horizontálne vlní a preteká obcou Bukovce. Sprava potom priberá Kožuchovský potok a za obcou tiež sprava Olšavku ().
Na dolnom toku sa stáča na juhozápad, pokračuje okolo obce Chotča, neďaleko nej priberá sprava Vislavku () a pri Krušinci pravostranný Bíňovec. Vytvára prudkú zákrutu, následne tečie okolo obce Krušinec a potom vstupuje na územie mesta Stropkov. Tu preteká Stropkovskou brázdou, vytvára dvojitý oblúk, na ľavom brehu napája rybník a na okraji mesta ústi do Ondavy.

</doc>
<doc id="85231" url="https://sk.wikipedia.org/wiki?curid=85231" title="Lutilský potok (prítok Hrona)">
Lutilský potok (prítok Hrona)

Lutilský potok je vodný tok na Strednom Pohroní, na území okresov Prievidza a Žiar nad Hronom. Je to pravostranný prítok Hrona s dĺžkou a je tokom III. rádu.
Pramení pod hlavným hrebeňom pohoria Vtáčnik, v podcelku Nízky Vtáčnik, na východnom úpätí Bieleho kameňa (), v nadmorskej výške , iba niekoľko metrov od prameňa Handlovky.
Od prameňa tečie sprvu juhovýchodným smerom, na krátkom úseku zalesneným územím a vzápätí vstupuje do prevažne odlesnenej Handlovskej kotliny. V nadmorskej výške , neďaleko Novej východnej šachty, priberá svoj druhý prítok a stáča sa na krátkom úseku južným smerom.
Ďalej tečie na rozhraní Kremnických vrchov na ľavom brehu a Vtáčnika na pravom brehu. Južne od obce Nová Lehota priberá zľava prítok pretekajúci touto obcou a opätovne sa stáča na juhovýchod. Z pravej strany priberá Barinu, rozširuje svoje koryto a v blízkosti osady Dérerov mlyn vstupuje do Žiarskej kotliny. 
Severne od obce Lovčica-Trubín sa stáča, na krátkom úseku tečie východným smerom až k sútoku s ľavostranným Lehotským potokom () Opäť tečie na juhovýchod, vytvára niekoľko zákrut a zľava priberá Kosorínsky potok (). Pokračuje okrajom obce Lutila, kde priberá ľavostrannú Kopernicu, následne tečie okrajom mesta Žiar nad Hronom a neďaleko obce Ladomerská Vieska ústi v nadmorskej výške okolo do Hrona.

</doc>
<doc id="85232" url="https://sk.wikipedia.org/wiki?curid=85232" title="Kliešťovité">
Kliešťovité

Klieštovité (lat. "Ixodidae") sú parazity radiace sa medzi roztoče, ktoré sa živia cicaním krvi. Majú ploché telo s tvrdým povrchom. Vzorovaný chrbtový štít býva sfarbený od žltej cez červenú až po čiernohnedú. U samčekov pokrýva celé telo a je k nemu prirastený. Samiciam a nedospelým jedincom siaha iba do polovice tela, aby mohli poňať čo najväčšie množstvo krvi. Veľkosť jednotlivých druhov z čeľade kliešťovitých sa pohybuje od 2 mm do 1 cm. Do tejto čeľade sa radí 650 druhov.
Prvá písomná zmienka o kliešťoch pochádza z obdobia okolo roku 800 pred Kr., zachoval sa však fragment nástennej maľby z roku 1500 pred Kr., na ktorom je zobrazená hyena s prisatými kliešťmi na ušnom laloku. 
Rozšírenie.
Kliešte z rodu kliešťovitých sú rozšírené po celom svete. Klimatickými zmenami v posledných rokoch dochádza k prenikaniu kliešťovitých do severných krajín Európy a výskumy poukazujú na vyššie zamorenie populácie kliešťov rôznymi baktériami, prvokmi a vírusmi. 
Klieštovité sa zdržujú v zeleni približne 0,5 až 1 m nad zemou, čiže v prostredí poskytujúcom dostatočnú vlhkosť potrebnú pre ich prežitie. Ich prirodzeným prostredím sú najmä listnaté a zmiešané lesy a krovité biotopy. Vyskytujú sa aj v mestských parkoch a lesoparkoch. Bažiny a ihličnaté lesy bez tráv a kríkov či orná pôda sú pre kliešťovité nevhodným prostredím.
Vývojové štádiá.
Samička kladie vajíčka do povrchových vrstiev pôdy a do spodných častí vegetácie. Počet vajíčok kolíše od 600 do 20 000 v závislosti od druhu. Kliešťovité sa vyvíjajú v štyroch štádiách: Z vajíčok sa liahnu sivožlté larvy veľké približne 0,8 mm. Šesťnohá larva si už v priebehu niekoľkých dní nájde medzihostiteľa (napr. hlodavca), ku ktorému sa pevne prisaje a počas dvoch, troch dní sa kŕmi jeho krvou. Po nasýtení sa odpojí a po niekoľkých mesiacoch sa zvlečie z kože ako približne 1,2 až 2 mm, osemnohá nymfa. Táto si nájde väčšieho hostiteľa (napr. mačku), z ktorej tiež cicia krv. Nie všetky nymfy, ktoré sa vyvlečú v lete alebo na jeseň, si hľadajú hostiteľa okamžite. Niektoré sa uložia do štádia pokoja a až na jar si nájdu vhodného hostiteľa, z ktorého cicajú krv. Po ďalšom zvliekaní sa menia na dospelé jedince. Tie potom parazitujú na dobytku, domácich a divých zvieratách, či človeku. 
Samica zväčší svoj objem pri satí až 200-krát a parazituje na hostiteľovi 6 - 14 dní. Samec saje krv minimálne a nižšie vývojové štádiá zas pomerne dlho - až 6 dní. Nasýtený jedinec si hľadá partnera a po spárení samička kladie vajíčka. Samček uhynie ihneď po spárení, samičky až po nakladení vajíčok.
Správanie.
Samce aj samice sa živia krvou svojho hostiteľa, ktorého si nájdu pomocou Hallerovho orgánu. Je to chemický receptor nachádzajúci sa na poslednom článku predných nôh. Tento orgán je schopný zachytiť a rozpoznať také látky ako sú amoniak, kysličník uhličitý, kyselina mliečna a kyselina maslová. Tieto látky vylučuje hostiteľ dychom a potom. Kliešťovité vo vyčkávacej pozícii (stoja na zadných troch pároch nôh a predné vystierajú do priestoru) zachytávajú rôzne vnemy z prostredia a vďaka vibráciám sú schopné spozorovať blížiaceho sa hostiteľa. Naňho sa následne zavesia a potom preliezajú jeho telo kým nenájdu vhodné miesto na prisatie sa. Kliešťovité sú veľmi vyberavé: Uprednostňujú mierne vlhkú, teplú a dobre prekrvenú jemnú pokožku. U človeka sa najčastejšie prisávajú za uši, na zákolenie, slabiny a pod. 
Prichytenie.
Chelicermi (klepietkami) kliešť vytvorí potrebný otvor na koži pre zasunutie bodového orgánu - hypostomu. Hypostom obsahuje protiháčiky, vďaka ktorým je kliešť pevne pripojený ku koži. Okrem toho slúži hypostom na odsávanie krvi predierajúcej sa na povrch. 
Po prichytení sa, kliešť vylučuje do rany sekrét pozostávajúci z dôležitých látok:
Prenos chorôb.
Kliešte z čeľade kliešťovitých sú významnými prenášačmi rôznych chorôb na človeka. Najčastejším prenášačom v strednej Európe je kliešť obyčajný ("Ixodes ricinus"), na východe USA "Ixodes scapularis" a v Rusku "Ixodes persulcatus". 
Kliešťovité sú prenášačmi nasledovných pôvodcov chorôb:
a približne 50 ďalších chorôb.
Ak je kliešť nielen prenášačom pôvodcov chorôb, ale sa v ňom aj rozmnožujú, označuje sa kliešť za hostiteľa, prípadne medzihostiteľa. V jeho slinách sa môžu nachádzať aj rôzne víry a baktérie, prípadne parazity, ktoré pri cicaní prechádzajú do tela hostiteľa (zvieraťa, človeka).
Choroboplodné zárodky sa do hostiteľa nedostávajú okamžite, pretože sa nachádzajú v črevnom trakte kliešťa a pre ich prenos do slín kliešťa je potrebný istý čas (8 až 24 od prichytenia). Prevenciou je teda včasné objavenie kliešťa a jeho odstránenie.
Alergické reakcie.
Po prichytení sa kliešťa vylučuje kliešť sekrét obsahujúci rôzne látky, ktoré vo výnimočných prípadoch môžu u človeka či zvieraťa viesť k silným alergickým reakciám až smrti, najmä ak sa kliešť prichytí na zadnej časti hlavy v blízkosti chrbtice. 
Prirodzený nepriateľ.
Prirodzenými nepriateľmi kliešťovitých sú:
Prevencia.
Najlepšou ochranou proti kliešťom je používanie repelentných prostriedkov proti kliešťom a inému hmyzu. Ďalšou možnosťou je používanie kozmetických insekticídov, ktoré kliešte nielen odpudzujú, ale aj zabíjajú. Oba druhy prípravkov je vhodné používať aj na oblečenie a obuv. 
Pri pohybe v miestach s vyšším výskytom kliešťov je vhodné používať čo najbledší odev s dlhými rukávmi a dlhými nohavicami, vysoké topánky, prípadne podkolienky. Po návrate domov je potrebné prezrieť kritické miesta na tele, ktorými sú slabiny, zákolenie a pod. Čím skôr je kliešť objavený a odstránený, tým je menšie riziko nákazy. Pri častejšom pohybe v miestach s vyšším výskytom kliešťov je vhodné dať sa zaočkovať proti kliešťovej encefalitíde. 
Odstránenie kliešťa.
Prisatého kliešťa je potrebné čo najrýchlejšie odstrániť. Kliešť sa dá najjednoduchšie odstrániť v prvých hodinách po prisatí, alebo pred samovoľným uvoľnením (keď je nasatý krvou). Čím skôr je však kliešť odstránený z hostiteľa, tým nižšie je riziko nákazy. 
Existujú tri zaužívané metódy odstránenia kliešťa:

</doc>
<doc id="85233" url="https://sk.wikipedia.org/wiki?curid=85233" title="STS-71">
STS-71

STS-71 bola misia raketoplánu Atlantis. Cieľom letu bolo prvé stretnutie raketoplánu s ruskou orbitálnou stanicou Mir. Raketoplánom sa na Zem vracala pôvodná trojčlenná posádka stanice, ktorú vystriedala nová dvojčlenná posádka.
Priebeh letu.
Prípravy na misiu STS-71 začali s mimoriadne veľkým predstihom, už v roku 1992. V závodoch Rockwell International v Downey bola vyrobená nová a zmodernizovaná verzia spojovacieho uzla APAS. Prvý spojovací uzol bol použitý pri lete Sojuz Apollo. Aj orbiter Atlantis prešiel zmenami.
Vlastné prípravy na let začali v hangári OPF. 20. apríla 1995 bol družicový stupeň prevezený do budovy VAB, nasledujúci deň ho technici pripojili k motorom SRB a nádrži ET a 26. apríla sa celá zostava presunula na rampu 39-A. Odpočítavanie bolo zahájené 20. júna o 13.30 UT. Štart bol dvakrát odložený, až napokon raketoplán vyštartoval 27. júna 1995 o 19.32.19,044 UT, presne na začiatku štartovacieho okna. V T +45 min sa uskutočnil manéver OMS-2. Trval len 45 sekúnd a naviedol družicový stupeň na dráhu vo výške iba 157-292 km. Šlo o najnižšiu dráhu v histórii letov raketoplánov. Nízka dráha bola zvolená zámerne, pretože umožňovala čo najrýchlejšie približovanie k Miru. Ďalší manéver o 23.11 UT zvýšil dráhu na 293 až 389 km, čím ale klesla rýchlosť približovania z 1630 na 520 km za obeh. 28. júna previedli piloti ďalší manéver, aby Atlantis prešiel na dráhu 300-391 km a 29. júna posledný manéver na zvýšenie perigea. Potom Gibson uskutočnil záverečný približovací manéver.
K vlastnému spojeniu oboch telies došlo o 13.00 UT, presne v plánovanom okamihu. Po dosiahnutí tohoto úspechu zavládla radosť v Houstone aj v Kaliningrade.
Potom astronauti začali napúšťať vzduch do spojovacieho modulu. Za 90 minút mohol Gibson otvoriť vstupný prielez a obe posádky sa stretli. Po prenesení osobnej výbavy prevzal Anatolij Solovjov velenie na Mire a Nikolaj Budarin funkciu palubného inžiniera.
Na palube Spacelabu sa uskutočnili experimenty prevažne z lekársko-biologickej oblasti. Súbežne s tým bol na Mir premiestňovaný náklad. Obe telesá sa od seba oddelili 4. júla o 11.10 UT. Atlantis sa vydal na pomalý oblet stanice, potom prešiel na samostatnú dráhu. Pristávací manéver začal o 13.45 UT zážihom motorov OMS. Raketoplán vstúpil do atmosféry a pristál na Kennedy Space Center. K úplnému zastaveniu stroja došlo o 14.55.27 UT.

</doc>
<doc id="85237" url="https://sk.wikipedia.org/wiki?curid=85237" title="Kľak (prítok Hrona)">
Kľak (prítok Hrona)

Kľak alebo Kľakovský potok je vodný tok na Strednom Pohroní, na území okresu Žarnovica. Je to pravostranný prítok Hrona s dĺžkou , je tokom III. rádu.
Priebeh toku.
Pramení v pohorí Vtáčnik, pod hlavným hrebeňom, v podcelku Nízky Vtáčnik, v časti Vígľaš, na juhovýchodnom úpätí Zadného Kľaku (), v nadmorskej výške okolo Spočiatku tečie juhovýchodným smerom cez Boháčovu dolinu a vstupuje do malej odlesnenej Ostrogrúnskej kotliny. Preteká obcou Kľak, za ňou priberá sprava Vicianov potok, následne pravostranný Mackov potok a ľavostranný Megov potok. Ďalej preteká obcou Ostrý Grúň a mení smer toku na juh. Opúšťa kotlinu, opäť preteká zalesneným územím, zľava priberá Pokutský potok a vstupuje do Župkovskej brázdy. Tu rozširuje svoje koryto, preteká obcou Hrabičov, na území ktorej priberá štyri prítoky a pokračuje kopaničiarskym územím obce Župkov. Pri Dolnom Župkove priberá z pravej strany Župkovský potok a postupne sa stáča na juhovýchod až východ. Následne priberá sprava Píľanský potok, preteká cez Horné Hámre, priberá prítok z doliny Zbojno zľava a vteká do katastrálneho územia mesta Žarnovica. Preteká okrajom časti Žarnovická Huta a následne aj mestom Žarnovica. Vstupuje do južného výbežku Žiarskej kotliny, do časti Žarnovické podolie, tečie centrom mesta, stáča sa na východ a za mestom ústi v nadmorskej výške do Hrona.

</doc>
<doc id="85239" url="https://sk.wikipedia.org/wiki?curid=85239" title="Milan Hruška">
Milan Hruška

Milan Hruška (* 26. apríl 1985, Topoľčany) je bývalý slovenský hokejový obranca, výrazne defenzívny typ.
Klubový hokej.
S hokejom začínal vo VTJ Topoľčany, jeho hráčskymi vzormi boli Darius Kasparaitis a Ľubomír Višňovský. Ročník 2003/04 odohral v zámorskej juniorskej súťaži QMJHL za klub Prince Edward Island Rocket. V ďalšej sezóne hral za Topoľčany v juniorskej extralige a 1. SHL. 
Od ročníka 2005/06 pôsobil v slovenskej extralige – prvý odohral v klube HK Dynamax Nitra. V úvode nasledujúceho ho angažoval HC Slovan Bratislava, mužstvo získalo majstrovský titul po finálovom víťazstve nad Duklou Trenčín 4:0 na zápasy. V ďalšej sezóne tento úspech obhájilo, keď porazilo HC Košice 4:3 na zápasy. V ročníku 2008/09 vypadlo v semifinále s HK 36 Skalica. Na začiatku nasledujúcej sezóny Hruška prestúpil do Dukly Trenčín.
Ročník 2011/12 začal v Nitre, v jej priebehu ho angažovalo české extraligové mužstvo HC Kometa Brno. Klub sa prebojoval do finále extraligy, v ktorom prehral s HC Pardubice. V ďalšej sezóne však hral baráž o záchranu. Väčšinu ročníka 2013/14 odohral na hosťovaní, v prvoligovom klube SK Horácka Slavia Třebíč a extraligovom HC Vítkovice.
Po troch sezónach, v ktorých bol pod zmluvou za Kometu Brno v máji 2014 prestúpil do klubu BK Mladá Boleslav. Tu odohral 41 stretnutí, tímu dopomohol dostať sa do štvrťfinále. Následne podpísal zmluvu s HC Slavia Praha, klubu, ktorý hral v druhej lige, no mal ambíciu sa prebojovať naspäť do Extraligy.
Sezónu 2016/17 bol zranení, pár zápasov odohral za rodné HC Topoľčany. V nasledujúcom ročníku vypomohol klubu HK Nitra, odohral tu päť zápasov bez bodu. V klube nehrával pravidelne, o mesiac neskôr podpísal zmluvu s klubom HK Nové Zámky. Nasledujúci ročník odohral za Topoľčany v druhej lige.
Reprezentácia.
Reprezentoval na MS do 18 rokov v roku 2003, kde Slovensko získalo striebornú medailu, ako aj na MS do 20 rokov v rokoch 2004 a 2005.
Zúčastnil sa Nemeckého pohára 2012, keď nahradil zraneného Tomáša Slováka.
 Spolu v seniorskej slovenskej reprezentácii odohral 11 zápasov, strelil 1 gól.
Štatistika na významných podujatiach.
"(štatistické údaje v článku sú z 18. augusta 2014)"

</doc>
<doc id="85240" url="https://sk.wikipedia.org/wiki?curid=85240" title="Ladomirka">
Ladomirka

Ladomirka je riečka na severovýchodnom Slovensku, v okrese Svidník. Je to ľavostranný prítok Ondavy s dĺžkou .
Prameň.
Pramení v severnej časti Laboreckej vrchoviny, priamo pod Duklianskym priesmykom (), v nadmorskej výške cca , na území CHKO Východné Karpaty.
Opis toku.
Najprv tečie na juh cez Vyšný Komárnik, kde priberá krátky ľavostranný prítok z Doliny, pokračuje územím Vojenského prírodného múzea na Dukle, priberá prítok z Dlhonca zľava a preteká obcou Nižný Komárnik. Za ňou priberá prvý významný prítok, ľavostrannú Šivarnú a napája malú vodnú nádrž.
Ďalej preteká cez Krajnú Poľanu, tu zľava priberá Bodružalík a na krátkom úseku tečie západným smerom. Sprava priberá Hluboký potok, vstupuje do Ondavskej vrchoviny a stáča sa na juhozápad. Preteká okrajom obce Hunkovce, sprava priberá Hrišov potok (), následne vytvára väčšiu sihoť a rozširuje svoje koryto.
Zľava potom priberá prítok pretekajúci obcou Krajné Čierno, z tej istej strany potom prítok zo Zemianskej doliny a preteká okrajom Ladomirovej. Najprv priberá zľava prítok spod Pacutovej () a za obcou opäť zľava Vagrinčík, ktorý sa do Ladomirky vlieva dvoma ramenami a následne vytvára väčšiu sihoť. 
Na krátkom úseku zase tečie na západ, vytvára niekoľko zákrut a ďalšiu väčšiu sihoť. Sprava priberá najvýznamnejší prítok, Kapišovku () a stáča sa na juhozápad. Preteká územím mesta Svidník a južne od centra ústi v nadmorskej výške cca 220 m n. m. do Ondavy.

</doc>
<doc id="85242" url="https://sk.wikipedia.org/wiki?curid=85242" title="Ondavka (potok)">
Ondavka (potok)

Ondavka je vodný tok na severovýchodnom Slovensku, na území okresov Humenné a Vranov nad Topľou. Je to ľavostranný prítok Ondavy s dĺžkou .
Pramení v Laboreckej vrchovine, na západnom úpätí vrchu Vysoká (), v nadmorskej výške okolo 
Od prameňa tečie južným smerom cez obec Hrubov, z ľavej strany priberá prítok spod Kostrbáča () a za obcou ďalší ľavostranný prítok spod Turia (). Nasledujú ľavostranný prítok spod Klenovej (), pravostranný spod Barancovej () a ďalší ľavostranný () spod Klenovej ().
Potom sa tok stáča a na krátkom úseku tečie juhozápadným smerom, preteká obcou Turcovce a sprava priberá prítok spod Pohorelice (). Vstupuje do Ondavskej vrchoviny a opäť tečie južným smerom cez Baškovce. Tu priberá zľava prítok spod Čiernej hory () a následne Černinu sprava. Ďalej vstupuje do Ohradzianskej kotliny, kde preteká cez Ohradzany, za obcou priberá Dlhý potok zľava a na krátkom úseku tečie juhovýchodným smerom.
Pokračuje cez Slovenskú Volovú, v blízkosti Gruzoviec priberá zľava Mutelku a ďalej tečie opätovne na juh. Dostáva sa do Beskydského predhoria, preteká okrajom obce Myslina a výrazným oblúkom obteká masív vrchu Chrástok (). Krátky úsek prekonáva západným smerom okrajom obce Závadka a potom sa postupne stáča najprv na juhozápad, po pribratí pravostranného Lieskovčíka na juh a za obcou Topoľovka zase na juhozápad.
Následne tečie na rozhraní Beskydského predhoria na pravom brehu a Humenských vrchov na ľavom. Z pravej strany priberá Močidlový potok a tečie okolo obcí Hudcovce a Tovarnianska Polianka. Tu už preteká okrajom Východoslovenskej pahorkatiny, stáča sa na severozápad a pri obci Tovarné na západ. Po pribratí pravostranného Tovarnianskeho potoka vytvára dvojitú zákrutu a východne od obce Sedliská ústi v nadmorskej výške asi 120 m n. m. do Ondavy.

</doc>
<doc id="85244" url="https://sk.wikipedia.org/wiki?curid=85244" title="Jozef Mihálik">
Jozef Mihálik

Jozef Mihálik (* 9. december 1979) je slovenský hokejový útočník. 
Klubový hokej.
S hokejom začínal v Topoľčanoch. Za svoj hráčsky vzor považuje Miloša Fleischera. V slovenskej extralige debutoval v sezóne 2000/01 v mužstve Martina. V priebehu ročníka 2002/03 prestúpil do v belgického klubu HYC Herentals, v závere ďalšej sezóny ho angažovala HK Nitra. V ročníku 2007/08 prestúpil do MHC Martin a následne do poľského mužstva Cracovia Kraków, kde hral aj v nasledujúcej sezóne, pričom zísal dva majstrovské tituly.
Ročník 2009/10 začal v Nitre, ale už po deviatich zápasoch prestúpil do českého prvoligového klubu HC Šumperk. V nasledujúcom ročníku hral za poľský klub Naprzód Janów. Ďalšiu sezónu pôsobil v maďarskom klube DAB Dunaújváros. Ročník 2012/13 začal v Topoľčanoch, kde v 23 zápasoch získal 36 bodov, bol najproduktívnejším hráčom celej súťaže. Koncom novembra 2012 prestúpil do extraligovej Žiliny. V závere sezóny opäť posilnil maďarský klub DAB Dunaújváros.
Aktuálne hráva za klub HK MŠK Žiar nad Hronom, kde tvorí útočnú dvojicu s Jozefom Stümpelom.

</doc>
<doc id="85246" url="https://sk.wikipedia.org/wiki?curid=85246" title="Karaka">
Karaka

Karaka je typ plachetnice portugalského pôvodu, ktorý sa používal v 14.–17. storočí na vojenské a obchodné účely.
Slúžila na styk s kolóniami v Brazílii a v Indii.
Konštrukcia.
Najprv mala dva sťažne, jeden v strede, na ktorom nosila veľký a malý sťažeň na korme s latinskou plachtou. Neskôr mala tri stažne a na hlavnom, niekedy aj na nosovom nosievala košovú plachtu (nad hlavnou plachtou) a pod čeleňom podčeleňovú plachtu. Jej objemný trup s hmotnosťou od 200 do 600 ton mal vydutý tvar a zužoval sa smerom nahor i nadol. Nebola to štíhla loď, pri 27 metrovej dĺžke mala 8 metrov širokú palubu. Na čele mala menšiu trojuholníkovú nástavbu a na korme vysokú viacpalubovú nástavbu, kdeboli aj delá. V 15. storočí, keď ju poznávame pod názvom nao, bolo na nej iba zopár kanónov, no v 16. storočí bolo na lodi až 40 diel, umiestnených nielen v nástavbách, ale aj na bokoch lode a v medzipalubí
Rozšírenie.
Karaky sa veľmi rýchlo rozšírili po celej Európe. Na severe ich používali najmä Holanďania, ktorých lode (pravdepodopne podľa vzoru kogy) nemali ani košové plachty a ani čeleňovú rahnovú plachtu. Mali však prednú aj zadnú nástavbu chránenú strieškou proti ľahším strelám nepriateľa. Podobne boli chránené aj strelecké posty na vrchole každého stažna.
Významné karaky.
Medzi najvýznamnejšie karaky patrí: Kolumbusova Santa María, Magalhãesova Victoria ktorej neskôr velil kapitán Juan Sebastián del Cano, da Gamove karaky São Gabriel a São Rafael a francúzska obchodná karaka Petrus de Rupella (Peter z Gdanska).
Pozri aj.
Plachetnica

</doc>
<doc id="85251" url="https://sk.wikipedia.org/wiki?curid=85251" title="Mtépi">
Mtépi

Mtépi, správnejšie mtepe, je malá plachetnica, ktorá bola rozšírená na východnom pobreží Afriky do polovice 20. storočia.
Originálne mtepe neobsahuje žiadne klince, nosná konštrukcia a aj jednotlivé dosky obšívky trupu sa zošívali kokosovými vláknami. Takýto spôsob konštrukcie pravdepodobne pochádza z Juhovýchodnej Ázie a používal sa celom Indickom oceáne až do príchodu Európanov v 16. storočí.
Mtepe pripomína arabské dhowy, hlavne bumy. Loď má lichobežníkový tvar tvorený kýlom a nakloneným predným a zadným väzom. Predný väz je vysoko vyzdvihnutý a ukončený ozdobným zobákom.

</doc>
<doc id="85252" url="https://sk.wikipedia.org/wiki?curid=85252" title="Odd Nerdrum">
Odd Nerdrum

Odd Nerdrum (* 8. apríl 1944, Oslo) je nórsky maliar, považovaný za jedného z najvýznamnejších maliarov súčasnosti.
Študoval na umeleckej akadémii v Oslo a neskôr spolu s Josephom Beuysom v New Yorku. Orientuje sa na grécku a rímsku antiku, medzi jeho vzory patria Caravaggio, Rembrandt a Edvard Munch, ktorí majú silný vplyv na jeho tvorbu.
Podobne ako spomínaní maliari aj Nerdrum dokonale ovláda techniku šerosvitu, jeho témy sú však veľmi osobité. Uchvacuje ho ľudské telo, jeho časti, predovšetkým pohlavné orgány a rovnako procesy, ktoré sa odohrávajú v tele človeka, aj vylučovanie. 
Nerdrumove diela sú vystavené v múzeách na celom svete, nájdeme ich v "Hirshhorn Museum and Sculpture Garden" vo Washingtone, v Metropolitan Museum of Art v New Yorku a samozrejme v "Národnej galérii" v Oslo. 

</doc>
<doc id="85254" url="https://sk.wikipedia.org/wiki?curid=85254" title="Bark">
Bark

Bark bol posledný typ veľkej obchodnej plachetnice. Mal 3 až 4 sťažne. Vznikol na prelome 19. a 20. storočia, keď klipery už prehrávali hospodársku vojnu s parníkmi. Aby mohli súťažiť s parníkmi, museli mať barky väčšiu nosnosť a priestornosť ako klipery.
Po druhej svetovej vojne, ktorú prežilo 10 obchodných plachetníc, len dve z nich ešte raz obnovili medzi sebou posledné regaty. Boli to Pamir a Passat, hneď ich aj ukončili, tým raz a navždy uzavreli bohatú a slávnu históriu svetovej obchodnej námornej dopravy plachetnicami. 

</doc>
<doc id="85255" url="https://sk.wikipedia.org/wiki?curid=85255" title="Kepler">
Kepler

Kepler môže byť:

</doc>
<doc id="85257" url="https://sk.wikipedia.org/wiki?curid=85257" title="Washingtonská deklarácia">
Washingtonská deklarácia

Declaration of Independence of the Czechoslovak Nation by its Provisional Government (-oficiálny názov, v preklade z angl. „Deklarácia nezávislosti československého národa jeho Dočasnou vládou“, pre podrobnosti pozri kapitolu Názov), známa pod v historiografii zaužívaným názvom Washingtonská deklarácia, bola deklarácia zahraničného odboja Čechov a Slovákov vyhlasujúca zvrchovanú a nezávislú Československú republiku (v deklarácii uvedená ako "„The Czechoslovak State" [...] "a republic“"). Vzhľadom na okolnosti vydania je jej originálne a oficiálne znenie v angličtine a preklady do češtiny (príp. i slovenčiny) vznikli až neskôr.
Dokument vytvoril Tomáš Garrigue Masaryk a jeho spolupracovníci v Spojených štátoch. Jeho definitívna podoba bola doručená Ministerstvu zahraničných vecí Spojených štátov 18. októbra 1918 vo Washingtone D.C. a k tomuto dňu je tiež datovaný, hoci ako miesto vydania sa uvádza Paríž (sídlo Dočasnej vlády československej). V tlači bol publikovaný nasledujúci deň, 19. októbra 1918.
Názov.
Oficiálny názov deklarácie a rovnako jej oficiálne znenie je len v angličtine, teda "Declaration of Independence of the Czechoslovak Nation by its Provisional Government" (v preklade: „Deklarácia nezávislosti československého národa jeho Dočasnou vládou“)
V slovenskej a českej odbornej i popularizačnej literatúre sa objavujú aj nasledujúce označenia:
Historický kontext.
Situácia pred vydaním deklarácie.
Vláda Spojených štátov de facto uznala Československú národnú radu (ČSNR) v Paríži ako vládu „česko-slovenských národov“ (resp. „Čecho-Slovákov“) 3. septembra 1918. Vo svojej nóte Ministerstvo zahraničných vecí Spojených štátov pokladá ČSNR za "„spolubojujúcu vládu vybavenú vlastnou autoritou vo vedení vojenských a politických vecí Čecho-Slovákov.“" Vyhlásenie sa teda obmedzuje na aktuálne prebiehajúci vojenský konflikt, pričom sa ďalej nevyjadruje k plánom ČSNR o vytvorenie zvrchovaného štátu. Ako konštatuje Ján Blahoslav Kozák: "„titul ,vláda‘ možno tiež použiť pre riadiace teleso v rámci rozsiahlejšieho štátu alebo v monarchistickej personálnej únii. Maďari stále mali svoje vlády od zavedenia rakúsko-uhorského dualizmu kompromisom z roku 1867. Postavenie porovnateľné s postavením Maďarov by bolo tiež zodpovedalo stipuláciam tohto uznania.“" Ale vďaka uznaniu Spojených štátov a ostatných štátov Dohody disponovali čelní predstavitelia ČSNR diplomatickými prerogatívmi (pasová služba, právo na kód, diplomatická pošta), čo im umožnilo rozvíjať plnohodnotnú diplomatickú činnosť.
16. septembra 1918 rakúsko-uhorská vláda poslala prostredníctvom neutrálneho Švédska americkému ministerstvu zahraničných vecí nótu vyjadrujúcu ochotu rokovať o podmienkach uzavretia mieru, pričom ešte trvala na riešení svojich vnútorných otázok bez angažovanosti zasahovania zahraničia. Keď sa 5. októbra obrátilo Nemecko na Spojené štáty s návrhom prímeria, Rakúsko-Uhorsko ešte v ten istý deň vyvinulo rovnakú iniciatívu, pričom ako základ vyjednávaní sa zaviazalo akceptovať Štrnásť bodov prezidenta Spojených štátov Woodrowa Wilsona prednesených v Kongrese Spojených štátov 8. januára 1918 a z nich vyplývajúcich štyroch zásad z 12. februára. Zatiaľ čo Nemecko získalo prvú (upresňujúcu) odpoveď už 8. októbra a definitívnu (odmietavú) 14. októbra, dlhá odmlka v komunikácii s Rakúsko-Uhorskom predznamenávala, že ho Spojené štáty nepovažujú za partnera, s ktorým chcú uzavrieť prímerie. Cisár Karol I. v snahe zlepšiť si diplomatickú pozíciu začal s prípravou Národného manifestu (), ktorý obsahoval prísľub federalizácie Rakúska a celkového zlepšenia postavenia národov v monarchii.
Tomáš Garrigue Masaryk sa od svojich informátorov dozvedel o Karolovej iniciatíve aj o príprave odpovedi prezidenta Wilsona na rakúsko-uhorskú nótu. Z tohto dôvodu začal intenzívne pracovať na vyhotovení deklarácie, aby ju mohol predložiť vláde Spojených štátov ešte pred vydaním odpovede Rakúsko-Uhorsku. K svojej bezprostrednej motivácii Masaryk poznamenal: "„Bol to posledný pokus topiaceho sa; ale v tom tkvelo nebezpečenstvo, na ktoré sa autori "[manifestu]" spoliehali, a bolo nutné zabrániť efektu, ktorý by manifest ešte mohol mať v kruhoch, v ktorých pre Rakúsko dovtedy pretrvávalo mnoho sympatií.“"
Ale Masaryk sa prípravou deklarácie zaoberal už dlhší čas, hoci v pôvodnej podobe išlo skôr o požiadavku autonómie než zvrchovanosti. Vtedajší šéfredaktor denníka "Washington Post" Ira Elbert Bennett vo svojom článku „The Czech Will Rise Again“, vydanom v týždennej prílohe denníka "The Christian Science Monitor" 2. augusta 1941 spomína: "„Asi v tomto období "[okolo 8. augusta 1918]" mi dr. Masaryk ukázal náčrt vyhlásenia o autonómii, ktorý napísal. Bol som prekvapený, nakoľko mojou jedinou myšlienkou bolo, že habsburská monarchia je na odchode. Jeho dokument bol neobyčajne dlhý. Podával podrobný súpis sťažností "[...]". Masaryk trval na obnove starého Kráľovstva českého s Habsburgom ako kráľom, ktorý by bol povinný uznávať práva Čechov tak, ako boli vyhlásené, keď pred storočiami dobrovoľne prijali Habsburga za panovníka.“" Bennett ďalej tvrdí, že inicioval niekoľko rozhovorov, pričom pri jednom z nich Masarykovi poradil: "„Pokiaľ veríte, že zvíťazíme, musíte veriť, že nebude žiadne Rakúsko-Uhorsko, aby vám zaručilo autonómiu. "[...]" Mali by ste vyhlásiť slobodu. Zmeňte svoje vyhlásenie o autonómii a urobte z neho vyhlásenie nezávislosti.“" V Masarykovom spise "Světová revoluce" sa síce o tejto diskusii nenachádza zmienka, Kozák ale uvádza, že prebehla začiatkom augusta.
Príprava a vydanie deklarácie.
Masaryk deklaráciu skoncipoval spolu so svojimi americkými kolegami vo Washingtone, D.C., pričom ich hlavnou inšpiráciou bola Deklarácia nezávislosti Spojených štátov. Emil Karol Kautský uvádza, že po tom, ako Masaryk spísal obšírny koncept v češtine, poveril svojho osobného tajomníka Jaroslava Císařa prekladom do angličtiny. Pritom Císařovi mal pri redigovaní pomáhať redaktor denníka "Chicago Tribune" James O'Donnell Bennett, sudca Najvyššieho súdu Spojených štátov Louis Dembitz Brandeis, minister vnútra Spojených štátov Franklin Knight Lane a najmä profesor sociologie Herbert Adolphus Miller , ktorý spolu so svojimi piatimi americkými priateľmi z právnických a úradníckych kruhov usporiadal schôdzu s cieľom upraviť deklaráciu do konečnej podoby, pričom svoj návrh skompletizovali krátko po jednej hodine ráno 17. októbra a definitívne uzavreli v Masarykovej rezidencii o deviatej ráno. Tento opis prípravy deklarácie je analogický s Masarykovými spomienkami, ktoré zaznamenal vo svojom spise Světová revoluce: "„V Deklarácii som odmietol Karolov neskorý pokus o rakúsku lživú federáciu a načrtol hlavné zásady, ktoré dočasná vláda kladie ako základy nového štátu. Prvý náčrt som dal prečítať viacerým svojim priateľom (medzi inými Brandeisovi a redaktorovi Bennettovi); ich vecnú a formálnu kritiku vzal na zreteľ malý komitét, ktorý vykonal poslednú revíziu po stránke formálnej i právnej (sedel v ňom znamenitý odborník a právnik Mr. Calfee); bol to pekný príklad harmonickej spolupráce a zároveň prvý štátny akt veľkého štýlu, vykonaný za môjho vedenia.“"
Koncept deklarácie Masaryk doručil ministrovi zahraničných vecí Spojených štátov Robertovi Lansingovi ešte 16. októbra 1918. V príslušnom prípise uvádza, že sa tak rozhodol "„z dôvodu neúprimných prísľubov vlády Rakúsko-Uhorska reorganizovať cisárstvo.“" Tvrdí, že publikovanie deklarácie bolo „pôvodne“ naplánované v rovnaký deň, v ktorý W. Wilson prisľúbil odpoveď na rakúsko-uhorskú nótu, ale zároveň uisťuje, že pokiaľ si to Lansing bude želať, k jej zverejneniu pristúpia po Wilsonovej odpovedi.
Kým Masaryk a jeho spolupracovníci vo Washingtone zaisťovali diplomatickú podporu u Wilsona a Lansinga, Edvard Beneš dal 14. októbra v Paríži spísať nótu o transformácii ČSNR na Dočasnú vládu na základe rozhodnutia z 26. septembra 1918. Ale túto správu veľvyslanec Spojených štátov vo Francúzsku odtelegrafoval až 16. októbra, pričom Lansingovi bol telegram doručený 17. októbra.
Masaryk očakával inštrukcie od Lansinga ohľadne plánovaného publikovania deklarácie a reakciu na ustanovenie Dočasnej vlády v Paríži, ale ministerstvo a prezident boli v tom čase zaťažení množstvom práce. Preto v prípise k oficiálnej podobe deklarácie, doručenom 18. októbra, uviedol, že československá administratíva predpokladá, že v súlade s predchádzajúcimi uznaniami ČSNR Dohodovými štátmi Spojené štáty rovnako uznávajú aj Dočasnú vládu. V liste uvádza, že nakoľko sa Lansing nevyjadril k otázke dátumu zverejnenia deklarácie, "„predpokladám, že to nie je dôležité, a prinútený rýchlym spádom udalostí v Rakúsko-Uhorsku tak činím k dnešnému dňu.“"
Keď bola nasledujúce ráno 19. októbra v tlači uverejnená súčasne deklarácia a Karolovo memorandum (vo viacerých novinách v juxtapozícii), Masarykov spolupracovník I. E. Bennett v editorskom stĺpčeku denníka "Washington Post" oslavne skonštatoval: "„Dnes boli zverejnené dve oficiálne vyhlásenia ohľadne Rakúsko-Uhorska, ktoré demonštrujú markantný rozdiel medzi skutočnou a podvodnou slobodou. Cisár Karol, vo svojom manifeste zaváňajúcom lžou a rúhaním, predstiera prísľub ,miestnej autonómie‘ pre ľud Rakúska. Čecho-Slovenský národ prostredníctvom svojich zástupcov vydáva svoju deklaráciu nezávislosti – dokument hodný zaradenia medzi najušľachtilejšie prejavy človeka prahnúceho po slobode.“" Je veľmi pravdepodobné, že publicite a najmä tomuto symbolickému uvedeniu deklarácie a manifestu ako kontrastu „starého a nového“ dopomohli Masarykovi spolupracovníci a priatelia z radov amerických žurnalistov, keďže Masaryk po svojom príchode do Spojených štátov nadviazal a rozvíjal kontakty s viacerými novinármi, čo mu – ako sám uvádza – umožnilo publikovať interviewy a články vo významných denníkoch, týždenníkoch a revuích.
Bezprostredný vývoj po vydaní deklarácie.
V odpovedi na rakúsko-uhorskú mierovú nótu, odoslanú ešte 18. októbra 1918, Spojené štáty oficiálne odmietli Karolove požiadavky odvolávajúc sa na desiaty bod zo Štrnástich bodov prezidenta Wilsona z 8. januára 1918, podľa ktorého mala byť národom Rakúsko-Uhorska poskytnutá "„najslobodnejšia príležitosť k autonómnemu vývoju.“" Kvôli de facto uznaniu ČSNR ako vlády Čecho-Slovákov a zároveň uznaniu práv Juhoslovanov na slobodu vláda Spojených štátov konštatuje, že "„prezident už nie je oprávnený prijať samotnú ,autonómiu‘ týchto národov ako základ mieru, ale je prinútený trvať na tom, že oni sami, a nie on, posúdia, ktoré akcie zo strany rakúsko-uhorskej vlády uspokoja ich nároky a mienku o vlastných právach a ich určení ako členov rodiny národov.“"
Týmto krokom Wilson vyzval rakúsko-uhorskú vládu rokovať priamo s Dočasnou vládou československou v Paríži, hoci je otázne do akej miery tento postoj podmienila činnosť Masarykovej delegácie a do akej miery vyplynul z jeho vnútorného idealizmu, známeho ako wilsonizmus (). V tejto súvislosti Kozák poznamenáva, že "„zmenu jeho myslenia nespôsobila československá Deklarácia, ale to bolo práve jeho prianie, ktoré ju urýchlilo.“"
Aj keď v diplomatických kruhoch Dohody sa ešte vyčkávalo na reakciu Rakúsko-Uhorska, Wilsonovo rozhodnutie znamenalo významný medzník v úsilí československej dočasnej vlády. Správa o ňom bola prijatá s veľkým nadšením u československých legionárov na Sibíri (22. októbra), ktorí predpokladali návrat na domáce územie a jeho postupné oslobodzovanie v prospech vznikajúceho zvrchovaného štátu.
Napriek tomu, že vyhlásenie poslanca za Slovenskú ľudovú stranu Ferdinanda Jurigu v Uhorskom sneme 19. októbra sa môže kvôli akcentovaniu požiadavky sebaurčovacieho práva pre uhorské národy javiť ako pretlmočenie Wilsonovej nóty na domácej pôde, Juriga jej znenie v skutočnosti nepoznal a ideovo vychádzal z vyhlásenia rumunských poslancov pripraveného vo finálnej podobe ešte 12. októbra.
Štruktúra deklarácie.
Vo svojej finálnej podobe sa deklarácia skladá z troch (neoznačených) myšlienkových celkov – „naše práva“, „naše dôvody“ a „náš cieľ“. Túto formu podľa Kautského navrhol americký sochár Gutzon Borglum pri schôdzke komitétu v noci z 16. na 17. októbra.
Úvodný odsek naráža na vtedajšiu aktuálnu medzinárodnú situáciu – snahy o začiatok mierových rokovaní zo strany Centrálnych mocností ("„Hohenzollernovci ponúkajú mier, aby zastavili víťazný postup spojeneckých armád a zabránili rozdeleniu Rakúsko-Uhorska a Turecka“") a federalizačné plány cisára Karola I. Následne deklarácia pripomína uznanie ČSNR ako dočasnej vlády štátmi Dohody a Trojkráľovú deklaráciu požadujúcu zriadenie štátu spojením českých krajín a Slovenska, vyhlásenú českými ríšskymi a krajinskými poslancami 6. januára 1918 v Prahe. Už v úvode sa rázne odmieta zámer federalizácie monarchie ("„federalizácia a autonómia neznamenajú nič pod habsburskou dynastiou“").
V nasledujúcich troch odsekoch („naše práva“) sa deklarácia odvoláva na „historické (a) prirodzené právo“, čo je z hľadiska medzinárodného práva verejného neexistujúci pojem, vzniknutý zlúčením historického práva národa na štátnosť, v rámci ktorého si české krajiny nárokovali kontinuitu Českého kráľovstva spojeného so zvyškom monarchie osobnou habsburského panovníka od roku 1526, a prirodzeného práva národa na sebaurčenie, ktorého požiadavka reflektovala situáciu Slovákov. Značne extrémnym tvrdením bolo vyhlásenie, že české krajiny boli "„nezávislým štátom od siedmeho storočia,“" t. j. odvodzovanie českej štátnosti od Samovej ríše.
Zatiaľ čo historické právo národa bolo tradičným geopolitickým inštitútom predchádzajúcich storočí, právo národa na sebaurčenie síce ideovo korenilo v Deklarácii nezávislosti Spojených štátov, ktorá ukotvila zásadu, že: "„vlády odvodzujú svoju moc od súhlasu tých, ktorým vládnu“" a "„keď sa niektorá vláda stane deštruktívnou voči týmto princípov, je právom ľudu ju zmeniť alebo zrušiť a ustanoviť novú vládu, založenú na takých zásadách a právomocne vymedzenú takým spôsobom, akým uzná ľud za vhodné pre zaistenie svojej bezpečnosti a svojho šťastia,“" a do európskeho kontinentálneho prostredia bolo implementované Veľkou francúzskou revolúciou a ďalej modifikované s rozvojom národných hnutí v 19. storočí, do slovníka medzinárodného spoločenstva sa dostalo až v roku 1918, v súvislosti s formulovaním geopolitických myšlienok prezidenta Spojených štátov Woodrowa Wilsona. Naproti všeobecnému presvedčeniu, „právo na sebaurčenie“ nebolo definované Štrnástimi bodmi, ale až jeho vystúpením v Kongrese Spojených štátov 11. februára 1918: "„Národy nemajú byť odovzdávané spod vlády jedných k druhým na základe medzinárodnej konferencie alebo dohody medzi protivníkmi. Národné ašpirácie musia byť rešpektované, národom sa smie vládnuť len na základe ich vlastného súhlasu. Sebaurčenie nie je obyčajnou frázou.“"
Znaky wilsonizmu sú najmarkantnejšie v deviatom odseku, nasledujúcom po štyroch odsekoch vymenúvajúcich hlavné príčiny nespokojnosti („naše dôvody“), ktorý priamo vyhlasuje: "„prijímame americké princípy "[tak]", ako ich stanovil prezident Wilson: princípy oslobodeného ľudstva – skutočnej rovnosti národov – a o tom, že vlády odvodzujú všetku svoju spravodlivú moc zo súhlasu tých, ktorým vládnu.“" Vplyv americkej právnej kultúry, ktorý do deklarácie pretavil prostredníctvom Masarykových poradcov, sa ďalej uplatňuje nasledovaním princípov vyjadrených v Deklarácii nezávislosti Spojených štátov a princípov prezidenta Abrahama Lincolna, pričom je zmienená aj francúzska Deklarácia práv človeka a občana a duchovný odkaz husitských vojen.
Deviaty odsek spolu s nasledujúcimi proklamuje podobu budúceho Československa („naše ciele“) ako zvrchovanej demokratickej parlamentnej republiky implementujúcej garanciu rovnosti pred zákonom, slobody slova, tlače, svedomia, vyznania, vedeckej a umeleckej tvorby, zhromažďovania a petičného práva. Ukotvuje sa všeobecné volebné právo aj pre ženy, odluku cirkvi od štátu, menšinové práva a nahradenie stáleho vojska milíciami. Z hospodárskeho hľadiska už deklarácia vyhlasuje plán hospodárskych a sociálnych reforiem, menovite vykúpenia veľkostatkov pre domácu kolonizáciu a zrušenie šľachtických výsad. V prípade štátneho dlhu má ČSR prevziať len záväzky predvojnové, nie dlhy spôsobené počas vojny.
Deklaráciu uzatvára motto: "„Sily temnoty poslúžili víťazstvu svetla – vytúžený vek ľudstva svitá. Veríme v demokraciu – veríme v slobodu, slobodu vždy väčšiu a väčšiu!“" Deklarácia je datovaná k 18. októbru v Paríži ako v oficiálnom sídle vlády. Na záver je podpísaná Tomášom Masarykom, Milanom Štefánikom a Edvardom Benešom.

</doc>
<doc id="85258" url="https://sk.wikipedia.org/wiki?curid=85258" title="Mechanická práca">
Mechanická práca

Mechanická práca alebo práca je fyzikálna veličina, ktorá je definovaná (trochu zjednodušene povedané) ako súčin zložky sily v smere pohybu a posunutia (resp. dĺžky dráhy), resp. inými slovami: skalárny súčin (celej) sily a posunutia (resp. dĺžky dráhy).
Symbol veličiny.
Symbol veličiny je A alebo W (angl. "work"), zastarano aj L. Napríklad norma STN ISO 80000-4 uvádza oba symboly, pričom ale na prvom mieste uvádza symbol A.
Jednotka.
Základná jednotka je joule, značka "J". Ďalšie jednotky sú napr.: kilojoule (kJ = 1000 J), megajoule (MJ = 1 000 000 J), gigajoule (GJ = 1 000 000 000 J).
Vzťah k energii.
Pri mechanickom deji v izolovanej sústave vyjadruje mechanická práca odovzdávanie mechanickej energie medzi telesami. Teleso, ktoré vykonáva prácu, stráca mechanickú energiu, teleso, na ktoré je vykonávaná práca, mechanickú energiu získava. Mechanická práca ako veličina udáva veľkosť tejto odovzdanej energie.
Výpočet a definície.
Zdroje kapitoly:
Vysvetlivky.
Nasledujú vysvetlivky (x tu reprezentuje ľubovoľné písmeno):
Porovnaj aj napr. Rýchlosť (fyzikálna veličina)#Vysvetlivky značiek použitých vo vyššie uvedených vzorcoch
Definícia prostredníctvom sily a posunutia.
Najprv sú uvedené odborné vzorce, intuitívne vysvetlenie je uvedené nižšie.
Všeobecne platný vzorec.
Práca je definovaná nasledujúcim vzorcom:
formula_7 
Dosadením vzorca pre skalárny súčin vektorov (pozri vyššie Vysvetlivky) dostaneme:
formula_8 
Keďže všeobecne platí, že |d| = ds , možno napísať aj:
formula_9 
Vzorec č. 3 možno mimochodom zapísať aj v tvare: 
formula_10, čiže zložka sily v smere pohybu je derivácia práce podľa “dráhy”
Vzhľadom na || = ||.cosα (pozri vyššie Vysvetlivky), možno samozrejme vo vzorcoch č. 2 a č. 3 výraz ||.cosα vždy nahradiť výrazom ||.
Výraz, pre ktorý sa vo vzorcoch č. 1, 2 a 3 tvorí súčet (integrál), čiže výraz formula_11, sa volá elementárna práca a značí sa aj ako dW.
Vzorec pre priamočiary pohyb a konštantnú silu.
Pri špeciálnom prípade priamočiareho pohybu telesa s konštatným sa vyššie uvedené vzorce č, 1 a 2 (a 3) zredukujú na tieto tvary:
formula_12 
pričom – ako vidno- nielenže sa vzorec zmení zo súčtu (resp. integrálu) na jeden výraz, ale navyše platí aj |Δ| = Δs. Okrem toho, tak ako vyššie, aj tu je samozrejme vždy možné nahradiť výraz ||.cosα výrazom ||.
Ak je pohyb priamočiary s konštantným a navyše je α = 0 (čiže celá pôsobí v rovnakom smere ako je smer pohybu telesa) možno vzorec ešte viac zredukovať, a to takto:
formula_13 
Vysvetlenie vzorca.
Vzorce č. 1 až 5 sa obyčajne v literatúre vysvetľujú nasledujúcim spôsobom, ktorý je vlastne opačným postupom než je použitý vyššie: Pri práci s naklonenou rovinou, pákami, kladkami a lanami sa v praxi ukázalo, že použitie týchto pomôcok síce má tú výhodu, že je s týmito pomôckami na zdvihnutie telesa potrebné vynaložiť menej sily než pri normálnom vertikálnom zdvihnutí telesa, lenže na druhej strane má nevýhodu v tom, že s týmito pomôckami telesom zároveň treba prejsť dlhšiu dráhu než pri normálnom vertikálnom zdvihnutí. Platí to aj opačne: dá sa skrátiť dráha, potom však ale treba vynaložiť väčšiu silu. Ukázalo sa teda, že pri podobných premiestňovaniach telies existuje veličina “sila krát dĺžka dráhy”, ktorá za daných okolností ostáva rovnaká a je teda vhodná ako miera celkovej potrebnej “námahy”. Táto veličina potom dostala meno práca. Pre jej vzorec platí:
Definícia prostredníctvom výkonu.
Alternatívne sa práca dá definovať prostredníctvom výkonu (P), a to takto:
formula_17 
Túto definíciu používa ako prímárnu aj aktuálne platná príslušná norma STN ISO 80000-4:2006 (hoci v poznámke uvádza aj vzorec č. 1) Z uvedeného vzorca č. 6 dostaneme vyššie spomínaný vzorec č. 1 nasledovne: Keďže formula_18, tak:
formula_19
Vzorec č. 6 sa dá mimochodom vyjadriť aj v tvare formula_20, čiže výkon je derivácia práce podľa času.
Prípady na ktoré sa mechanická práca nevzťahuje.
Mechanická práca sa "nekoná" v prípadoch, že:
V prípade, že na teleso pôsobí sila, ale teleso sa pohybuje rovnomerne priamočiaro, pretože sila je vyrovnaná napr. silou trenia, sa mechanická práca konať môže, ale nemusí - mechanická energia sa môže meniť napr. na "tepelnú energiu" (vnútornú energiu) telesa.
Práca vykonaná za jednotku času sa nazýva výkon.

</doc>
<doc id="85259" url="https://sk.wikipedia.org/wiki?curid=85259" title="Nebeské teleso">
Nebeské teleso



</doc>
<doc id="85260" url="https://sk.wikipedia.org/wiki?curid=85260" title="Tieň">
Tieň

Tieň je oblasť priestoru, kam priamo nedopadá svetlo zo zdroja svetla; v užšom zmysle len umbra.
Tieň sa nachádza v celom priestore za nepriehľadným telesom, na ktoré dopadá svetlo. Prierez tieňa je dvojrozmerný obrys alebo obrátená projekcia objektu, ktorý blokuje svetlo.
Úplný tieň sa nazýva umbra a je to priestor, do ktorého nevniká svetlo zo žiadneho svetelného zdroja. Polotieň alebo penumbra je priestor, do ktorého z niektorého zdroja svetlo vniká.
Plný tieň je tmavý priestor za telesom, kam nevniká svetlo ani z jedného svetelného zdroja. Polotieň je priestor za telesom, kam vniká svetlo iba z jedného svetelného zdroja.

</doc>
<doc id="85267" url="https://sk.wikipedia.org/wiki?curid=85267" title="Philadelphská dohoda">
Philadelphská dohoda

Philadelphská dohoda alebo Filadelfská dohoda bola dohoda medzi prezidentom ČSR Tomášom G. Masarykom a predsedom Národnej rady amerických Rusínov Gregorijom Žatkovičom z 26. októbra 1918 o pričlenení Podkarpatskej Rusi k novovzniknutej česko-slovenskej republike. Philadelphská dohoda sľubovala Rusínom autonómiu v rámci federálneho usporiadania Česko-Slovenska, pričom Masaryk Žatkovičovi sľúbil, že „hranice autonómie budú určené tak, aby boli Rusíni spokojní“.

</doc>
<doc id="85269" url="https://sk.wikipedia.org/wiki?curid=85269" title="Kliper (plachetnica)">
Kliper (plachetnica)

Kliper je druh viacsťažňovej plachetnice, ktorá sa používala v 19. storočí.
Od roku 1845 sa klipery stavali podľa teoretických výpočtov, ktoré s veľkým oplachtením zabezpečovali týmto lodiam vtedy nebývalú rýchlosť. Dosahovali rýchlosť 21 uzlov, priemerná rýchlosť bola 6–7 uzlov.
Oplachtenie.
Boli to plnoplachetnice, to znamená, že mali minimálne tri sťažne, na ktorých boli iba rahnové plachty. Na zadnom sťažni býva vratiplachta a na prove stehové plachty.
Na každom sťažni boli minimálne štyri rahnové plachty, najčastejšie však šesť plachiet. Od paluby k vrcholcu sťažňa sa označujú ako:
Klasický kliper druhej polovice 19. storočia mal už ideálne riešenie lodného trupu i celej takeláže. Od roku 1845 sa stavali klipery podľa teoretických výpočtov, ktoré spolu s bohatým oplachtením zabezpečovali týmto lodiam dovtedy nebývalú rýchlosť. Druhá polovica 19. storočia bola ich najslávnejšiou epochou. Spolu mal kliper do 50 plachiet.
Okrem týchto plachiet mali závetrovky na koncoch rahna, ktoré zvyšujú plochu oplachtenia.

</doc>
<doc id="85270" url="https://sk.wikipedia.org/wiki?curid=85270" title="Kirjat Gat">
Kirjat Gat

Kirjat Gat (hebr. קִרְית גָּתַ) je mesto v južnom Izraeli. V roku 2004 v ňom žilo 47 800 obyvateľov.
Názov.
Názov mesta bol inšpirovaný niekdajším filištínskym mestom "Gat", o ktorom sa prepokladalo, že existovalo v tejto lokalite. Skutočný" Gat" bol však neskôr objavený 20 km južnejšie. Prepis názvu do latinky nie je jednotný, aj na oficiálnych dopravných značeniach môžeme nájsť rôzne varianty.
Rozvoj mesta.
Mesto vzniklo 11. januára 1956, jeho prvými obyvateľmi boli židovskí repatrianti z Maroka. 
Najdynamickejší rozvoj nastal v 90. rokoch, s príchodom množstva prisťahovalcov z bývalého ZSSR. Napriek existencii kníhkupectiev s ruskou literatúrou dochádza k pochopiteľnej jazykovej asimilácii týchto ľudí, je bežné vidieť na ulici matku oslovujúcu dieťa po rusky, ktoré jej odpovedá v ivrite. Žije tu i komunita pôvodom z Etiópie (jedno z najväčších percentuálnych zastúpení v rámci krajiny).
Štatistiky.
Podľa "Izraelského štatistického úradu žilo" v meste v roku 2001 23 500 mužov a 24 700 žien, 35,7 % obyvateľov má 19 rokov a menej. Ročný prírastok bol 0,8 %.
Priemysel.
V meste má sídlo moderná továreň na počítačové súčiastky firmy "Intel," ktorá je hlavným zamestnávateľom v oblasti, plánuje sa výstavba ďalšej továrne rovnakej firmy.
Tragická nehoda.
21. júna 2006 došlo neďaleko mesta k tragickej nehode, keď na železničnom priecestí zastalo nákladné auto kvôli technickým problémom, jeho vodič vystúpil a pokúsil sa informovať úrady, avšak medzitým do auta narazil preplnený vlak smerujúci z Tel Avivu do Ber Ševy. 8 ľudí zahynulo a 200 utrpelo zranenia, sanitky a helikoptéry sa na miesto nešťastia kvôli ťažko prístupnému terénu dostali až po 20 minútach.
Okolie.
Niekoľko kilometrov od mesta je situovaný Národný park Lachíš.

</doc>
<doc id="85277" url="https://sk.wikipedia.org/wiki?curid=85277" title="Spätný ventil">
Spätný ventil

Spätný ventil je špecializovaný typ ventilu, ktorý prepúšťa prietok v potrubí len jedným smerom. Prvok s podobnou funkciou v praktickom živote je ventil pneumatiky.

</doc>
<doc id="85278" url="https://sk.wikipedia.org/wiki?curid=85278" title="Viliam Čacho">
Viliam Čacho

Mgr. Viliam Čacho (* 11. december 1977) je bývalý slovenský hokejový útočník a hokejový tréner. V drese odohral tri zápasy, v ktorých strelil 1 gól a získal na Zimnej univerziáde v roku 2001 zlatú medailu. V najvyššej slovenskej súťaži odohral vyše päťsto zápasov, najväčší klubový úspech dosiahol v sezóne 2005/2006, keď s Nitrou získal bronzové medaily. 
Klubový hokej.
Je odchovancom Trenčína, s extraligovým hokejom začínal v Banskej Bystrici v ročníku 1998/99. Neskôr hrával v MHC Martin a MsHK Žilina, od sezóny 2004/05 do sezóny 2006/07pôsobil v HK Dynamax Nitra, kedy prestúpil do Dukly Trenčín. V sezóne 2007/08 sa stal štvrtým najproduktívnejším hráčom mužstva. Oblieka dres s číslom 48. V sezóne 2008/09 nebol klub s jeho výsledkami spokojný a v januári ho uvoľnil do MsHK Garmin Žilina. 
V sezóne 2009/10 hral v Poľsku za klub KH Sanok. Jeho posledným hráčskym angažmánom bol prvoligový klub Dukla Michalovce.
Štatistiky.
"(klubové štatistiky sú z 19. marca 2009)"
Rodinný život.
Viliam Čacho je ženatý a má dve deti. Jeho syn Viliam je slovenským hokejovým reprezentanom.

</doc>
<doc id="85279" url="https://sk.wikipedia.org/wiki?curid=85279" title="Martin Vozdecký">
Martin Vozdecký

Martin Vozdecký (* 11. máj 1978, Zlín) je český hokejista hrajúci na poste útočníka. Meria 180 cm a váži 86 kg (2006). 
Klubový hokej.
Rodák zo Zlína, najvyššiu súťaž prvýkrát okúsil v drese Vsetína. Sezóny 2000/01 až 2003/04 odohral v Martine, okrem ročníka 2002/03, kedy pôsobil v Žiline a opäť vo Vsetíne. Od sezóny 2004/05 pôsobil štyri roky v klube slovenskej extraligy HK Dynamax Nitra, ročník 2007/08 dohral v tíme nemeckého druholigistu EV Ravensburg. Sezónu 2008/09 začal v klube HKm Zvolen, ale už po šiestich zápasoch odišiel a vrátil sa na Moravu, kde v súčasnosti pôsobí v tíme HC Havířov.
Zaujímavosti.
Martin Vozdecký je slobodný. Prezývajú ho "Vozďa". Ako svoj hráčsky vzor uviedol spoluhráčov Vladimíra Vlka a Jozefa Mihalika. Za jeho najväčšiu kvalitu možno označiť rýchlosť a prehľad v hre, naopak slabinou sú časté kolísavé výkony.

</doc>
<doc id="85280" url="https://sk.wikipedia.org/wiki?curid=85280" title="Koga (plachetnica)">
Koga (plachetnica)

Koga je nemecká obchodná plachetnica z 13.–15. storočia.
Vznikla z frízskej hoggy a anglickej kogy, od ktorých prevzala aj zadné plutvové kormidlo, ktoré je zavesené v strede za kormou. Pôvodne mala iba jeden sťažeň a čeleň, ktorý bol predĺžením predného väzu. Na sťažeň sa pripevňovala veľká rahnová plachta.
Kogy dosahovala dĺžku 40 m, šírku 13 m a ponor 3 m. Mali nosnosť až 950 ton. Mali pomerne malú rýchlosť. Na prove a na korme kogy boli vysoké nástavby, v ktorých boli neskôr umiestnené delá. Z kogy sa vyvinuli vrátovce, väčšie kogy s bočnými vrátami pre kone križiakov, ktoré pojali 200 koní.

</doc>
<doc id="85281" url="https://sk.wikipedia.org/wiki?curid=85281" title="Chontamentej">
Chontamentej

Chontamentej alebo Chontamenti bol boh, ktorého uctievali v starom Egypte. Bol ochrancom cintorína v Abyde. Mal podobu šakala či ležiaceho psa. V neskoršom období splýval s inými psovitými bohmi – Anupom a Vapuauetom. Jeho syn pravdepodobne existoval už v preddynastickom období a udržal sa až do počiatku Novej ríše. Keď však v Abyde prevládol kult Usirea, Chontamentej splynul s ním.

</doc>
<doc id="85282" url="https://sk.wikipedia.org/wiki?curid=85282" title="Dargovská ulica">
Dargovská ulica

Dargovská ulica môže byť ulica:

</doc>
<doc id="85285" url="https://sk.wikipedia.org/wiki?curid=85285" title="Monsignor">
Monsignor

Monsignor alebo monsignore (skr. Mons. alebo staršie Msgr.) je čestný titul katolíckych cirkevných hodnostárov. Udeľuje ho Svätá stolica. Titul vyjadruje, že „osoba takto vyznamená patrí akoby k domácim priateľom pápežského dvora“.
Používanie titulu Monsignor sa riadi bodmi 2326 inštrukcie "Ut sive sollicite" „o odeve, tituloch a erboch kardinálov, biskupov a nižších prelátov“, ktorú vydal Štátny sekretariát Vatikánu 31. marca 1969. V predošlom roku, 28. marca 1968, pápež Pavol VI. vydal motu proprio "Pontificalis Domus", ktorým reformoval pápežský dom, vrátane redukcie čestných titulov viažúcich sa na titul Monsignor, ktoré sa dovtedy udeľovali.
Pápež František sa koncom roka 2013 rozhodol obmedziť udeľovanie čestných titulov, na ktoré sa viaže oslovenie Monsignor: čestné tituly apoštolského protonotára a čestného preláta Jeho Svätosti sa už udeľovať nebudú a udeľovanie čestného titulu kaplána Jeho Svätosti obmedzil na hodných kňazov nad 65 rokov. Tým, ktorým bol titul už udelený, je ponechaný aj naďalej.
Nositelia titulu.
Titulom Monsignor majú podľa inštrukcie "Ut sive sollicite" právo byť oslovovaný:
K titulu nositeľov z prvej a druhej skupiny sa môže pridať prídavné menu "najdôstojnejší" („"reverendissimus"“), k titulu nositeľov z tretej skupiny zas "dôstojný" („"reverendus"“).
Titul Monsignor sa pri nositeľoch z druhej skupiny viaže na funkciu, preto spolu s funkciou stráca nositeľ právo na tento titul, pričom pri nositeľoch z tretej skupiny ide o čestné tituly, ktoré sa na žiadnu funkciu neviažu.
Odev.
Inštrukcia "Ut sive sollicite" a Biskupský ceremoniál definujú odev nižších prelátov (teda tých, ktorí nie sú biskupmi) takto:

</doc>
<doc id="85286" url="https://sk.wikipedia.org/wiki?curid=85286" title="Tatári (etnikum)">
Tatári (etnikum)

Tatári sú:
Pojem sa začal v Európe používať od čias mongolských nájazdov (vtedy nazývaných „tatárske“) do Európy a Ázie v prvej polovici 13. storočia (na Slovensku 1241/42, pozri Mongolský vpád do Uhorska). V novoveku a do začiatku 20. storočia (často aj dnes) sa pojem Tatári používal rôzne voľne na označenie prakticky akýchkoľvek moslimov v Rusku a okolí, alebo pre kmene vo východnom Rusku a podobne.
Hovoria pôvodne tatárskym jazykom, ktorý patrí do rodiny turkických jazykov. Veriaci spomedzi nich sú prevažne moslimovia - sunniti.
Tatári v dnešnom Rusku.
V roku 1992 v Tatársku žilo asi 1 765 000 etnických Tatárov. V Rusku žijú aj v Baškirsku, Marijskej republike, Mordviansku, Udmurtsku, Čuvašsku, Nižnonovgorodskej, Kirovskej a Penzianskej oblasti. Tatári si tiež hovoria niektorí obyvatelia Sibíri a Krymu (Krymskí Tatári - asi 272 000, obývajú hlavne Krymskú a Chersonskú oblasť na Ukrajine). Celkovo v Ruskej federácii roku 1992 žilo asi 5,52 miliónov Tatárov. 
Tatári vo svete.
Celkovo ich je na svete asi 6,71 milióna, žijú na Ukrajine, v Poľsku, Bulharsku, Číne, Kazachstane, Mongolsku, Rumunsku a Turecku.

</doc>
<doc id="85288" url="https://sk.wikipedia.org/wiki?curid=85288" title="Kubáň">
Kubáň

Kubáň môže byť:

</doc>
<doc id="85289" url="https://sk.wikipedia.org/wiki?curid=85289" title="Metropolita">
Metropolita

Metropolita alebo metropolitný biskup (z gr. μητροπολίτης) je dnes:

</doc>
<doc id="85290" url="https://sk.wikipedia.org/wiki?curid=85290" title="Kubáň (rieka)">
Kubáň (rieka)

Kubáň () je ruská rieka na severnom Kaukaze. Tečie Krasnodarským, Karačajsko-Čerkeským, Stavropoľským krajom a Adygejskom. Dlhá je a jej povodie má rozlohu . Pramení pod Elbrusom a vteká do Azovského mora, kde vytvára deltu s rozlohou . Priemerný prietok pri Krasnodare dosahuje /s. Ešte v 19. storočí rieka vtekala do Čierneho mora.
Hlavné prítoky:
Na dolnom toku rieky sa nachádza Krasnodarská vodná nádrž. Od ústia prítoku Laby je splavná.
V delte je rozšírený rybolov – najmä zubáčov a jeseterov.

</doc>
<doc id="85291" url="https://sk.wikipedia.org/wiki?curid=85291" title="Kelly Clarksonová">
Kelly Clarksonová

Kelly Brianne Clarkson (* 24. apríl 1982, Fort Worth, Texas, USA) je americká speváčka-skladateľka a herečka.a televízna moderátorka. Do povedomia sa dostala ako víťazka prvej série speváckej sútaže "American Idol". Je držiteľkou troch cien Grammy a 15 nominácii.
Životopis.
V roku 2002 sa stala známou ako víťazka prvej série šou "American Idol" a stala sa „The Original American Idol“. Jej debutový singel „A Moment Like This“ sa dostal na vrchol rebríčka "Billboard" Hot 100. V nasledujúcom roku sa stala druhou v súťaži "World Idol". Jej debutový album, "Thankful" (2003) bol certifikovaný dvomi platinovými platňami a predalo sa viac ako 4,5 milióna jeho kópií po celom svete. Hlavný singel z tohto albumu, „Miss Independent“, sa sta medzinárodným hitom a Kelly za neho získala nomináciu na cenu Grammy.
Svojmu druhému štúdiovému albumu s názvom "Breakaway" (2004) dodala rockovejší zvuk. Ten bol certifikovaný šiestimi platinovými platňami a predalo sa ho viac ako 15 miliónov kópií po celom svete. Kelly zaň získala dve ceny Grammy, vrátane jednej za hitový singel „Since U Been Gone“. Nad svojím tretím štúdiovým album, "My December" (2007) prevzala celkovú kreatívnu réžiu. Hlavný singel z tohto albumu, „Never Again“, sa dostal do prvej desiatky rebríčka "Billboard" Hot 100. Jej štvrtý štúdiový album s názvom "All I Ever Wanted" (2009) sa stal komerčne úspešný. Bol z neho vydaný medzinárodný hit „My Life Would Suck Without You“, ktorý zaznamenal najväčší skok v histórii rebríčka "Billboard" Hot 100, kedy dňa 7. februára 2009 skočil z 97. miesta na 1. miesto.
Jej piaty štúdiový album s názvom "Stronger" (2011) sa stal úspešným vďaka hitom „Mr. Know It All“ a „Stronger (What Doesn't Kill You)“, ktorý sa stal jedným z najpredávanejších singlov všetkých čias. Album vyhral cenu Grammy v kategórii Najlepší popový vokálny album, čím sa Kelly stala prvou, ktorá získala dve ceny v tejto kategórii. V roku 2012 vydala album "Greatest Hits – Chapter One", z ktorého hlavný singel, „Catch My Breath“, dosiahol predaj 11 miliónov kusov. Jej šiesty a zároveň prvý Vianočný album s názvom "Wrapped in Red" bol vydaný v roku 2013 a certifikovaný platinovou platňou. V roku 2015 vydala svoj siedmy štúdiový album, "Piece by Piece", ktorý debutoval na prvom mieste v rebríčku "Billboard" 200, a tým sa stal jej tretím albumom s číslom jeden v Spojených Štátoch.
Celosvetovo predala Kelly Clarkson viac ako 20 miliónov albumov. Počas svojej kariéry vydala 91 singlov, ktoré dosiahli 1. miesto v rebríčkoch "Billboardu". V roku 2012 ju stanica VH1 zaradila na 19. miesto vo svojom zozname 100 Greatest Women in Music. V roku 2013 ju Joel Whitburn zaradil na 105. miesto v zozname Top 500 Artist of All Time.
Vo februári 2022 podala žiadosť o zmenu mena z Kelly Brianne Clarkson na Kelly Brianne, oficiálne sa vzdávajúc svojho priezviska.

</doc>
<doc id="85297" url="https://sk.wikipedia.org/wiki?curid=85297" title="Triumvirát">
Triumvirát

Slovo triumvirát je bežne používané na označenie politického režimu, v ktorom vládnu traja silní politickí a/alebo vojenskí vodcovia. Dohoda môže byť formálna, alebo neformálna, a i keď sú si títo traja zvyčajne rovní na papieri, zriedkakedy je to aj v realite. Slovo možno tiež použiť na označenie štátu s troma rôznymi vojenskými vodcami, pričom každý z nich sa vyhlasuje za zvrchovaného panovníka v štáte.
Etymológia.
Slovo sa odvodzuje z koreňa "triumvir" (označuje jednotlivo každého z trojice), zo starolatinskej frázy "trium virum", nominativ množného čísla od "tres viri" „traja muži“ ("tres" = traja + "viri", množné číslo od slova "vir" = muž)

</doc>
<doc id="85298" url="https://sk.wikipedia.org/wiki?curid=85298" title="Psychóza">
Psychóza

Psychóza je všeobecný psychiatrický termín, ktorý je označenie pre výrazný odklon od spôsobu vnímania a/alebo správania psychicky zdravého jedinca. Všeobecne je pre ňu charakteristická porucha kontaktu s realitou, apatia, prežívanie dezorientovanosti vo vzťahoch, bludov až halucinácií, často bizarné presvedčenia (najmä grandiózne a/alebo paranoidné bludy) ale, aj naopak prílišná dôvera k iným (naivita), entuziazmus a prehnaná ambicióznosť, ale aj depresia, latentný útlm, zmeny osobnosti a správania. Chýba vedomie ochorenia, pričom vznikajú ťažkosti v sociálnom pôsobení a problémy v interakcii s okolím. V psychotickej populácii sú mnohými štúdiami preukázané nadpriemerné kreatívne schopnosti a pri niektorých formách psychózy nadpriemerné IQ, ale podpriemerné EQ (emocionálny kvocient) a výsledne slabé sociálne zručnosti.
Ľudia prežívajúci psychotickú epizódu majú pokrivený pohľad na svet, trpia falošnými predstavami alebo halucináciami a bývajú dezorientovaní vo vzťahoch, pocitoch iných a niekedy sú bezdôvodne podozrievaví, alebo práve naopak príliš dôverčiví. Niektorí zažívajú neovládateľné zvraty nálad, od hlbokej depresie až po mániu – stavu nadmerného nadšenia a entuziazmu, ambicióznosti a často prílišnej dôvery spojeného s hyperaktívnym a často výstredným správaním.
Ako psychózu jednoducho označujeme taký prejav duševného ochorenia, ktoré mení prežívanie človeka vo vzťahu k okoliu a k sebe samému. Počas psychotického ochorenia dochádza v rôznej miere k zmene všetkých základných kvalít duševného života postihnutého. Zmeny v myslení, vnímaní a citoch dosahujú často takej intenzity, že človek nedokáže odlíšiť, čo je a čo nie je skutočné.
Pôvod a etymológia pomenovania.
Pojem "psychóza" prvýkrát použil rakúsky filozof Ernst von Feuchtersleben (1806 – 1849) v roku 1845 ako alternatívny fenomén ku šialenstvu a mánii. Pozostáva z gréckych slov "psyche" (myseľ) a "–osis" (chorobný stav). Psychóza tak v pravom zmysle slova označuje chorobu mysle.
Rozdelenie príčin psychóz.
Psychózy sa ako symptómy prejavujú predovšetkým pri nasledujúcich podnetoch:
Catechol-O-methyltransferáza, resp. COMT zodpovedá za katabolický proces odbúravania dopamínu z tela, pričom v populácii psychotických ľudí sa na základe genetických výskumov potvrdil častý výskyt verzie menej pôsobiaceho génu COMT val158met. V dôsledku toho je u nositeľov génu prítomná vyššia hladina dopamínu.
Ale prítomnosť vyššie uvedenej verzie génu sama o sebe psychózu nepodmieňuje a väčšina ľudí s menej pôsobiacim génom sú zdravími. Ide iba o zvýšenú náchylnosť nositeľov génu k vytvoreniu symptómom psychóz v kombinácii s extrémnou formou stresu, alebo iným faktorom podielajúcim sa na vzniku prejavov ochorenia.
Prehľad.
Podľa hlavného prúdu psychiatrie nie je psychóza psychiatrickou diagnózou sama osebe, ale je prejavom určitého vážneho duševného ochorenia. Psychóza je iba spoločný odborný výraz pre charakterizujúce sa duševné ochorenie. Najčastejšie sa spája s ochoreniami ako schizofrénia, bipolárna porucha (manická depresia) a vážna klinická depresia. Psychóza sa tiež môže rozvinúť ako následok nekorektného spánkového režimu, dôsledkov hyperaktivity synapsii, fyzických zmien zapríčinených zranením mozgu alebo neurologickou poruchou, drogovou a steroidovou intoxikáciou či vysadením drog a steroidov (obzvlášť pervitínu, alkoholu, barbiturátov a niekedy benzodiazepínov).
Termín psychóza by mal byť odlišovaný od konceptu šialenstva ako právneho štatútu pre nesvojprávne osoby. Rovnako by mal byť odlišovaný od psychopatie ako poruchy osobnosti často spájanej s násilnosťou, nedostatkom empatie a spoločensky manipulatívnym správaním. Pri psychopatii má človek zväčšený sklon k násiliu, pričom deformácia vnímaného sveta je výrazne malá, v psychóze je táto deformácia naopak veľká a sklon k násiliu výrazne menší.
Nakoniec treba zdôrazniť, že psychóza nie je choroba v pravom zmysle slova, ale len sprievodným príznakom či prejavom duševného ochorenia. Napríklad osoby postihnuté schizofréniou môžu žiť dlhé obdobie svojho života bez psychózy, rovnako to platí pre bipolárnu poruchu či depresiu. Naopak sa však môže rozvinúť psychóza u ľudí bez chronického duševného ochorenia ako reakcia na drogu či extrémny stres.
Psychotické stavy vyskytujúce sa po užití drog bývajú vyvolané drogovým predávkovaním, chronickým užívaním alebo ich vysadením. Obzvlášť kokaín, amfetamíny, PCP a halucinogény sú takými drogami, ktoré môžu v zvýšenej miere rozvinúť psychózu.
Veľmi významnými spúšťačmi psychotického stavu naďalej zostávajú rozhádzaný spánkový režim a psychologický stres.
Silné samovražedné sklony psychotikov.
90% samovrahov sú jedinci s duševním ochorením. U mániodepresívnej psychózy (bipolárnej poruchy) sa zvyšuje riziko samovraždy oproti obecnej populácii 15-násobne, u depresii 20-násobne a u schizofrénie 8,5-násobne. Až 40% schizofrenikov si siaha na život a približne 10 – 13% z celkovej populácie psychotikov zomrie na následok samovrážd (2/3 samovrahov je po spáchaní činu obvykle zachránených). Mániodepresívna psychóza (bipolárna porucha) je štatisticky na druhom mieste za depresiou v percente samovrážd ľudí trpiacimi duševnými ochoreniami. Približne 3/4.schizofrenikov v priebehu psychotickej príhody trpia depresiami. Vzhladom k percentuálnemu zastúpeniu jednotlivých ochorení v celej populácii ľudia s ochoreniami spojenými so schizofréniou (spolu) páchajú samovraždy najčastejšie.
Vyše 90% ľudí bez ohladu na duševný stav a momentálne emocionálne rozpoloženie, ktorý sa chystajú spáchať samovraždu sa o svojom samovražednom pláne niekomu dopredu zdôverí, ale väčšinov je ich priznanie brané ľahkomyselne a ich samovražedné sklony sú hlboko podceňované a často až zosmiešňované.
Psychotici počas prejavov ochorenia a/alebo kvôli predsudkom voči ochoreniu často stratia socialnu sieť (partnerku/a, priateľov, kolegov, často aj prácu), stanú sa známymi svojím ochorením, najčastejšie cieleným objektom sarkazmov a ani po vyliečení kvôli nepochopeniu zo strany okolia a predsudkom pre nich nie je jednoduché sa začleniť do spoločnosti a viesť normálny život. Preto sa k samovraždám často uchyľujú aj liečení a vyliečení postpsychotici.
Psychotické prežívanie.
Pomocou vnímania, myslenia a emócií človek vytvára vo svojej mysli obraz sveta. Tento obraz sveta je u väčšiny ľudí podobný. Je tým daná možnosť si navzájom porozumieť. V psychóze je však kontakt s realitou narušený. Introvert je človek, ktorý príjma viac informácii zo svojho vnútra ako z okolia. Človek si vo svojom vnútri vytvára svet, ktorý je odlišný od toho, ktorý vnímajú ostatní. Vnútorný svet človeka v psychóze sa líši od toho, čo prežívajú iní ľudia. Psychóza však človeka zbavuje schopnosti to rozpoznať.
Psychotik je často veľmi vzťahovačný. Z pocitu vzťahovačnosti všetkého k vlastnej osobe sa môžu postupne vyvinúť bludné presvedčenia a časté pocity prenasledovania. To, čo bolo skôr neurčité, dostáva náhle jasný význam, často veľmi ohrozujúci. Časté sú náboženské a mimozemské zážitky, ktoré môžu prebiehať až ako extáza s mimozmyslovým vnímaním. Chorobné prežívanie síce mení realitu, ale i tak sa nestráca spomienka na normálnu skutočnosť. Chorí sa často dokážu slušne orientovať v realite, dokážu sa navonok aj prispôsobiť a psychotické prežívanie sa môže objavovať len občas a v zlomkoch. Postupne je však správanie a konanie pacienta hlboko ovplyvnené psychotickými skúsenosťami a logikou jeho vnútorného sveta. Tieto skúsenosti sú väčšinou silnejšie než tie reálne, preto im chorý úplne podľahne a naopak neverí svojmu okoliu.
Psychotické prežívanie by sa dalo zhrnúť v celku do troch faktorov – halucinácie, bludy a paranoja, nejasná či nesúvislá reč a myslenie.
Halucinácie.
Halucinácia je vnem, ktorý vzniká bez súčasného vonkajšieho podnetu a má pritom pre jedinca charakter skutočnosti. Ide o vnímanie zdanlivej skutočnosti. Halucinácia patrí medzi najvýznamnejšie poruchy vnímania.
Halucinácie môžu postihnúť ktorýkoľvek zmyslový orgán – zrak, čuch, hmat, chuť, ale najčastejšie sa objavujú v sluchovej forme, keď pacient počuje „hlasy“. Niektorí ľudia, najmä spočiatku, od týchto hlasov očakávajú niečo pozitívne, sú niečím, čo nie je strašlivé. Niektorí psychotici majú s halucináciami ľudí priateľské vzťahy, platonické zamilované vzťahy, ale aj naopak extrémne nepriateľské a dramatické zážitky. U niektorých sa vyskytujú hlasy, ktoré hovoria niečo hrozné a negatívne veci, alebo niečo prikazujú. Hlasy k chorému niekedy hovoria priamo, alebo hovoria o ňom v tretej osobe, či komentujú jeho konanie. Inokedy človek počuje jednoduché zvuky – zvonenie, tikanie, škrabanie. Falošné zvukové vnemy môže chorý vnímať sluchom alebo ich „počuje“ ako ozvučené myšlienky v hlave. Tieto vnemy sú väčšinou intenzívnejšie než skutočnosť a chorí často so svojimi halucináciami komunikujú a pod vplyvom tohto vnútorného sveta konajú. 
Pre psychotika, ktorý intenzívne vníma extrémne predstavy situácii s veľmi napätým dejom sa časom stáva apatický nielen voči takýmto 
nenaplneným dramatickým podnetom z halucinácii, ale aj z reálneho okolia. Psychotik sa kvôli dlhodobému stresu stáva chladnokrvným a vypäté situácie, v ktorých ide o život (blízkeho človeka, jeho/jej) v reálnom svete potom vníma ako klišé (a je sebavedomý a trúfalý).
Veľmi časté sú tiež intrapsychické halucinácie. Pri nich majú chorí pocit, akoby im niekto myšlienky odnímal alebo naopak myšlienky vnucoval. Chorý môže nadobudnúť tiež pocit, že jeho myšlienky sú ozvučované, zverejňované alebo súčasne niekým iným komentované. Niekedy pacienti popisujú pocit, akoby vlastné myšlienky počuli opakovať nahlas.
Pri zrakových halucináciách môže chorý vidieť farby, rôzne tvary alebo osoby a celé farebné scény. Tieto halucinácie sú časté v súvislosti s náboženskými predstavami. Čuchové halucinácie sú často spojené s chuťovými a bývajú súčasťou bludov. Chorý cíti najrôznejšie pachy, väčšinou nepríjemné. 
Veľký mýtus o schizofrénii sú telesné halucinácie. Na to, aby človek prežíval telesné halucinácie, je potrebná somatogénna diagnóza alebo toxická psychóza. Telesné halucinácie sa týkajú najmäe zvláštnych telesných pocitov, objavujú sa pocity pálenia, elektrizovania, zmien telesných orgánov, najrôznejších dotykov a tranzu.
Bludy a paranoja.
Bludy sú pevné, chorobné a nevývratné presvedčenia, ktoré nemajú základ v realite. Vychádzajú z pocitu silnej vzťahovačnosti všetkého k vlastnej osobe. Bludné presvedčenia často sprevádzajú intenzívne pocity prenasledovania. Bludy zaraďujeme medzi poruchy myslenia.
Obsahom bludov sú najčastejšie pocity prenasledovania, ale môžu sa vyskytnúť aj bludné presvedčenia o výnimočných schopnostiach, obdarovaní nadprirodzenou mocou, alebo bludy o významnom pôvode či identite. Niekedy majú chorí pocit, že sú kontrolovaní nejakou silou. Častý je náboženský obsah bludov, kedy dochádza až k stavom extázy.
Nesúvislá reč a excentrický kontext myslenia.
Udržiavanie dialogu psychotikom je u niektorých foriem psychóz často bez spätnej väzby interaktivity a nesúvislé (nielen mimo kontextu) a nie je to len halucináciami, paranoídnosťou, alebo naopak naivitou, ale aj znížením schopnosti rozpoznávania pravého významu frazeologizmou a hlavne irónie. Psychotici majú zníženú schopnosť rozpoznávania irónie (tiež neodpúšťajú iróniu) a vo frazeologizmoch, ale aj inom texte hľadajú skrytý (šifrovaný) význam. Psychóza je stav excentrizmu, v ktorom psychotik získava viac informácii z introvernosti (premýšľaním, predstavami, halucináciami) než extrovertnosti (z vnímania faktov z okolia) a preto nastávajú problémy v interaktívnosti komunikovania s okolím. Myslenie chorého sa javí nesúvislé, nedokáže udržať líniu rozhovoru a pôsobí veľmi zmäteno. Psychotik pripisuje obsahu rozhovoru iný význam, ktorý má súvislosť s psychotickými predstavami, alebo k dialógu hľadá novú súvislosť, lebo počas neho niečomu z povedaného pripísal mylný význam.
Medicínske porozumenie psychózy.
Pochopenie mechanizmu, ako vzniká psychóza, je dodnes predmetom štúdií a výskumov. V popredí sa spomína predovšetkým vplyv modulačného neurotransmiteru dopamínu.
Prehľad spôsobu prenosu informácie v mozgu.
Mozog obsahuje asi 100 miliárd nervových buniek – neurónov. Neurón obsahuje jadro s genetickým materiálom a väčšinu organel produkujúcich energiu. Z tela neurónu vychádzajú dendrity – rozvetvené výbežky, pomocou ktorých neuróny navzájom komunikujú. Neuróny vytvárajú až 1015 spojení. Dendrity majú mnoho tvarov a rôzne veľkosti v závislosti od typu a umiestnenia neurónu. Signál z neurónu sa prenáša na iné bunky obyčajne po najdlhšom výbežku – axóne, ktorý má mnoho zakončení. Zakončenie takéhoto výbežku sa nazýva synapsia. Práve tu prebieha prenos informácie pomocou malých špecializovaných membránových štruktúr. Samotný spôsob komunikácie prebieha tak, že nervové bunky menia svoj elektrický náboj, a to spôsobuje vylúčenie chemických látok v priľahkých synapsiách. Chemické látky následne spôsobia zmenu elektrického náboja v jednom alebo vo viacerých pripojených neurónoch, čím sa informácia šíri ďalej. Každý neurón má priemerne viac ako tisíc synaptických spojení s inými neurónmi.
Keď teda prejde elektrický signál po axóne, zmení sa na chemický. Chemický signál sa prenáša v synaptických spojeniach pomocou molekúl, ktoré sa nazývajú neurotransmitery (prenášače).
V mozgu sa vytvára viac ako 100 rozličných typov neurotransmiterov. Vo všeobecnosti by sa dali rozdeliť neurotransmitery na tri druhy:
Neurotransmiter dopamín je vytváraný malým počtom neurónov v ohraničených útvaroch v niektorých hlboko umiestnených častiach mozgu. Aktivácia a následný vplyv dopamínu ovplyvňuje takmer celý mozog.
Vznik psychózy.
Psychotické príznaky sú následkom celého reťazca príčin a následkov. Reťazec sa dá rozdeliť do 2 základných tried:
V limbickom systéme sa vyhodnocujú informácie z vonkajšieho prostredia organizmu i zo samotného tela tým, že sa emočne „označujú“. Limbický systém priraďuje dôležitým, zásadným udalostiam, javom a vnemom (informáciám) pozitívnu či negatívnu stopu. Táto chemická stopa sa realizuje práve pomocou dopamínu. Ak má limbický systém vyhodnotiť nejakú informáciu za závažnú, vyplaví sa v ňom dopamín, ktorý ju chemicky označí za „veľmi dôležitú“, pričom nezáleží či ide o pozitívnu alebo negatívnu informáciu. S takto označenými informáciami mozog následne špecificky pracuje.
Práve kontrola produkcie dopamínu je v psychóze narušená. V limbickom systéme dochádza k nekontrolovanému vyplavovaniu dopamínu. Dôsledok je zrejmý. Chemickou stopou dôležitosti sú označené aj pre mozog nepodstatné informácie. Napríklad, ak okolo chorého prejde automobil, táto udalosť, ktorá je inak bezvýznamná, nadobudne v jeho mozgu špeciálny význam. V konečnom dôsledku mozog nemá reálny základ pre určenie toho, čo je a čo nie je dôležité. Dochádza k prežívaniu inej, falošnej reality, pričom celkom pochopiteľným sprievodným javom u chorého je paranoja (vzťahovačnosť), keďže aj nepodstatné informácie sú podsúvané ako veľmi dôležité.
Mozog následne hľadá logické prepojenia medzi zväčšujúcim sa množstvom falošne podstatných informácií, ktoré sa stávajú súčasťou neuveriteľných a zložitých konštrukcií nazývaných bludy.
Liečba psychózy.
Liečba psychózy v súčasnosti výrazne napreduje a je čoraz úspešnejšia. Rozlišujeme celkom tri fázy liečby:
Pri mániodepresívnej psychóze je najefektívnejším (nie najpríjemnejším) postupom séria elektrošokov. Elektrošoky odstraňujú psychózu fyzicky, keďže elektrické napätie v mozgu vybíja mozgové impulzy a stabilizujú metabolizmus na hyperaktívnych synapsách. Ale základom liečby sú užívanie liekov, v niektorých prípadoch šoková terapia a psychoterapia či socioterapia. Lieky liečiace psychotické príznaky sa nazývajú antipsychotiká. Podstatou antipsychotík je celková stabilizácia metabolizmu a zabraňovať nadmernému pôsobeniu nekontrolovane vyplavovaného dopamínu v limbickom systéme. Umožňujú, aby dopamín po určitom čase opäť označoval za dôležité iba tie informácie, ktoré si to v reálnom kontexte zasluhujú. To vedie k postupnému rozpadu bludných konštrukcií, pričom chorý smie opäť vnímať realitu takú, akou v skutočnosti je. Antipsychotiká teda odstraňujú biochemickú nerovnováhu v limbickom systéme mozgu.
Pri liečbe ochorenia, ktoré psychóza sprevádza, následne pomáhajú antidepresíva, ktoré upravujú hladinu modulačného neurotransmiteru sérotonínu, ďalej stabilizátory nálady a anxiolytiká (lieky proti úzkosti).
Príčiny vzniku psychózy.
Pri vzniku duševných porúch je všeobecne prijatý tzv. bio-psycho-sociálny model. Pri psychózach sa vychádza z koncepcie stresu a vulnerability. Vulnerabilita (zraniteľnosť) je určitá náchylnosť organizmu na rozvoj psychotického stavu. Vulnerabilita jedinca môže byť daná genetickou poruchou rovnováhy mozgových prenášačov a/alebo pôsobením rôznych psychologických a sociálnych faktorov. Na vzniku psychózy má tak značný vplyv dedičnosť. 
K prepuknutiu psychózy dochádza vtedy, keď ľudia, ktorí majú vrodenú vlohu k psychotickému ochoreniu, sú vystavení takému stresu, ktorý presahuje ich psychologickú hranicu definovanú ich vulnerabilitou.
Inými narušiteľmi chemickej rovnováhy v limbickom systéme sú omamné látky, a to predovšetkým alkohol, pervitín, LSD, marihuana, kokaín, amfetamíny, PCP a iné halucinogény.
Zhrnutie.
Psychóza je všeobecný psychiatrický termín, ktorý je označenie pre výrazný odklon od spôsobu vnímania a/alebo správania psychicky zdravého jedinca.. Nie je samotným ochorením či diagnózou, ale prejavom ochorenia, najčastejšie duševného.
Pri psychóze podľa dopamínovej hypotézy dochádza k nekontrolovanému vyplavovaniu neurotransmiteru dopamínu v oblasti limbického systému v mozgu, čo spôsobuje skresľovanie vnímaných informácií a ich nesprávne vyhodnocovanie. To je podnetom pre dezorientovanosť vo vzťahoch, v emóciách okolia voči iným a sebe samému a teda spolu s mániodepresívnou hyperaktivitou na synapsách dôvod vzniku paranoje a bludných presvedčení. Chorý stráca kontakt s realitou a často prežíva halucinácie, ktoré môžu postihnúť ktorýkoľvek ľudský zmysel – najčastejšie postihuje sluch v podobe počutia hlasov.
Psychóza je liečiteľná porucha. Lieči sa najmä antipsychotikami, ktoré potlačujú vplyv dopamínu v mozgu a mániodepresívna psychóza najefektívnejšie (nie najhumánnejšie) elektrošokmi, ktoré vybíjajú prebujnenú aktivitu na synapsách.
Príčina psychotického ochorenia nie je dodnes presne známa, ale prijíma sa výrazný vplyv dedičnosti v kombinácii s psychologickým stresom či toxikomániou a/alebo zneužívaním niektorých farmaceutík ako napr.: Piracetam, Steroidy.

</doc>
<doc id="85299" url="https://sk.wikipedia.org/wiki?curid=85299" title="Romantická architektúra">
Romantická architektúra

Romantická architektúra preberala vzory zo stredovekej architektúry, najmä z gotickej, ale aj z románskej, ktoré sa uplatnili tak pri stavbách chrámov, ako aj svetských budov. Najmä anglická "neogotika", ktorá sa vyznačuje tupým zakončením stavieb i veží a nárožných vežičiek bez viditeľných striech, ovplyvnila formálnu stránku zámockej architektúry.
Charakteristika.
Architekti napodobňovali diela vybudované na iných miestach, v iných časoch. Takúto architektúru nazývame "historizmus". V romantickej architektúre sa odráža historizmus – návrat k stredovekým slohom, najmä ku gotike, zdôrazňuje sa teda minulosť a jej historické slohy sa pokladajú za trvalé vzory (architekt a maliar Karl Friedrich Schinkel – škica pre mauzóleum s gotickými prvkami, Berlínske múzeum, budova Novej stráže), Európa sa naplno stretáva s "exotickou kultúrou". Svet sa stáva definitívne pluralitným spoločenstvom, otvoreným smerom k poznávaniu nového a pripájaniu známeho.
19. storočie bolo silne ovplyvnené týmto pokrokom. S rozvojom hospodárstva sa objavovali nové materiály, ktoré boli využívané aj v stavebníctve.
Toto sa stalo jedným z významných priemyslových odvetví. V architektúre samotnej sa kládol najväčší dôraz na funkčnosť, ale zároveň aj na estetický dojem. Preto boli postupne oživované všetky významné slohy minulosti a vytváral sa tak jedinečný štýl, ktorý nasledoval po krátkom období klasicizmu na samom počiatku 19.storočia . Moderným stavbám – železničným staniciam, továrniam, skleníkom – sa dávala podoba historických budov: v duchu "novorománskom", "neogotickom" a "novorenesančnom". 
Tento prístup spôsobil napr. aj začiatok záujmu o pamiatky minulosti a o ich ochranu. 
Súčasne sa rozvíjala túžba po poznaní minulosti, vyjadrená reštaurovaním romantických zrúcanín hradov. V 19. storočí sa konali aj pravidelné výstavy. Vďaka nim sa ľudia dozvedeli o nových výrobkoch či materiáloch a pracovných postupoch, čo spôsobovalo celkové zrýchlenie vývoja. Historizmus bol preto ešte pred koncom storočia prekonaný a na jeho miesto sa dostali moderné štýly ponúkajúce lepšie uplatnenie pre nové materiály – železo, sklo, betón. Historizmus zanechal výraznou stopu predovšetkým na verejných budovách, kostoloch a divadlách (novorenesančná budova Národného divadla v Prahe).
Európa.
Každá architektonická forma odzrkadľuje kultúrne ovzdušie. Romantická architektúra chcela rojčiť o minulosti, čo bolo podnetom na drahé reštaurovanie monumentálnych budov. Typickými príkladmi z tohto obdobia sú reštaurované stavby:
Slovensko.
V architektúre na Slovensku využíval romantizmus spočiatku formálne prvky neskorého klasicizmu – (župný dom v Šahách, pravoslávny chrám v Gerlachove, kostol v Ťahanovciach, synagóga v Trnave, kúpeľné stavby v Sobranciach, Trenčianskych Tepliciach, Sliači, Herľanoch, kúrie v Jakubanoch, Rozhanovciach, Liptovskom Jáne, kaštieľ v Senci), neskôr sa orientoval na historizmus, ktorého pôvodnou inšpiráciou bola gotika. 
Neogotika sa uplatnila pri výstavbe a prestavbe kaštieľov (Galanta, Rusovce, Smolenický zámok) a sakrálnych objektov (veža dómu sv. Martina v Bratislave, kostol Panny Márie v Rakovej, regotizácia kostola sv. Egídia v Bardejove a dómu sv. Alžbety v Košiciach, Kapucínsky a Blumentálsky kostol v Bratislave) a v inžiniersko-technickom staviteľstve (tunel na trati Bratislava – Marchegg, prvá železničná stanica v Košiciach, vodná veža v Komárne).
Česko.
V Česku reprezentujú romantickú architektúru pamiatky – zámok Hluboká a zámok Lednice na južnej Morave. Historizmus reprezentuje pseudorenesančné Národné divadlo v Prahe. Romantizmus sa veľmi prejavil pri cirkevných stavbách, napríklad kostol sv. Petra a Pavla v Prahe, kostol sv. Cyrila a Metoda v Prahe-Karlíne, dostavba katedrály sv. Víta a Prašnej brány v Prahe (tu sa nezabudlo na logickú dispozíciu a mnoho detailov – novorenesancia – 2. polovica 19. storočia). Ďalšou romantickou kompozíciou objektov bola aj Mlýnska kolonáda v Karlových Varoch od Josefa Zítka.
Občas sa architekt dal uniesť svojou fantáziou, ako John Nash pri neoindickom kráľovskom pavilóne v Brightone, kde kombinoval rozličné architektúry, čo nazývame eklektizmus. Takýmito stavbami sú aj parížska Opera alebo Rijksmuseum v Amsterdame.

</doc>
<doc id="85300" url="https://sk.wikipedia.org/wiki?curid=85300" title="Otto Lilienthal">
Otto Lilienthal

Otto Lilienthal (* 23. máj 1848, Anklam, Nemecký spolok – † 10. august 1896, Berlín, Nemecké cisárstvo) bol významný nemecký priekopník letectva. Postavil veľké množstvo klzákov, ktoré na rozdiel od prác jeho predchodcov boli plne ovládateľné. Taktiež zostrojil (samozrejme pre účely leteckých pokusov) bezpečný ľahký trubkový parný kotol, ktorý mu zabezpečil dostatok financií a priestor pre pokusy s modelmi lietadiel a klzákmi. Spôsobom ovládania svojich klzákov sa stal otcom závesného lietania. Do svojej smrti na následky zranenia po páde klzáku vykonal okolo 2000 letov.
Životopis.
Otto Lilienthal sa narodil v roku 1848 v Anklame (Meklenbursko-Predpomoransko) synovi tkáča Gustáva Lilienthala. Otec však vo veku 36 rokov zomrel a rodina ostala bez prostriedkov. Matka však vďaka krásnemu hlasu rodinu uživila. Zhodou náhod sa dostala do drážďanskej a neskôr aj do berlínskej opery. Po finančnom zabezpečení sa rodina vrátila do Anklamu, kde si matka otvorila módny salón.
Mladosť a prvé modely.
Otto spolu s bratom Gustavom žili v dobe plnej technických noviniek, a obaja sa rozhodli pre štúdium na technických školách. Otto po ukončení priemyslovej školy v Postupime nastúpil v roku 1867 na priemyslovú akadémiu. Počas prvých prázdnin spolu s Gustávom postavili druhý model stroja ťažšieho ako vzduch (prvý vznikol už pred nástupom na akadémiu).
"Tento druhý model bol už podstatne zložitejší. Bol skonštruovaný z 3-metrových palisandrových latiek, ktoré sme zaguľatili a zašpicatili. K pružným latkám sme pripevnili množstvo dlhých husích pier prišitých na pruhu látky. Vtedy sme na to zohnali všetko perie, čo v meste bolo. ... Lietadlo, aj keď sa vôbec nevzlietlo prinieslo množstvo poznatkov pre pokračovanie v stavbe ďalších prístrojov."
Krátko po tom ako bratia získali štipendium a teda prostriedkov na stavbu nových modelov sa v roku 1870 začala vojna s Francúzskom. Otto ešte stihol dostať inžiniersky diplom a stal sa vojakom. Jeden list z obdobia vojny hovorí, že nesplnil rozkaz dôstojníka zostreliť francúzsky pozorovací balón, ale namiesto toho unesene pozoroval jeho let.
Parný stroj a vlastná firma.
Po skončení vojny Otto pracoval vo firme "Maschienenfabrik von Schwarzkopff" v Berlíne. Firma sa zaoberala výrobou parných strojov, zariadenia pre plynárne, vodárne a ďalšie zariadenia podľa želania zákazníka. Otto postavil prístroj na meranie mávacej sily, modely vrtuľníka a špeciálny parný stroj na pohon pre "ornitoptéru". kotol parného stroja musel maximálne odľahčiť a tak vznikla konštrukcia trubkového kotla z mosadzných trubičiek hrubých 6 mm. Parný stroj aj so zásobou liehu mal hmotnosť 2,5 kg a dodával výkon 0,19 kW. Ornitoptéra sa pri prvom pokuse rozpadla, avšak kotol Ottovi Lilienthalovi zabezpečil existenciu. Neskôr založil továreň na trubkové parné kotle v Berline (1881).
Úspech s klzákmi.
Počas štúdii zahraničných zdrojov Otto a Gustav došli k záveru, že existuje profil, ktorý pri pohybe vpred nadnáša viac ako rovná doska. V roku 1889 Otto vydáva známu knihu "„Der Vogelflug als Grunlage der Fliegerkunst“" (Vtáčí let ako základ umenia letu). V tej dobe už bol Otto vďaka vlastnej firme dobre zabezpečený a začali s bratom novú sériu vážny pokusov o postavenie lietajúceho stroja. Otto Lilienthal prednášal v rôznych spoločnostiach pre vzduchoplavbu a neustále kritizoval odporcov aparátov ťažších ako vzduch.
So stavbou prvého klzáku začali v júli 1890. Klzák "Möve Nr.1" mal rozpätie 11 metrov a hĺbku krídla 1,40m. Výška profilu zodpovedala už predtým zisteným hodnotám vtáčích krídel - 1/12 až 1/15 hĺbky. Aparát bol ťažko ovládateľný a pri jednom z letov ho Gustav zničil. Otto odhadol, že aparát je potrebné stabilizovať smerovým kormidlom a rýchlo postavil pokusné lietadlo Nr.2, ktoré už malo obe smerové plochy v dnešnej podobe - zvislú aj vodorovnú. Zmenili pôsobisko experimentov, keďže záhrada za Ottovým domom im prestala postačovať. Najskôr sa presunuli na lichterfeldské cvičisko, čoskoro však našli vhodnejšie miesto pri Derwitzi, nazývané "Spitzberg".
Klzáky uskladnili v neďalekom sklade ktorý patril miestnemu mlynárovi. Keď sa Otto vybral lietať, spolu s mlynárom vytiahli aparát na kopec a jeden technik pomohol letcovi do postroja. Otto sa postavil na okraj zrázu a skočil oproti vetru. Prvé lety mali dĺžku približne 7 metrov a klzák si následne vyskúšali technik Eulitz a po ňom mlynár Schwach. Po úspechu sa začalo pri pokusoch na Spitzbergu objavovať obecenstvo vrátane nadšeného fotografa prof. Carla Kassnera, ktorý vyhotovil aj prvé fotografie Otta Lilienthala vo vzduchu.
Nie všetky pokusy boli plne úspešné, klzák nebol doposiaľ úplne stabilný a Otto zväčšil stabilizačnú plochu a vzopätie. Takisto staval nové modely klzákov. V jednu nedeľu sa Otto vybral uskutočniť ďalšiu sériu letov. Fúkal silný vietor, ale napriek protestom mlynára Swacha klzák Nr.3 niesli na kopec. Vietor im cestou aparát vytrhol a vrhol ho do poľa. Poškodenie nebolo veľké a Otto ho opravil na mieste odrezaním výstužného prútu. Na kopci, akurát vo chvíli keď bol Otto pripravený k letu sa do klzáku oprel nárazový vietor a vyniesol aparát do výšky 6 metrov. Otto klzák zvládol, ale let bol zrejme dosť divoký, lebo pri pristátí si vymkol nohu. Napriek mlynárovmu odporu klzák opäť vyniesli na vrch. Pri druhom lete si vymkol rameno a tak sa v ten deň už lietať nedalo. V tomto období mu už brat Gustav veľmi nepomáhal pre veľkú zamestnanosť architektúrou.
V lete 1892 dokončil Otto Lilienthal nové lietadlo Nr.4, ktoré malo okrem iných vylepšení ovládateľnú výškovku. Klzák mal rozpätie 9,5 m, nosnú plochu 15 m2 a hmotnosť 24 kg. Čoskoro nasledoval o niečo väčší klzák Nr.5. Keďže výkony na doposiaľ používanom vrchu sa už zvyšovať nedali, začal hľadať nové miesto. Vyskúšal pahorok pri Sandgrubene, ktorý čoskoro zamenil za kopec nazvaný Steglitzer Mainhöhe. Aj s novými klzákmi zažíval dramatické situácie pred stále početnejším publikom pri ktorých nebolo pristátie na bruchu výnimkou.
V lete 1893 Otto Lilienthal opäť zmenil pôsobisko, keď objavil miesto Rhinower Berge, ktoré pozostávalo v reťaze prakticky kužeľovitých pahorkov. Miesto vyhovovalo pre všetky smery vetru. Tu dosahoval Otto Lilienthal veľmi dobré výsledky, ale dobre sa vycvičil aj v ovládaní klzáka, keďže na kopci prevládal nárazový vietor. Letec riadil klzák zmenou ťažiska - presúval, či vykopával nohy podľa chovania klzáku. Pokusy Otto Lilienthal uskutočňoval často pri rýchlosti vetra 7 až 8 m/s, pri ktorých klzák takmer úplne visel vo vzduchu. V rokoch 1893 a 1894 stihol postaviť lietadlá Nr.6, Nr.7, Nr.8, Nr.9, Nr.10, Nr.11 a Nr.12. Lietadlo Nr.6 malo mávacie krídla a ešte v roku 1893 bolo patentované. Klzák Nr.12 mal meniteľný uhol zakrivenia profilu pomocou nastaviteľnej nábežnej hrany krídla. Počas roku 1894 začal Lilienthal pri skúškach používať umelo navŕšenú haldu nazývanú "Fliegeberg".
Klzák Nr. 11 sa stal najznámejší. Dobre lietal a vznikol v niekoľkých kusoch. Dokumentáciu v lete 1894 kúpil M. Herring, ktorý v lete 1894 postavil a skúšal 2 exempláre v Amerike (Jeden je zachovaný v "National Air and Science Museum" vo Washingtone. Jeden exemplár sa zakúpil po účasti na Ottových skúškach v roku 1895 Nikolaj Jegorovič Žukovskij. Aparát nakoniec skončil v Žukovského múzeu v Moskve. Tretí originálny exemplár sa nachádza v zbierkach Science museum v Londýne. Jeden klzák typu Nr.11 zakúpil od Otta Lilienthala aj letecký spolok v Karlových Varoch. Avšak už pri prvých neúspešných pokusoch na jar v roku 1895 klzák poškodili a po smrti Lilienthala sa už sľúbenej opravy nedočkali. Spolok v priebehu roku 1897 zanikol.
V roku 1895 nasledovali dvojplošníky Nr.13 (rozpätie 5,5 m) a Nr.14 (rozpätie 7 metrov, nosná plocha 25m2) a Nr. 15 (rozpätie 6,5m, nosná plocha 20,5m2). Originál Nr. 15 sa zachoval a nachádza sa v "Deutsches Museum", Mníchov. Číslo 16 niesla ornitoptéra ktorú Lilienthal neúspešne skúšal už v lete 1893. Bola poháňaná motorom na kyselinu uhličitú. Ďalšie lietadlo v mávavými krídlami vzniklo v roku 1896 a malo označenie Nr.17. Posledným lietadlom, ktoré Lilienthal postavil bol opäť klzák Nr.18, ktorý mal obojstranný poťah krídel. Do vzduchu sa však už nedostal.
Posledný let.
Po sérii úspešných letov na jar a v lete 1896 prišiel 8. august. Toho dňa fúkal chladný vietor a vládlo dobré počasie pre lietanie. Otto Lilienthal sa vydal sprevádzaný pomocníkom Beylichom na vrch "Stöln" uskutočniť posledné lety jednoplošníkom Nr.11, pretože mal už takmer dokončený nový aparát. Prvé tri vydarené lety vykonal Lilienthal za účasti divákov, vrátane novinára Khulbara, ktorý chystal reportáž. Pri štvrtom lete vo výške 30 metrov klzák náhle zdvihol nos a takmer zastal vo vzduchu. Lilienthal riešil takéto situácie aj pri svojich predchádzajúcich letoch a zareagoval švihnutím nôh dopredu, aby získal potrebnú rýchlosť. Ťažisko však zrejme presunul prísluš dopredu, čo sa mu stalo osudným. Klzák sa rútil strmo dole, pilotovi sa nepodarilo let vyrovnať a narazil do zeme.
Pomocník vytiahol Lilienthala spod klzáku, žiadne viditeľné zranenie však nenašiel. Privolaná drožka odviezla letca do hotela Hermes. Počas cesty sa letec prebral so slovami "„mohlo to byť horšie, tomu sa dá nabudúce zabrániť. Trochu sa preberiem a pôjdeme lietať ďalej.“". Po vyšetrení v hoteli vyšlo najavo, že má ochrnutú celú dolnú časť tela. Lilienthala previezli na Bergmannovu kliniku v Berlíne, kde lekári nález potvrdili. Viac však urobiť nemohli a 10. augusta 1896 o pol šiestej večer Otto Lilienthal skonal. Posledné slová bratovi Gustavovi zneli "„Niečo sa musí obetovať“".
Technický popis klzáku Nr. 11.
Klzák Nr.11 bol ako ostatné typy Otta Lilienthala závesným klzákom celodrevenej (prútenej) konštrukcie s pláteným poťahom. Trup (alebo skôr rám) tvorila elipsa z ohnutého lieskového, alebo obdobného druhu dreva. Krídla niesol mohutnejší nosník končiaci tesne za eliptickým rámom, pravdepodobne z borovicovej laty. Krídlo bolo plátnom potiahnuté len zhora a bolo vystužené drôtom.

</doc>
<doc id="85310" url="https://sk.wikipedia.org/wiki?curid=85310" title="Platanar">
Platanar

Platanar je názov vulkanického komplexu v severozápadnej časti Kostariky. Pozostáva z viacerých stratovulkánov (dominantné sú "Platanar" a "Porvenir"), ktoré boli vybudované na pozostatkoch staršej kaldery "Chocosuela". Severnejší Platanar je najmladší z vulkanických centier komplexu, Porvenir je zasa najvyšší.
Posledná aktivity komplexu nie je presne známa, ale skupina deviatich bazaltových kužeľov na severnej strane komplexu nemá viac ako pár tisíc rokov.

</doc>
<doc id="85314" url="https://sk.wikipedia.org/wiki?curid=85314" title="Pentaceratops">
Pentaceratops

Pentaceratops bol veľký bylinožravý dinosaurus. Známy je z dobrých pozostatkov zahrňujúcich aj lebku. Žil pred 75 až 73 miliónmi rokov na území dnešného západu USA (Súvrstvie Kirtland). Jediný druh je Pentaceratops sternbergi.
Opis.
S dĺžkou 7 až 8 metrov a váhou 5,5 tony predstavoval Pentaceratops pomerne veľkého rohatého dinosaura. Podobne ako iné ceratopsy, bol to štvornohý živočích s krátkym chvostom (proporcionálne kratším než napríklad Chasmosaurus) a silným kosteným zobákom. V rámci čeľade rohatých dinosaurov Ceratopsidae patril do podčeľade "Ceratopsinae", čo je badateľné na typických znakov tejto skupiny, ktoré nachádzame u Pentaceratopsa: dva dlhé nadočnicové rohy, kratší nosový roh a kostený golier dĺžkou presahujúci ostatok lebky. Veľký kostený golier odľahčovali dva veľké a ďalšie dva menšie otvory, za života prekryté kožou.
Kostený golier rodu Pentaceratops dosahoval takých rozmerov, že veľkosťou hlavy tento dinosaurus konkuroval Torosaurovi. Nedávno objavený jedinec Pentaceratopsa drží s lebkou dlhšou než 3 metre veľkostný rekord medzi suchozemskými zvieratami. Kým lebka spolu s kosteným golierom dosahovali značných rozmerov, bol trup, síce masívne stavaný, no krátky.
Spôsob života.
Pentaceratops spásal prízemnú vegetáciu a nízke vetvy stromov. Ako dokazujú zranenia na hlavách rohatých dinosaurov, rohy neslúžili len na obranu pred dravcami, ale predovšetkým počas vzájomných zápolení v rámci druhu (pravdepodobne počas obdobia párenia, keď samce zápolili o samice a hierarchiu v stáde). Kostený golier, podobne ako rohy, neslúžil primárne na obranu. Samce, ak mali kožu pokrývajúcu kostený golier pestro sfarbenú, sa mohli predvádzať pred samicami. Sklonená hlava s pestro sfarbeným golierom však mohla slúžiť aj na odradenie prípadných dravcov, menovite veľkých Daspletosaurov. 
Pôvod mena.
Pentaceratops znamená v preklade „päťrohá tvár“. Objavitelia tohto dinosaura totiž chybne pokladali vytŕčajúce lícne kosti za ďalšie dva rohy okrem všeobecne uznávaných troch rohov iných zástupcov Ceratopsinae. Je však možné, že s vrstvou rohoviny lícne kosti za života zvieraťa naozaj pripomínali rohy. 

</doc>
<doc id="85332" url="https://sk.wikipedia.org/wiki?curid=85332" title="Poás">
Poás

Poás je aktívna sopka, nachádzajúca sa v Kostarike v blízkosti hlavného mesta San José, odkiaľ je pomerne ľahko dostupná autom. Sopka má niekoľko kráterov, tri sú zaliate vodou. Zaujímavé je hlavne jazierko Laguna Calliente, ktorého voda je teplá až 65 °C, s vysokým obsahom minerálnych zložiek a vysokým pH. Podľa meraní je to najkyslejšie prírodné jazierko na Zemi - s pH blížiacim sa k nule. Voda v jazierku je aj príčinou freatomagmatických explozívnych erupcií sopky.
Okolie vulkánu je vyhlásené za národný park Poás Volcano National Park.

</doc>
<doc id="85370" url="https://sk.wikipedia.org/wiki?curid=85370" title="Rincón de la Vieja">
Rincón de la Vieja

Rincón del la Vieja je aktívny vulkanický komplex nachádzajúci sa na severozápade Kostariky, asi 25 km severne od mesta Liberia. Pozostáva z viacerých kráterov a dómov, z ktorých je najvyšší "Santa Maria". Je súčasťou národného parku "Parque Nacional Volcán Rincón de la Vieja".
Sopka leží na staršej, 15 km širokej kaldere "Guachipelín", ktorá sa vytvorila po mohutnej explózii (250 mil. m3 sopečných úlomkov) približne pred 3 500 rokmi. Novšia aktivita je datovaná z 18. storočia, s počiatkami v kráteri Orosí a postupne sa presúvala smerom na juhovýchod komplexu pozdĺž SZ-JV línie. Súčasne aktívny kráter sa nazýva jednoducho "Aktívny kráter" a je vyplnený kyslým vodným jazierkom s priemerom 500 m.
V okolí komplexu sa nachádza aj množstvo geotermálnych zdrojov energie, ale táto zostáva nevyužitá, nakoľko oblasť je v zóne národného parku. Možnosti vybudovania elektrárne si určite vyžiadajú štúdie dopadov na životné prostredie.

</doc>
<doc id="85412" url="https://sk.wikipedia.org/wiki?curid=85412" title="Prao">
Prao

Prao je malajzijská a tiež indonézska plachetnica, ktorá sa po tisícročiach používa v dodnes takmer nezmenených podobách na vodách Tichého a Indického oceánu. Táto plachetnica je s veslami aj bez vesiel, lebo veslá sú len ako výpomoc. Tiež sa vyskytuje s bočným stabilizačným vahadlom aj bez neho, s palubou i bez nej. Nemá plutvové kormidlo, ale má veslové kormidlo. 
Na prao sa používajú zvláštne hybridné plachty, ktoré majú prvky lugovej, latinskej a rahnovej plachty. 
Najznámejšia je prao bedang z Madúry, dvojsťažňová, 18m dlhá a nízka loď. Je široká 4m a ponor dosahuje okolo 1,5m.

</doc>
<doc id="85413" url="https://sk.wikipedia.org/wiki?curid=85413" title="Bazil I.">
Bazil I.

Bazil I. (iné mená: Basileios I., Basil I., Bazilius I., Vasilios I., Basilios I.), zvaný Macedónsky resp. po starogr. Makedón/novogr. Makedon (* okolo 812 – † 29. august 886) bol byzantským cisárom od roku 867 až do svojej smrti v roku 886. Hoci dynastia, ktorú založil sa nazýva macedónska, v skutočnosti pochádzal z jednej arménskej (nie slovanskej) rodiny, ktorá bola usadená v Macedónii. Jeho materským jazykom bola arménčina a jeho gréčtina mala silný arménsky prízvuk.
Vzostup Basileia.
Časť svojho detstva strávil v Bulharsku, kde jeho rodina žila od roku 813 v zajatí bulharského chána Kruma. Podarilo sa mu ujsť a dostal sa do služby ako páža u Theofilitza, príbuzného Bardu, mocného strýka cisára Michala III. V službe pre Theofilitza navštívil mesto Patras, kde si získal náklonnosť Danielidy, miestnej bohatej ženy, ktorá ho prijala do svojej domácnosti a finančne podporovala. Podarilo sa mu vzbudiť aj pozornosť cisára, keď zvíťazil v kruhovom zápase a stal sa cisárovým osobným strážcom (parakoimomenios).
Aby si udržal Michalovu priazeň, dal sa rozviesť so svojou ženou a oženil sa s Eudokiou Ingerinou, cisárovou milenkou. Všeobecne panuje mienka, že Lev VI., Basileiov nástupca, bol v skutočnosti synom Michala III. Nedá sa to síce tvrdiť s úplnou istotou, zdá sa však, že Basileios mal ten istý pocit.
V apríli 866 Basileios s cisárovým súhlasom vlastnoručne zavraždil Barda, ktorý do tej doby vládol ríši v mene cisára. O niekoľko týždňov neskôr mu udelili titul kaisar ("caesar" – spolucisár). Až do tohto okamihu je skôr nepravdepodobné Basileiosovo uvažovanie o tom, že by ríši sám vládol, rovnako ako to, že by sa zúčastňoval na Michalových roztopašnostiach. Napriek tomu jeho postavenie na Michalovom dvore sa zhoršovalo, preto Michala v septembri 867 zavraždil a nastúpil na trón.
Vláda.
Jeho nástupom na trón začala nová etapa v byzantských dejinách – vláda macedónskej dynastie. Táto etapa bola obdobím územného rozmachu, počas ktorého sa byzantská ríša stala najmocnejším štátom v Európe.
Aby svojej rodine zaistil vládu, ustanovil Basileios svojich synov Konštantína (v roku 869) a Leva (870) za spolucisárov.
Na základe svojej rozsiahlej zákonodarnej činnosti, ktorá je označovaná ako opätovné prebudenie justiniánskeho práva, je často nazývaný „druhým Justiniánom“. Basileiove zákony boli zhromaždené v takzvanej Bazilike – zbierke zákonov, ktorá bola dokončená a vstúpila do platnosti až za jeho nástupcu Leva VI. Okrem toho inicioval Basileios zostavenie dvoch menších diel, ktoré sú známe ako Procheiron a Epanagoge.
Jeho finančná politika bola zdržanlivá. Cirkevná politika sa zo začiatku vyznačovala dobrými vzťahmi s Rímom, neskôr však došlo k ich zhoršeniu. Jeho prvým krokom na tróne bolo vyhnanie patriarchu Fotia, ktorý bojoval za nezávislosť byzantskej cirkvi a znovudosadenie jeho súpera Ignatia, ktorého nároky podporoval pápež Hadrián II.
Basileios však nemal v úmysle Rímu ustupovať. Rozhodnutie bulharského chána Borisa I., podriadiť novú bulharskú cirkev jurisdikcii Konštantínopola chápal pápež ako urážku. V roku 877 bol Fotius znovu dosadený za patriarchu, čo predstavovalo určitý zlom vo vzťahu k Rímu a rozhodujúci krok ku konfliktu, ktorý v roku 1054 viedol až k schizme a nakoniec k rozdeleniu cirkvi.
Basileiove vojny.
Do obdobia vlády Basileia I. spadá aj namáhavá vojna proti paulikiánom, ktorú zdedil po svojom predchodcovi. Smrť ich vojenského vodcu Jana Chrysocheira a dobytie mesta Tefrike v roku 872 viedlo k definitívnemu zničeniu paulikiánov, ktorí vďaka svojmu účelovému spojenectvu s bagdadským kalifom predstavovali pre byzantskú ríšu vážnu hrozbu. Okrem toho Basileios viedol obvyklé pohraničné vojny s Arabmi. Cyprus bol dobytý späť, po siedmich rokoch bol však znovu stratený. Syrakúzy na Sicílii síce padli do rúk Arabom, v spolupráci s franským kráľom Ľudovítom II. bolo však znovu dobyté Bari a veľká časť Kalábrie. Byzantskej nadvláde sa poddalo aj Beneventum. Úspechmi v Itálii začalo nové obdobie byzantskej dominancie na Apeninskom polostrove. Predovšetkým sa ale Byzantínci stali opäť pánmi Stredomoria.
Pokračoval aj byzantský postup na Balkáne, predovšetkým v oblasti Jadranu. Arabov, ktorí v rokoch 867/868 obliehali mesto Dubrovník, odrážalo mocné byzantské loďstvo. Pri tejto príležitosti sa na západnom Balkáne vytvorilo spojenie niekoľkých miest a ostrovov novej themy Dalmatia. Srbsko prijalo kresťanstvo a uznalo byzantskú zvrchovanosť.
Nástupníctvo a smrť.
V roku 879 zomrel Basileiov milovaný najstarší syn Konštantín, ktorý sa mal stať jeho nástupcom, čo malo negatívny vplyv na cisárovu povahu. Vzťah k ostatným synom, predovšetkým k neskoršiemu cisárovi Levovi, hraničil takmer až s nenávisťou. Dokonca ho kvôli nepodloženým správam o sprisahaní, uvrhol do väzenia, kde Lev takmer prišiel o zrak.
Basileios vládol devätnásť rokov. Jeho smrť v auguste 886 spôsobila horúčka, ktorá bola vyvolaná vážnou nehodou počas lovu, pri ktorom sa mu zaplietol pás do parožia jeleňa, a kôň ho zhodil. Zachránil ho sluha, ktorý ho z pásu vyslobodil nožom. Pretože však Basileios sluhu podozrieval, že ho chcel zavraždiť, dal ho popraviť – krátko predtým než sám zomrel.

</doc>
<doc id="85417" url="https://sk.wikipedia.org/wiki?curid=85417" title="Panónska">
Panónska



</doc>
<doc id="85418" url="https://sk.wikipedia.org/wiki?curid=85418" title="Vranovská ulica">
Vranovská ulica

Vranovská ulica je ulica:

</doc>
<doc id="85419" url="https://sk.wikipedia.org/wiki?curid=85419" title="Justine Henin">
Justine Henin



</doc>
<doc id="85421" url="https://sk.wikipedia.org/wiki?curid=85421" title="Obchodná ulica (Žilina)">
Obchodná ulica (Žilina)

Obchodná ulica je ulica v Žiline, vedúca sídliskom Vlčince. 
Vznikla v sedemdesiatych rokoch 20. storočia pri výstavbe panelového sídliska. Má tvar písmena „J". Pomenovanie má po nákupnom centre, ktoré na nej bolo postavené pri výstavbe sídliska. 
Priebeh.
Ulica začína na okružnej križovatke s ulicou Vysokoškolákov a pokračuje oblúkom okolo nákupného centra OBI a Kostola Sedembolestnej Panny Márie. Od budovy pošty pokračuje rovno až po križovatku s ulicou Matice Slovenskej. Začína na nej Poštová, ktorá robí oblúk okolo budovy pošty a znova sa napája na Obchodnú, a zároveň na križovatke pod obytným domom The Cube od nej odbáča Ulica sv. Cyrila a Metoda. Obchodná zároveň tvorí západnú hranicu častí Vlčince II a Vlčince IV. Je dlhá asi 1200 metrov a po celej jej dĺžke premáva trolejbusová doprava.
Občianska vybavenosť.
Priamo na Obchodnej nesídlia žiadne významné obchody či podniky, keďže je zapustená do zeme a tvorí „priekopu" medzi sídliskom a budovami postavenými medzi ňou a ulicou Vysokoškolákov. Dá sa z nej však dostať k obytným budovám Europalace a The Cube, k budove bývalej pošty či ku Kostolu Sedembolestnej Panny Márie na Námestí Jána Pavla II. Na ulici sa nachádzajú aj dve zastávky žilinskej MHD, a to „Obchodná" pod budovou Europalace (trolejbusové linky č. 1, 4, 5, 6, 7 a 14, autobusová linka č. 20 a nočná linka č. 50) a „Poštová" pri budove bývalej pošty (trolejbusové linky č. 1, 5, a 6, autobusová linka č. 20 a nočná linka č. 50).
Externé odkazy.
Obchodná na mape Žiliny

</doc>
<doc id="85422" url="https://sk.wikipedia.org/wiki?curid=85422" title="Indické oblečenie">
Indické oblečenie

Tradičné indické oblečenie sa značne líši či už farbami, alebo štýlmi, záleží na rôznych faktoroch ako podnebie. O indickom ženskom oblečení môžeme povedať že v podstate zahaľuje. Oblečenie musí chrániť pred slnkom, dažďom ale aj pred zimou (severná India). Tradičné oblečenie tvorí pás látky, ktorý je šikovne ovinutý okolo tela. Najpopulárnejší odev pre ženy sa nazýva sári a dhoti pre mužov.
Ženské oblečenie.
Sári.
Každé ženské oblečenie sári je v podstate originál. Je to pruh látky dlhý od 5m - do 9m a od 0,9m do 1,1m široký. Zvyčajne sú ručne tkané, vyšívané (technika zar-dozi), alebo aj maľované. Lacné sári je zo strojovo upravovanej bavlny. Farby sa používajú veľmi konrastné ale aj pastelové (červená - často sa používajú ako svadobné, zelená, modrá, žltá, béžová) Biele sári je vyhradené pre vdovy.
Sári sa skladá z čoli (krátkej blúzky), spodničky (peticoat), ktorá sa nemusí vždy používať, namiesto nej často stačí aj šnúrka v páse, a samotného pruhu látky, ktorý je na konci najdekorativnejší končiaci na hlave ako závoj, alebo pokrývka hlavy, či padá cez rameno alebo zdobí poprsie. 
Dievča dostáva prvé sári vo veku 14 - 16 rokov pri nejakej rodinnej slávnosti, teda je možné že sári sa aj dedí.
Tak ako každé oblečenie aj sári podlieha móde. Inšpiráciou sú bollywoodske filmy.
Pandžábi.
Hovorí sa mu aj salwar khamiz. Jednoduché pandžábi volajú aj kurta pydžma - základ nášho pyžama.
Lehanga.
Široká sukňa.
Mužské oblečenie.
Dhoti.
Miestne názvy sú aj Veshti alebo Panche.

</doc>
<doc id="85423" url="https://sk.wikipedia.org/wiki?curid=85423" title="Konštantín VII.">
Konštantín VII.

Konštantín VII. Porfyrogenet (po grécky "Porfyrogennétos" = "„v purpure zrodený“") (18. máj 905 – † 9. november 959) bol oficiálne byzantským cisárom v rokoch 913–959. Bol grécko-arménskeho pôvodu. Učený cisár sa však viac venoval literárnej činnosti ako vládnutiu. Zo začiatku za neho vládla regentská rada na čele s patriarchom Nikolaom Mystikom a v rokoch 920–944 jeho spolucisár a svokor Roman I. Lakapenos. Až po jeho smrti sa Konštantín sám ujal vládnych úloh. 
Literárna činnosť.
Konštantín VII. Porfyrogennetos sa stal vedúcou osobnosťou vzdelancov, ktorí sa venovali encyklopedickým prácam. To znamená, že robili rozsiahlu excerpčnú činnosť, aby zhromaždili z dovtedy napísaných diel súhrn poznatkov potrebných na výkon intelektuálnych povolaní aj vládnej praxe. Inicioval zachytenie výpiskov z gréckych historikov, od Herodota až po jeho dobu. Z týchto výpiskov zostavili 53 encyklopédií (zachovalo sa len niekoľko v neúplnej podobe). Mali prinášať poučenie politikom v oblasti štátnej správy, vojenstva a podobne. (boli to napr. "Výpisky O posolstvách", "O nástrahách" atď.) Zostavované boli aj odborné encyklopédie, napríklad poľnohospodárska "Geóponika" zahrnula poznatky od antiky až po súčasnosť (poľnohospodárstvo považoval cisár okrem vojenstva a cirkvi za veľmi dôležité pre chod štátu).
Konštantín osobne napísal niekoľko spisov, ktorých základom boli jeho osobné skúsenosti a encyklopedická štúdia. Patrí medzi ne oslavný životopis jeho deda Basileia I., dielo "O ceremóniách" a práce "K synovi Romanovi", známa pod latinským názvom "De administrando imperio". Práca o ceremóniách mala slúžiť na riadnu správu ríše – podľa cisára zárukou jej stability bolo zachovávanie starých ceremónií. Myšlienka, že zachovanie tradícií prispeje k veľkosti ríše a jej riadnej správe, bola živá až do 19. storočia. "De administrando imperio" obsahuje správy o krajinách a národoch susediacich s Byzanciou. Vychádza z tajných archívnych dokumentov a správ cisárskych vyzvedačov a predstavuje praktickú encyklopédiu zahraničnej politiky. Obsahuje napríklad správy o „Veľkej“ Morave, povesť o troch synoch kniežaťa Svätopluka a iné. Vnútropolitické pomery chcel cisár zachytiť v diele "O themach", ktoré však zostalo vo fáze výpiskov. 

</doc>
<doc id="85564" url="https://sk.wikipedia.org/wiki?curid=85564" title="Zlomenina (kosť)">
Zlomenina (kosť)

Zlomenina alebo fraktúra (kosti) je porušenie celistvosti kosti. 
Hojenie zlomeniny.
Kosť má dobrú regeneračnú schopnosť. Na hojení sa najviac podieľa okostica (periost). Novotvorbu kostí začínajú osteoblasty, ktoré sa diferencujú v kambiovej vrstve periostu. S periostu (menej z endostu) sa medzi lomnými plochami vytvára najskôr väzivové spojenie - "kalus" (). Kalus neskôr za predpokladu vzájomného znehybnenia častí kosti osifikuje. Väzivový i kostený kalus sa tvorí v nadbytku a neskôr sa prestavuje tak, že po určitom čase stopa zlomeniny úplne zmizne. Schopnosť kostnej prestavby dokonca umožňuje korekciu menších odchýlok v postavení úlomkov kosti. Takéto vyrovnanie však nie je možné u kostí s hrubou vrstvou kompakty, ako sú napríklad kosti tvoriace kolenný kĺb - femur alebo tíbia.

</doc>
<doc id="85567" url="https://sk.wikipedia.org/wiki?curid=85567" title="Bazil II.">
Bazil II.

Bazil II. (iné mená: Basileios II., Basil II., Bazilius II., Vasilios II., Basilios II.), nazývaný Bulharobijca resp. po starogr. Boulgaroktonos/iný prepis: Bulgaroktonos/novogr. Vulgaroktonos, (*asi 958 – † 15. december 1025) bol jedným z najvýznamnejších byzantských cisárov. Vládol v rokoch 976–1025 a dovŕšil panovanie macedónskej dynastie. Dosiahol územný rozmach Byzancie v bývalom rozsahu od brehov Sávy a Dunaja až po Eufrat. Basileios mal arménsky a grécky pôvod. 
Neľahké začiatky panovania.
V čase, keď dovŕšil Basileios II., starší syn cisára Romana II. a jeho ženy nízkeho peloponézskeho pôvodu Theofano, vnuk Konštantína VII. Porfyrogenneta osemnásť rokov, boli v Konštantínopole už dlhší čas zvyknutí, že príslušníci macedónskej dynastie boli len titulárnymi cisármi, kým skutočnú moc mali ich spoluvládcovia, vojvodcovia alebo úradníci. Mladý cisár sa však snažil prevziať moc do svojich rúk, a tak v Byzancii vypukli po roku 976, keď zomrel faktický vládca ríše Ján I. Cimiskes boje o trón. Počas dlhoročnej občianskej vojny upevňoval zákonitý dedič trónu z macedónskej dynastie postupne svoju moc a koncom osemdesiatych rokov sa presadil ako "autokratór" – samovládca. Basileios bol predovšetkým schopný vojak, ktorý väčšinu svojej dlhej vlády trávil na vojnových ťaženiach mimo hlavného mesta. Jeho životným cieľom bolo znovu si podmaniť Bulharov.
Vojny proti Bulharom a Arabom.
Občianske vojny v Byzancii využili štyria synovia byzantského miestodržiteľa ("komety") v Macedónii a vyvolali povstanie medzi Bulharmi, ktorých Jan I. podriadil Byzancii. Vzbura sa rýchlo šírila. Povstalci ovládli Macedóniu a ustanovili ju za centrum obnovujúceho sa bulharského štátu. Odtiaľ ovládli "komitopulovia" (synovia komety), medzi ktorými sa čoskoro razantne presadil najmladší Samuil, nielen staré bulharské teritórium v Moesii a Trácii, ale aj ďalšie územie na úkor Byzancie. 
Prvá Basileiova výprava proti Bulharom v roku 986 dopadla katastrofálne. Mladý cisár sa pokúsil dobyť Serdiku, a prerušiť tak strategické a obchodné spojenie medzi západnou a východnou časťou Samuilovej ríše. To sa však nepodarilo a vracajúce sa byzantské vojsko bolo zdecimované v takzvanom cisárskom priesmyku. Sám Basileios sotva vyviazol. Táto porážka mala za následok nový výbuch občianskej vojny. Jeden z predchádzajúcich uchádzačov o trón Bardas Skleros, ktorý pochádzal z mocnej magnátskej rodiny, sa vyhlásil za cisára a roku 988 vytiahol proti Konštantínopolu. Vo vypätej situácii sa Basileios obrátil so žiadosťou o pomoc na kyjevské knieža Vladimíra I., pretože Byzancia mala s Rusou uzavretú zmluvu. S varjažskými bojovníkmi, ktorých mu Vladimír poslal, sa mu podarilo povstalcov na hlavu poraziť. Počas trvania celej svojej vlády potom cisár razantne postupoval proti príslušníkom vysokej úradníckej aristokracie a bohatých magnátskych rodín, ktorí sa zo začiatku snažili uzurpovať panovnícku moc, a predovšetkým sa snažil konfiškáciami majetku obmedziť ich výsadné postavenie. 
Po urovnaní vnútorných pomerov začal Basileios roku 990 so systematickým dobývaním byzantského územia, teraz obsadeného Bulharmi. V snahe získať diplomatických spojencov sa obrátil na Benátky (992 vydal dóžovi prvé obchodné privilégium pre Benátčanov) a duklijských Srbov. Vzápätí však ohrozila východnú hranicu ríše expanzia egyptských Fátimovcov, ktorí sa snažili rozšíriť svoju moc z Aleppa a Antiochie do byzantskej časti Sýrie. Toto nebezpečenstvo sa Basileiovi podarilo roku 995 odvrátiť. Jeho zaneprázdnenosť na východe však využil Samuil na ďalšie výboje. Pod jeho nadvládu sa dostali srbské kniežatstvá Raška, Duklja, Travunsko a Zachlumsko. Zajaté duklijské knieža Jan Vladimír († 1016) uznal lennú zvrchovanosť Bulharska a stal sa Samuilovým vazalom. Bulharský štát tak dosiahol až na malé výnimky rozsah z dôb Simeonovej vlády a Samuil si privlastnil cársky titul. 
V rokoch 999 a 1000 musel Basileios znovu zasahovať proti Fatimovcom v Sýrii a Arménsku, ale roku 1001 s nimi uzatvoril desaťročné prímerie. Po zabezpečení východnej hranice zahájila Byzancia systematickú ofenzívu proti Bulharom, ktorej nebol Samuil schopný čeliť. Ešte roku 1001 bola oslobodená Tesália a potom začali Byzantínci dobývať jedno dôležité centrum za druhým (dunajská pevnosť Vidin a Skopje 1004, Drač 1005). V roku 1004 si Basileios zaistil dynastickým sobášom svojej netere Marie Argyry a Giovanniho Orseola, syna dóžu Petra II., spojenectvo Benátok. 
Po desiatich rokoch sa dobývanie území bulharského štátu chýlilo ku koncu, jeho centrálne a severné oblasti už boli v byzantských rukách. Vtedy cisár podnikol rozhodujúce ťaženie a v lete 1014 zničil nepriateľa v rokline pohoria Belasica. Potom vraj dal oslepiť 14 tisíc zajatých Bulharov a poslal ich naspäť k Samuilovi do Prilepu. Ohromený cár dostal pri pohľade na nich smrteľný záchvat mŕtvice. Basileios si týmto hrozným činom vyslúžil prezývku "Bulgaroktonos" – Bulharobijca. Bulhari sa potom síce ešte pokúšali vzdorovať, ale ich odpor bol roku 1018 zdolaný s definitívnou platnosťou. Posledný raz v dejinách ovládla Byzancia Balkánsky polostrov až po rieky Sávu a Dunaj. Dobyté oblasti boli začlenené do thémskej organizácie. Pod byzantskú kontrolu sa dostali srbské kniežatstvá Raška, Duklja a Bosna, ale zachovali si istú autonómiu. 
Nepokoje v Arménii donútili cisára roku 1020 k tretiemu východnému ťaženiu. Aj v Ázii sa postavenie ríše upevnilo a byzantské panstvo siahalo až po rieku Eufrat. Skonsolidované východné themy vytvorili hrádzu brániacu ústredné oblasti ríše.
Vzťah k západnému cisárstvu.
Napriek tomu, že bol Basileios po celý čas svojej vlády zamestnávaný bojmi na Balkáne aj na východe, nestrácal zo zreteľa byzantské dŕžavy v južnej Itálii, o dobytie ktorých mali záujem nielen sicílski Arabi, ale aj rímski cisári. Ich expanzia sa však skončila neúspechom a to bolo zrejme jednou z príčin, prečo sa snažili nadviazať kontakty s Byzanciou. Bezprostredne po nastolení Otta III. bol do Konštantínopolu vyslaný piacenzský arcibiskup gréckeho pôvodu Ioannes Filagathos, aby našiel mladému cisárovi nevestu. Basileiovi sa tak ponúkla zaujímavá príležitosť. Sám sa nikdy neoženil, a nemal preto dediča, jeho brat a formálny spoluvládca Konštantín VIII. bol však otcom troch dcér. Na druhej strane Otova matka Theofano pochádzala z Byzancie. Spojenie východného a západného cisárstva nebolo síce reálne, pretože medzi Východom a Západom existovali príliš hlboké rozdiely v mnohých sférach života, ale z dobovej perspektívy vyzerala situácia nepochybne inak. Roku 1001 bola Otovi III. zasnúbená Basileiova neter Zoe a vydala sa na cestu za svojim ženíchom. V Bari ju však zastihla správa, že cisár nečakane zomrel a spojenie sa neuskutočnilo. Roku 1025 začal Basileios sám pomýšľať na oslobodenie Sicílie od Arabov, ale tieto plány už nestačil uskutočniť.
Dedičstvo.
Basileios II. zanechal svojim nasledovníkom rozľahlú, dobre zorganizovanú a ekonomicky prosperujúcu ríšu. Jej existencia však bola pevne spojená s osobou panovníka, ktorý dokázal razantne presadiť svoju absolútnu moc a všetku činnosť mohutnej armády vrátane jej aristokratických veliteľov a úradníckeho aparátu podriadiť záujmom štátu. Nasledujúci cisári alebo regenti neboli ani zďaleka tak dobrí panovníci ako ich predchodca, a tak Basileiova smrť v roku 1025 predznamenala koniec vrcholného obdobia stredovekých byzantských dejín. Stačilo niekoľko desiatok rokov a dedičstvo po jednom z najvýznamnejších cisárov sa vytratilo. Centralizovaná správa a themske organizácie sa začali rozpadať, úpadok postihol aj hospodárstvo. Viac než záujmy štátu hájili teraz cisári záujmy jednotlivých magnátskych rodín, ktorých separátna moc bola znova na vzostupe. Zanedbávané vojsko už nebolo schopné úspešne čeliť všetkým zahranično politickým nebezpečenstvám, či už šlo o búriacich sa Srbov a Bulharov, útoky kočovných Pečenehov, Normanov, ktorí rozširovali svoje panstvo v južnej Itálii alebo Seldžuckých Turkov, ktorí sa objavili pri východných hraniciach ríše.

</doc>
<doc id="85568" url="https://sk.wikipedia.org/wiki?curid=85568" title="Dočasná ústava">
Dočasná ústava

Dočasnou ústavou je nazývaný ústavný Zákon zo dňa 13. novembra 1918 o dočasnej ústave (zákon č. 37/1918) prijatý Národným výborom. Cieľom tohto zákona bolo čo najskôr po vyhlásení nezávislosti Česko-Slovenska vytvoriť základný zákon, ktorý by v hlavných rysoch upravil princípy fungovania najvyšších štátnych úradov.
Dočasná ústava definovala nasledovné:
Ústava teda definovala tri základné orgány štátu: ústavodárny zbor (Národné zhromaždenie), hlavu štátu (prezident) a predstaviteľov výkonnej moci (vláda). Najsilnejšie postavenie mal parlament, najslabšie prezident, ktorý nemal právo vládu zvoliť, ani odvolať. Česko-Slovensko bolo teda parlamentnou republikou.
Ako najvyšší zákon štátu bola Dočasná ústava nahradená Ústavnou listinou Československej republiky v roku 1920

</doc>
<doc id="85569" url="https://sk.wikipedia.org/wiki?curid=85569" title="Zoznam IC objektov 251 – 500">
Zoznam IC objektov 251 – 500



</doc>
<doc id="85570" url="https://sk.wikipedia.org/wiki?curid=85570" title="Zoznam IC objektov 501 – 750">
Zoznam IC objektov 501 – 750



</doc>
<doc id="85571" url="https://sk.wikipedia.org/wiki?curid=85571" title="Zoznam IC objektov 751 – 1000">
Zoznam IC objektov 751 – 1000



</doc>
<doc id="85572" url="https://sk.wikipedia.org/wiki?curid=85572" title="Zoznam IC objektov 1001 – 1250">
Zoznam IC objektov 1001 – 1250



</doc>
<doc id="85573" url="https://sk.wikipedia.org/wiki?curid=85573" title="Zoznam IC objektov 1251 – 1500">
Zoznam IC objektov 1251 – 1500



</doc>
<doc id="85574" url="https://sk.wikipedia.org/wiki?curid=85574" title="Zoznam IC objektov 1501 – 1750">
Zoznam IC objektov 1501 – 1750



</doc>
<doc id="85575" url="https://sk.wikipedia.org/wiki?curid=85575" title="Zoznam IC objektov 1751 – 2000">
Zoznam IC objektov 1751 – 2000



</doc>
<doc id="85576" url="https://sk.wikipedia.org/wiki?curid=85576" title="Zoznam IC objektov 2001 – 2250">
Zoznam IC objektov 2001 – 2250



</doc>
<doc id="85577" url="https://sk.wikipedia.org/wiki?curid=85577" title="Zoznam IC objektov 2251 – 2500">
Zoznam IC objektov 2251 – 2500



</doc>
<doc id="85578" url="https://sk.wikipedia.org/wiki?curid=85578" title="Zoznam IC objektov 2501 – 2750">
Zoznam IC objektov 2501 – 2750



</doc>
<doc id="85579" url="https://sk.wikipedia.org/wiki?curid=85579" title="Zoznam IC objektov 2751 – 3000">
Zoznam IC objektov 2751 – 3000



</doc>
<doc id="85580" url="https://sk.wikipedia.org/wiki?curid=85580" title="Zoznam IC objektov 3001 – 3250">
Zoznam IC objektov 3001 – 3250



</doc>
<doc id="85581" url="https://sk.wikipedia.org/wiki?curid=85581" title="Zoznam IC objektov 3251 – 3500">
Zoznam IC objektov 3251 – 3500



</doc>
<doc id="85582" url="https://sk.wikipedia.org/wiki?curid=85582" title="Zoznam IC objektov 3501 – 3750">
Zoznam IC objektov 3501 – 3750



</doc>
<doc id="85583" url="https://sk.wikipedia.org/wiki?curid=85583" title="Zoznam IC objektov 3751 – 4000">
Zoznam IC objektov 3751 – 4000



</doc>
<doc id="85584" url="https://sk.wikipedia.org/wiki?curid=85584" title="Zoznam IC objektov 4001 – 4250">
Zoznam IC objektov 4001 – 4250



</doc>
<doc id="85585" url="https://sk.wikipedia.org/wiki?curid=85585" title="Hulk (loď)">
Hulk (loď)

Hulk je plachetnica z konca 14. a začiatkom 15. storočia, na severe Európy nahradila kogu.
Vedľa kogy bola spočiatku ako nový typ obchodnej lode, ktorá bola väčšia ako koga, od ktorej sa líšila najmä architektúrou nástavieb. Bola to ťažká a silná loď, schopná plávať v zime. Od karaky sa líšila najmä oplachtením, síce nemala veľa plachiet ako karaka, ale držala sa vzoru kogy.
Hulk mal 1 – 3 sťažne, na každom jednom bola jedna veľká rahnova plachta, okrem posledného sťažňa, kde bola latinská plachta. Začiatkom 15. storočia hulky takmer vyradili kogy.
Neskôr sa pod hulkom rozumela vyradená, obyčajne vojenská loď, ktorá kotvila v prístave a bola ako väzenie, dielňa, ubytovňa či zajatecký tábor.

</doc>
<doc id="85586" url="https://sk.wikipedia.org/wiki?curid=85586" title="Zoznam IC objektov 4251 – 4500">
Zoznam IC objektov 4251 – 4500



</doc>
<doc id="85587" url="https://sk.wikipedia.org/wiki?curid=85587" title="Zoznam IC objektov 4501 – 4750">
Zoznam IC objektov 4501 – 4750



</doc>
<doc id="85588" url="https://sk.wikipedia.org/wiki?curid=85588" title="Zoznam IC objektov 4751 – 5000">
Zoznam IC objektov 4751 – 5000



</doc>
<doc id="85589" url="https://sk.wikipedia.org/wiki?curid=85589" title="Zoznam IC objektov 5001 – 5250">
Zoznam IC objektov 5001 – 5250



</doc>
<doc id="85590" url="https://sk.wikipedia.org/wiki?curid=85590" title="Zoznam IC objektov 5251 – 5386">
Zoznam IC objektov 5251 – 5386



</doc>
<doc id="85595" url="https://sk.wikipedia.org/wiki?curid=85595" title="Gabriela Sabatiniová">
Gabriela Sabatiniová

Gabriela Beatriz Sabatini (* 16. máj 1970, Buenos Aires, Argentína) je niekdajšia argentínska tenistka.
Zvíťazila na mnohých medzinárodných turnajoch. V súčasnosti je majiteľkou známej značky parfumov.

</doc>
<doc id="85598" url="https://sk.wikipedia.org/wiki?curid=85598" title="Perla Bžochová">
Perla Bžochová

Perla Bžochová (* 18. november 1935, Košice – † 6. január 1999, Bratislava) bola slovenská prekladateľka a dlhoročná redaktorka vydavateľstva Slovenský spisovateľ.
V roku 1953 zmaturovala na gymnáziu v Žiline. Vysokoškolské štúdium absolvovala v rokoch 1953 – 1958 na Filozofickej fakulte Univerzity Komenského v Bratislave v odbore nemčina a slovenčina. Od roku 1958 pracovala vo vydavateľstve Slovenský spisovateľ ako redaktorka prekladovej literatúry.
Bola významnou prekladateľkou hlavne z nemčiny. Za svojho života preložila viac ako 50 diel najrenomovanejších nemecky píšucich autorov. Sústredila sa najmä na preklady významných autorov nemeckej, rakúskej a švajčiarskej literatúry 20. storočia. Za svoju prekladateľskú prácu jej udelil Literárny fond v roku 1988 Cenu Jána Hollého za umelecký preklad. V roku 1989 získala v Berlíne Cenu bratov Grimmovcov a v roku 1994 vyznamenanie 24. kongresu IBBY ("International Board on Books for Young People") v Seville.
Vo svojej redaktorskej práci vo vydavateľstve bola iniciátorkou mnohých náročných projektov a prekladateľskej práce mladých prekladateliek a prekladateľov.
Slovenská spoločnosť prekladateľov umeleckej literatúry od roku 2001 udeľuje mladým prekladateľom Cenu Perly Bžochovej.
Súkromie.
Bola vydatá za Jozefa Bžocha a mala dcéru Janu Bžochovú a syna Adama Bžocha.

</doc>
<doc id="85604" url="https://sk.wikipedia.org/wiki?curid=85604" title="Sedličan (detský súbor)">
Sedličan (detský súbor)

Detský folklórny súbor Sedličan vznikol v roku 1973 ako tanečno – spevácka skupina, ktorý založila Mária Žemberyová.
Základný repertoár súboru tvoria najmä piesne, riekanky, hry a zvyky ľudí, ktorí žili a žijú v malebnom údolí potoka Sopotnica a pod majestátnym pohorím Čiernej hory, na rozhraní Šarišskej vrchoviny a Slovenského rudohoria 26 kilometrov juhozápadne od Prešova.
Tento mikroregión tvoria obce Sedlice, Klenov, Miklušovce, Suchá Dolina, Ľubovec a Ruské Pekľany. Neľahký život tunajších ľudí bol oddávna spätý s pôdou a horou. Všetky svoje životné pocity vedeli vždy veľmi citlivo vyjadriť v piesňach. Skladali si ich sami a vzišli z ich každodenných zážitkov a skúseností. Vyspievali v nich svoju radosť, žiaľ aj smútok. Tieto šarišské piesne a zvyky žijú už len v pamäti najstarších občanov obce. Vďaka ním, mohli žiaci školy s pomocou svojich učiteľov, zozbierať slová a melódie starých ľudových piesní, z ktorých vznikli folklórne pásma s názvami ako : Fendija; Svadobná pieseň – Visoka jedlička; Paľeňe šmertki; Riekanky pri priadkach; Veľká noc; Detské hry; Po riafaňu ľenu; Jarná orba; Štuški vištuchane a podobne. Takáto starostlivosť o stáročné dedičstvo našich predkov vytvára predpoklad, že ho nezabudnú ani ich potomkovia a ostane zachované aj pre budúce generácie. Potvrdzujú to aj úspechy, ktoré súbor pravidelne už od svojho vzniku dosahoval. Napr. víťazstvami v okresných a krajských kolách základnej umeleckej činnosti, vystupovaním v celoštátnom rozhlase a televízii, získaním hlavnej ceny na VII. detskom folklórnom festivale v Prešove, účinkovaním na folklórnom festivale vo Východnej či v bulharskej Starej Zagore. Jadro tohto súboru aj dnes tvoria deti zo Základnej školy v Sedliciach.

</doc>
<doc id="85605" url="https://sk.wikipedia.org/wiki?curid=85605" title="Hulk">
Hulk

Hulk môže byť:

</doc>
<doc id="85608" url="https://sk.wikipedia.org/wiki?curid=85608" title="Bullet for My Valentine">
Bullet for My Valentine

Bullet For My Valentine (skratka BFMV, Bridgend, Južný Wales) je štvorčlenná skupina, ktorá hrá melodický metalcore. Vznikla v roku 2003, pôvodne hrala coververzie skladieb skupín Metallica a Nirvana, postupne sa dopracovala k vlastnému hudobnému štýlu.
Začiatky.
Všetko sa to začalo v dobe, keď sa do popredia dostávali kapely ako Lostprophets, Funeral for a Friend (taktiež z Walesu). BFMV boli pripravení na nahratie dema, no deň predtým "bass player" Nik Cradle kapelu opustil a demo-myšlienka sa rozplynula. Napriek tomu sa pozbierali, našli si nového basáka, ktorým sa stal Jason "Jay" James. Zmenili si meno na "12 Pints of my Girl Friends Blood" potom na "Jeff Killed John", ktoré neskôr vystriedalo "Opportunity in Chicago", nakoniec skončili ako "Bullet For My Valentine" a pod týmto názvom vystupujú dodnes.
Cesta ku sláve.
Svoje prvé EP, "Bullet for My Valentine", vydali 15. novembra 2004 v UK.V USA vyšlo až 22. augusta 2005 pod názvom "Hand of Blood". Komerčne známymi sa stali vďaka klipu k pesničke „Hand of Blood“.
Ich debutový album "The Poison" bol vydaný v UK 3. októbra roku 2005 a pristál na 128. priečke rebríčku Bilboard 200 a prvý song, „Suffocating Under Words of Sorrow (What Can I Do)“, bol uvedený 19. septembra 2005.
Pesnička „4 Words (To Choke Upon)“ bola použitá v PlayStation hre NHL a „Hand of Blood“ v Need for Speed.
Bullet For My Valentine hrali na festivale v Donington Parku popri svetovo známych kapelách ako sú Metallica, Guns N’ Roses, Trivium a Tool. Prvýkrát sa na festivale objavili v roku 2004 a hrali iba na "vedľajších" pódiách. V roku 2005, keď sa zvyšovala ich popularita, začali Bullet For My Valentine hrávať na oveľa väčších stageoch. Roku 2006 už hrali na rovnakom pódiu popri Guns N´ Roses a Funeral for a Friend.
Koncerty Guns N´ Roses otvárali aj v New Yorku 4 vystúpenia, v Hammerstein Ballroom 12.,14., 15., a 17. mája. Taktiež boli predkapelou pre Metallicu a Iron Maiden
Začiatkom roku 2006 boli BFMV účastníkmi "Kerrang! Tour s Aiden", "Still Remains" a "Hawthorne Heights" a neskôr hrali na turné spolu s legendárnou heavy metalovou kapelou Iron Maiden. Na začiatku roka 2008 vydávajú druhý album "Scream Aim Fire" z ktorého vzišli single: „Scream Aim Fire“, „Waking the Demon“ a „Hearts Burts Into Fire“. V rebríčku Bilboardu sa už svojim vstupom dostal na 4. miesto.
Ocenenia.
Kerrang! awards 2008 - BEST BRITISH BAND
Kerrang! awards 2009 - BEST BRITISH BAND
Metal Hammer Awards 2010 - BEST BRITISH BAND
KERRANG! AWARDS 2010 - BEST LIVE BAND and BEST BRITISH BAND

</doc>
<doc id="85609" url="https://sk.wikipedia.org/wiki?curid=85609" title="Betlenovo povstanie">
Betlenovo povstanie



</doc>
<doc id="85610" url="https://sk.wikipedia.org/wiki?curid=85610" title="Divadelná fakulta Vysokej školy múzických umení v Bratislave">
Divadelná fakulta Vysokej školy múzických umení v Bratislave

Divadelná fakulta Vysokej školy múzických umení (skr. DF VŠMU) je jednou z troch fakúlt VŠMU v Bratislave. Založená bola v roku 1949. V rokoch 1990 až 2004 niesla meno Činoherná a bábkarska fakulta (skr. ČaBF VŠMU). 
Fakulta sídlila do roku 2010 v budove bývalej Universitas Istropolitana na Ventúrskej ulici 3, od roku 2010 výučba prebieha v novej budove DF VŠMU na Svoradovej 4. Dekanát a niektoré katedry sú umiestnené v budove Hudobnej a tanečnej fakulty na Zochovej ulici 1. 
Poslanie a činnosť.
Divadelná fakulta samostatne a slobodne rozvíja vzdelávaciu, umeleckú a vedeckú činnosť a vytvára pre tieto činnosti primerané podmienky. Spolupracuje s umeleckými školami, kultúrnymi a spoločenskými subjektami doma aj v zahraničí. Jej absolventi patria medzi popredných divadelníkov pôsobiacich na Slovensku aj v zahraničí. 
Vzdelávanie.
Na svojich pracoviská ponúka vzdelávanie v akreditovaných študijných programoch a študijných plánoch: 
V študijnom odbore "Umenie" poskytuje vo všetkých troch stupňoch vysokoškolského štúdia študijný program "Divadelné umenie" so študijnými plánmi: 
V študijnom odbore "Vedy o umení a kultúre" fakulta zabezpečuje realizáciu študijného plánu divadelné štúdiá, ktorý je súčasťou študijného programu "teória divadla, filmu a hudby", ktorý zastrešuje Inštitút teórie divadla, filmu a hudby VŠMU.
Úspešní absolventi umeleckých študijných programov získavajú akademické tituly bakalár (Bc.), magister umenia (Mgr. art.41 a artis doctor (ArtD.) - doktor umenia. Absolventi vedeckých programov získavajú akademické tituly bakalár, magister (Mgr.) a philosophiae doctor (PhDr.) - doktor filozofie.
Umelecká činnosť.
Neoddeliteľnou súčasťou štúdia na Divadelnej fakulte je umelecká činnosť a jej verejná prezentácia odbornej aj laickej verejnosti. Fakulta prevádzkuje vlastné divadlo – Divadlo Lab, ktoré sídli v budove fakulty na Svoradovej ulici 4. Pod Divadlo Lab patria aj tri ďalšie komorné štúdiá – Štúdio 1 na Zochovej 1 využívané Katedrou bábkarskej tvorby a Kaplnka a Burkovňa v priestoroch bývalej Universitas Istropolitana na Ventúrskej 3. Divadelné priestory slúžia na prezentáciu záverečných a ročníkových prác študentov. Reflexii umeleckej tvorby sa venujú študenti divadelných štúdií, ktorí okrem iného vydávajú aj časopis Reflektor. 
Fakulta od roku 1977 každé dva roky organizuje medzinárodný festival vysokých divadelných škôl Istropolitana Projekt. 

</doc>
<doc id="85611" url="https://sk.wikipedia.org/wiki?curid=85611" title="Billie Joe Armstrong">
Billie Joe Armstrong

Billie Joe Armstrong (* 17. február 1972, Rodeo, Kalifornia, USA) je americký spevák a gitarista americkej punk rockovej skupiny Green Day.
Vyrástol v Rodeo v Kalifornii. Má 5 súrodencov, z ktorých on je najmladší. Jeho otec zomrel na rakovinu, keď mal Billie len 10 rokov. (Pieseň Wake Me Up When September Ends je spomienkou na otca.) Billie Joe nahral svoju prvú pieseň ako päťročný a volala sa "Look for love" a druhú zložil v dvanástich - „Why Do You Want Him?“. Na základnej škole sa stretol s Mikeom Dirntom a keď mali obaja 15 rokov založili kapelu Sweet Children, ktorú neskôr premenovali na Green Day.
Od 2. júla 1994 je ženatý s Adrianne Armstrongovou, s ktorou má dve deti: Josepha Marciana a Jakoba Dangera.

</doc>
<doc id="85613" url="https://sk.wikipedia.org/wiki?curid=85613" title="Koliba">
Koliba

Koliba môže byť:

</doc>
<doc id="85614" url="https://sk.wikipedia.org/wiki?curid=85614" title="Lanovka">
Lanovka

Lanovka alebo zriedkavo lanová dráha je dopravné zariadenie plynulej alebo cyklickej dopravy, v ktorom sa ako nosný alebo ťažný prvok využíva lano.
Na Slovensku sa lanovky nachádzajú predovšetkým v horských oblastiach Vysokých Tatier, ale napríklad aj v bratislavskom lesnom parku.
Delenie.
Podľa jazdnej dráhy.
Pre zabezpečenie dopravy je nutná jazdná dráha, ktorá vymedzuje, kade sa bude vozidlo pohybovať a nesie hmotnosť jeho i cestujúcich. Podľa realizácie jazdnej dráhy sa lanovky delia na
Výhodou visutých lanoviek je schopnosť prekonávať väčšie terénne nerovnosti, než kde je možné postaviť koľajnice. Na druhej strane, pozemné lanovky sú všeobecne stabilnejšie a odolejšie voči poveternostným vplyvom (vietor).
Lyžiarsky vlek sa v bežnej reči často za lanovku nepovažuje (väčšinou sa dopravné prostriedky pre lyžiarov delia na vleky a lanovky). Aj v legislatívnej rovine prevádzka lyžiarskych vlekov riadi inými predpismi, ako prevádzka lanoviek. Súvisí to pravdepodobne najmä s rizikami, ktoré s prevádzkou lanoviek súvisia a sú neporovnateľne vážnejšie, než riziká súvisiace s vlekmi.
Podľa vozidla.
Podľa vozidla, ktoré prepravuje cestujúcich, sa lanovky delia na
Podľa obehu vozidiel.
Nevýhodou kyvadlových lanoviek je ich nižšia prepravná kapacita, na trase môžu byť súčasne len dve vozidlá. Na druhej strane, v staniciach vozidlo zastaví a umožní tak pohodlný nástup a výstup cestujúcich. Rýchlosť obežnej lanovky musí byť dostatočne nízka, aby bol nástup a výstup bezpečný, alebo musia vozidlá v stanici spomaľovať (odpájaním vozidiel).
Odpojovací mechanizmus je zložitý a náchylný na poruchy, ktorých dôsledky môžu byť fatálne (nehoda na Skalnatom plese v 90. rokoch 20. storočia). Jedným z riešení, ako zabezpečiť vyššiu prepravnú kapacitu bez nutnosti použiť ho sú lanovky s pulznou prevádzkou. Kabínky sú v skupinkách oddelených väčšími medzerami. Lanovka spomalí alebo zastaví, len keď je skupinka kabíniek v stanici, inak sa pohybuje vyššou rýchlosťou
Podľa funkcie a usporiadania lán.
Laná na lanovke delíme podľa funkcie na:
V závislosti od konštrukcie lanovky môže byť počet jednotlivých lán rôzny a funkcie niektorých môžu byť zlúčené. Najčastejšie sa vyskytujú tieto riešenia:

</doc>
<doc id="85615" url="https://sk.wikipedia.org/wiki?curid=85615" title="Lanová dráha">
Lanová dráha



</doc>
<doc id="85617" url="https://sk.wikipedia.org/wiki?curid=85617" title="Dopravný prostriedok">
Dopravný prostriedok

Dopravný prostriedok je všeobecný názov pre rôzne druhy dopravných zariadení, ktoré sa používajú na prepravu ľudí alebo tovaru.

</doc>
<doc id="85618" url="https://sk.wikipedia.org/wiki?curid=85618" title="Nikefor I. (Byzantská ríša)">
Nikefor I. (Byzantská ríša)

Nikefor I. (iné mená: Nikéforos I., Níkéforos I., Nikeforos I., Nikiforos I.; * okolo 765 Seleukia Pisidská – † 26. júl 811 pri Pliske) bol byzantský cisár, ktorý vládol v rokoch 802 – 811. 
Počas vlády cisárovnej Ireny bol jej hlavným finančným správcom, "logothetom". Za cisára ho vyhlásila 31. októbra 802 skupina dvorských sprisahancov po prevrate, ktorý s vojenskou podporou Irenu zvrhol. Ešte v ten istý deň ho korunovali za cisára. Napriek tomu, že Irene sľúbil, že ju nechá dožiť v jej konštantínopolskom paláci, poslal ju vzápätí do vyhnanstva v kláštore na ostrove Prinkipo (v Marmarskom mori) a potom až na ostrov Lesbos. Irenini úradníci sa rýchlo primkli k novému vládcovi. Počas svojej vlády upevnil cisár Nikefor I. finančný systém ríše, ale okrem výpravy proti Peloponézu viedol neúspešné vojny. Zrejme neuspokojil všetky nádeje sprisahancov.
Vzťah k západnému cisárstvu.
Po Nikeforovom nástupe na trón navrhol Karol Veľký, ktorý bol roku 800 korunovaný za cisára, vzájomné uznanie a legalizáciu dvoch cisárstiev. Nikefor však na jeho návrh nepristúpil a medzi Byzanciou a Frankami začal narastať konflikt. Išlo v ňom o Benátky, jedinú oblasť, kde spolu východná a západná rímska ríša v danej dobe susedili. Roku 806 pripadla benátska oblasť vrátane Dalmácie západnej ríši a v roku 809 začal italský kráľ Pipin, jeden z Karolových synov, ozbrojený boj. K dispozícii mal iba nedostatočné loďstvo, a tak ho Byzantínci donútili stiahnuť sa z lagúny. Potom proklamoval Karol Veľký svoju ochotu uzavrieť s Byzanciou mier. Aj Nikefor už pripúšťal možnosť dohody, pretože jeho ríšu ohrozoval od roku 808 bulharský chán Krum. Uzavrieť ju však už nestačil. 
Víťazstvo pri Patrase.
V čase Nikeforovej vlády bola Byzancia tiesnená nielen Bulharmi na Balkáne, ale aj Arabmi na východnej hranici. Vojensky úspešná bola prakticky len na Peloponéze. V roku 805 dosiahol Nikefor I. svoje jediné, ale veľmi významné vojenské víťazstvo v bitke proti povstaleckým peloponézskym Slovanom pri pevnosti Patras. Na tomto víťazstve sa významne podieľal aj generál Fokas, predok neskoršieho slávneho rodu Fokasovcov. Grécko sa definitívne vrátilo pod vládu Byzancie a začlenilo sa do správneho systému ríše. Cisár potom väčšinu Slovanov z Peloponézu odviedol aj s ich rodinami do Anatólie, kde mali muži slúžiť v armáde, prípadne boli zotročení. Na posilnenie gréckeho obyvateľstva Nikefor na západný Peloponéz a tiež do Tesálie presídlil grécke obyvateľstvo z južnej Itálie, Sicílie, gréckych ostrovov a Anatólie. Malé Slovanské etnikum Milingov a Ezeritov, ktoré tu ostalo sa utiahlo do hôr Erymathosu a Taugetosu a neskôr boli vstrebaní do gréckeho obyvateľstva.
Smrť.
Najväčším zahraničnopolitickým problémom v dobe Nikeforovej vlády bola bulharská ríša, ktorá vtedy dosiahla veľký rozmach za vlády jedného zo svojich najvýznamnejších panovníkov, chána Kruma. Krum sa podieľal ako spojenec Karola Veľkého na rozvrátení ríše Avarov a posunul hranice svojho štátu až k Tise, Karpatom a Dnestru. Na Balkáne sa mu podrobili slovanské kmene v dolnom Pomoraví a získal starobylé mesto Singidunum (od 9. storočia Belehrad). Z obavy pred ďalším posilnením moci Bulharov sa Nikeforovým hlavným cieľom stalo zničenie ich ríše. Podnikol proti ním dve výpravy, ale ani jedna z nich nebola nakoniec úspešná. K ukončeniu prvej výpravy v roku 807 ho prinútili nepokoje v armáde. Odvetou dobyl Krum významnú pevnosť Serdiku (dnes Sofia), a vážne tým ohrozil nedávno zreštaurované byzantské panstvo v Macedónii. Počas druhej, oveľa mohutnejšej výpravy sa Nikeforovi podarilo vyplieniť bulharské hlavné mesto Plisku. Krum žiadal mier, ale Nikefor ho odmietol. Výprava skončila pre víťaza katastrofou. Pri návrate padlo byzantské vojsko v horskej rokline Vărbica do pasce a bolo z väčšej časti pobité. Smrť tu našiel aj cisár, z ktorého lebky si vraj Krum dal vyrobiť zlatom okovanú čašu. Na byzantský trón nastúpil ťažko zranený Nikeforov syn Staurakios.

</doc>
<doc id="85619" url="https://sk.wikipedia.org/wiki?curid=85619" title="Plť">
Plť

Plť je druh plávajúceho dopravného prostriedku určený na cestovanie na vode. Je to najjednoduchší typ lode, charakteristický absenciou trupu a zväčša nemajú okraje. Tradičné a primitívne plte sú konštruované z dreva alebo trstiny. Moderné plte sú trvácne, viacvrstvové, vyrobené z prefabrikovanej gumy. 
Plte na Dunajci, Váhu, Orave.
Tradične sa plte na Slovensku používali pri splavovaní dreva na jeho spracovanie i na niektoré prepravné účely. Turistickú plavbu tradičnou plťou možno zažiť na Dunajci, Váhu, Orave atď. 

</doc>
<doc id="85620" url="https://sk.wikipedia.org/wiki?curid=85620" title="Prenoceratops">
Prenoceratops

Prenoceratops bol malý bylinožravý dinosaurus, primitívny zástupca skupiny Ceratopsia. Známy je z dobrých pozostatkov mladých jedincov, zatiaľ však bola v literatúre opísaná len lebka. Žil pred približne 75 miliónmi rokov na území dnešnej Montany (USA).
Opis.
Necelé tri metre dlhý Prenoceratops patril medzi primitívne rody ceratopsov (v preklade „rohatých tvárí“). Nemal výrazné rohy, ani kostený golier. Disponoval však silným zobákom a typickým znakom všetkých marginocefalovcov (okrem ceratopsov tak napr. aj pachycefalosaurov) - vytŕčajúcimi lícnymi kosťami. Prenoceratops svojím výzorom silne pripomínal Leptoceratopsa. Prenoceratops však mal relatívne dlhší kostený golier a nižšiu, pretiahnutejšiu lebku.
Objav a druhy.
Prenoceratops bol opísaný Brendou J. Chinneryovou v roku 2004 a je doteraz jediným leptoceratopsidom, opísaným z hromadného náleziska.
Rod dnes zahŕňa jediný druh - "P. pieganensis"
Klasifikácia.
Prenoceratops patrí medzi ceratopsy, skupinu bylinožravých dinosaurov s papagájovitými zobákmi, ktorým sa darilo v Severnej Amerike a Ázii počas obdobia vrchnej kriedy, ktorá skončila zhruba pred 65 miliónmi rokov. V rámci infraradu Ceratopsia patrí do čeľade Leptoceratopsidae, pomenovanej na základe rodu Leptoceratops.
Potrava.
Rovnako ako všetky ostatné rohaté dinosaury, bol aj Prenoceratops bylinožravec. Keďže krytosemenné rastliny boli ešte v tomto období menej hojné ako dnes, je možné, že sa tento dinosaurus živil relatívne hojnými papradinami, cykasmi a ihličnanmi. Svojim silným zobákom bol schopný obštipkávať aj silné konáre a výhonky.

</doc>
<doc id="85622" url="https://sk.wikipedia.org/wiki?curid=85622" title="Rozvod">
Rozvod

Rozvod môže znamenať:

</doc>
<doc id="85623" url="https://sk.wikipedia.org/wiki?curid=85623" title="Estónska hymna">
Estónska hymna



</doc>
<doc id="85624" url="https://sk.wikipedia.org/wiki?curid=85624" title="Chazmosaurus">
Chazmosaurus

Chazmosaurus (lat. "Chasmosaurus") bol 5-6 metrov dlhý bylinožravý dinosaurus vážiaci okolo 3 ton. Známy je z dobrých pozostatkov troch druhov. Žil pred 76 až 72 miliónmi rokov na západe dnešnej Kanady.
Opis.
Tento štvornohý rohatý dinosaurus predstavoval zástupcu podčeľade Ceratopsinae, niekedy nazývanej aj Chasmosaurinae. Mal tak kostený golier dlhší než ostávajúcu časť hlavy, pomerne nízku lebku a dva nadočnicové rohy dlhšie než roh nosový. Kostený golier chazmosaura bol na hranách pokrytý malými kostenými výrastkami, ktoré boli najväčšie v horných rohoch goliera. Disponoval tiež znakmi typickými pre všetky veľké ceratopsy – disponoval krátkym chvostom, silným zobákom a vytŕčajúcimi lícnymi kosťami. V rámci podčeľade Ceratopsinae bol najbližšie spríbuznený s rodom Pentaceratops a Agujaceratops, ktorého v minulosti považovali za druh chazmosaura (C. mariscalensis).
Rod chazmosaurus patrí medzi hŕstku dinosaurov, ktoré poznáme aj z odtlačkov kože (medzi ďalšie patria napríklad Microraptor, Carnotaurus, Edmontosaurus). Na základe týchto skamenelín vieme, že v koži mal chazmosaurus veľký počet malých kostených hrčiek. 
Druhy.
Chazmosaurus je dnes známy z troch druhov (štvrtý získal vlastné rodové meno – "Agujaceratops") – "Chasmosaurus belli", "C. russelli" a "C. irvinensis". Hojný druh C. belli sa vyznačoval dvoma formami, dlhorohou a krátkorohou. Tieto rozdiely možno zapríčinil sexuálny dimorfizmus. Chasmosaurus russelli sa, nerátajúc detaily stavby lebky, odlišoval od druhu C. belli väčšími telesnými rozmermi a dlhším nosovým rohom. C. irvinensis predstavoval zvláštny druh, nemal totiž nadočnicové rohy. Ďalším jeho znakom boli zmenšené odľahčovacie otvory v kostenom golieri. 

</doc>
<doc id="85625" url="https://sk.wikipedia.org/wiki?curid=85625" title="Eset (firma)">
Eset (firma)



</doc>
<doc id="85629" url="https://sk.wikipedia.org/wiki?curid=85629" title="Rozvodový mechanizmus">
Rozvodový mechanizmus

Rozvodový mechanizmus, skrátene rozvod, je časť strojného zariadenia používaná najčastejšie pri piestových strojoch, ktorá zabezpečuje:
Rozdelenie.
Rozvody sa delia podľa princípu práce a konštrukčného riešenia:
Funkcia.
Bez ohľadu na konštrukčné riešenie je hlavnou funkciou rozvodu cyklicky počas práce stroja vo vhodnom okamihu spojiť pracovný priestor valca s okolitým prostredím alebo priestorom iného spolupracujúceho zariadenia (napríklad turbodúchadlo) tak, aby bol umožnený prietok pracovnej látky. a vo vhodnom okamihu toto spojenie prerušiť a nepriepustne uzavrieť pracovnú látku vo valci stroja.
Pri mechanických rozvodoch sú okamihy otvorenia a zatvorenia rozvodu zviazané s polohou kľukového hriadeľa. Najčastejšie ide o pevné spojenie a pravidlo práce rozvodu sa nazýva časovanie rozvodu. Pri stacionárnych motoroch, ktoré môžu pracovať v jednom optimálnom bode je možné navrhnúť prácu rozvodu optimálne.
Pri vozidlových motoroch, ktoré pracujú v širokom rozsahu prevádzkových podmienok je žiaduce prispôsobovať časovanie rozvodu týmto podmienkam. Takéto riešenie je konštrukčne možné, pri motoroch s ventilovým rozvodom sa nazýva variabilné časovanie ventilov.
Zdroje.
Trnka J., Urban J.: "Spaľovacie motory". Alfa Bratislava, 1992.

</doc>
<doc id="85630" url="https://sk.wikipedia.org/wiki?curid=85630" title="Samos (ostrov)">
Samos (ostrov)

Samos (po grécky "Samos" - „borovicový ostrov“; staršie názvy Kyparissia - „Cyprusový ostrov“; Phillas - „Listnatý ostrov“ , Parthenia - „Panenský ostrov“ a Parthenoaroussa) je ostrov v Egejskom mori na juhovýchode Grécka v blízkosti brehov Malej Ázie. Východná časť ostrova je od tureckej pevniny oddelená širokou morskou úžinou.
Charakteristika.
Ostrov má dĺžku , šírku a rozlohu asi s najvyšším vrchom Vigla (), ktorý je súčasťou pohoria "Kerketeus", ktoré bolo v stredoveku nazývané "Cercetus". Hlavné mesto ostrova je Vathy, celým názvom Limín Vathéos (; ). Podobne ako mnoho ostrovných hlavných miest je "Vathy" nazývané aj ako "mesto Samos". Ostrov má približne 42 000 obyvateľov.
Západný cíp ostrova sa niekedy volal "Kantharion" ("Kap Domenikos"), východný "Poseidion" ("Kap Gatos"; dnes "Posidónio", Ποσειδώνιο) a južný "Kap Kolonna". Samos je bohatý na prírodné krásy v porovnaní s ostatnými Gréckymi ostrovmi, má výdatné zdroje vody, hoci najdlhšia rieka nie je dlhšia ako . Typické produkty ostrova sú tabak, víno, olivový olej a citróny.
Podnebie.
Počas letných mesiacov často fúka silný vietor (Meltemi), prevažne zo severovýchodu, ktorý zmierňuje letné horúčavy.
Voda v Egejskom mori dosahuje v júli a auguste 2526 stupňov. Teplota vzduchu dosahuje v júli v priemere 32, v auguste 31 stupňov, občas teploty vystúpia na 3538 stupňov. 

</doc>
<doc id="85632" url="https://sk.wikipedia.org/wiki?curid=85632" title="Samos">
Samos

Samos môže byť:

</doc>
<doc id="85633" url="https://sk.wikipedia.org/wiki?curid=85633" title="Džunka">
Džunka

Džunka je jedna z najstarších plachetníc sveta. 
Jej vznik sa odhaduje na prelom starého a nového letopočtu. Jej charakteristickým znakom sú plachty z ryžovej alebo bambusovej rohože, ktoré sú upevnené bambusovými lištami. Polotvrdé plachty jej dávajú väčšiu rýchlosť. Od svojho vzniku do súčasnosti sa takmer nezmenila. Názov pochádza z malajského „donk“ (veľká loď). Má aerodynamický tvar lodného trupu v plavebnej rovine. 
Koncom 13. storočia Marco Polo sa preplavil z Číny do Perzského zálivu. Európania ho považovali za klamára, lebo nechceli uveriť ani jednej z jeho správ o veľkosti tejto lode, ktorá mala nosnosť 400 t.
Čínske džunky predbehli európske lode v používaní zadného plutvového kormidla. Mali ho mnohými dierkami prevŕtané, aby sa dalo lepšie ovládať a tiež aby bolo účinnejšie.

</doc>
<doc id="85635" url="https://sk.wikipedia.org/wiki?curid=85635" title="Tenorio">
Tenorio

Tenorio je stratovulkanický komplex, ktorý pozostáva z troch kužeľov ("Barrera", "Montuzema" a "Olla de Carne") a dómu, ktorý leží na južnom konci pohoria Guancaste v Kostarike.
Sopka až na fumarolickú aktivitu nie je činná, aj keď existujú početné dôkazy o jej aktivite v starších dobách. V roku 1816 bola hlásená erupcia, ale expedícia k vulkánu v roku 1864 celú vec zmietla zo stola, nakoľko všetky krátery aj vrchol sopky boli husto porastené, bez akýchkoľvek vonkajších prejavov erupcie.

</doc>
<doc id="85636" url="https://sk.wikipedia.org/wiki?curid=85636" title="Turrialba (sopka)">
Turrialba (sopka)

Turiallba je názov najvyššieho stratovulkánu nachádzajúceho sa na východe Kostariky. 3 340 m vysoký stratovulkán je tvorený bazaltovo - dacitovými horninami. Na vrchole sa nachádzajú tri krátery, v jednom z nich sú aktívne fumaroly. Prvé erupcie sú datované na 3500 rokov, odvtedy sopka eruptovala viackrát (z toho bolo päť väčších explozívnych erupcií). Od roku 1866 je sopka nečinná, jediným prejavom sú vyššie spomínané fumaroly.

</doc>
<doc id="85637" url="https://sk.wikipedia.org/wiki?curid=85637" title="Virtuálna privátna sieť">
Virtuálna privátna sieť

VPN (anglicky: virtual private network) je počítačová sieť na prepojenie počítačov na rôznych miestach internetu do jednej virtuálnej počítačovej siete. Aj keď počítače môžu byť vo fyzicky nezávislých sieťach na rôznych miestach sveta, prostredníctvom virtuálnej privátnej siete medzi sebou môžu komunikovať, ako keby boli na jednom sieťovom segmente.
Prostredníctvom VPN sa dá zaistiť napríklad pripojenie firemných notebookov kdekoľvek na internete do firemného intranetu (vnútornej firemnej siete). Na prepojenie treba VPN server, ktorý má prístup na internet a intranet (môže slúžiť len pre jedného klienta, alebo ako hub a prijímať spojenie od viacej klientov), VPN klient, ktorý sa cez internet pripojí k serveru a prostredníctvom nej potom do intranetu. VPN server potom plní v podstate funkciu sieťovej brány.
Okrem využitia vo firemných intranetoch je VPN stále populárnejšie medzi bežnými používateľmi. Prepojenie pomocou VPN umožňuje bezpečné a anonymné surfovanie na verejných wi-fi sieťach, ktoré sú častokrát nezabezpečené. Z nezabezpečených sietí môžu hackeri získavať dáta používateľov o tom, čo na počítači robia, aké stránky navštevujú a aké prístupové heslá používajú, čím získavajú prístup k ich digitálnej identite.
VPN sa často používa aj na zmenu geografickej polohy v miestach, kde existujú obmedzenia pri surfovaní na internete. Ide napríklad o obmedzenia streamovania videí, rýchlosti sťahovania alebo prístupu na sociálne siete.
Zovšebecnením VPN je sieťové tunelovanie, keď sa prostredníctvom štandardného sieťového spojenia vytvorí virtuálna linka medzi dvoma počítačmi, v rámci ktorej sa potom dá nadviazať ďalšie sieťové spojenie.
Poskytovatelia VPN.
V súčasnosti sa bežne využívajú externé VPN služby, ktoré ponúkajú bezplatné a platené verzie. Pri bezplatných verziách existujú rôzne obmedzenia ako sú menšia rýchlosť, menší počet serverov alebo reklamy. Medzi najznámejších poskytovateľov VPN patria spoločnosti: Mullvad, Surfshark, NordVPN, CyberGhost VPN, PureVPN alebo VyprVPN.

</doc>
<doc id="85638" url="https://sk.wikipedia.org/wiki?curid=85638" title="Papyrus (výrobok)">
Papyrus (výrobok)

Papyrus je jeden z predchodcov dnešného papiera, výrobok z drene papyrusovej rastliny šachor papyrusový ("Cyperus papyrus"), ktorá rastie až do výšky 5 metrov a kedysi bola veľmi rozšírená v Egypte v delte Nílu. 
Prvé poznatky o používaní papyrusu sú z Egypta (prinajmenšom od obdobia prvej dynastie), ale značne sa používal aj v stredozemnej oblasti, dokonca aj vo vnútrozemských častiach Európy a juhozápadnej Ázie.
Ako materiál na písanie sa používal od polovice 4. tisícročia pred kr. v Egypte. Odtiaľ sa používanie papyrusu rozšírilo do celého Stredomoria, kde od 6. storočia po Kr. nahradzoval (drahý) pergamen. Pápežská kancelária ho používala ako jediný materiál na písanie až do 11. storočia. Od 13. storočia papyrus všade nahradil papier, pretože bol lacnejší.

</doc>
<doc id="85639" url="https://sk.wikipedia.org/wiki?curid=85639" title="Papyrus">
Papyrus

Papyrus môže byť:

</doc>
<doc id="86546" url="https://sk.wikipedia.org/wiki?curid=86546" title="Roman IV.">
Roman IV.

Roman IV. Diogenes (* cca. 1030† leto 1072) bol byzantským vojvodcom a neskôr v rokoch 1067–1071 cisárom.
Na byzantský trón sa dostal svadbou s cisárskou vdovou Eudokiou, ktorej prvým manželom bol Konštantín X.. Ríša bola v to čase vážne ohrozená útokmi talianskych Normanov zo západu a seldžuckých Turkov z východu. Okrem toho prejavovali odstredivé tendencie podmanené slovanské národy na Balkáne (Bulhari, Srbi).
Vojna so Seldžukmi sa stala pre Romana osudnou. Po dvoch víťazných bitkách jeho vojská v auguste 1071 utrpeli ťažkú porážku pri Mantzikerte a cisár bol zajatý. Čoskoro sa mu však podarilo uzavrieť s tureckým náčelníkom Alp Arslanom celkom výhodný mier, ktorým sa zaviazal zachovať dovtedajší stav, to znamená potvrdil Seldžukom zisky z ich výbojov, a zaplatiť vyššie peňažné čiastky. Potom bol zo zajatia prepustený. V Konštantínopoli proti nemu hneď potom, ako prišli správy o výsledkoch bitky vystúpila opozícia a za cisára vyhlásila Michala VII., syna Konštantína X. Medzi novým panovníkom a Romanom IV. došlo k občianskej vojne, počas ktorej bol Roman zajatý a oslepený. Krátko na to zomrel.

</doc>
<doc id="86550" url="https://sk.wikipedia.org/wiki?curid=86550" title="Velvet Revolver">
Velvet Revolver

Velvet Revolver bola rocková superskupina zložená z troch bývalých členov skupiny Guns N’ Roses – Slasha, Duffa McKagana a Matta Soruma (tiež hral v The Cult), Scotta Weilanda, bývalého speváka skupiny Stone Temple Pilots a Dave Kushnera, bývalého gitaristu skupiny Wasted Youth.
História skupiny.
Traja bývalí členovia hardrockovej skupiny Guns N’ Roses – Slash (gitara), Duff McKagan (basgitara) a Matt Sorum (bicie) – zahrali v roku 2002 na charitatívnom koncerte pre hudobníka Randyho Castilla. Po zistení, že medzi nimi stále koluje určitá „chémia“ sa rozhodli založiť novú skupinu. Keď Izzy Stradlin odmietol pozvanie, najali gitaristu Dava Kushnera, ktorý predtým hrával v skupinách Wasted Youth a Dave Navarro. Kushner chodil do školy so Slashom a tiež hral s McKaganom v skupine Loaded, kde hral tiež naposledy ako sa pripojil k VR. Kvarteto sa zatiaľ predstavovalo pod dočasnou prezývkou The Project než si vymysleli nový názov.
Potom sa rozhodli najať speváka s pomocou káblovej stanice VH1, ktorá natáčala celý proces. Mnoho spevákov sa zúčastnilo konkurzov, vrátane Kanaďana Todda Kernsa (bývalý spevák – Age of Electric), ďalej Josh Todd (Buckcherry), Sebastian Bach (Skid Row), Kelly Shaefer (Atheist/Neurotica) a Travis Meeks (Days of the New), ale neuspeli. Scott Weiland, ktorý bol Duffovým kamarátom, počul materiál, čo stihli dať dokopy a sám sa im navrhol ako ich nový spevák. Súhlasili.
Slash navrhol názov Revolver a Weiland pridal ešte Black Velvet. Slash si myslel, že by to bolo veľmi podobné Stone Temple Pilots a tak názov skrátili na Velvet Revolver. Mnohí si myslia, že názov Velvet Revolver je slovná hračka skupiny Guns N’ Roses, kde Revolver je paralelné k Guns (pištole) a Velvet (zamat) je tiež jemný v porovnaní s Roses (ruže). Ďalší vysvetlenie je, že Velvet Revolver je prejav úcty a protiklad newyorskej proto-punkovej skupiny The Velvet Underground, ktorej prezývka je mierny výraz pre vagínu, kým Velvet Revolver (ako punkoví priekopníci Sex Pistols) je narážka na penis.
Velvet Revolver nahrali svoj prvý singel „Set Me Free“ pre soundtrack k filmu "Hulk" v roku 2003 a tiež boli zodpovední za novú verziu piesne „Money“ od Pink Floydu, ktorá sa vyskytla vo filme "Lúpež po taliansky". Skupina v júni 2003 odohrala svoj prvý koncert v El Rey, Los Angeles. Nahrali tiež svoj debutový album "Contraband". V druhej polovici roku 2003 mali problémy s jeho nahrávaním kvôli Weilandovým obvineniam z brania drog a musel podstúpiť rehabilitáciu.
Marketingová kampaň na začiatku vydania albumu bola zameraná na predstavenie skupiny v programe Frontline (PBS) s názvom "The Way the Music Died", ktorý obsahoval rozhovory s členmi a producentmi.
"Contraband" vyšiel v júni 2004, debutoval na prvom mieste v hudobnom rebríčku "Billboard", na jedenástom mieste v britskom album charte a na austrálskom sa umiestnil na druhej pozícii. Prvý singel „Slither“ dosiahol vrchol na svetovom modernom rockovom rebríčku v júni, keď bol prvý v Billboard Mainstream Rock Tracks chart a piaty v Modern Rock Tracks chart. Slither, tiež nahrali k nemu svoj prvý videoklip, sa umiestnil na 64. mieste v Billboard Hot 100, v top 20 vo Fínsku, top 40 v európskom zmiešanom hudobnom rebríčku, v Kanade a Austrálii. Odvtedy vydala skupina ďalšie tri single: baladu „Fall to Pieces“, hardrockové „Dirty Little Thing“ a „Come On Come In“, ku ktorým tiež natočili videoklipy. „Fall to Pieces“ mala nielen úspech na rockových rádiách, ale tiež na rádiách s modernou hudbou. Skupina následne odmietla turné s KISS po zistení, že tiež Poison by boli súčasťou turné. Členovia Poison boli voči nim zaujatí.
V auguste 2005 sa predalo vyše 2 milióny albumov v USA a turné na podporu Contrabandu dosahovalo svetové rozmery. Skupina vystupovala v Amerike aj v Európe už dvakrát a tiež sa objavila v Austrálii a v Japonsku. Na jar 2005 mala kapela niekoľko vystúpení v Kanade rovnako ako v Amerike. Okrem toho, zamýšľali byť predkapelou Black Sabbath na ich európskom koncerte pred dokončením svojho druhého albumu.
Velvet Revolver tiež na Live 8, kde zahrali piesne „Do It For the Kids“, „Fall to Pieces“ a „Slither“. Ale len „Fall to Pieces“ sa objavuje na Live 8 DVD.
V roku 2005 časť z ich piesne „Dirty Little Thing“ vsunolo štúdio Universal Studios do ďalšieho filmu xXx.
Skupina tiež nahrala pieseň "Come On, Come In" pre film Fantastická štvorka.
V roku 2005 ohlásili nahrávanie druhého albumu, ktorý by mal vyjsť v roku 2006. V decembri 2005 skupina prezradila názov pripravovaného albumu – "Libertad" (v španielčine to znamená sloboda).
Tento názov Libertad druhého albumu ostal aj v koncovej podobe keď album vyšiel v roku 2007. Ale album by vyšiel aj skôr ak by skupina mala lepšieho producenta ako bol v tej danej chvíli Rick Rubin. Rick robil všetko čo sa len dalo, ale albumu a skupine sa venoval hodinku polhodinku raz za 2 – 3 týždne, sťažuje sa skupina na čele so Slashom. Až prišla chvíľa a Rick bol minulosťou a nový producent Brendan O´Brien začal poriadne makať so skupinou. Brendan podľa slov Slasha je vynikajúci hudobník a tak si dané skladby spolu so skupinou zahral, následne ich zjednodušil keďže niektoré skladby boli zložité. V lete roku 2007 album zazrel svetlo sveta. Členovia boli novinkou nadšení i keď album nedosahoval takú údernosť ako debut.
Prvý singel She Builds Quick Machines bol prvou ránou albumu a album prezentoval v rockovom štýly. K danej piesni vznikol aj klip s kovbojskou tematikou, kde skupina zachraňuje anjela slobody niekde na divokom západe. Druhý singel mal byť napodobeninou Fall To Pieces pod názvom The Last Fight. Tento singel nebol tak dobrý (poznámka autora: daná pieseň ma uchvátila a myslím si, že nie je takým prepadákom ako to hodnotia kritici), ale v rádiach zaznamenal tiež úspech. Ďalšie piesne ako napr. Let It Roll, Get Out The Door, vynikajú dobrými riffmi a skvelou melódiou. Taktiež na albume sa objavili piesne s temnejšou tematikou ako už spomínané The Last Fight, The American Man, Just Sixteen. Pieseň Can´t Get It Out Of My Head bolo produkovaná na prianie producenta O´Briena. Posledná pieseň albumu je Gravedancer ladená v country štýlu. Ako skupina dodáva album je slobodní ako samotní hráči oslobodení od drôg, alkoholu, zameraní len na hru ktorá im prináša radosť do života. Scott priznáva:"Už nepíše texty o krízach, smútku, alkohole či drogách!"
Po vydaní albumu vyráža skupina na turné, ktoré je začiatkom rozpadu VR. Koncerty prebiehajú podľa plánu, ale v skupine začína panovať nepokoj medzi bubeníkom Mattom a spevákom Scottom. Dodnes nie je presné čím vznikli problémy, ale najskôr to bude opätovným drogovaním frontmana Scott Weilanda. A tak na začiatku roku 2008 je odohraných pár koncertov, do kedy to ide. Marec 2008 skupina mediálne ohlási, že Scott Weiland už nie je spevákom Velvet Revolver. Dôvod je neustála nedochvíľnosť na skúšky, drogy a alkohol. Ako som sa dočítal v jednom zahraničnom nemenovanom časopise, kde bol rozhovor s Duffom a Slashom, Scott prepadol drogám a už sa nekontroloval. Skúšky pred koncertom vynechával, prípadne prišiel opitý či zdrogovaný. V rozhovore uvádzajú, že pred jedným koncertom ho našli zdrogovaného na pláži a následne koncert odspieval Duff.
Po rozchode so Scottom (Scott Weiland ohlasuje reunion Stone Temple Pilots, ale až po odvykacej kúre) VR začínajú hľadať novú tvár za mikrofón. Hľadanie prebieha cez internet, kde vzniká portál na príspevky. Počas hľadania nového hlasu sa skupina pripravuje na tretí album. Ale hľadanie nemá dobrý koniec. Koncom roku 2008 Slash ohlasuje prípravu na svoj sólový album s mnohými legendami rockovej a metalovej scény. Ale dodáva, že VR nekončí a tretí album určite vyjde. Túto správu potvrdil aj Matt Sorum spolu s Duffom McKaganom.
Momentálne je 07.01.2009 a skupina dodnes nemá nového speváka, i keď bolo avizovaných mnoho adeptov. Dúfajme spolu so skupinou, že správny hlas sa nájde, alebo za mikrofón sa postaví Duff McKagan, len aby rockeri akých s danými kvalitami, v poslednom čase niet pokračovali naďalej v dobrej hudbe.

</doc>
<doc id="86551" url="https://sk.wikipedia.org/wiki?curid=86551" title="Laptop">
Laptop

Laptop alebo notbuk (staršie: notebook) je označenie pre stredne ťažké prenosné počítače s integrovanou základnou jednotkou, monitorom a klávesnicou; podrobnosti pozri v nasledovnej časti Definície.
Definície.
Prehľad.
Laptop v širšom zmysle / notbuk v širšom zmysle:
Laptop.
Laptop (doslova z angl. "laptop computer" = „počítač na vrch lona“) je v širšom zmysle prenosný počítač s hmotnosťou cca od 1 (2) kg do 5 (6) kg (prípadne aj vyššie), ktorý má integrovanú základnú jednotku, LCD monitor a klávesnicu do jedného celku (podľa niektorých zdrojov okrem tablet PC); niekedy sa dodáva, že má mať taký tvar, aby ho bolo možné použiť na kolenách. V užšom zmysle sa ako laptop označuje len takýto počítač, teda iný ako notbuk, subnotebook či netbook (čo spravidla predovšetkým znamená, že laptop váži viac ako 3 (4) kg).
Laptop v širšom zmysle má najčastejšie tvar (relatívne nízkej) škatule, pričom môže byť:
Výraz laptop ako taký sa prvýkrát použil na označenie počítača Gavilan SC v roku 1983/84, ale možno ho ako generický výraz použiť aj na staršie modely. Prvé laptopy vyžadovali externé napájanie, neskôr boli vybavené (aj) batériami.
Notbuk.
Podľa viacerých zdrojov bol prvým notbukom NEC UltraLite, ktorý bol predstavený na výstave COMDEX v októbri 1988 v New Yorku. Pri jeho uvedení v roku 1988 bol označovaný ako „laptop“ avšak už v roku 1989 bol prirovnávaný k notbuku (slovensky: poznámkový blok), na čo nadväzovala aj jeho neskoršia propagácia. NEC Ultralite vážil aj s baterkami 5 libier, teda 2,268 kg a stál okolo 3 000 dolárov. Pojem notbuk (angl. notebook) spopularizovala v rovnakom období firma Toshiba ako marketingové označenie pre svoje hmotnostne ľahšie výrobky, aby sa tak odlíšili od starších, ťažších nazývaných laptop. Názov pochádza z toho, že počítač je taký malý a ľahký, že sa rozmermi podobá na zápisník poznámok (anglicky: notebook) veľkosti približne rozmeru A4. Výraz sa veľmi rýchlo ujal a došlo k pokusom odlíšiť notbuk od pojmu laptopu aj na základe technických kritérií, napr.:
Nakoniec sa (tak ako to bolo pôvodne aj myslené) ale presadilo veľkostné a váhové kritérium. Za notbuk (v užšom zmysle slova) teda považujeme prenosný počítač s hmotnosťou do 3 (4) kg, ktorý má integrovanú základnú jednotku, LCD monitor a klávesnicu do jedného celku (podľa niektorých zdrojov okrem tabletového počítača (označovaného ako tablet PC na rozlíšenie od grafického tabletu) ďalej len tablet. Niekedy sa ako kritérium uvádzajú (aj alebo alternatívne) rozmery: notbuk má mať rozmery maximálne približne formátu A4 a hrúbku niekoľko centimetrov.
Laptop vs. notbuk v súčasnosti.
Hoci to na definícii notbuku ako takého nič nemení, niektoré zdroje formálne považujú notbuk za podtyp laptopu (pozri vyššie laptop v širšom zmysle), iné za samostatný typ prenosného počítača (pozri vyššie laptop v užšom zmysle). V prvom prípade sú teda dnešné notbuky zároveň laptopmi, v druhom prípade sa laptopy v prvej polovici 90. rokov (keď všetky predávané prenosné počítače vážili už menej ako 4 kg) prakticky prestali vyrábať.
Slovo notbuk vzniklo v roku 1988, a preto je možné zvažovať ako nevhodné použitie označenia notbuk pred rokom 1988.
Napokon treba dodať, že niekedy sa pojem notbuk (v širšom zmysle) považuje jednoducho za synonymum pojmu laptop (v širšom zmysle). Ale vzhľadom na to, že dnes má veľká väčšina laptopov (v širšom zmysle) podobu notbuku (v užšom zmysle), je ťažko rozlíšiť či ide o úplné synonymá alebo len výsledok faktu, že dnes sú na trhu prakticky len notbuky (v užšom zmysle).
Konvertibilné, hybridné, 2-in-1, detachable.
Najnovšie trendy konvergencie technológií prenosných počítačov podnietili vznik viacerých zariadení s kombinovanými funkciami niekoľkých, predtým samostatných typov prístrojov. Sú to zariadenia, ktoré majú vlastnosti aj tabletov aj notbukov. Všetky tieto prístroje majú dotykový displej navrhnutý tak, aby užívateľ na nich mohol pracovať aj v režime tabletu a to buď pomocou viacdotykového ovládania (multi-touch gestá) alebo pomocou dotykového pera (stylusu). Súhrnne sa takéto počítače volajú "2-in-1 PC" (dva v jednom) často sú však nazývané aj v slovenčine len "2-in-1". Na rozdiel od tabletov a phabletov (smartfónov s väčším displejom) sa vyznačujú tým, že obsahujú desktopový operačný systém, schopný spúšťať aplikácie v oknách. Môžu mať konvertibilnú alebo hybridnú formu:
"Konvertibilné" sú zariadenia, na ktorých pohybom hardvérovej klávesnice možno zmeniť jej polohu alebo ju skryť a tak zmeniť (angl. convert) celkovú konfiguráciu. Klávesnicu (vzhľadom k displeju) na takýchto zariadení možno preklápať, otáčať (napr. použiť ako stojan pre premietanie videí na displeji) alebo úplne zasunúť (teda notbuk zmeniť na tablet).
"Hybridy" alebo "hybridné" majú mechanizmus úplného oddelenia klávesnice a vzhľadom k tomu majú všetky dôležité súčasti umiestnené v časti s displejom. Bez klávesnice slúžia ako tablet a s klávesnicou ako notbuk s dotykovou obrazovkou.
Charakteristika.
"O subnotebooku a netbooku pozri podrobnejšie články subnotebook a netbook."
Použitie.
Notbuky dnes používame na rovnaké úlohy ako stolné počítače. V súčasnosti nie sú cenové rozdiely medzi stolným počítačom a notbukom podstatné a aj preto v roku 2010 sa predalo asi o tretinu viac notbukov ako stolných počítačov Notbuky z funkčného hľadiska majú integrované komponenty s rovnakými funkciami ako stolné počítače, komponenty však nie sú zámeniteľné. Notbuk používa vlastné typy vnútorných portov, vonkajšie porty sú rovnaké ako pri „stolovom osobnom počítači PC“ len ich býva menej. Komponenty v notbukoch sú miniaturizované a optimalizované z hľadiska spotreby energie. Notbuky používajú na zobrazovanie zabudovaný LCD alebo LED displej, ako optickú mechaniku používajú slim DVD mechaniku, štandardom pre pamäť je SO-DIMM modul, procesor je obvykle vo verzii mobile s optimalizovanou spotrebou a variabilnou pracovnou frekvenciou, klávesnica je obvykle vo verzii slim, ako ovládač kurzora sa používa touchpad (v starších modeloch trackball resp. trackpoint) s možnosťou pripojenia myši a externej (veľkej) klávesnice cez USB port.
Napájanie.
Najdôležitejším rozdielom medzi stolným počítačom a notbukom je práca na zabudovaný zdroj elektrickej energie. Zdrojom energie pre notbuk je akumulátor (nie je podmienka) s možnosťou napájania napájacím adaptérom zo siete 230V (malý interný alebo externý spínaný zdroj). Pomocou neho je umožnené nabíjanie akumulátora. Výdrž akumulátora sa pohybuje od 1 hodiny po 12 hodín. Niekedy je možné vymeniť iný modul (napr DVD mechaniku) za ďalší akumulátor. Používa sa obvykle akumulátor typu Li-Ion, v starších typoch NiMH, alebo NiCd. Budúcnosťou je SCiB akumulátor. Napätie adaptéra býva 12 až 19 voltov a preto je možné napájať notbuk aj z 12 V zásuvky automobilu. Životnosť akumulátora je asi 3 až 5 rokov (tisíce nabíjacích cyklov), cena akumulátora je 10 – 30% ceny notbuku.
Časti.
Časti notbukov sú menšie, ľahšie alebo inak prispôsobené než zodpovedajúce časti stolných osobných počítačov:
Výkon.
Stolové počítače prekonávajú notbuky vo výkone, pretože nie sú obmedzované rozmermi ani spotrebou energie. V minulosti sa nové technológie vyvíjali pre stolové počítače a do notbukov sa miniaturizovali a optimalizovala sa spotreba energie, čo trvá nejaký čas. V posledných rokoch sa rozdiel vo výkone v cenových kategóriách stredného prúdu vyrovnal a notbuky dosiahli predaje stolových počítačov. Pre kancelárske aplikácie poskytujú dostatočný výkon oba typy systémov. Pre špecializované grafické alebo výpočtovo náročné operácie poskytujú lepší výkon stolové počítače. Tak ako nemá zmysel prevádzkovať server na notbuku, nemá zmysel prenášať so sebou stolový počítač.
Zvyšovanie výkonu (upgrade).
Zvyšovanie výkonu je silne obmedzené – obvykle je možné rozšíriť RAM (doložením ďalšieho modulu, alebo výmenou starého) a vymeniť pevný disk. V niektorých modeloch je možný upgrade grafickej karty (MXM, Axiom) a (teoreticky) procesora. Teoreticky, pretože počas životnosti notbuku sa vystrieda viacero generácií (soketov) procesorov a keď príde na upgrade, tak sa už daný typ CPU nevyrába. Viacero notbukov obsahuje MiniPCI slot, ale ten obvykle nie je určený na použitie koncovým používateľom. Pretože sú takmer všetky komponenty integrované na špeciálne navrhnutej základnej doske, aby sa ušetrilo miesto, sa notbuky opravujú zložito. Náhradné diely na notbuky (napr. displej, matičná doska) stoja takmer toľko, ako celý nový notbuk. Odporúča sa preto predĺžiť záruku na 3 roky (niektorý výrobcovia poskytujú za úplatu) a po záruke už notbuk neopravovať, ale vymeniť. Cenový vývoj (neustály pokles ceny) tomuto dáva za pravdu.
Internet.
Notbuky nie sú štandardne – podobne ako stolné počítače – vybavené pripojením na internet. Sú vybavené portami a sieťovými pripojeniami, ale internetové pripojenie samotné si je nutné dokúpiť. Pre notbuk používaný v domácom (firemnom) prostredí je možné pripojiť do siete prostredníctvom internetovému routeru pomocou WiFi (pripojenie k AP), sieťovým káblom (TP), alebo bluetooth pripojením. Mimo budovy je sa možné pripojiť na miestach pokrytých WiFi signálom s internetovým pripojením – hotspot. V niektorých mestách sú miesta s verejne dostupným pripojením (zdarma, určené hlavne pre turistov a návštevníkov mesta), alebo takéto pripojenie poskytujú prevádzkovatelia internetových kaviarní. Vyslovene mobilné pripojenie je možné dosiahnuť len využitím GSM siete (ako mobilný telefón). Je však potrebné mať GSM modem (externý na USB, alebo ako PC karta (PCMCIA karta)), s predplatenou službou, ktorú poskytuje mobilný operátor (T-Mobile, Orange, O2).
História.
Prenosné počítače (1976 – 1984).
Predtým ako boli laptopy technicky realizovateľné, boli navrhnuté podobné koncepty, z ktorých treba spomenúť Dynabook od Alana Kaya, vyvinutý v Xerox PARC na začiatku sedemdesiatych rokov 20. storočia. Dynabook poslúžil ako vzor pre prvý prenosný prototyp osobného počítača Xerox NoteTaker z ktorého v Xerox PARC v Palo Alto, Kalifornia, v roku 1976 bolo vyrobených 10 kusov.
Prvý komerčne dostupný prenosný počítač bol Osborne 1 v roku 1981, ktorý používal operačný systém CP/M. Hoci bol veľký a ťažký v porovnaní s dnešnými notbukmi a mal maličký CRT monitor, mal takmer revolučný vplyv na obchod, pretože profesionáli po prvýkrát boli schopní zobrať svoj počítač a údaje so sebou. Tento a iné „batožinové“ počítače boli inšpirované pravdepodobne počítačom Xerox NoteTaker. Osborne mal veľkosť asi ako prenosný šijací stroj, ale nebolo možné používať ho na batérie.
Ďalšie sériovo vyrábané prenosné počítače boli v tom období riadené operačným systémom CP/M. Počítače boli napájané zo siete a mali CRT: 1985 – Bondell2, Epson PX-4, PX-8 (Ženeva), NEC PC-8401, NEC PC-8500.
V tomto zmysle bol aj počítač Sinclair ZX80 (1980), ktorého sa predalo 50 000 kusov prenosným počítačom. ZX80 stál menej ako 100 libier (£ 99.95) alebo 200 dolárov aj keď je pravda, že to (spolu s ZX Spectrum (1982)) boli menej výkonné počítače, ktoré potrebovali k činnosti televízor a kazetový prehrávač a kupovali si ich väčšinou počítačoví fanúšikovia. Prvým skutočne prenosným počítačom od Sinclaira s rozmerom A4 napájaným z batérií bol až Cambridge Z88 z roku 1988.
V tomto období sa IBM PC stal štandardnou platformou stolových osobných počítačov a preto mal veľký význam Compaq Portable, prvý produkt firmy Compaq uvedený na trh v januári 1983. Hoci nebol prenosnejší než počítače Osborne, a takisto vyžadoval napájanie z elektrickej siete, používal operačný systém MS-DOS a bol to prvý skutočný IBM PC klon. (Neskorší Portable Computer od IBM, ktorý prišiel v roku 1984, bol oveľa menej IBM-kompatibilný než Compaq.)
V období medzi 1983 a 1984 vzniklo viacero prenosných počítačov (Epson HX-20, GRiD Compass, Dulmont Magnum/Kookaburra) napájaných aj z batérií. Najúspešnejší bol TRS-80 Model 100 z roku 1983, ktorý mal LCD obrazovku. Vyrábala ho firma Kyocera a v Japonsku sa predával ako Kyotronic 85. Hoci sa na začiatku predával v Japonsku len pomaly, bol rýchlo licencovaný firmami Tandy Corporation, Olivetti a NEC, ktoré videli jeho potenciál a predávali ho pod značkami Olivetti M-10, NEC PC-8201, a Radio Shack TRS-80 Model 100 line alebo Tandy 100. Stroje fungovali na štandardné AA batérie. Vnútorné programy počítača Tandy, vrátane interpretéra BASICu, ako aj textového editora a terminálového programu dodala firma Microsoft, pričom sa niektorí domnievajú, že boli čiastočne napísané samotným Billom Gatesom. Počítač mal nad klávesnicou vyklápaciu LCD obrazovku s rozlíšením 8×40 znakov. So zabudovaným modemom to bol vysoko prenosný komunikačný terminál. Vďaka svojej prenosnosti, dobrej výdrži na batérie (a jednoduchej výmene), spoľahlivosti (nemal žiadne pohyblivé súčiastky), ako aj nízkej cene (od US$300), tento model bol veľmi žiadaný, najmä medzi žurnalistami. Vážil menej než 1,5 kg; jeho rozmery boli 30 x 21,5 x . Obsahoval 8 kB RAM (rozšíriteľné na 24 kB) a 3 MHz procesor. Celkovo sa predalo 6 miliónov kusov.
V 1984 firma Commodore vyrobila prvý farebný prenosný počítač. Išlo o Commodore SX-64, tiež známy ako Executive 64 alebo v Európe ako VIP-64. Bola to prenosná „kufríková“ verzia populárnej Commodore 64. S CRT obrazovkou 5 palcov (127 mm) a cenu $995 sa však zle predávala.
Laptop (1979 – 1988).
Prvý laptop, ktorý mal sklápaciu obrazovku, bol GRiD Compass 1101, vyvinutý Billom Moggridgom v roku 1979 a uvedený na trh v apríli 1982. Uzavretý v magnéziovom puzdre predstavil dnes známy dizajn, v ktorom sa plochý displej sklápal a tým zatváral nad klávesnicu. Počítač mohol fungovať na batérie, bol vybavený LCD displejom s rozlíšením 320×200 pixelov a 384-kilobajtovou pamäťou. Nebol IBM-kompatibilný a jeho vysoká cena (US$ 8 150) znamenala, že bol obmedzený na špecializované aplikácie (napr. pre NASA).
V rokoch 1983 a 1984 boli na trh uvedené dva podobné sklápacie počítače: Sharp PC-5000 a Gavilan SC. Boli už však čiastočne IBM kompatibilné a s procesorom Intel. Gavilan bol prvý počítač, ktorý mal obchodné označenie „laptop“. Bol vybavený priekopníckym ukazovacím zariadením typu touchpad, ktorý bol nainštalovaný na paneli nad klávesnicou. Oba mali LCD displeje a dali sa k nim pripojiť tlačiarne.
Medzi prvé komerčné IBM-kompatibilné laptopy patrili IBM PC Convertible uvedený v roku 1986 a Toshiba T1000 a Toshiba T1200 uvedené v roku 1987. Hoci to boli obmedzené DOS počítače s disketovými mechanikami (operačný systém bol uložený v ROM), boli malé a také ľahké, že sa dali prenášať v batohu na chrbte, a mohli pracovať na olovené batérie. Tieto modely zaviedli do DOS počítačov dnes štandardnú vlastnosť „resume“; čo znamená, že bolo možné prácu počítača prerušiť a znovu sa k nej vrátiť bez potreby reštartu.
Ďalší počítač, ktorý treba spomenúť, bol Cambridge Z88, ktorý vyvinul Clive Sinclair a uviedol na trh v roku 1988. Na rozdiel od predchádzajúceho ZX Spectrum obsahoval aj displej. Mal veľkosť približne formátu A4, pracoval na štandardné batérie a obsahoval základný tabuľkový kalkulátor, textový procesor a komunikačné programy. Hoci predpovedal budúcnosť miniaturizácie prenosných počítačov, ako počítač založený na ROM s malým displejom ho možno považovať – podobne ako TRS-80 Model 100 – aj za predchodcu PDA. V tomto období sa u nás vyrábal počítač PMD 85 a jemu podobné klony, ktoré patrili do staršej kategórie ZX Spectrum (1982), teda s externým nezáklapateľným monitorom, nemiesto ktorého sa najpr používal televízor.
Notbuk (od r. 1988).
Na konci 80. rokov sa laptopy stali populárnymi aj medzi obchodníkmi. NEC Ultralite, ktorý vážil o niečo viac ako , na výstave Comdex v októbri 1988 tak upútal pozornosť médií, že po tom čo bol zobrazený na úvodnej stránke PC Magazine začali novinári používať na označenie ľahších laptopov (ako 3 kg) s rozmerom menším ako formát A4 slovo notebook (sl.: poznámkový blok). Namiesto disketovej mechaniky a pevného disku obsahoval 2-megabajtový RAM drive, čo znížilo jeho využiteľnosť, ale aj veľkosť.
Prvé notbuky so štandardnými mechanikami bola séria Compaq LTE uvedená na konci toho roka. So skutočnou veľkosťou notbuku mali pevné disky a obrazovky so štandardným rozlíšením CGA 640 x 200 bodov.
Prvý počítač od Apple navrhnutý na použitie v teréne bol Macintosh Portable z roku 1989 (hoci LCD obrazovka bola voliteľnou výbavou prenositeľného Apple IIc už v roku 1984). Ďalší „batožinový“ počítač Mac Portable chválili za jasný displej s aktívnou maticou a dlhú výdrž na batérie, ale slabo sa predával kvôli veľkosti. Pretože chýbal skutočný Apple laptop, bolo pre používateľov Macintoshov dostupných niekoľko kompatibilných počítačov ako Outbound Laptop; ale kvôli autorským právam musel používateľ použiť súpravu Mac ROMiek, čo znamenalo nutnosť zakúpiť aj nový alebo použitý Macintosh.
Séria notbukov Apple PowerBook uvedená až v roku 1991 priniesla so sebou množstvo zmien, ktoré sú teraz na notbukoch štandardmi, vrátane ergonomických vylepšení ako je umiestnenie klávesnice do zadnej časti počítača, čím vzniká miesto na položenie zápästí, ako aj zabudovanie ukazovacieho zariadenia (trackballu). Nasledujúci rok (1992) IBM začala vyrábať sériu Thinkpad, ktorou ponúkla podobnú miniaturizáciu. Neskôr PowerBooky uviedli prvé displeje s 256 farbami, prvé skutočné touchpady (1994 PowerBook 500) a prvé zabudované Ethernetové LAN adaptéry.
Ako sa počas 90. rokov technológie zdokonaľovali, využiteľnosť i popularita notbukov sa zvyšovala, zatiaľ čo ceny klesali. Do konštrukcie notbukov sa rýchlo implementovali niektoré špecifické vylepšenia, čím sa v porovnaní so stolnými počítačmi zvýšila ich použiteľnosť a výkon. Medzi ne patria:
Externé odkazy.
K terminologickej časti:

</doc>
<doc id="86553" url="https://sk.wikipedia.org/wiki?curid=86553" title="Ró Aquilae">
Ró Aquilae

Ró Aquilae (ρ Aql / ρ Aquilae) je hviezda v súhvezdí Delfín. Okrem tohto pomenovania má tiež tradičné čínske pomenovanie Tso Ke.
Je to hviezda hlavnej postupnosti spektrálneho typu A. Jej zdanlivá hviezdna veľkosť na oblohe je 4,94 magnitúdy a leží vo vzdialenosti približne 154 svetelných rokov od Slnka.
V roku 1992 prešla zo súhvezdia Orol do súhvezdia Delfín.

</doc>
<doc id="86554" url="https://sk.wikipedia.org/wiki?curid=86554" title="John Flamsteed">
John Flamsteed

John Flamsteed (* 19. augustjul./29. augustgreg. 1646, Denby, Anglicko – † 31. december 1719jul./11. január 1720greg., Burstow, Veľká Británia) bol anglický astronóm.
Životopis.
Narodil sa v Denby (grófstvo Derbyshire, Anglicko) ako syn prosperujúceho obchodníka. V rokoch 1662-1669 študoval napriek protestom jeho otca sám astronómiu. Počas tohto obdobia sa venoval predpovedaním slnečných zatmení. Podarilo sa mu presne vypočítať zatmenia v rokoch 1666 a 1668. V roku 1675 bol ordinovaný za dekana miestnej farnosti, ale na odporúčanie Jonasa Moorea dostal od kráľa Karola II. možnosť pracovať ako kráľovský astronóm, ktorú aj využil. V júni tohto istého roku dostal oprávnenie postaviť v Greenwichi hvezdáreň a v auguste tak mohol Flamsteed položiť základný kameň. V roku 1676 sa stal jej riaditeľom a začal prvé pozorovania. O rok neskôr bol menovaný za člena Kráľovskej astronomickej spoločnosti. 
Práca.
Hlavnou náplňou jeho práce sa stalo meranie presných polôh hviezd, čoho výsledkom bol neskôr katalóg "Historia Coelestis Britannica" a atlas hviezdnej oblohy s názvom "Atlas Coelestis". V katalógu označoval hviezdy s rastúcou rektascenziou. Hviezde v určitom súhvezdí s najmenšou rektascenziou priradil číslo jedna a hviezde s najväčšou priradil najvyššie číslo a latinský genitív názvu súhvezdia, v súhvezdí Býk takto očísloval až 139 hviezd.
V tomto období sa astronómovia márne pokúšali zmerať paralaktický pohyb hviezd ale ani Flamsteedove merania, presné na niekoľko uhlových sekúnd, žiadny paralaktický pohyb hviezd neukazovali. Napriek tomu Flamsteed nevedomky urobil veľmi zaujímavé objavy. Hviezdu 3 Cassiopeiae pozoroval 16. augusta 1680 (bez toho žeby vedel, že ide o supernovu), neskôr sa ju podarilo spojiť s rádiovým zdrojom známym ako Cassiopeia A. V decembri 1690 pozoroval inú hviezdu, ktorú zaznačil do katalógu ako 34 Tauri, v skutočnosti to bola planéta Urán. Tiež si všimol niekoľko hmlovín a hviezdokôp. Okrem iného sa venoval aj teóriám pohybu Mesiaca, optike ďalekohľadov, určovaniu zemepisnej dĺžky a rôznym meteorologickým meraniam. 
V roku 1712 napriek nesúhlasu autora vyrobil Edmund Halley 400 kópií katalógu, ktorý sám upravil. Medzi oboma astronómami vznikali aj predtým často spory, keďže Halley a Flamsteed si neprejavovali príliš veľké sympatie. Flamsteedovi sa neskôr za pomoci Lorda Chamberlaina podarilo získať 300 kópií, ktoré verejne spálil pred budovou Kráľovskej spoločnosti. Katalóg vydali posmrtne jeho spolupracovníci Joseph Crosthwait a Abraham Sharp v roku 1725, obsahoval všetky Flamsteedove vlastné pozorovania a dovtedy najpresnejšie polohy až 2866 hviezd.
Po Johnovi Flamsteedovi bol pomenovaný aj kráter na Mesiaci.

</doc>
<doc id="86555" url="https://sk.wikipedia.org/wiki?curid=86555" title="Rho Aquilae">
Rho Aquilae



</doc>
<doc id="86556" url="https://sk.wikipedia.org/wiki?curid=86556" title="Clara Zetkinová">
Clara Zetkinová

Clara Josephine Zetkinová (výslovnosť: ["Cetkinová"], na Slovensku uvádzaná aj ako Klára Zetkinová, , rod. Clara Josephine Eißner; * 5. júl 1857, Wiederau, Sasko, dnes Nemecko – † 20. jún 1933, Archangeľskoje, ZSSR, dnes Rusko) bola nemecká ľavicová politička a bojovníčka za práva žien. 
Osobný život.
Jej otec Gottfried bol riaditeľ školy a organista, hlboko veriaci evanjelik, matka Josephine (rod. Vitale) mala francúzske korene. Prvým životným partnerom Clary bol Osip Cetkin (), ruský revolucionár židovského pôvodu, prijala jeho priezvisko. Spolu mali dvoch synov - Maxima a Konstantina. Zomrel v roku 1889. V roku 1899 sa ako štyridsaťdvaročná vydala za umelca Georga Friedricha Zundela, ktorý bol od nej mladší o 18 rokov. Rozviedli sa v roku 1927.
Činnosť.
Pôvodne študovala za učiteľku. V ľavicovom hnutí sa angažovala od roku 1874. V roku 1878 vstúpila do Socialistickej robotníckej strany Nemecka. Vzhľadom na Bismarckov zákaz sociálnodemokratických aktivít emigrovala v roku 1882 do Švajčiarska a neskôr Francúzska. V roku 1890 bolo meno strany zmenené na "Sociálnodemokratická strana Nemecka" (SPD). V emigrácii sa aktívne podieľala na vzniku Socialistickej internacionály.
V rokoch 1891 – 1917 vydávala tlačový orgán SPD určený ženám Die Gleichheit ("Rovnosť"), zameraný na boj za ženskú rovnoprávnosť. 
Na prvej medzinárodnej ženskej konferencii Druhej internacionály v roku 1910 v Kodani presadila vznik sviatku Medzinárodný deň žien, vtedy ešte bez určenia pevného dátumu, ktorý bol prvý raz zorganizovaný 8. marca 1911.
Počas prvej svetovej vojny bola niekoľkokrát zatknutá za jej protivojnové postoje. V roku 1916 sa podieľala na založení "Nezávislej Sociálnodemokratickej strany Nemecka", z ktorej neskôr vznikla Komunistická strana Nemecka, za ktorú bola v rokoch 1920 – 1933 poslankyňou v Ríšskom sneme. Po nastolení nacizmu v Nemecku (1933) emigrovala do ZSSR, kde o niekoľko mesiacov v meste Archangeľskoje neďaleko Moskvy zomrela.

</doc>
<doc id="86557" url="https://sk.wikipedia.org/wiki?curid=86557" title="Neznesiteľná ľahkosť bytia">
Neznesiteľná ľahkosť bytia

Neznesiteľná ľahkosť bytia (v češtine "Nesnesitelná lehkost bytí") je román francúzsko-českého autora Milana Kunderu z roku 1984.
Dej románu sa začína v Prahe v roku 1968. Román zobrazuje život umelcov a intelektuálov v Česko-Slovensku po sovietskej invázii, ktorá zmarila Pražskú jar. Hlavnou postavou diela je Tomáš, lekár, ktorý je po kritike vládnuceho režimu stráca prácu a je nútený opustiť republiku. Ďalšími významnými postavami sú jeho manželka, fotografka Tereza, jedna z jeho mileniek, maliarka Sabína, a Sabínin milenec, univerzitný profesor Franz.
Podľa Kunderu „bytie je plné neznesiteľnej ľahkosti“, pretože každý z nás má na žitie len jeden život: "Einmal ist keinmal" (raz je nikdy, t. j. čo sa udialo raz, sa mohlo aj nestať). Preto je v konečnom dôsledku každý život nedôležitý, rozhodnutia v konečnom dôsledku nemajú žiadny zmysel. Keďže na rozhodnutiach nezáleží, sú "ľahké", nezaťažujú nás. Na druhej strane, nedôležitosť našich rozhodnutí, našich životov, alebo "bytia", je neznesiteľné. Z toho tá "neznesiteľná ľahkosť bytia".
Celé Kunderovo prozaické dielo neskoršieho obdobia je presiaknuté motívom človeka potácajúceho sa medzi ideológiami, ktorý sa dostáva do momentu bezprostredného ohrozenia vlastnej existencie. Pred čitateľmi sa tak otvára celá šírka sveta naplneného sexuálnym a umeleckým pôžitkárstvom, na druhej strane ale zároveň tým, čo sám autor nazval „neznesiteľnou ľahkosťou bytia“.
I tento román Milana Kunderu kladie mimoriadne nároky na pozornosť čítania a čitateľovu pamäť. Román nespočívá totiž v jednote deja, tá je dôsledne porušovaná a nahradzovaná inými jednotami – spoločnými postavami, jednotou tém, spoločnými motívmi jednotlivých častí knihy.
Hlavnou témou knihy je hľadanie zmyslu života, problematika vnútornej a vonkajšej slobody človeka, zároveň neustále znázorňovanie protikladov dobra a zla, ľahkosti a tiaže, gýča a umenia.
Román Neznesiteľná ľahkosť bytia vyšiel po prvý raz vo francúzskom preklade v roku 1984, po česky dvakrát vo vydaniach Sixty-Eight Publishers v Toronte v roku 1985 a 1988; vydanie z roku 1985 sa (pochopiteľne v rozpore s autorskými právami) objavilo tiež na internete. Oficiálne bola kniha v Česku vydaná až v roku 2006 v Brne, ak sa nepočítajú prednovembrové samizdatové vydania.
Dej románu.
Román zahŕňa obdobie od šesťdesiatych rokov 20. storočia v Európe, predovšetkým v Česko-Slovensku, teda aj udalosti roku 1968 a nastupujúcu normalizáciu.
Ústrednými postavami románu sú dve dvojice milencov - Tomáš s Terezou a Sabína s Franzom. Lekár Tomáš bol nútený opustiť socialistické Československo. V literárnom časopise uverejnil článok, v ktorom obviňuje komunizmus z toho, že spôsobil národnú katastrofu. Je prenasledovaný a rozhodne sa preto emigrovať do Švajčiarska. Tam sa mu ponúka skvelá budúcnosť i kariéra, jeho žena Tereza ale nie je schopná v cudzine žiť, je precitlivená, upína sa na svojho psa Karenina. Vracia sa teda do Čiech a čoskoro sa kvôli nej vracia i Tomáš. Pretože však v Prahe odmietol odvolať myšlienky svojho osudného článku, musí opustiť svoje zamestnanie v nemocnici a neskôr i v stredisku, klesá na rebríčku stále nižšie, aby nakoniec skončil ako vodič v JRD. Krízu nielen profesnú, ale i vzťahovú sa obaja snažia vyriešiť práve presťahovaním sa na vidiek, tu však nenachádzajú vysnenú vidiecku idylu, toto prostredie sa pre nich naopak stáva pascou. Obaja nakoniec zahynú pri havárii automobilu.
Druhý pár tvorí Sabína a jej švajčiarsky milenec Franz. Česká maliarka Sabína, zložitá osobnosť, ktorá žije bez morálnych zásad, odporkyňa gýča v akejkoľvek podobe, bývalá Tomášova milenka, túži po vnútornom naplnení. Odchádza preto do Zürichu, kde sa ale len stretáva s novou prázdnotou. Prenasledovaná svojim vnútorným nepokojom odchádza i od Franza, vysokoškolského profesora a anarchistického novinára, pretože odmieta akékoľvek politické, umelecké, životné názory. Márne hľadá zmysel svojho života, zúfalo sa snaží nájsť nejaký poriadok, uteká do New Yorku, neskôr do Kalifornie. Franz pri protestnom pochode v Kambodži umiera. Sabína nie je schopná nájsť ani trvalý vzťah, ani rovnováhu.

</doc>
<doc id="86558" url="https://sk.wikipedia.org/wiki?curid=86558" title="Nesnesitelná lehkost bytí">
Nesnesitelná lehkost bytí



</doc>
<doc id="86561" url="https://sk.wikipedia.org/wiki?curid=86561" title="Sedem s r.o.">
Sedem s r.o.

Sedem s r.o., 7edem s r.o. alebo Sedem (na JOJ) je humoristická relácia TV JOJ, pôvodne TV Markíza v ktorej pôvodne sedem osobností glosovalo udalosti politického a spoločenského života uplynulého týždňa. Moderátorom relácie bol na začiatku Róbert Beňo, neskôr ho nahradila Elena Vacvalová. Vysielaná bývala v utorok o 22:30. Výrobu relácie ukončila TV Markíza 30. decembra 2008, kedy bola odvysielaná aj posledná silvestrovská časť. Okolo jej predoslého ukončenia tiež vznikli kontroverzie v podobe možného vplyvu vtedajšej vládnej garnitúry (potláčanie politických tém objavovaných iba vo webových archívoch TV Markíza; posunutie na nelogické neskoré vysielanie a neskôr náhle zrušenie).
Formát tesne po zrušení prebrala konkurenčná televízia JOJ pod zmeneným názvom Sedem (označuje sedem dní v týždni pre znížený počet hostí na päť). Televízia reláciu vysielala do roku 2011. V roku 2017 bol ohlásený návrat relácie pričom sa vysielala vždy vo štvrtok večer so stabilnou moderátorkou Elenou Vacvalovou a 4 glosátormi. Od roku 2022 sa vysiela v stredu večer.

</doc>
<doc id="86562" url="https://sk.wikipedia.org/wiki?curid=86562" title="7 s.r.o">
7 s.r.o



</doc>
<doc id="86563" url="https://sk.wikipedia.org/wiki?curid=86563" title="Mike Dirnt">
Mike Dirnt

Mike Dirnt (* 4. máj 1972, Rodeo, Kalifornia, USA) je basgitarista a vokalista americkej punk rockovej skupiny Green Day.
Jeho pravé meno je Michael Ryan Pritchard. Mikeova mama bola závislá na heroíne a dala Mikea na adopciu. Rodiny menil veľmi rýchlo. Keď mal šesť rokov jeho adoptívni rodičia sa rozviedli. Odvtedy žil s adoptívnou mamou. V škole sa stretol s Billie Joe Armstrongom, ktorý sa stal jeho najlepším kamarátom. Spolu založili skupinu Sweet Children.

</doc>
<doc id="86564" url="https://sk.wikipedia.org/wiki?curid=86564" title="Nowy Targ">
Nowy Targ

Nowy Targ () je poľské mesto v Malopoľskom vojvodstve.
Má 33 460 obyvateľov (1. január 2006). Nadmorská výška 585-1138 m. Leží južne od pohoria Gorce. Je to regionálne centrum (je hlavné Podhala). Leží 84 km južne od Krakova. 
Dejiny.
Prvá písomná zmienka je z roku 1326. Mestské práva dostalo v 22. júna 1346 od kráľa Kazimíra Veľkého. Kráľ Kazimír Veľký mu udelil zvláštne práva, ktoré spôsobili rýchly rast mesta, ktorý však skončil po ničivom požiari 1601. Od roku 1770 patrilo mesto k rakúskej provincii Halič a roku 1918 pripadlo Poľsku. V 1979 bol v meste pápež Ján Pavol II..
Hospodárstvo a infraštruktúra.
Priemysel.
Po celé stáročia hlavným zamestnaním obyvateľov Nového Targu bolo poľnohospodárstvo, spojené s kožušníctvom a obchodom. V roku 1955 vznikli NZPS "Podhale" (Novotargské Závody Kožiarskeho Priemyslu "Podhalie"), ktoré zamestnali viac ako 10 000 pracovníkov. Závody prestali pracovať po 1989 roku, Nový Targ však stále patrí medzi najvýznamnejšie centrá kožiarskeho priemyslu v Poľsku.
Obchod.
Obchodné centrá
Supermarkety
Stavebné obchody
Obchody so spotrebnou elektronikou
Iné
Najväčší taký objekt na juhu Malopoľského vojvodstva. Jarmoky prebiehajú vo štvrtok a sobotu už od 14. storočia. Väčšina kupujúcich sú Slováci.

</doc>
<doc id="86569" url="https://sk.wikipedia.org/wiki?curid=86569" title="Tré Cool">
Tré Cool

Tré Cool (* 9. december 1972, Frankfurt nad Mohanom, Nemecko) je americký bubeník narodený v Nemecku, člen americkej punk rockovej skupiny Green Day. 
Jeho pravé meno je Frank Edwin Wright III.
Tré má dvoch súrodencov, vyrastal spolu s otcom v Kalifornii. Oženil sa s Liseou, s ktorou má dcéru Ramonu. Neskôr sa rozviedli a Tré sa oženil s Claudiou, s ktorou má syna Frankita. Aj s ňou sa rozviedol.

</doc>
<doc id="86570" url="https://sk.wikipedia.org/wiki?curid=86570" title="Dáma (šach)">
Dáma (šach)

Dáma alebo zriedkavejšie kráľovná je v šachu najsilnejšou figúrou. Môže sa pohybovať v ľubovoľnom priamom smere (vodorovne, zvislo a šikmo) o ľubovoľný počet políčok. Môže sa pohybovať ako ľubovoľný kameň na šachovnici, s výnimkou jazdca. Táto pohyblivosť jej dáva veľkú silu. Orientačne má dáma skoro takú istú silu ako dve veže alebo ako 4 ľahké figúry.
"Dáma ctí farbu" – v počiatočnom postavení dáma stojí na políčku rovnakej farby.
"Garde" – v minulosti, ak hráč ohrozil dámu súpera, povedal garde. V súčasnosti sa to nehovorí.
Premena pešiaka.
Keď pešiak dôjde na posledný rad, môže sa zmeniť na ľubovoľnú figúru, okrem kráľa. Obvykle sa zmení na dámu, výnimočne je výhodnejšie ho zmeniť na inú figúru, napríklad aby nevznikol pat alebo ak pri zmene na jazdca vznikne vidlička na kráľa a dámu.

</doc>
<doc id="86571" url="https://sk.wikipedia.org/wiki?curid=86571" title="Zimný triatlon">
Zimný triatlon

Zimný triatlon je šport, ktorý sa praktizuje v zimnom období. Je kombináciou troch disciplín: behu, horskej cyklistiky a behu na lyžiach voľnou technikou. Úseky bývajú zvyčajne dlhé 10, 20 a 10 km. Zatiaľ nedosahuje obľúbenosť svojej letnej obdoby, napriek tomu je od leta 2004 zaradený medzi športy, ktoré zabezpečuje "Stredisko štátnej športovej reprezentácie MV SR". Centrom zimného triatlonu na Slovensku je Štrbské Pleso. Prvé Majstrovstvá sveta sa uskutočnili v roku 1997 v talianskom Malse. O rok neskôr sa uskutočnila európska premiéra - rovnako v tom istom talianskom zimnom stredisku. Prvé majstrovstvá Slovenska sa uskutočnili o rok neskôr - v roku 1999 na Donovaloch.

</doc>
<doc id="86574" url="https://sk.wikipedia.org/wiki?curid=86574" title="Námestie Slovenského národného povstania (Bratislava)">
Námestie Slovenského národného povstania (Bratislava)

Námestie Slovenského národného povstania (skr. Nám. SNP, staršie názvy: od roku 1921 Námestie Republiky, od roku 1939 Hlinkovo námestie, 1945-1961 Stalinovo námestie) je námestie v Bratislave v mestskej časti Staré Mesto. Je pomenované podľa Slovenského národného povstania.
Je jedným z najznámejších bratislavských námestí. Nachádza sa medzi Hurbanovým námestím a Kamenným námestím. V blízkosti námestia pri Hurbanovom námestí sa napája na Obchodnú a Michalskú ulicu.
Má charakter mäkkej pešej zóny, teda prechádza ním iba električková trať a automobilová doprava len v minimálnom rozsahu.
V roku 2006 bolo zrekonštruované, keď boli vymenené električkové koľaje a vymenený bol aj asfaltový chodník za kvalitnú dlažbu. Výmenou dlažby a použitím nového mobiliára sa posilnil dojem rozľahlosti a menšej útulnosti námestia.
Na námestí sa nachádza prvá výšková budova v Bratislave, Manderlák, ktorý má 11 nadzemných podlaží. Pri Manderláku je zrekonštruovaná stará tržnica. V hornej časti námestia sa nachádza budova Hlavnej pošty.
Dňa 15. novembra 2019, pri príležitosti 30. výročia Nežnej revolúcie, bola na návrh primátora Matúša Valla časť námestia v priestore pred Starou tržnicou premenovaná na Námestie Nežnej revolúcie.

</doc>
<doc id="86575" url="https://sk.wikipedia.org/wiki?curid=86575" title="Rudolf Likavčan">
Rudolf Likavčan

Rudolf Likavčan (* 15. február 1960, Ružomberok) je slovenský maliar.
Narodil sa 15. februára 1960 v Ružomberku. Detstvo prežil v obci Liptovské Sliače, kde navštevoval základnú školu. O výtvarné umenie sa zaujímal od útleho veku, ale aktívne sa mu venuje až od osemnástich rokov. Prihlášku si podal aj na Strednú školu do Brna, odpoveď však bola negatívna nakoľko prijímali len záujemcov z Brnianskeho kraja. Začal teda navštevovať Strednú priemyselnú školu v Ružomberku. Táto škola bola vlastne pôvodcom jeho terajšieho štýlu v maľovaní. Štúdiu maliarstva a kresby sa ďalej venoval ako samouk. Začal navštevovať Liptovské osvetové stredisko, kde sa stretával s ľuďmi podobných záujmov aj podobných názorov na výtvarné umenie. Svoje práce konfrontoval na okresných aj krajských výstavách, kde získal diplomy a čestné uznania. V roku 1985 začal navštevovať krajské štúdio výtvarníkov v Banskej Bystrici ktoré viedli akademickí maliari ako Fero Kráľ a Pavol Muška. Cieľom práce v štúdiu bola hlavne nutnosť rozvinúť a obohatiť poznanie autora do najväčšej šírky a hĺbky ako bezpodmienečný základ tvorby. Skultivovať jeho myslenie a naučiť ho hľadať a nájsť vlastnú cestu realizácie.
Autor sa od roku 1980 aktívne prikláňa k maľbe a kresbe. Čerpá z kubistického slohu. Ide vlastne o konštruktivistický kubizmus, kde maľba alebo kresba vzniká dôsledným plánovaním či konštruovaním na plátno či papier. Počas tvorby však nie je vylúčená zmena nákresu či celého obrazu. Tak ako človek rastie, dospeje a zomrie až vtedy vieme že jeho život bol dobrý alebo zlý, tak aj dielo maliara musí dospieť a čas ukáže či bolo dobré alebo nie. Z tém ktoré maliar používa vo svojej tvorbe je najviac preferovaná téma ženy a ženy- matky. Obľúbené sú tiež motívy zátišia a figurálnej kompozície. Hlavným zdrojom jeho inšpirácie je samotný život a situácie v ktorých sa nachádza.

</doc>
<doc id="86578" url="https://sk.wikipedia.org/wiki?curid=86578" title="Johnny Warren">
Johnny Warren

John „Johnny“ Warren (* 17. máj 1943, Sydney, Austrália – † 6. november 2004, Sydney) bol austrálsky futbalista, tréner, spisovateľ a propagátor futbalu. Je členom austrálskej futbalovej siene slávy a jedným z najvýznamnejších predstaviteľov austrálskeho futbalu.
Životopis.
Vyrástol v sydneyskej štvrti Botany. Od roku 1965 bol členom austrálskeho národného futbalového mužstva, "Socceroos". Bol členom tímu, ktorý sa kvalifikoval na Majstrovstvá sveta vo futbale v roku 1974. V rokoch 1965-1974 Warren reprezentoval Austráliu v 62 zápasoch a strelil 9 gólov. Bol strednopoliar. V rokoch 1967-1970 bol kapitánom mužstva.
Na MS 1974 v Západnom Nemecku sa Austrália stretla v skupine s NDR, NSR a Čile. Warren sa zranil v prvom zápase proti NDR, v ktorom Austrália prehrala 2:0 a v ďalších dvoch zápasoch nehral. Austrália získala na týchto majstrovstvách sveta len jediný bod po remíze s Čile 0:0.
Po skončení aktívnej kariéry sa významne angažoval v popularizovaní futbalu v Austrálii. Bol pravidelným komentátorom futbalových stretnutí v televízii a venoval sa mládeži. Zároveň presadzoval zrušenie Oceánskej futbalovej konfederácie (OFC), o ktorej sa domnieval, že hre a štátom, ktoré sú v nej organizované, nič neprináša. Warren veril, že pre Austráliu je OFC nedôležitá, keďže v OFC neboli žiadni výrazní protivníci. Warren presadzoval zlúčenie OFC s Ázijskou futbalovou konfederáciou (AFC), no nakoniec Austrália prestúpila od roku 2006 do AFC a OFC existuje i naďalej. 
Warren veril, že ak sa futbalu v Austrálii bude venovať pozornosť, potom krajina môže byť svetovou veľmocou, podobne ako je v iných športoch. Jeden z jeho komentárov na margo tejto vízie bol: „Už mi je zle z toho, že sa pýtame 'Kedy sa kvalifikujeme na majstrovstvá sveta?' Kedy "vyhráme" majstrovstvá sveta? …Dajme tomu, že som rojko.“ Tento komentár vyslovil krátko po tom, čo Austrália zdolala Anglicko 3:1, keď Anglicko hralo v plnej sile, a po niekoľkých zápasoch konfederačného pohára v roku 2001, kde Austrália porazila Brazíliu i Francúzsko a v zápase o tretie miesto porazila Brazíliu 1:0.
Počas väčšiny života bol Warren tuhý fajčiar a v roku 2003 mu bola diagnostikovaná rakovina pľúc. V roku 2004 mu Sepp Blatter udelil "FIFA Order of Merit" (rad za zásluhy) za rozvoj futbalu v Austrálii. Warren sa posledný raz na verejnosti objavil v roku 2004 pri štarte novej austrálskej futbalovej ligy nazvanej A-liga.
Niekoľko týždňov pred smrťou sa Warrena pýtali, čo by chcel zanechať ako svoj športový odkaz - jeho odpoveď znela "Vravel som vám" ("I told you so") - fráza odvtedy v Austrálii zľudovela.
Warren zomrel 6. novembra 2004 v Sydney a mal štátny pohreb - bol doteraz jediným austrálskym športovcom, ktorému sa dostalo tejto cti.

</doc>
<doc id="86581" url="https://sk.wikipedia.org/wiki?curid=86581" title="Hviezdokopa Úľ">
Hviezdokopa Úľ



</doc>
<doc id="86582" url="https://sk.wikipedia.org/wiki?curid=86582" title="Nikeforos I.">
Nikeforos I.



</doc>
<doc id="86586" url="https://sk.wikipedia.org/wiki?curid=86586" title="Boseho-Einsteinov kondenzát">
Boseho-Einsteinov kondenzát

Boseho–Einsteinov kondenzát je kvantovo mechanické skupenstvo bozónov vyskytujúce sa pri teplotách veľmi blízkych absolútnej nule. Prvý kondenzát vytvorili Eric Allin Cornell a Carl Wieman v roku 1995 na univerzite v Colorade s použitím atómov rubídia za čo v roku 2001 spolu s Wolfgangom Ketterlem získali Nobelovu cenu za fyziku.
Objav.
Boseho-Einsteinov kondenzát bol teoreticky predpovedaný Satyendrom Nathom Bosem a Albertom Einsteinom v roku 1924-25. Po niekoľkých neúspešných pokusoch o publikáciu práce zaoberajúcej sa štatistikou svetelných kvánt (v súčasnosti známa ako Boseho-Einsteinova štatistika) oslovil Bose priamo Einsteina, ktorý prácu preložil z angličtiny do nemčiny. Následne prácu v mene Boseho poslal do časopisu Zeitschrift für Physik, kde aj bola uverejnená (originálny rukopis Einsteinovej práce sa považoval za stratený, bol znovuobjavený v roku 2005 v knižnici na univerzite v Leidene). Einstein neskôr rozšíril pôvodné Boseho nápady na hmotné častice a publikoval ďalšie dve práce. Bose a Einstein tak spoločne zaviedli do súčasnej fyziky pojem Boseho-Einsteinovej štatistiky popisujúcej štatistické rozdelenie identických častíc s celočíselným spinom (častice nazývané na počesť Boseho ako bozóny). Bozónické častice, zahŕňajúce napríklad fotón, atómy, či hélium-4, môžu zdieľať jeden spoločný kvantový stav. Ich zchladením na veľmi nízke teploty dosiahneme, že väčšina častíc obsadí jeden jediný stav s najnižšou energiou, čím sformujú práve Boseho-Einsteinov kondenzát. Tento mechanizmus bol v roku 1938 navrhnutý Fritzom Londonom ako možné vysvetlenie supratekutosti v héliu-4 a supravodivosti. V tomto prípade ale v skutočnosti dochádza v dôsledku interakcii medzi atómami ku kondenzácii iba približne 8% atómov do základného stavu. Priame pozorovanie Boseho-Einsteinovho kondenzátu je tak v tomto systéme veľmi problematické.
Experimentálne bol Boseho-Einsteinov kondenzát realizovaný až 5. 6. 1995 Ericom Cornellom a Carlom Wiemanom z Univerzity v Colorade v Boulderi NIST - JILA laboratóriu za použitia plynu rubídiových atómov chladených na teplotu 170 nanokelvinov (nK), za čo v roku 2001 spolu s Wolfgangom Ketterlem z MIT získali Nobelovú cenu za fyziku. V novembri 2010 bol vyprodukovaný prvý fotonický Boseho-Einsteinov kondenzát.
Príprava.
Obvyklá metóda prípravy Boseho-Einsteinovho kondenzátu pozostáva z dvoch fáz:
Týmto spôsobom bola do roku 2004 dosiahnutá Boseho-Einsteinová kondenzácia mnohých izotopov (7Li, 23Na, 41K, 52Cr, 85Rb, 87Rb, 133Cs a 174Yb).
V prípade vodíku bola kondenzácia nakoniec dosiahnutá mierne odlišnými spôsobmi.
Vyššie uvedené plyny nie su fermionické, ako by mohlo zdať iba na základe ich elektrónovej štruktúry. Bozonická povaha týchto plynov, čo je zásadný predpoklad tvorby Boseho-Einsteinovho kondenzátu, je založená na jemnej súhre elektrónového a jadrového spinu pri ultranízkych teplotách: Pri dostatočne nízkych energiách je excitačná energia dostatočne nízka a poločíselný celkový spin elektrónového obalu a takisto poločíselný celkový jadrový spin sa pomocou slabej hyperjemnej interakcie navzájom zviažu na celkový celočíselný spin, ktorý zodpovedá bozónom. Naopak, pri izbovej teplote bežnej v chémii, je celkový spin atómu navonok daný iba elektrónovým obalom, pretože tepelné fluktuácie sú väčšie ako energia hyperjemnej interakcie.

</doc>
<doc id="86587" url="https://sk.wikipedia.org/wiki?curid=86587" title="Bose-Einsteinov kondenzát">
Bose-Einsteinov kondenzát



</doc>
<doc id="86590" url="https://sk.wikipedia.org/wiki?curid=86590" title="Nazca (mesto)">
Nazca (mesto)

Nazca (zriedkavo "Nasca") je mesto v Peru. 
Nachádza sa asi 450 južne od Limy, na rovnomennej rieke, asi 50 km od jej ústia do Tichého oceánu. Má asi 23 000 obyvateľov. Ťaží z turizmu, vyvolaného čiarami a obrazmi na plošine Nazca.

</doc>
<doc id="86592" url="https://sk.wikipedia.org/wiki?curid=86592" title="Dilong (dinosaurus)">
Dilong (dinosaurus)

Dilong bol pomerne malý dravý dinosaurus stojaci na počiatku vývojovej línie vedúcej v konečnom dôsledku ku rodu Tyrannosaurus. Známy je zo štyroch dobre zachovaných jedincov, na pozostatkoch ktorých sa zachovali skamenené odtlačky primitívneho peria (niekedy označovaného aj za „protoperie“). Žil pred 130 miliónmi rokov na území dnešnej Číny. Jediný druh je Dilong paradoxus.
Opis.
Podobne ako ďalšie primitívne rody skupiny Tyrannosauroidea, aj ľahko stavaný a Dilong pripomínal v tom čase hojné primitívne celurosaury ako Ornitholestels alebo Compsognathus, pričom ani svojou veľkosťou (dĺžka nie viac ako 1,6 m.) nevytŕčal z radu. Medzi primitívne znaky dilonga patrí napríklad trojprstá predná končatina; neskoršie a vyspelejšie tyranosaurovité rody totiž tretí prst stratili.
Perie.
Nález dilonga potvrdil staršie domnienky vedcov, že aj zástupcovia vývojovej línie tyranosaura mali perie, keďže patrili do skupiny vtákom podobných dinosaurov (Coelurosauria). Podporil tiež ďalšiu staršiu hypotézu, že perie malo pôvodne inú, než lietaciu funkciu (konkrétne - bola ňou termoregulačná). Skamenené odtlačky kože neskorších a väčších tyranosaurovitých však prezrádzajú šupinatú kožu ich majiteľov. Predpokladá sa, že tyranosaurovité (a zrejme aj iné skupiny dinosaurov) perie s narastajúcou veľkosťou druhotne stratili (veľké živočíchy totiž teplo strácajú omnoho pomalšie než malé), podobne ako dnešné slony a veľryby stratili srsť. Je tak možné, že mladý jedinec rodu Tyrannosaurus sprvu disponoval operením, ako však rástol, túto svoju telesnú pokrývku postupne strácal.

</doc>
<doc id="86593" url="https://sk.wikipedia.org/wiki?curid=86593" title="Tyrannosauroidea">
Tyrannosauroidea

Tyrannosauroidea je nadčeľaď vtákovitých dravých dinosaurov. Zahŕňa čeľaď Tyrannosauridae a primitívnejšie formy, ktoré jej evolučne predchádzali. Objavili sa koncom jury a pôvodne predstavovali malé dravce, počas vrchnej kriedy sa však z nich stali dominantné veľké dravce severnej pologule. Vymreli spolu s inými nelietavými dinosaurami asi pred 65 miliónmi rokov. Ich fosílne pozostatky sú známe zo Severnej Ameriky, Európy, Ázie a možno aj z Austrálie.
Tyranosauroidy boli bipédne (po dvoch nohách chodiace) mäsožravce, ktoré vykazovali niektoré špecifické znaky (predovšetkým v stavbe lebky a panvy). Pôvodne išlo o malé tvory s trojprstými prednými končatinami, ich rozmery sa však časom zväčšovali. Spolu s tým sa proporcionálne zmenšovali tiež predné končatiny a to až do podoby zakrpatených dvojprstých „rúčok“ tyranosaura. Jeden z najprimitívnejších zástupcov skupiny, čínsky rod Dilong dokonca vykazoval primitívne operenie na povrchu tela. To mohol byť znak zdieľaný všetkými primitívnymi tyranosauroidmi. Vystupujúce kostené hrebienky na lebkách mnohých tyranosauroidov zrejme slúžili k signalizačným a komunikačným účelom.
Opis.
Najstaršie tyranosauroidy dosahovali dĺžku len okolo 1,5 metra (Dilong). Zhruba do 3 metrov dorastal Guanlong a o necelé dva metre dlhší bol britský rod Eotyrannus. Appalachiosaurus už dosahoval dĺžku 6 metrov. Neskoro kriedové druhy potom boli najväčšie a predstavovali nepochybne dominantné predátori svojich ekosystémov. Albertosaurus, Gorgosaurus aj Daspletosaurus mohli byť dlhé až okolo 9 metrov a ich hmotnosť sa už pohybovala v tonách. Ešte väčší bol potom ázijský Tarbosaurus s dĺžkou tela cez 10 metrov a hmotnosťou asi 4 až 6 ton. Najpopulárnejším a najväčším tyranosauroidom vôbec bol však severoamerický Tyrannosaurus rex s dĺžkou tela až 13 metrov a hmotnosťou približne 7 ton.
Klasifikácia.
NADČEľAĎ TYRANNOSAUROIDEA

</doc>
<doc id="86594" url="https://sk.wikipedia.org/wiki?curid=86594" title="Tyranosaury">
Tyranosaury

Tyranosaury (neformálne tyrannosauridy; lat. "Tyrannosauridae") je čeľaď veľkých dravých dinosaurov, ktoré predstavovali dominantné veľké predátory severnej pologule počas vrchnej kriedy. Vyznačovali sa veľkými, masívnymi lebkami, krátkymi krkmi, prednými končatinami len s dvoma prstami a relatívne krátkymi chvostami. Tyranosauridy patrili medzi najväčšie suchozemské dravce všetkých čias (Tyrannosaurus, Tarbosaurus).
Systematika.
Rozoznávame dve podčeľade tyranosauridov- ľahko stavané "Albertosaurinae" a mohutnejšie "Tyrannosaurinae". 
Systematika z roku 2010.
čeľaď Tyrannosauridae:
Staršie sa uvádzal sem zaraďoval aj rod "Aublysodon", ktorý sa dnes už nepovažuje za platný a niektoré údajné druhy z tohto rodu sú zaradené pod rôzne iné rody tejto čeľade.
Všetky taxóny sú vyhynuté.
(Starší) kladogram podľa Carr "et al." 2005.
Tyrannosauridae:

</doc>
<doc id="86596" url="https://sk.wikipedia.org/wiki?curid=86596" title="Valencia (mesto)">
Valencia (mesto)

Valencia je španielske prístavné mesto na pobreží Stredozemného mora, pri ústí rieky Turia. Je hlavným mestom regiónu a provincie Valencia. S takmer 800 tisíc obyvateľmi je po Madride a Barcelone tretím najväčším mestom Španielska. Sídli tu jeden z najlepších futbalových klubov Španielska FC Valencia. Prístav vo Valencii je najväčší na Stredozemnom mori a piaty najväčší v Európe.
Dejiny.
Mesto Valencia založili Rimania v roku 138 pred Kr. Po tom, ako mestu vládli rôzne národy (Vizigóti i Arabi), ho v roku 1238 definitívne dobyli kresťania. V 15. storočí tu založili prvú nemocnicu pre mentálne postihnutých v Európe. Valencia má štyri univerzity, najstaršou je Valencijská univerzita, ktorú v roku 1501 založil pápež Alexander VI.
V meste Valencia sa narodil, pôsobil aj zomrel Mikuláš Factor (1520 - 1583 ), blahoslavený kňaz, rehoľník a mystik
Počas španielskej občianskej vojny, v rokoch 1936 – 1937, vo Valencii sídlila republikánska vláda.
Udalosti.
3. júla 2006 mesto zažilo veľkú tragédiu, keď prišlo k vykoľajeniu vozňov metra. Pri tejto havárii zomrelo 41 osôb a desiatky ďalších bolo zranených. 
V dňoch 8. a 9. júla 2006 sa vo Valencii konalo V. svetové stretnutie katolíckych rodín. Na slávnosť prišiel aj pápež Benedikt XVI. Pri tej príležitosti sa konala slávnostná omša na voľnom priestranstve na Námestí Európy, ktorú spolu s pápežom celebrovalo 40 kardinálov, 450 biskupov a viac ako 3000 kňazov z celého sveta, a zúčastnilo sa na nej okolo jeden a pol milióna pútnikov. Eucharistiu podávalo viac ako 2000 kňazov. Trón, na ktorom pápež počas bohoslužby sedel, bol vyrezaný z dreva starých lavíc zo starej katedrály Valencie. Kalich, ktorý pri omši používal, bol vzácnou pamiatkou z roku 1437.
V priestore, kde sa slávnosť konala, sa nachádza päť futuristických stavieb, medzi nimi prekrásny palác umenia kráľovnej Sofie.
Vo Valencii sa nachádza najväčšie podmorské akvárium.

</doc>
<doc id="86598" url="https://sk.wikipedia.org/wiki?curid=86598" title="Blesk">
Blesk

Blesk je silný prírodný elektrostatický výboj produkovaný počas búrky. Bleskový elektrický výboj – „blesk“ je sprevádzaný emisiou svetla. Najčastejšie sú blesky medzi oblakmi. Len každý tretí až štvrtý udiera do zeme. Najčastejšie sa vyskytujú tzv. čiarové blesky, zriedkavo guľové. Blesk môže s odstupom času udrieť na jedno miesto viac krát.
Hrom je charakteristický zvukový efekt blesku vznikajúci tým, že elektrický výboj blesku zahrieva okolitý vzduch, na vysokú teplotu a ten sa prudko rozpína. Tento dej je veľmi rýchly a pripomína výbuch. Po skončení blesku sa teplota prudko znižuje, pritom sa vzduch prudko sťahuje a to spôsobuje otrasy a vytvára ohlušujúci zvukový efekt.
Vzhľadom na veľkú rýchlosť šírenia svetla vo vzduchu (/s) je vidieť svetelný jav takmer okamžite avšak hrom počuť až o niekoľko sekúnd neskôr. Doba, ktorá uplynie medzi pozorovaním blesku a vypočutím sprievodného zvuku, je doba potrebná k tomu, aby sa zvuk dostal od zdroja k uchu pozorovateľa (rýchlosť zvuku je cca /s).
Mytológia.
Blesk ako prejav atmosférickej elektriny je známy od raných čias vývoja ľudskej spoločnosti. Prvý oheň, ktorý človek poznal, bol pravdepodobne plameň vzniknutý úderom blesku do kra alebo suchej trávy. Podľa báje teda prišiel z neba. Už starodávne národy uctievali boha hromu a blesku. U Germánov sa volá Thor a Donar, Egypťania mali v kalendári mesiac Amšir (8. február – 9. marec) pomenovaný na počesť boha búrok. V starom Grécku to bol vládca Olympu – hromovládny Zeus. Boh hromu a blesku u Slovanov sa volá Perún (Parom). Aj dnes sa v prenesenom slova zmysle používa „Parom aby ťa vzal!“. V ruskom ľudovom podaní vládne búrkou prorok Ilja (Eliáš), ktorý sa vozí vo svojom kočiari po nebi. Aristoteles v 4. storočí pred Kr. považoval blesk za horľavé výpary zeme, ktoré sa náhle zapália a vzbĺknu.
Vznik blesku.
Prvá etapa vzniku blesku je prípravná – stupňovitý vedúci výboj – leader. Leader sa pohybuje od búrkového oblaku k zemi rýchlo za sebou v nasledujúcich žiarivých kvantách, ktoré sú dlhé asi . Keď sa začne blesk vyvíjať, dosiahne ionizované stredné pásmo jeho kanála v priebehu niekoľkých tisícin sekundy teplotu až 33 000 °C.
Negatívny náboj leadra indukuje na zemskom povrchu silný kladný náboj, a to najmä na predmetoch, ktoré z neho vyčnievajú. Pretože sa nesúhlasné náboje priťahujú, kladný náboj na povrchu zeme ide v ústrety zápornému náboju leadra a pritom vznikajú vzostupné výboje. Jeden zo vzostupných výbojov kladného náboja zeme sa dostane do styku s leadrom a tak určí miesto, kde udrie blesk a vytvorí kanál. Vzostupné výboje dosahujú výšku 30 až . Bleskozvody podnecujú silné vzostupné výboje a tak umožňujú blesku bezpečnú cestu k zemi.
Druhá etapa priebehu blesku sa nazýva hlavná etapa. Keď dospeje kanál blesku k zemi, začne ním pretekať elektrický náboj oveľa rýchlejšie a prudšie. Je to mohutný výboj záporného elektrického náboja nahromadeného v oblaku a kladného elektrického náboja nahromadeného elektrostatickou indukciou na zemskom povrchu.
Guľový blesk.
Vzácnym javom vyskytujúcim sa pri búrkach je guľový blesk. Máva tvar gule priemeru od niekoľko cm po niekoľko dm, prejavuje sa svetielkovaním v rôznych farbách, voľne sa vznáša vo vzduchu alebo klesá nadol. Niekedy mizne výbuchom, inokedy sa ticho rozplynie. Jeho pôvod nie je dosiaľ celkom objasnený.
V júni roku 1996 vletela do továrne v Tewkesbury v Anglicku guľa modrého a bieleho svetla veľkosti tenisovej loptičky. Pred početnými svedkami sa svetelná guľa odrazila od vnútornej časti strechy, točila sa okolo trámov, iskrila a nakoniec vybuchla silným oranžovým zábleskom. Ozvala sa pritom ohlušujúca rana a vyrazila poistky telefónnej ústredne.

</doc>
<doc id="86599" url="https://sk.wikipedia.org/wiki?curid=86599" title="Zvuk">
Zvuk

Zvuk je každé pozdĺžne mechanické vlnenie v látkovom prostredí, ktoré je schopné vyvolať v ľudskom uchu sluchový vnem. Frekvencia tohto vlnenia leží približne v rozsahu 20 Hz až 20 000 Hz (ojedinele od 16 Hz), mimo týchto hraníc človek zvuk nevníma. V širšom zmysle je možné považovať za zvuk aj vlnenie mimo tohto rozsahu, teda infrazvuk a ultrazvuk.
Zvuk je teda časť spektra mechanického vlnenia vzduchu, ktorú je schopný vnímať človek; v širšom ponímaní, ktorú je schopný vnímať živočích.
Z hľadiska hraníc ľudského vnímania zvuk s frekvenciou nižšou než 16 Hz (ktorý počuje napr. slon) nazývame infrazvuk. Zvuk s frekvenciou vyššou ako 20 kHz (ktorý počujú napr. delfín alebo netopiere - až do frekvencií okolo 150 kHz) nazývame ultrazvuk.
Už podľa Aristotela je zvuk druh pohybu vzduchu; zvuk je podľa neho dvojaký, a síce skutočný zvuk a možný zvuk.
Vznik a šírenie zvuku.
Zvuk vzniká kmitaním hmoty, ktorá toto kmitanie odovzdáva hmotným časticiam v prostredí, ktoré ho obklopuje napr. vzduchu, vode, kovu atď. Vo vzduchu nastáva zhusťovanie a zrieďovanie častíc, ktoré postupujú ako zvuková vlna rýchlosťou, ktorú označujeme rýchlosťou zvuku. Počet týchto zhustení a zriedení za sekundu sa nazýva frekvencia (staršie označenie kmitočet). Zvuk sa šíri jedine v hmotnom prostredí. Z toho vyplýva, že vo vákuu nemôže nastať šírenie zvuku, pretože vákuum neobsahuje žiadne hmotné častice.
Rýchlosť šírenia zvuku.
Rýchlosť šírenia zvuku závisí na fyzikálnom stave prostredia, v ktorom sa šíri. Pre vzduch s atmosférickým tlakom 1 013,25 hPa v nulovej nadmorskej výške pri teplote 20 °C je rýchlosť šírenia zvuku c = /s
Medzi "frekvenciou", "rýchlosťou šírenia zvuku" a "vlnovou dĺžkou zvukovej vlny" platí vzťah:
formula_1
Rýchlosť šírenia zvuku teda závisí od tlaku, teploty, hustoty a vlhkosti vzduchu (zmena o /s pri zmene relatívnej vlhkosti 0 až 100%). Príklady rýchlosti šírenia zvuku v látkach: Vzduch /s, Voda /s, Betón /s, Ľad /s, Oceľ /s, Sklo /s. Hustejšie látky vedú zvuk rýchlejšie.
Zdroj zvuku.
Zdroj zvukového vlnenia sa nazýva zdroj zvuku a prostredie, v ktorom sa vlnenie šíri, nazývame vodič zvuku. Vodič zvuku, obvykle vzduch, sprostredkuje spojenie medzi zdrojom zvuku a prijímačom (detektorom), ktorým je obvykle ucho alebo technické zariadenia (mikrofón). Zvuky sa šíria v každom hmotnom prostredí, napr. aj vodou a pevnými látkami. Podľa schopnosti látky viesť, resp. pohlcovať zvuk hovoríme o dobrých a zlých vodičoch zvuku.
Zdrojom zvuku je kmitajúce teleso. Záleží však aj na jeho schopnosti tento zvuk odovzdať (preniesť) na okolité prostredie. Dôležitou vlastnosťou je tvar telesa a tvar jeho okolia. Struna napnutá medzi dvoma pevnými bodami telesa s veľkou hmotnosťou nie je dobrý zdroj zvuku, pretože pri kmitaní struny vzniká pretlak v smere jej pohybu, ale súčasne i podtlak na opačnej strane. Vzniká akustický skrat. Preto sa v strunových nástrojoch používa rezonančná doska, ktorá je v skutočnosti zdrojom zvuku gitary.
Zdrojom zvuku sú okrem telies s vlastným kmitaním aj umelé zdroje, ktoré kmitajú tzv. vynúteným kmitaním (reproduktor, hlasivky, krídelká svrčka a pod.)
Zvuk z hľadiska vnímania.
Zvuky (z hľadiska človeka a jeho vnímania) môžeme rozdeliť na "hudobné" (tóny) a "nehudobné" (hluky). Tóny vznikajú pri pravidelnom, periodicky sa opakujúcom kmitaní. Pri počuvaní vzniká v mozgu dojem určitej výšky, preto sa tóny používajú v hudbe. Zdrojom hudobných zvukov môžu byť okrem hlasiviek aj rôzne hudobné nástroje. Hlukom označujeme nepravidelné vlnenie, vznikajúce ako zložité nepravidelné kmitanie telies. Rozdiel medzi tónmi a hlukom je malý a súvisí s ponímaním zvuku jednotlivcom.
Parametre zvuku.
Každý zvuk sa vyznačuje svojou fyzikálnou hladinou intenzity zvuku meranou v decibeloch (dB) a fyziologickou hladinou hlasitosti, čo je to isté avšak ľudské ucho vníma intenzitu rôzne v závislosti od frekvencie. Ako začiatkom stupnice: 0 dB sa používa prah počuteľnosti pre tón s frekvenciou 1 kHz. Decibel je pomerná jednotka závislá na tom kde sa zvolí jej začiatok. V sústave SI je preto jednotka intenzity zvuku absolútna "watt na meter štvorcový" (W∙m–2) teda podiel akustického tlaku na plochu. Akustický tlak je úmerný výkonu a výkon je kvadraticky závislý od amplitúdy.
Periodické zvuky sa vyznačujú frekvenciou, ktorá určuje výšku tónu. Hudobný nástroj, ktorý vyludzuje hudobné tóny okrem základnej frekvencie vytvára aj vyššie harmonické frekvencie. Keby nebolo vyšších harmonických tak by nebol žiaden rozdiel medzi "komorným a"' na klavíri a sínusovým signálom alebo pílovým signálom s frekvenciou 440 Hz. Hudobníci tieto rozdiely v priebehu kmitania nazývajú farba tónu (zafarbenie).
Trvanie zvuku v čase určuje jeho dĺžku.
Dynamický rozsah.
Dynamický rozsah ľudského ucha je rozdiel medzi najhlasnejším a najtichším počuteľným zvukom; jeho rozsah je od 0 dB až po cca 140 dB, pričom na úrovni okolo 130 dB nastáva jav, nazývaný prah bolestivosti. Vtedy zvuk doslova začína "bolieť". 
Nad touto úrovňou ucho dokáže rozlíšiť ešte 10 decibelový nárast, ale po prekročení 140 dB registrujeme zvuk už iba ako "veľmi hlasný" a nedokážeme posúdiť, o koľko dB je hlasnejší, pretože leží mimo dynamického rozsahu počuteľnosti.
Rozlišovanie frekvencie.
Schopnosť rozlíšiť frekvencie tónov sa u každého človeka líši a je závislá na konkrétnej frekvencii. Uprostred počuteľného frekvenčného pásma je možné rozlíšiť zmenu frekvencie o niekoľko desatín Hz. Na okrajoch pásma je rozlišovacia schopnosť výrazne nižšia.
Zvukové spektrum.
Zvukové spektrum delíme na niekoľko frekvenčných pásiem. Hranice nie sú pevne dané.
Príklady frekvencií bežných zvukov:
10 Hz – dunenie v zemi, zemetrasenie
16 Hz – najnižšia počuteľná frekvencia
27 Hz – najnižší tón na klavíri
50 Hz – nízky hlas speváka
80 Hz – nízky hlas muža
263 Hz – stredná nota na klavíri
400 Hz – spektrum ženskej reči
1000 Hz – základný tón
4186 Hz – najvyššia nota na klavíri
10000 Hz – sykavky
16000 Hz – najvyššia počuteľná frekvencia
Ozvena.
Ozvena (echo), zvuk odrazený od veľkej prekážky. Ucho vníma ozvenu oddelene od pôvodného zvuku, ak je oneskorená aspoň o 0,1 sekundy. Za túto dobu prejde zvuk asi . Ak chce osoba počuť ozvenu, musí byť vzdialená od prekážky aspoň . Ak je vzdialenosť menšia, odrazený zvuk sa sčítava, zosilňuje a predlžuje – vzniká dozvuk. Pri väčšom časovom rozdieli sa zvuky miešajú, čo spôsobuje zhoršenie akustiky vo väčších miestnostiach. Ak je väčší počet prekážok v rôznych vzdialenostiach, vzniká viacnásobná ozvena. 
Na princípe ozveny pracuje sonar, radar, meranie vzdialenosti a pod.
Typy (druhy) zvuku.
Z hľadiska vzniku:
Z hľadiska formy:
Z hľadiska spracovania a uchovania:
Z hľadiska prezentácie:

</doc>
<doc id="86600" url="https://sk.wikipedia.org/wiki?curid=86600" title="Hrad Devín">
Hrad Devín



</doc>
<doc id="86601" url="https://sk.wikipedia.org/wiki?curid=86601" title="Remorkér">
Remorkér

Remorkér je loď, používaná na tlačenie alebo vlečenie iných plavidiel. Remorkér sám nedisponuje úložným priestorom a väčšinou obsluhuje bezmotorové a bezposádkové nákladné plavidlá (tlačné člny). Remorkér im poskytuje posádku a strojný výkon; r. môže viesť aj bočne zviazanú zostavu.
Vlečná zostava.
Vlečná zostava je zostava plavidiel alebo plávajúcich zariadení alebo plávajúcich telies spojených s vlečným remorkérom, ktorý im dodáva trakčnú silu. Spojenie remorkéra a vlečných člnov zabezpečuje vlečné lano, najčastejšie ovládané špeciálnym vlečným navijakom. V európskych podmienkach musí mať vlečný čln kormidelné zariadenie a stálu posádku, ktorá ho ovláda. Vlečná plavba sa vo vnútrozemskej plavbe už takmer nevyužíva pre jej hydrodynamickú a ekonomickú neefektívnosť. Bežná je však pri manipulácii s námornými loďami v obmedzených priestoroch prístavov alebo v plavebne zložitých úsekoch.
Tlačná zostava.
Tlačná zostava je zostava plavidiel alebo plávajúcich zariadení alebo plávajúcich telies pevne spojených s tlačným remorkérom, ktorý im dodáva trakčnú silu a potrebnú posádku. Základným rozlišovacím znamením tlačnej zostavy je, že remorkér je posledným plavidlom zostavy.
Celá zostava, ak je pevne spojená, sa správa ako jedno plavidlo. Pre tlačnú zostavu je charakteristická modulárnosť. V závislosti od trakčného výkonu remorkéra a miestnych plavebných predpisov sa do zostavy môžu pridávať ďalšie a ďalšie tlačné člny - sekcie. Rovnako sa môžu odoberať. Tlačná zostava je v porovnaní s vlečnou zostavou hydrodynamicky "čistejšia" a ekonomicky výhodnejšia, keďže na tlačných člnoch nemusí byť posádka (výnimku tvoria člny prevážajúce nebezpečné náklady napríklad benzín).

</doc>
<doc id="86602" url="https://sk.wikipedia.org/wiki?curid=86602" title="Časovanie rozvodu">
Časovanie rozvodu

Časovanie rozvodu je predpis, podľa ktorého prebieha otváranie a zatváranie prvkov rozvodového mechanizmu u piestových strojov. Časovanie teda predpisuje kedy začína a kedy končí prúdenie pracovných plynov do valca, z valca, prípadne medzi priestormi stroja.
Vo väčšine prípadov je časovanie rozvodu pre daný stroj nemené a je pevne spojené s polohou kľukového hriadeľa. Jednotlivé okamihy začiatku otvárania a ukončenia zatvárania riadiacich prvkov sa preto udávajú v stupňoch otočenia kľukového hriadeľa relatívne voči úvrati piestu. Riadiace prvky môžu byť reprezentované ventilmi (najčastejšie), kanálmi, posúvačmi, prípadne inak. Je však možné aj riešenie s premenlivým časovaním, prikladom je variabilné časovanie ventilov u moderných štvortaktných vozidlových motorov. 
Časovanie štvortaktných motorov.
Štvortaktné motory vykonajú celý pracovný cyklus za 2 otáčky kľukového hriadeľa (720°). Preto musí rozvod pracovať dvakrát pomalšie, čo je zabezpečené redukovaným prevodom medzi kľukovým hriadeľom a pohonom rozvodu.
Pri štvortaktných motoroch časovanie popisujú 4 parametre:
Tabuľka časovania štvortaktného motora
Prekrytie ventilov.
Z tabuľky je vidieť, že medzi výfukovým a nasávacím (plniacim zdvihom) sú po určitú dobu otvorené oba riadiace orgány súčasne. Táto fáza sa nazýva prekrytie ventilov a môže trvať podľa typu motora 3 až 120° Počas tejto fázy sa dynamické javy navzájom podporujú, spaliny prúdiace von z valca vyvolajú podtlakovú vlnu, ktorá podporí doplnenie valca. U vznetových preplňovaných motorov sa táto fáza využíva ja na ochladene spaľovacieho priestoru prietokom vzduchu priamo do výfuku. Naopak z ekologických dôvodov musí byť prekrytie malé pri zážihových motoroch, aby nedochádzalo k únikom nespálenej čerstvej zmesi do výfuku.
Časovanie dvojtaktných motorov.
Dvojaktné motory vykonajú celý pracovný cyklus za 1 otáčku kľukového hriadeľa (360°). Preto môže rozvod pracovať rovnako rýchlo ako piest. Toto sa s výhodou využíva pri kanálových rozvodoch, keď piest sám svojou polohou vo valci striedavo odkrýva a zakrýva ústia kanálov rozvodu. V takomto prípade nie sú potrebné žiadne ďalšie súčasti čím sa stáva konštrukcia motora veľmi jednoduchou.
V prípade kanálových rozvodov môže byť časovanie:
Pri dvojtaktných motoroch časovanie popisuje 6 parametrov:
Tabuľka časovania dvojtaktného motora
Zdroje.
Trnka J., Urban J.: Spaľovacie motory. Alfa Bratislava, 1992.

</doc>
<doc id="86603" url="https://sk.wikipedia.org/wiki?curid=86603" title="Gnomon">
Gnomon



</doc>
<doc id="86604" url="https://sk.wikipedia.org/wiki?curid=86604" title="Logický klam">
Logický klam

Logický klam alebo chyba argumentácie je tvrdenie porušujúce zásady logického dôkazu. Pretože pri máloktorom je to na prvý pohľad zreteľné, bývajú logické klamy obľúbenou súčasťou argumentácie propagandy a manipulátorov. 
Logické klamy a ich rôzne druhy boli rozlišované už Aristotelom. Tento článok uvádza rozdelenie použité v [deprivanti].
Klamy spočívajúce v odvádzaní pozornosti.
Falošná dilema.
Falošná dilema vyvoláva dojem, že existujú iba dve (alebo tri či viac) možností tam, kde ich je v skutočnosti celá škála.
Argument oslovujúci nevedomosť.
Tvrdí, že nedokázateľnosť nejakého výroku znamená, že platí opak.
Šikmá plocha (slippery slope); Argument Ad Absurdum.
Tvrdí, že zavedenie opatrenia povedie ešte k ďalšiemu, a to vo svojom dôsledku spôsobí celú reťaz čím ďalej, tým menej pravdepodobných následkov, ktoré spôsobia totálnu katastrofu.
Zlúčená otázka.
Jedna otázka obsahujúca v skutočnosti dve otázky tak, že akákoľvek odpoveď dostane reagujúceho do nežiadúcej situácie. Sú obľúbené najmä u právnikov.
Falošná stopa (red herring).
V angličtine výraz znamená pôvodne "údený sleď", obrazne (často v detektívkach) "falošná stopa". Druhý význam je zjavne odvodený od triku pri hone na líšku, keď údený sleď ťahaný jazdcom cez územie lovu dokázal psy ľahko zviesť zo stopy. V diskusiách ide o odvedenie pozornosti od merita veci k podružnostiam.
Klamy oslovujúce emócie a ďalšie psychologické motívy.
Argument sily (argumentum ad baculum).
Cieľ klamu: Namiesto zdôvodnenia presvedčíme nepríjemnými dôsledkami, ktoré vyvstanú, ak nebude oponent súhlasiť.
Argument vzbudzujúci súcit.
Namiesto vecnej argumentácie sa snaží pôsobiť na city.
Argument poukazujúci na dôsledky.
Tvrdí, že z presvedčenia alebo teórie vyplývajú (údajne) neprijateľné dôsledky a z toho vyvodzuje, že musí byť mylná.
Kvalifikujúci jazyk.
Spája žiadúci výrok s pozitívnym označením a vyvoláva dojem, že jeho odmietnutím sa poslucháč automaticky zaraďuje do opačnej skupiny.
Spoločenský apel (argumentum ad populum, bandwagon fallacy).
Zdôvodňuje tvrdenie tým, že s ním ostatní, väčšina alebo všetci s ním súhlasia alebo veria v jeho pravdivosť. To, že je tvrdenie známe pritom nemá na jeho faktickú správnosť podstatný vplyv. Časté tiež bývajú odvolania sa na zdravý (sedliacky) rozum, demokraciu, konsenzus, vox populi a pod. 
Zámena predmetu.
Útok na človeka (argumentum ad hominem).
Namiesto argumentácie hodnotí jej predkladateľa alebo spolieha na vnem jedného človeka.
Neuvedenie kvantifikátora.
Kvantifikátor určuje, či sa vlastnosť spája so všetkými alebo aspoň s jedným objektom (každý/aspoň jeden).
Správne by mal byť prvý výrok: Aspoň jeden človek vstúpil na mesiac.
Dovolávanie sa autority.
Každé odvolávanie sa na autoritu nemusí byť nevyhnutne klamom. Klamom také tvrdenie je, pokiaľ odkazovaná autorita je autoritou v inom odbore, alebo pokiaľ existuje autorita iná, rovnako dôležitá, ktorá tvrdí opak.
Anonymná autorita.
Klam sa odvoláva na nepomenovaný, ale údajne dobre informovaný zdroj. Elegantný spôsob šírenia vymyslených faktov (faktoidov).
Zdanie klame.
Vzhľad rečníka, rovnako aj záber kamery v televízii alebo hudba v pozadí ovplyvňuje, do akej miery mu budú poslucháči dôverovať.
Ekvivokácia.
Ekvivokácia využíva nejednoznačnosť slov. Používame v dvoch vetách rovnaké slovo, ale s odlišným významom v každej z nich.
"Záver: Sväté mesto je mestom nevraživosti a násilia medzi náboženstvami." V prvom prípade sme hodnotili Jeruzalem z náboženského, kým v tom druhom z hľadiska bezpečnosti.
V prvom prípade myslíme syr vrátane dier, v druhom iba hmotu syra.
Induktívne klamy.
Induktívna úvaha spočíva v odhade vlastností celku na základe skúseností s jeho časťou. Induktívne klamy vyplývajú z nedodržovania základných štatistických pravidiel.
Unáhlené zovšeobecnenie.
Usudzovanie o vlastnostiach celku na základe príliš malej vzorky.
Nereprezentatívna vzorka.
Vzorka, na ktorej znalosti zakladáme svoju úvahu, je síce dostatočne veľká, ale nezodpovedá rozloženiu celku.
Klamná analógia.
Klamná analógia porovnáva dva celkom nesúvisiace javy a tvrdí, že ak má jeden nejakú vlastnosť, musí ju mať aj druhý.
Lenivá indukcia.
Záver induktívneho úsudku je odmietnutý, napriek existencii dôkazov na jeho podporu.
Klam daný vylúčením.
Aby sme dosiahli žiaduci úsudok, je niekedy nutné nevyhovujúce skutočnosti z úvahy vylúčiť, a to napríklad ich zamlčaním.
Logický kruh.
Tautológia.
O tautológii hovoríme vtedy, keď používame vysvetľovaný pojem vo vysvetlení.
Petitio principii; Argumentácia kruhom (begging the question).
Výrok, ktorý dokazujeme, je už zahrnutý do predpokladov.
Štatistické sylogizmy.
Klamy vyplývajúce zo zámeny platnosti všeobecných pravidiel a ich výnimiek.
Znásilnenie pravdepodobnosti a štatistiky.
Klamy vyplývajúce z použitia termínu „pravdepodobnejšie“, pričom tvrdenie nebolo skúmané matematickým aparátom pravdepodobnosti a štatistiky, či dokonca skúmateľné ani nie je. Vzniká tak falošný dojem, že niečo je bližšie pravde, lebo je to údajne pravdepodobnejšie.
Kauzálne klamy.
Chybná časová následnosť (post hoc ergo propter hoc).
Z toho, že dva javy nasledujú po sebe sa mylne usudzuje, že medzi nimi existuje príčinná súvislosť. (O príčinnej súvislosti hovoríme, pokiaľ druhý jav nastane vtedy a len vtedy, keď dôjde predtým k prvému. Príkladom príčinnej súvislosti môže byť rozsvietenie lampy nasledujúce po stlačení vypínača.)
Spoločný efekt.
Oba zdanlivo závislé javy majú nepozorovanú spoločnú príčinu.
Nevýznamná príčina.
Prvá príčina je skutočne príčinou druhého javu, ale v porovnaní s ostatnými príčinami je nevýznamná. Za klam sa nepovažuje, pokiaľ všetky príčiny druhého javu majú rovnakú dôležitosť (napríklad vo voľbách).
Chybný smer.
Zámena príčiny a následku.
Väčší počet príčin.
Jav má väčší počet príčin, ale je označená iba jedna z nich.
Ku kauzálnym klamom ďalej patrí aj "omyl hazardného hráča", ktorý hľadá vzťahy príčiny a následku tam, kde nie sú. Príkladom môže byť hráč, ktorý v lotérii vsádza dlho neťahané čísla v nádeji, že lotéria v snahe vrátiť sa k priemeru vytiahne práve tie. Pravdepodobnosť ťahania všetkých čísiel je pritom rovnaká v každom čase bez ohľadu na minulosť.
"Genetický omyl" spočíva v presvedčení, že je možné povahu javu odvodiť z jeho pôvodu, zdroja alebo počiatku, alebo zamietnutie niečoho s poukazom na to, že to má podozrivé počiatky. Obľúbenou aplikáciou tohoto omylu je odvodzovanie podstaty vecí pitvaním koreňov a histórie ich slovného označenia.
Ide o niečo iné.
Irelevantný záver.
Dôkaz dokazuje niečo iné, než predmetné tvrdenie. Niekedy sa do tejto kategórie zahŕňajú aj argumenty ad hominem a im podobné.
Variantom tohto klamu je klam irelevantného cieľa, ktorý niečo spochybňuje tvrdením, že to nedosiahlo cieľ, o ktorý ale v skutočnosti nikdy nešlo.
Podsunutý argument (straw man).
Podstatou klamu je nájst veľmi slabý až hlúpy argument, ktorý by mohla zastávať protistrana (ale spravidla ho nezastáva). Následne podsunutý argument poraziť a tváriť sa, že so všetkými argumentami protistrany se dá takto ľahko vysporiadať.
To nevyplýva!
Klamy založené na znásilňovaní implikácie.
Doloženie vyplývajúceho.
Predpokladá, že automaticky platí aj opačná implikácia.
Zamietnutie predošlého.
Hovorí sa, že v prípade neplatnosti predpokladu nemôže platiť záver. Implikácia (tvrdenie ak A, tak B) pritom nič nehovorí o tom, čo sa stane, keď predpoklad neplatí.
Nekonzistencia.
Klam založený na tvrdení, že sú pravdivé dva odporujúce si výroky. Môže byť založený aj na používaní všeobecných pravidiel namiesto výnimiek a naopak (pozri štatistické sylogizmy).

</doc>
<doc id="86605" url="https://sk.wikipedia.org/wiki?curid=86605" title="Max Bodenstein">
Max Bodenstein

Max Bodenstein (* 15. júl 1871, Magdeburg, Nemecko – † 3. september 1942, Berlín) bol nemecký fyzikálny chemik.

</doc>
<doc id="86607" url="https://sk.wikipedia.org/wiki?curid=86607" title="NGC 7009">
NGC 7009



</doc>
