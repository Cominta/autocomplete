<doc id="30844" url="https://sk.wikipedia.org/wiki?curid=30844" title="Ateizmus">
Ateizmus

Ateizmus (iné názvy: pejoratívne bezbožnosť; expresívne bohaprázdnosť, neznabožstvo, neznajbožstvo; z gr. atheos = bezbožný (a = ne- + theos = boh) môže byť:
Zástanca ateizmu sa nazýva ateista (iné názvy: neverec, neveriaci; pejoratívne bezbožník; expresívne bohaprázdnik, neznaboh, neznajboh). Za protiklad ateizmu sa najčastejšie považuje teizmus, čo je v najširšom zmysle viera, že existuje minimálne jeden boh.
Výraz ateizmus používali už grécki básnici v 5. storočí pred Kr., v zmysle ἄθεος ("atheos") – "bez boha (bohov)". V staroveku mal viaceré použitie ako urážlivé označenie tých, ktorí odmietali bohov uctievaných väčšinovou spoločnosťou, ktorí boli bohmi opustení, alebo tých, ktorý neboli v žiadnom záväzku v zmysle viery/uctievania bohov. Pojem označoval sociálnu kategóriu vytvorenú ortodoxnými religionistami, do ktorej bol zaradený každý, kto nezdieľal ich náboženské predstavy. Obsahovo bližšie súčasnej podobe sa objavil prvý krát v 16. storočí. So šírením voľnomyšlienkárstva, vedeckého skepticizmu a následnému vzostupu kritiky náboženstva sa jeho použitie obsahovo postupne zužovalo. Prvé osobnosti, ktoré sa samé identifikovali ako ateisti žili v 18. storočí počas osvietenstva. Francúzska revolúcia, známa svojim "bezprecedentným ateizmom," bola prvou veľkou politickou zmenou v dejinách, ktorá obhajovala zvrchovanosť ľudského rozumu.
Argumenty podporujúce ateizmus sú široké: od vedeckých a filozofických až po sociálne či historické. Logické či rozumové dôvody pre nevieru v boha/bohov zahrňujú argumenty ako chýbanie empirických dôkazov, problém zla a ďalšie morálne argumenty, argument z nekonzistentných odhalení, odmietanie konceptov, ktoré nemôžu byť falzifikovateľné, či argument z neviery. Neveriaci tvrdia, že ateizmus lepšie prechádza testom Occamovej britvy ako teizmus a že každý sa narodí bez viery v božstvá; z tohto dôvodu argumentujú, že ťarcha dôkazu neleží na ateistoch, ktorý majú dokazovať neexistenciu božstiev, ale na teistoch, ktorí majú poskytnúť dôkazy pre ich existenciu. Hoci niektorí ateisti prijali sekulárne filozofie (napr. sekulárny humanizmus, naturalizmus alebo materializmus), neexistuje žiadna ideológia alebo spôsob správania, ku ktorému by sa všetci prikláňali. Podobne nemajú zástancovia ateistického svetonázoru žiadne inštitucionalizované rituály a správanie, ktoré by sa dalo porovnať s rôznymi náboženskými smermi. Ateizmus je inšpirovaný mnohými rozličnými zdôvodneniami, zahrňujúcimi osobné, vedecké, spoločenské, filozofické či historické názory a úvahy.
Keďže koncepcie ateizmu sú rôzne, určiť presné odhady počtu ateistov nie je jednoduché. Podľa medzinárodných prieskumov Win-Gallupovho inštitútu bolo v roku 2012 13% respondentov "presvedčených ateistov",&lt;ref name="WIN/GIA"&gt;&lt;/ref&gt; v roku 2015 11%. Starší prieskum British Broadcasting Corporation (BBC) z roku 2004 uvádza zo svetovej populácie 8% ateistov. Ďalšie staršie odhady uvádzajú 2% svetovej populácie, kým nenáboženskí k nim pridávajú ďalších 12%. Podľa týchto prieskumov sú Európa a Východná Ázia oblasťami s najväčším výskytom ateistov. V roku 2015 sa 61% obyvateľov Číny označovalo za ateistov. Výsledky Eurobaromtra z roku 2010 v Európskej únii (EU) ukázali, že 20% jej populácie neverí "v žiaden druh ducha, Boha alebo životnej sily", na čele s Francúzskom (40%) a Švédskom (34%).
Definície a typy.
Spisovatelia sa nezhodujú v tom, ako presne definovať a klasifikovať ateizmus; súperia v tom, či nadprirodzené bytosti možno považovať za bohov, či sa jedná o filozofický postoj sám o sebe alebo len o jeho absenciu, alebo či ateizmus potrebuje vedomé, explicitné odmietnutie. Ateizmus sa napríklad považoval za kompatibilný s agnosticizmom, ale tiež s ním bol z iného pohľadu v protiklade. Existujú preto viaceré spôsoby odlíšenia rôznych foriem ateizmu.
Škála.
Časť nejednoznačnosti a kontroverzie ohľadne definície ateizmu je zapríčinená ťažkosťami s dosiahnutím konsenzu pri definovaní slov ako božstvo a boh. Rôznorodosť výrazne odlišných koncepcií Boha a božstiev vedie k odlišným predstavám toho, čo ateizmus predstavuje. Starovekí Rimania napríklad obviňovali kresťanov z ateizmu, pretože neuctievali pohanské božstvá. Ako sa postupne začal chápať teizmus ako viera v akékoľvek božstvo, tento pohľad postupne upadol do nemilosti.
Vzhľadom na rozsah zamietnutých javov, ateizmus môže popierať čokoľvek od existencie božstva po existenciu akýchkoľvek spirituálnych, nadprirodzených, či transcendentných konceptov, ako je budhizmus, hinduizmus, džinizmus a taoizmus.
Implicitný vs. explicitný.
Definície ateizmu sa tiež rôznia v stupni stanoviska, ktoré osoba zaujíma voči myšlienke existencie boha/bohov. Ateizmus býva niekedy definovaný ako jednoduchá absencia viery v to, že nejaké božstvá/bohovia existujú. Takto široká definícia by zahŕňala aj novorodencov a všetkých ostatných ľudí, ktorí neboli vystavení teistickým myšlienkam. Už v roku 1772 Barón d'Holbach povedal, že "Všetky deti sa rodia ako ateisti; nemajú žiadnu predstavu Boha." Podobne sa George H. Smith (1979) domnieval, že: "Človek, ktorý je neznalý teizmu je ateista, pretože neverí v boha. Do tejto kategórie by malo patriť aj dieťa s konceptuálnou kapacitou uchopiť daný problém, ale ktoré si stále daný problém neuvedomuje. Fakt, že takéto dieťa neverí v boha ho kvalifikuje ako ateistu." "Implicitný ateizmus" je "chýbanie teistickej viery bez jej vedomého odmietnutia" a "explicitný ateizmus" je vedomé odmietnutie viery.
Pre účely svojho článku o "filozofickom ateizme", Ernest Nagel namietal zaradenie jednoduchej absencie teistického pohľadu na svet ako typu ateizmu. Graham Oppy klasifikoval pojmom "nevinní" tých, ktorí nikdy túto otázku nezvažovali, pretože im chýbala schopnosť akéhokoľvek pochopenia čo je to boh. Podľa neho by sem mohli patriť jednomesační novorodenci, ľudia s ťažkým poranením mozgu alebo pacienti s rozvinutou demenciou.
Pozitívny vs. negatívny.
Filozofi ako Antony Flew a Michael Martin rozlišovali pozitívny (silný/tvrdý) a negatívny (slabý/mäkký) ateizmus. Pozitívny ateizmus je výslovné presvedčenie, že bohovia neexistujú. Negatívny ateizmus zahŕňa všetky ostatné formy non-teizmu. Podľa tejto kategorizácie, každý kto nie je teista, je buď negatívny alebo pozitívny ateista. Termíny slabý a "silný" sú relatívne nové, kým termíny "negatívny" a "pozitívny" ateizmus sú historicky staršie; používali sa (mierne odlišnými spôsobmi) vo filozofickej literatúre a katolíckej apologetike. Podľa tohto vymedzenia ateizmu väčšina agnostikov patrí medzi negatívnych ateistov.
Kým Martin, napríklad, tvrdí, že agnosticizmus znamená negatívny ateizmus, mnoho agnostikov považuje svoj pohľad za odlišný od ateizmu. Na tvrdenie o nedosiahnuteľnosti poznania pre alebo proti existencii bohov sa niekedy hľadí ako na náznak, že ateizmus potrebuje "skok viery". Odpovede bežného ateistu na tento argument sú, že nedokázané náboženské tvrdenia vyžadujú rovnakú úroveň pochybností ako všetky ostatné nedokázané tvrdenia, a že nedokázateľnosť božej existencie neimplikuje jej rovnakú pravdepodobnosť alebo možnosť. Austrálsky filozof J.J.C. Smart dokonca tvrdí, že "niekedy osoba, ktorá je skutočným ateistom, sa môže opisovať, dokonca vášnivo, ako agnostik v dôsledku neprimerane zovšeobecnenému filozofickému skepticizmu, ktorý nám bráni povedať, že vieme čokoľvek, možno s výnimkou matematických dôkazov a formálnej logiky." Preto niektorí ateistickí autori, ako Richard Dawkins preferujú rozlišovanie teistických, agnostických a ateistických pozícií v rámci spektra teistickej pravdepodobnosti — pravdepodobnosti, ktorú dotyčný priradí tvrdeniu "Boh existuje".
Definícia ako neexistujúca alebo nestála.
Pred 18. storočím bola existencia Boha v západnom svete akceptovaná v takej miere, že dokonca bola spochybňovaná možnosť pravého ateizmu. Označuje sa to ako "teistický innatizmus" — názor, že všetci ľudia veria v Boha od narodenia; z tohto pohľadu boli ateisti v podstate veriaci v popretí.
Existuje aj postoj, ktorý vyhlasuje, že ateisti veľmi rýchlo uveria v Boha v časoch krízy, že konvertujú na smrteľnej posteli, alebo že "v zákopoch niet ateistov". Existujú ale i opačné príklady, medzi nimi práve príklady "ateistov v zákopoch".
Niektorí ateisti namietajú potrebu termínu "ateizmus". Vo svojej knihe"Letter to a Christian Nation", Sam Harris píše:V skutočnosti je "ateizmus" termín, ktorý by ani nemal existovať. Nikto sa nikdy nepotreboval identifikovať ako "nie-astrológ" alebo "nie-alchymista". Nemáme slová pre ľudí, ktorí pochybujú, že je Elvis stále nažive alebo že mimozemšťania putujú galaxiou iba aby ubližovali rančerom a ich dobytku. Ateizmus nie je nič viac ako zvuk, ktorý vydávajú rozumní ľudia v prítomnosti neobhájiteľných náboženských tvrdení.
Pragmatický ateizmus.
Pragmatický ateizmus je postoj, kedy osoba odmieta vieru v boha alebo bohov, pretože je nepotrebná pre pragmatický život. Tento postoj má blízko k apateizmu a praktickému ateizmu.
Argumenty.
Epistemologické argumenty.
Ateisti tvrdili, že ľudia nedokážu poznať Boha alebo dokázať jeho existenciu. Druhá téza sa označuje ako agnosticizmus, ktorý má mnoho foriem. Vo filozofii imanencie je božská podstata neoddeliteľná od samotného sveta, vrátane ľudskej mysle. Podľa tejto formy agnosticizmu následné obmedzenie perspektívy bráni objektívnej dedukcii viery v boha z tvrdení o jeho existencii. Racionalistický agnosticizmus Kanta a osvietenstvo akceptovali iba znalosti vyvodené ľudskou racionalitou; táto forma ateizmu tvrdí, že bohovia nie sú zo zásady rozpoznateľní a preto nie je možné dokázať, či existujú. Skepticizmus, založený na myšlienkach Davida Huma, tvrdil, že istota o čomkoľvek je nemožná, preto nikto nemôže s istotou vedieť či boh existuje alebo nie. Hume samotný však hlásal, že takéto nepozorovateľné metafyzické koncepty by mali byť odmietnuté ako "sofizmus a ilúzia". Vzťah agnosticizmu k ateizmu je predmetom diskusií; rovnako môže byť považovaný aj za nezávislý, základný svetonázor.
Ďalšie argumenty pre ateizmus, ktoré možno klasifikovať ako epistemologické alebo ontologické, zahrnujú ignosticizmus, hlásajúci nezmyselnosť a nepochopiteľnosť základných termínov ako "Boh" a tvrdení ako "Boh je všemocný." Teologický nonkognitivizmus tvrdí, že vyhlásenie "Boh existuje" nie je tvrdením, ale je nezmyselné alebo rozumovo bezvýznamné. Argumentovalo sa oboma smermi, či ľudia s takýmto svetonázorom môžu byť zaradení k nejakému typu ateizmu alebo agnosticizmu. Filozofi A.J. Ayer a Theodore M. Drange odmietajú obe kategórie, argumentujúc, že oba tábory "Boh existuje" akceptujú ako tvrdenie; namiesto toho považujú nonkognitivizmus za kategóriu samú o sebe.
Metafyzické argumenty.
Filozofka Žofia Zdybicka píše: 
Logické argumenty.
Niektorí ateisti zastávajú názor, že rôznym predstavám boha, ako napríklad osobnému bohu kresťanstva, sú prisudzované logicky nekonzistentné vlastnosti. Predkladajú deduktívne argumenty proti existencii Boha, ktoré cielia na nekompatibilitu jednotlivých vlastností, ako je dokonalosť, status stvoriteľa, nemennosť, vševedúcnosť, všadeprítomnosť, všemohúcnosť, omnibenevolencia, transcendentálnosť, bytostnosť (samostatná bytosť), netelesnosť, spravodlivosť a milosrdenstvo.
Teodícejskí ateisti veria, že svet ako ho vnímajú nemôže byť uvedený do súladu s kvalitami, ktoré bežne pripisovujú bohu a bohom teológovia. Namietajú, že vševedúci, všemohúci a všeodpúšťajúci Boh nie je kompatibilný so svetom, kde je zlo a utrpenie, a kde je božia láska pred mnohými ľuďmi ukrytá. Podobný argument sa pripisuje aj Siddhárthovi Gautamovi, zakladateľovi budhizmu.
Reduktívne výstupy náboženstva.
Filozof Ludwig Feuerbach a psychoanalytik Sigmund Freud tvrdili, že Boh a ostatné náboženské predstavy sú ľudským výtvorom, určeným na naplnenie rôznych psychologických a emocionálnych túžob alebo potrieb. S týmto názorom sa stotožňujú aj mnohí budhisti. Karl Marx a Friedrich Engels, ovplyvnení Feuerbachovým dielom, tvrdili, že viera v Boha a náboženstvo sú sociálne funkcie, používané tými pri moci na vykorisťovanie pracujúcej triedy. Podľa Michaila Bakunina "myšlienka Boha predstavuje vzdanie sa ľudského rozumu a spravodlivosti; je to najsilnejšie popretie ľudskej slobody a nevyhnutne končí teoretickým i praktickým zotročením ľudstva." Obrátil Voltairov aforizmus, že ak by Boh neexistoval, bolo by nevyhnutné si ho vymyslieť takto: "ak by Boh skutočne existoval, bolo by nevyhnutné s ním skoncovať."
Ateizmus, náboženstvá a spiritualita.
Ateizmus sa vzájomne nevylučuje s niektorými náboženskými a spirituálnymi systémami viery, ako hinduizmus, džinizmus, budhizmus, synteizmus, raeliánske hnutie a novopohanstvo ako je Wicca. Āstické hinduistické školy považujú ateizmus za platnú, hoci veľmi ťažkú cestu k mókša, pretože ateista nemôže na svojej ceste očakávať žiadnu pomoc od božstva. Džinizmus verí, že vesmír je večný a nie je preto potrebný božský stvoriteľ, avšak tírthankarovia sú uctievané bytosti, ktoré dokážu prekročiť priestor a čas a majú väčšiu moc ako boh Indra. Sekulárny budhizmus neobhajuje vieru v bohov. Ranný budhizmus bol ateistický, keď cesta Gautamu Buddhu nespomínala žiadnych bohov. Neskoršie koncepcie budhizmu považujú Budhu samotného za boha, naznačujú, že jeho prívrženci môžu dosiahnuť božskosť a uctievajú Bódhisattvov a Večného Budhu.
Ateizmus a negatívna teológia.
Apofatická (negatívna) teológia je často hodnotená ako verzia ateizmu alebo agnosticizmu, pretože nemôže skutočne skutočne povedať, že Boh existuje. "Porovnanie je však surové, pretože konvenčný ateizmus berie existenciu Boha ako predikát, ktorý môže byť popretý ("Boh neexistuje"), kým negatívna teológia popiera, že Boh má predikáty (vlastnosti)". "Boh alebo božstvo je" bez schopnosti prisúdiť mu vlastnosti (teda "čo Boh je") by bolo predpokladom pozitívnej teológie v negatívnej teológii, ktorý odlišuje teizmus od ateizmu. "Negatívna teológia je doplnkom, nie nepriateľom pozitívnej teológie".
Ateistické filozofie.
Axiologický, alebo konštruktívny ateizmus odmieta existenciu bohov v prospech "vyššieho absolútna", ako je humanita. Táto forma ateizmu preferuje humanitu ako absolútny zdroj etiky a morálnych hodnôt, and umožňuje jedincom riešiť morálne problémy bez uchyľovania sa k Bohu. Marx a Freud používali tento argument na vyjadrenie posolstiev slobody, plného rozvoja a neobmedzeného šťastia. Jedna z najčastejších kritík ateizmu tvrdí opak: že popretie existencie boha vedie buď k morálnemu relativizmu a nechá jedinca bez morálnych alebo etických základov, alebo vedie k nešťastnému a bezcieľnemu životu. Blaise Pascal predložil tento názor v diele "Myšlienky (Pensées)".
Francúzsky filozof Jean-Paul Sartre sa sám identifikoval ako predstaviteľ "ateistického existencializmu;" menej znepokojený popieraním existencie Boha ako zistením, že "človek potrebuje ... nájsť znovu seba samého a pochopiť, že pred ním samým ho nedokáže zachrániť nič, dokonca ani platný dôkaz existencie Boha." Sartre uvádza, že dôsledkom jeho ateizmu bolo pochopenie, že "ak Boh neexistuje, existuje minimálne jedna bytosť, u ktorej existencia predchádza podstate, bytosť, ktorá existuje predtým ako môže byť definovaná akýmkoľvek konceptom, a ... tou bytosťou je človek." Praktický dôsledok takéhoto ateizmu opísal ako chápanie, že neexistujú a priori pravidlá alebo absolútne hodnoty, na ktoré sa možno dovolávať, aby riadili správanie ľudí, a že títo ľudia sú "odsúdení" k tomu, aby si ich pre seba vytvorili sami, čo robí "človeka" absolútne "zodpovedného za všetko, čo robí".
Náboženstvo a morálka.
Spojenie s pohľadmi na svet a sociálnym správaním.
Sociológ Phil Zuckerman analyzoval predchádzajúci sociálny výskum v oblasti sekularizmu a neviery a dospel k záveru, že úroveň spoločnosti má pozitívnu koreláciu s ireligiozitou. Zistil, že oveľa menší podiel ateizmu a sekularizmu je v chudobnejších, menej rozvinutých krajinách (najmä v Afrike a Južnej Amerike) ako v bohatších industrializovaných demokraciách. Jeho zistenia vzťahujúce sa špecificky k ateizmu v USA boli, že pri porovnaní s veriacimi ľuďmi v tejto krajine sú "ateisti a sekulárni ľudia" menej nacionalistickí, s menšími predsudkami, sú menší antisemiti, rasisti, dogmatici, etnocentrici, majú viac otvorenú myseľ a sú menej autoritatívni. V štátoch USA s najväčším podielom ateistov je počet vrážd nižší ako priemer. V najreligióznejších štátoch je naopak počet vrážd vyšší ako priemer.
Ireligiozita.
Ľudia, ktorí a sami identifikujú ako ateisti sú často považovaní za ireligióznych, ale aj niektoré sekty v rámci veľkých náboženstiev odmietajú existenciu osobného božstva - stvoriteľa. V posledných rokoch určité náboženské denominácie zvýšili počet otvorene ateistických nasledovníkov; ako napríklad ateistický alebo humanistický judaizmus alebo kresťanský ateizmus.
V najprísnejšom zmysle pozitívny ateizmus nezahrňuje žiadne špecifické viery okrem neviery v akékoľvek božstvo; ateisti tak v podstate môžu nasledovať neobmedzený počet spirituálnych "ciest". Z toho istého dôvodu môžu ateisti zastávať široké spektrum etických postojov, od morálneho univerzalizmu humanizmu, ktorý hlása, že morálny kód by mal byť aplikovaný konzistentne na všetkých ľudí, po morálny nihilizmus, ktorý hlása, že morálka je bezvýznamná. Ateizmus je akceptovaný ako oprávnená filozofická pozícia v niektorých variantoch hinduizmu, džinizmu a budhizmu.
Filozofi ako Slavoj Žižek, Alain de Botton, Alexander Bard a Jan Söderqvist tvrdia, že ateisti by mali prevziať náboženstvo ako akt vzdoru proti teizmu, presnejšie nenechať náboženstvo ako monopol teistom.
Božské velenie.
Podľa Platónovho "Eutyfrona" je úloha bohov v určení toho, čo je dobré a zlé buď nepotrebná alebo arbitrárna (absolutistická). Argument, že morálka musí byť odvodená od Boha a nemôže existovať bez múdreho tvorcu, bol pretrvávajúcim znakom filozofickej i politickej diskusie. Morálne imperatívy ako "vražda je zlo" sú chápané ako božie zákony, vyžadujúce božského tvorcu zákonov a sudcu. Avšak mnoho ateistov namieta, že zákonné chápanie morálky je falošnou analógiou, a že morálka nezávisí na tvorcovi zákonov rovnakým spôsobom ako na ňom závisia zákony. Friedrich Nietzsche veril v morálku nezávislú od teistickej viery a postuloval, že morálka založená na Bohu "má pravdu iba ako Boh je pravda — stojí a padá na viere v Boha". Pre Immanuela Kanta dôvod na prispôsobenie sa pravidlám má svoju hodnotu v zmysle 'kategorických imperatívov', ktoré samy v sebe obsahujú zmysel svojho dodržiavania.
Existujú normatívne etické systémy, ktoré nepotrebujú princípy a pravidlá dané božstvom. Niektoré obsahujú etiku cnosti, spoločenskú zmluvu, Kantovu etiku, utilitarizmus a objektivizmus. Sam Harris navrhol, že recept na morálku (etické pravidlá) nie sú iba záležitosť vhodná ako objekt filozofie, ale že môžme zmysluplne praktizovať vedu o morálke. Každý takýto vedecký systém však musí odpovedať na kritiku stelesnenú v naturalistickom omyle.
Filozofi Susan Neiman a Julian Baggini (okrem iných) tvrdia, že chovať sa eticky iba pre božský mandát nie je skutočné etické správanie, ale len slepá poslušnosť. Baggini argumentuje, že ateizmus je pre etiku vyššia báza, vyhlasujúc, že morálny základ mimo náboženských imperatívov je nevyhnutný pre prieskum morálnosti samotných imperatívov — byť schopný rozlíšiť, napríklad, že "zabiješ" je nemorálne aj keď to nejaké náboženstvo prikazuje — a preto sú ateisti vo výhode, lebo sú k týmto posúdeniam náchylnejší. Súčasný britský politický filozof Martin Cohen ponúkol viac historicky zameraný príklad Biblických príkazov v prospech mučenia a otroctva ako dôkaz toho, ako náboženské príkazy nasledujú politické a sociálne zvyky a nie naopak.
Kritika náboženstva.
Niektorí významní ateisti — v súčasnosti najmä Christopher Hitchens, Daniel Dennett, Sam Harris a Richard Dawkins, nasledujú takých mysliteľov ako Bertrand Russell, Robert G. Ingersoll, Voltaire a spisovateľ José Saramago — kritizovali náboženstvá, citujúc škodlivé aspekty náboženských praktík a doktrín.
Politický teoretik a sociológ 19. storočia Karl Marx nazýval náboženstvo "vzdychom utláčaného stvorenia, srdcom bezcitného sveta a dušou bezduchých podmienok. Je to ópium ľudstva." Pokračoval: "Zrušenie náboženstva ako iluzórneho šťastia ľudí je požiadavkou pre ich skutočné šťastie. Vyzvať ich, aby sa vzdali svojich ilúzií o svojom stave, je vyzvať ich, aby sa vzdali stavu, ktorý vyžaduje ilúzie. Kritika náboženstva je preto v zárodku kritikou toho údolia sĺz, ktorého svätostánkom je náboženstvo." Lenin povedal, že "každá náboženská myšlienka a každá idea Boha je nevyčísliteľná špinavosť ... toho najhoršieho druhu, 'infekcia' toho najodpornejšieho druhu. Milióny hriechov, špinavé skutky, akty násilia a fyzické nákazy... sú oveľa menej nebezpečné ako rafinovaná, spirituálna idea Boha navlečená do najmúdrejších ideologických kostýmov ..."
Sam Harris kritizuje závislosť západných náboženstiev na božskej autorite ako prepožičiavanie sa autoritarizmu a dogmatizmu. Existuje korelácia medzi náboženským fundamentalizmom a náboženskou orientáciou (keď sa náboženstvo vyznáva preto, lebo slúži skrytým záujmom) a autoritárstvom, dogmatizmom a predsudkami. Tieto argumenty — spojené s historickými udalosťami, ktoré demonštrujú hrozby plynúce z náboženstva, ako sú križiacke výpravy, inkvizícia, čarodejnícke procesy a teroristické útoky — sa používali ako reakcie na tvrdenia o pozitívnych efektoch náboženskej viery. Veriaci reagujú, že aj režimy, ktoré sa hlásia k ateizmu, ako napr. Sovietsky zväz, sú tiež vinné z masového vraždenia. Na tieto tvrdenia odpovedajú ateisti ako Sam Harris a Richard Dawkins, že Stalinove zverstvá neboli ovplyvnené ateizmom, ale dogmatickým marxizmom, a že Stalin a Mao síce boli ateisti, no svoje činy v mene ateizmu nepáchali.
Etymológia.
V ranom starovekom Grécku znamenalo prídavné meno (z alfa privatíva ἀ- + "boh") "bezbožný". Prvýkrát bol použitý ako termín na vyslovenie nedôvery, zhruba znamenajúc „bezbožný“ alebo „bohapustý“. V 5. storočí pred n.l. začalo slovo indikovať zámernejšiu a aktívnejšiu bezbožnosť v zmysle "porušenia vzťahov s bohmi" alebo "odmietanie bohov". Termín ἀσεβής ('asebēs') sa potom začal používať na označenie tých, ktorí bezbožne popierali alebo znevažovali miestnych bohov, aj keď verili v iných bohov. Moderné preklady klasických textov niekedy prekladajú 'átheos' ako "ateistický". Ako abstraktné podstatné meno existovalo tiež slovo ('atheotēs'), "ateizmus". Cicero prepísal grécke slovo do latinského "". Termín sa často používal v polemike medzi ranými kresťanmi a Helénmi, kedy ho každá zo strán používala pejoratívne na označenie tej druhej.
Použitie termínu "atheist" (z fr. '), v zmysle "ten, kto ... odmieta existenciu Boha alebo bohov", v angličtine predchádzalo použitiu termínu "atheism;" prvé známe použitie je z roku 1566 a 1571. "Atheist" ako označenie praktickej bezbožnosti bolo použité v roku 1577. Termín "atheism" bol odvodený z francúzskeho ' a v angličtine sa objavil okolo roka 1587. Staršia práca z roku 1534 použila termín "atheonism". Príbuzné slová sa objavili neskôr: "deist" v roku 1621, "theist" v 1662, "deism" v 1675 a "theism" v roku 1678. V tom čase "deista" a "deizmus" už mali svoj súčasný význam. Termín "teizmus" sa dostal do kontrastu s deizmom.
Karen Armstrong píše, že "počas 16. a 17. storočia bolo slovo ateista stále rezervované pre polemiku ... Termín 'ateista' bola urážka. Nikoho ani nenapadlo sa označovať za ateistu."
"Ateizmus" bol prvý krát použitý na opis vlastného svetonázoru v Európe koncom 18. storočia, špecificky v zmysle neviery v monoteistického abrahámovského boha. V 20. storočí sa vplyvom globalizácie tento termín obsahovo rozšíril v zmysle neviery vo všetky božstvá, hoci v Západnom svete zostáva bežné popisovať ateizmus ako jednoducho "nevieru v Boha".
Dejiny.
Kým najranejšie použite termínu a"teizmus" je z Francúzska 16. storočia, myšlienky dnes považované za ateistické sú dokumentované už od Védskeho obdobia a antiky.
Rané indické náboženstvá.
Ateistické školy je možno nájsť v ranej indickej filozofii a existovali od čias Védskeho náboženstva. Medzi šesť ortodoxných škôl hinduistickej filozofie patrí Sánkhja, najstaršia filozofická škola myslenia, ktorá neakceptuje Boha; aj raná Mímánsa odmietala predstavu Boha. Úplne materialistická a anti-teistická filozofická škola Lókájata, pochádzajúca z Indie obdobia 6. storočia p.n.l., je pravdepodobne najexplicitnejšia ateistická filozofická škola v Indii, podobná gréckej Kyrénskej škole. Táto vetva indickej filozofie je klasifikovaná ako heterodoxná pre svoje odmietanie autority Véd a nie je preto považovaná za súčasť šiestich ortodoxných škôl hinduizmu; je ale pozoruhodná ako dôkaz materialistického hnutia v rámci hinduizmu. Chatterjee a Datta ale vysvetľujú, že naše porozumenie filozofie Lókájata je neúplné, založené zväčša na kritike myšlienok ostatných škôl; a že sa nejedná o živú tradíciu:
"Hoci materializmus v takej či onakej forme v Indii vždy existoval, a občasné odkazy možno nájsť vo Védach, budhistickej literatúre, eposoch i v neskorších filozofických dielach, nenašli sme žiadnu systematickú prácu o materializme, ani žiadnu organizovanú školu nasledovníkov, ako je to u ostatných filozofických škôl. Ale takmer každá práca ostatných škôl uvádza materialistické názory, ktoré sa snaží vyvracať. Naša znalosť indického materializmu je postavená predovšetkým na nich."
Medzi ďalšie indické filozofie všeobecne považované za ateistické patrí klasická Sánkhja a Mímánsa. Odmietnutie osobného Boha-stvoriteľa sa tiež objavuje v indickom džinizme a budhizme.
Antika.
Západný ateizmus má svoje korene v predsokratovskej gréckej filozofii, ale ateizmus v súčasnom zmysle slova bol v starovekom Grécku mimoriadne vzácny. Predsokratovskí atomisti ako Démokritos sa pokúšali vysvetliť svet čisto materialistickým spôsobom a interpretovali náboženstvo ako ľudskú reakciu na prírodný fenomén, no explicitne neodmietali existenciu boha. Anaxagoras, ktorého Irenej z Lyonu nazýva "ateistom", bol obvinený z bezbožnosti a odsúdený za výrok, že "Slnko je druh rozžeraveného kameňa", prehlásenie, ktorým sa pokúsil odmietnuť božskosť nebeských telies. Na konci 5. storočia pred n.l. bol grécky lyrický básnik Diagoras z Mélu v Aténach obvinený ako "bezbožná osoba (ἄθεος)" a odsúdený na smrť po tom, čo sa posmieval Eleusínskym mystériám. Podarilo sa mu však z mesta utiecť a uniknúť tak poprave. Neskorší spisovatelia citovali Diagora ako "prvého ateistu", ale pravdepodobne nebol ateistom v modernom zmysle toho slova.
Fragment zo stratenej satyrovej hry "Sisyphus", ktorý je pripisovaný Kritiovi a Euripidovi, prehlasuje, že múdry muž vymyslel "strach z bohov" aby vydesil ľudí aby sa správali morálne. Toto konštatovanie ale v skutočnosti neznamená, že bohovia samotní neexistujú, ale skôr to, že ich moc je vymyslená. Ateistické vyhlásenia sa tiež pripisujú filozofoviProdikovi. Prótagoras sa tiež niekedy považuje za ateistu, ale zastával skôr agnostický svetonázor, hovoriac, že "pokiaľ ide o bohov, nie som schopný objaviť či existujú alebo nie, alebo akej forme sú podobní; lebo existuje veľa prekážok v poznaní, nejasností ohľadne subjektu a ľudský život je krátky."
Aténska verejnosť spájala Sokrata (cca 470–399 pred n.l.) so smerovaním predsokratovskej filozofie k skúmaniu prírody a odmietaniu nadprirodzených vysvetlení javov. Aristofanova komédia "Oblaky" (hraná v 423 pred n.l.) zobrazuje Sokrata ako učí svojich študentov, že tradičné grécke božstvá neexistujú. Sokrates bol neskôr súdený a popravený za obvinenie, že neverí v bohov štátu a namiesto nich vyznáva cudzích bohov. On samotný počas súdu obvinenia z ateizmu vehementne odmietal a všetky zachované zdroje o ňom naznačujú, že bol veľmi zbožný muž, ktorý sa modlil k vychádzajúcemu Slnku a veril, že orákulum v Delfách reprodukuje slová Apolóna. Euhémeros (cca 300 pred n.l.) publikoval svoj pohľad, že bohovia sú len zbožštení vládcovia, dobyvatelia a zakladatelia z minulosti, a že ich kulty a náboženstvá boli v jadre pokračovaním zaniknutých kráľovstiev a raných politických štruktúr. Hoci nebol striktný ateista, neskôr ho kritizovali za "šírenie ateizmu po obývanej zemi, z ktorej odstránil bohov".
Najvýznamnejší grécky mysliteľ v oblasti rozvoja ateizmu bol Epikouros zo Samu (cca 300 rokov pred n.l.). Čerpajúc z myšlienok Démokrita a atomistov, zastával materialistickú filozofiu, podľa ktorej vesmír riadili zákony náhody, bez potreby božského zásahu (pozri vedecký determinizmus). Hoci Epikouros naďalej zastával názor, že bohovia existujú, veril, že sa nezaujímajú o záležitosti ľudí. Snahou epikurejcov bolo dosiahnuť "ataraxiu" ("pokoj duše") a dôležitou cestou k tomu bolo odhaliť strach z božieho hnevu ako iracionálny. Epikurejci tiež odmietali existenciu posmrtného života a nutnosť strachu z božieho utrpenia po smrti.
V 3. storočí pred n.l. grécki filozofi Teodóros z Kyrény a Stratón z Lampsaku neverili v existenciu bohov.
Pyrrhonický filozof Sextos Empeirikos zhrnul veľké množstvo dávnych argumentov proti existencii bohov a doporučoval, aby sa človek v tejto veci zdržal rozhodnutia. Jeho relatívne veľké množstvo preživších prác malo pretrvávajúci vplyv na neskorších filozofov.
Význam termínu "ateista" sa v priebehu antiky menil. Raní kresťania boli široko označovaní ako "ateisti", pretože neverili v existenciu grécko-rímskych božstiev. V časoch Rímskeho cisárstva boli kresťania popravovaní za svoje všeobecné odmietanie rímskych bohov, no najmä cisárskeho kultu starovekého Ríma. Existoval veľký konflikt medzi kresťanmi a pohanmi, v ktorom každá skupina obviňovala tú druhú z ateizmu, keďže nepraktikovala náboženstvo, ktoré tá druhá považovala za správne. Keď sa kresťanstvo stalo za vlády Theodosia I. v roku 381 štátnym náboženstvom Ríma, heréza sa stala zločinom.
Raný stredovek a renesancia.
Počas včasného stredoveku zažíval islamský svet svoj zlatý vek. Spoločne s pokrokmi vo vede a filozofii produkovali arabské a perzské územia otvorených racionalistov a ateistov, ako Abu Isa al-Warraq (9. storočie), Ibn ar-Ráwandí (827–911), Abú Bakr Mohammed ibn Zakaríja ar-Rází (854–925) a Abú al-Aláʾ al-Maʾarrí (973–1058). Al-Ma'arrí písal a učil, že náboženstvo samotné bolo "bájkou vymyslenou predkami" a že ľudia boli "dvojakého typu: tí s mozgom, ale bez náboženstva, a tí s náboženstvom, ale bez mozgov." Napriek tomu, že boli pomerne plodnými autormi sa z ich práce zachovalo málo, hlavne vo forme citácií a úryvkov v neskorších dielach moslimských apologétov, ktorí sa ich pokúšali vyvracať. Ďalší prominentní učenci zlatého veku boli takisto spájaní s racionalistickým myslením a ateizmom, hoci súčasná intelektuálna atmosféra v islamskom svete a mizivé dôkazy, ktoré prežili z tých čias do súčasnosti, spôsobila, že toto tvrdenie je dnes považované za kontroverzné.
V Európe včasného a klasického stredoveku bolo hájenie ateistického svetonázoru vzácne (pozri heslo Stredoveká inkvizícia); metafyzika a teológia boli čo sa týka náboženstva dominantnými oblasťami záujmu. V tomto období tu však boli aktivity, ktoré podporovali heterodoxné koncepcie kresťanského boha, vrátane rôznych pohľadov na prírodu, transcendenciu a poznateľnosť Boha. Jednotlivci a skupiny, ako Johannes Scotus Eriugena, Dávid z Dinantu, Amalrich z Bene a Bratia a sestry slobodného ducha podporovali kresťanský svetonázor s panteistickými tendenciami. Mikuláš Kuzánsky sa držal formy fideizmu, ktorú volal "docta ignorantia" ("naučená ignorancia"), tvrdiac, že Boh sa ľuďmi nedá kategorizovať a preto je naša vedomosť o ňom obmedzená len na dohady. Viliam z Ockhamu svojou nominalistickou limitáciou ľudských znalostí na jednotlivé objekty podnietil anti-metafyzické tendencie a tvrdil, že božská podstata nemôže byť intuitívne alebo racionálne ľudským intelektom uchopená. Viliamovi nasledovníci, ako Ján z Mirecourtu a Mikuláš z Autrecourtu tento pohľad podporovali. Následné rozdelenie viery a rozumu ovplyvnilo neskorších radikálnych a reformných teológov, ako John Wycliffe, Jan Hus a Martin Luther.
Počas renesancie došlo k rozšíreniu spektra a pôsobnosti slobodného myslenia a skeptického prístupu. Jednotlivci ako Leonardo da Vinci videli experiment ako spôsob vysvetlenia a stáli proti argumentom z náboženskej autority. Ďalší kritici náboženstva a cirkvi z tohto obdobia boli napríklad Niccolò Machiavelli, Bonaventure des Périers, Michel de Montaigne a François Rabelais.
Skorý moderný vek.
Historik Geoffrey Blainey napísal, že reformácia vydláždila cestu ateistom tým, že útočila na autoritu katolíckej cirkvi, čo zas "potichu inšpirovalo iných mysliteľov k útoku na autoritu nových protestantských cirkví". Deizmus získal vplyv vo Francúzsku, Prusku a Anglicku. Filozof Baruch Spinoza bol podľa Blaineyho "pravdepodobne prvý veľmi známy 'semi-ateista' v katolíckych krajinách modernej éry". Spinoza veril, že prírodné zákony vysvetľujú fungovanie vesmíru. V roku 1661 publikoval svoje "Krátke pojednanie o Bohu".
Kritika kresťanstva začala byť v 17. a 18. storočí čoraz častejšia, najmä vo Francúzsku a Anglicku, kde sa zdalo, že podľa vtedajších zdrojov došlo k náboženskej únave. Niektorí prostestantskí myslitelia, ako Thomas Hobbes, zastávali materialistickú filozofiu a skepticizmus voči nadprirodzeným úkazom, zatiaľčo Spinoza odmietol božiu prozreteľnosť v prospech panenteistického naturalizmu. Koncom 17. storočia začal byť deizmus otvorenie podporovaný intelektuálmi ako John Toland, ktorý vytvoril termín "panteista".
Prvý známy explicitný ateista bol nemecký kritik náboženstva Matthias Knutzen, autor troch prác z 1674. Bol nasledovaný dvomi ďalšími explicitne ateistickými autormi; poľským ex-jezuitom a filozofom Kazimierzom Łyszczyńskim a v roku 1720 francúzskym kňazom Jeanom Meslierom. V priebehu 18. storočia nasledovali ďalší otvorene ateistickí myslitelia, ako Baron d'Holbach, Jacques-André Naigeon a ďalší francúzski materialisti. John Locke, na rozdiel od nich, hoci obhajca tolerancie, vyzýval autority aby ateizmus netolerovali; veril, že odmietnutie existencie Boha by podkopalo sociálny poriadok a viedlo k chaosu.
Filozof David Hume vytvoril skeptickú epistemológiu založenú na empiricizme, a filozofia Immanuela Kanta tvrdo spochybňovala samotnú možnosť metafyzickej znalosti. Obaja filozofi podkopali metafyzickú bázu prírodnej teológie a kritizovali klasické argumenty pre existenciu Boha.
Blainey poznamenáva, že hoci je Voltaire široko považovaný za človeka, ktorý výrazne prispel k ateistickému mysleniu v čase Revolúcie, rovnako zvažoval strach z Boha ohľadom odstrašenia od stupňovania deštrukcie. Hovoril, že "ak by Boh neexistoval, bolo by nutné ho vymyslieť." V pamflete "Reflections on the Revolution in France" (1790) odsúdil filozof Edmund Burke ateizmus, píšuc o "tajnom spolku", ktorý "pred niekoľkými rokmi sformoval niečo ako profesionálny plán na zničenie kresťanského náboženstva. Tento cieľ sledovali s oduševnením, ktoré bolo predtým známe iba u propagátorov zbožnosti ... Títo otcovia ateizmu boli bigotní svojim vlastným spôsobom ...". Burke tvrdil, že "človek je zo svojej podstaty náboženské zviera" a "ateizmus je proti nielen nášmu rozumu, ale aj inštinktom; a ... nemôže pretrvať dlho".
Baron d'Holbach bol významná postava francúzskeho osvietenstva, známy predovšetkým vďaka svojmu ateizmu a rozsiahlemu písomnému protináboženskému dielu. Najznámejšie z nich je "Système de la nature" (1770) a "Le Christianisme dévoilé". Jeden z cieľov Francúzskej revolúcie bola reštrukturalizácia a podriadenie kléru štátnej moci prostredníctvom Občianskej ústavy duchovenstva. Pokusy ju presadiť viedli k protináboženskému násiliu a vyhosteniu časti duchovenstva z Francúzska, ktoré trvalo až do Termidorskej reakcie. V roku 1793 sa dostali k moci radikálni jakobíni a zaviedli tzv. vládu teroru. Jakobíni boli deisti a zaviedli Kult Najvyššej bytosti ako nové francúzske štátne náboženstvo. Niektorí ateisti v okolí Jacquesa Héberta sa namiesto toho pokúšali založiť Kult Rozumu, formu ateistického pseudonáboženstva s bohyňou zosobňujúcou rozum. Napoleonská éra ďalej inštitucionalizovala sekularizáciu francúzskej spoločnosti.
V druhej polovici 19. storočia získaval ateizmus na sile pod vplyvom racionalistických a voľnomyšlienkárskych filozofov. Mnoho významných nemeckých filozofov tejto doby odmietalo existenciu božstiev a kritizovali náboženstvo, vrátane mien ako Ludwig Feuerbach, Arthur Schopenhauer, Max Stirner, Karl Marx a Friedrich Nietzsche.
George Holyoake bol poslednou osobou (1842) uväznenou vo Veľkej Británii za ateistické názory. Law poznamenáva, že mohol byť tiež prvým uväzneným s takýmto obvinením. Stephen Law vyhlasuje, že Holyoake "prvý zaviedol termín 'sekularizmus'".
Od roku 1900.
Ateizmus sa, najmä vo svojej praktickej podobe, rozšíril v mnohých spoločnostiach až v 20. storočí. Ateistické myšlienky našli podporu v širokom spektre iných, širších filozofií ako existencializmus, objektivizmus, sekulárny humanizmus, nihilizmus, anarchizmus, logický pozitivizmus, marxizmus, feminizmus a všeobecne vo vede a racionalizme.
Navyše sa v tomto období objavil vo východnej Európe a Ázii štátny ateizmus, najmä v Sovietskom zväze pod V. I. Leninom a J. V. Stalinom, a v Čínskej ľudovej republike pod Mao Ce-tungom. Ateistická a protináboženská politika v Sovietskom zväze obsahovala početné zákony a založenie Zväzu militantných ateistov. Po Maovi zostala Komunistická strana Číny ateistickou organizáciou a reguluje, ale nezakazuje praktizovanie náboženstva v pevninskej Číne.
Kým Geoffrey Blainey písal, že "najneľútostnejší vodcovia 2. svetovej vojny boli ateisti a sekularisti, ktorí boli silno nepriateľskí voči judaizmu a kresťanstvu", Richard Madsen upozorňoval, že Hitler a Stalin otvárali a zatvárali chrámy v mene politickej účelnosti, a Stalin zmiernil svoju opozíciu voči kresťanstvu s cieľom zlepšiť postoj verejnosti k jeho vláde počas vojny. Blackford a Schüklenk uviedli, že "Sovietsky zväz bol nesporne ateistický štát, rovnako ako Maova Čína a Pol Potova fanatická vláda v Kambodži v 70-tich rokoch 20. storočia. To samozrejme nedokazuje, že zverstvá páchané týmito totalitnými diktatúrami boli výsledkom ateistického svetonázoru, konané v mene ateizmu či spôsobené primárne ateistickými aspektmi relevantných foriem komunizmu."
Logický pozitivizmus scientizmus vydláždil cestu pre neopozitivizmus, analytickú filozofiu, štrukturalizmus a naturalizmus. Neopozitivizmus a analytická filozofia sa zbavili klasického racionalizmu a metafyziky v prospech striktného empiricizmu a epistemologického nominalizmu. Proponenti ako Bertrand Russell empaticky odmietli vieru v Boha. Vo svojej ranej práci sa Ludwig Wittgenstein pokúsil oddeliť metafyzický a nadprirodzený jazyk od racionálneho diskurzu. A.J. Ayer presadzoval nedokázateľnosť a nezmyselnosť náboženských tvrdení, citujúc svoj vzťah k empirickým vedám. Podobne aplikovaný štrukturalizmus Lévi-Straussa vzťahoval náboženský jazyk k ľudskému podvedomiu, odmietajúc tak jeho nadprirodzený zmysel. J.N. Findlay a J.J.C. Smart argumentovali, že existenica Boha nie je logicky potrebná. Naturalisti a materialistickí monisti ako John Dewey považovali svet prírody za základ všetkého, popierajúc existenciu Boha či nesmrteľnosti.
Ďalší vývoj.
K mimoeurópskym osobnostiam patril Erode Venkatappa Ramasamy, prominentný indický ateistický líder, ktorý bojoval proti hinduizmu a brahmanom proti ich diskriminácii a rozdeľovaniu ľudí v mene kasty a náboženstva. 
Ateistka Vashti McCollumová bola žalobca v prelomovom prípade Najvyššieho súdu Spojených štátov z roku 1948, ktorý zakázal náboženské vzdelávanie v amerických verejných školách. Madalyn Murrayová O'Hairová bola pravdepodobne jedna z najvplyvnejších amerických ateistiek; jej zásluhou Najvyšší súd v roku 1963 v prípade "Murrayová versus Curlett" zakázal povinnú modlitbu v štátnych školách. V roku 1966 sa magazín 'Time' v reakcii na Nietzcheho filozofiu pýtal "Je Boh mŕtvy?", citujúc odhad, že takmer polovica ľudí na planéte žije v protináboženských politických systémoch a milióny ďalších v Afrike, Ázii a Južnej Amerike nemajú vedomosť o kresťanskom pohľade na teológiu.. V roku 1976 bola v Spojených štátoch Anne Nicol Gaylorovou a jej dcérou Annie Laurie Gaylorovou založená nadácia Freedom From Religion Foundation. Podporovala odluku cirkvi od štátu.
Od pádu Berlínskeho múra počet aktívne protináboženských vlád významne klesol. V roku 2006 zaznamenal Timothy Shah z Pew Research Center "celosvetový trend vo všetkých hlavných náboženských skupinách, kedy hnutia založené na viere a Bohu globálne získavali väčšiu sebadôveru a vplyv voči sekulárnym hnutiam a ideológiám." Avšak Gregory S. Paul a Phil Zuckerman to považujú za mýtus a domnievajú sa, že súčasná situácia je oveľa komplexnejšia.
Prieskum z roku 2010 ukázal, že tí, ktorí sa identifikujú ako ateisti alebo agnostici sú v priemere nábožensky vzdelanejší ako vyznavači veľkých náboženstiev. Neveriaci dosiahli lepšie výsledky v otázkach o kľúčových zásadách viery protestantov a katolíkov. Iba mormóni a židia boli v testoch rovnako úspešní ako ateisti a agnostici.
V roku 2012 sa v Arlingtone vo Virginii konala prvá konferencia "Ženy v sekularizme". Secular Woman (Sekulárna žena) bola založená v roku 2012 ako štátna organizácia zameraná na ženy bez vyznania. Hnutie ateistického feminizmu sa v rámci samotného ateistického hnutia začalo viac zameriavať na boj proti sexizmu a sexuálnemu obťažovaniu. V auguste 2012 založila Jennifer McCreightová (organizátorka Boobquake) hnutie v rámci ateizmu známe ako Ateizmus Plus, alebo A+, ktoré "aplikuje skepticizmus na všetko, vrátane sociálnych problémov ako sexizmus, rasizmus, politiku, chudobu a kriminalitu".
V roku 2013 bol historicky prvý krát odhalený ateistický monument na pozemku/nehnuteľnosti patriacej americkej vláde; v budove súdu Bradford County na Floride: cca 500 kg lavička z granitu s podstavcom, na ktorom sú citáty Thomasa Jeffersona, Benjamina Franklina a Madalyn Murray O'Hairovej.
Nový ateizmus.
"Nový ateizmus" je názov, ktorým sa označuje hnutie niekoľkých ateistických intelektuálov začiatku 21. storočia, ktorí obhajovali názor, že "náboženstvo by nemalo byť jednoducho tolerované, ale malo by byť konfrontované, kritizované a vystavené racionálnej argumentácii všade, kde jeho vplyv rastie." Hnutie sa obyčajne spája s osobnosťami ako Sam Harris, Daniel C. Dennett, Richard Dawkins, Victor J. Stenger, Christopher Hitchens a do určitej miery s Ayaan Hirsi Ali. Viaceré knižné bestsellery týchto autorov, publikované medzi rokmi 2004 a 2007, vytvorili základ väčšiny "nového ateizmu". Noví ateisti a najmä Dawkins boli obviňovaní z "klamu slameného panáka" a z vytvorenia nového náboženstva: scientizmu.
V týchto knihách autori uvádzajú nábožensky motivované teroristické útoky, čiastočne úspešné pokusy Discovery Institute zmeniť vedecké curriculum USA aby zahŕňalo kreacionistické myšlienky, spolu s podporou týchto ideí prezidentom George W. Bushom v roku 2005, ako dôkazy toho, že je nutné sa posunúť k sekulárnejšej spoločnosti.
Dôvody pre ateizmus.
Hoci nie všetci ateisti tvrdia, že majú racionálne dôvody pre svoj svetonázor, väčšina trvá na tom, že ich ateizmus je založený na rozumových a racionálnych dôvodoch. Veľa ateistov zastáva taktiež názor, že keďže ich postoj nevyžaduje žiadnu vieru okrem viery v to, čo je možné pozorovať priamo našimi zmyslami, je teda bremeno dôkazu existencie boha (bohov) na teistoch, a nie na ateistoch dôkaz jeho neexistencie. Častým argumentom v prospech tohto postoja je, že principiálne je možné veriť v čokoľvek (čarodejnice, vlkodlaci, upíri, morské panny, mimozemské bytosti, atď.), a preto je úlohou toho, kto tvrdí, že daná entita či schopnosť existuje, túto existenciu dokazovať a oddeľovať fakty od rôznych mýtov a legiend.
Filozofické dôvody.
Niektorí ateisti zakladajú svoj postoj na racionálnych alebo filozofických základoch, tvrdiac, že ich postoj je založený na logickej analýze a následnom odmietnutí teistických a náboženských predstáv. Tieto argumenty proti existencii boha vychádzajú z veľkého počtu rôznych problémov spojených s náboženskými vierami.
Hlavným problémom je absencia akéhokoľvek dôkazu podporujúceho náboženské tvrdenia. Taktiež namiesto zjednodušenia vysvetlenia fungovania sveta, náboženské predstavy toto vysvetlenie naopak komplikujú, a tým prinášajú celý rad nových otázok, ktoré treba zodpovedať. Napríklad:" aký je pôvod boha (bohov), kde sídlia, akými pravidlami sa riadia, aký je vzťah Boha (bohov) a známych prírodných zákonov, atď."
Veľa ateistov zastáva názor, že ich svetonázor je iba absenciou určitej viery, a teda že jedinou obranou, ktorú ateizmus potrebuje, je neustála konštruktívna kritika náboženských téz. Ak budú všetky argumenty teistov vyvrátené, nonteizmus, ako jediná možnosť, sa stane všeobecne platnou. Po stáročia mnoho zástancov ateizmu oponovalo a vyvracalo takzvané dôkazy božskej existencie. Či však všetky argumenty v prospech náboženstiev boli vyvrátené, je naďalej predmetom debaty. Vo všeobecnosti ateisti tvrdia, že všetky dôkazy boli úspešne vyvrátené.
Existuje taktiež množstvo ateistov, ktorí napadajú špecifické formy teizmu kvôli ich vnútornej rozporuplnosti. Jeden z najbežnejších argumentov proti existencii boha je takzvaný "problém zla" (teodicea).
"Problém zla je pravdepodobne najpretrvávajúcejší a najsilnejší argument ateistov proti rôznym náboženským vieram. Kresťanský apologéta William Lane Craig ho priliehavo nazval "ateistický smrtiaci argument" (atheist's killer argument). V skratke tento problém je, že existencia zla vo svete je logicky nezlučiteľná s existenciou dobrotivého Boha, a že je teda rozumnejšie usudzovať, že žiaden Boh neexistuje, ako to, že jestvuje, ale nerobí nič, aby zlo na Zemi zastavil."
Vedecké dôvody.
Väčšina náboženstiev učí, že ľudstvo a vesmír boli stvorené jedným či viacerými bohmi určitým, viac či menej presným spôsobom. Veľa ľudí, tak ateistov ako i nábožensky založených ľudí, vníma takéto náuky v príkrom protiklade s poznatkami modernej vedy, najmä teoretickej fyziky, astronómie a evolúcie. Pre väčšinu ateistov je toto postačujúci dôvod na odmietnutie týchto náboženstiev. Na druhej strane niektorí veriaci z tohto protikladu vyvodzujú opačný záver – že evolúcia je mylná – a zastávajú kontroverzný a pseudovedecký kreacionizmus, navzdory prakticky absolútnemu konsenzu medzi vedcami ohľadne pravdivosti evolučnej teórie. Iní teisti akceptujú evolúciu ako vedecký fakt, ale nevidia rozumné dôvody pre to, že by medzi učením ich náboženstva a evolúciou bol rozpor.
Je známym faktom, že ľudia zdieľajú 98 % svojho genetického kódu so šimpanzmi, 90 % s myšami, 21 % s hlístou a 7 % s baktériou E. coli. Takáto perspektíva ale nie je celkom odlišná od väčšiny náboženstiev, ktoré prisudzujú človeku jedinečné a centrálne postavenie vo vesmíre. Napríklad podľa učenia kresťanstva, islamu a judaizmu bol človek stvorený na "Obraz Boží", aby stál na kvalitatívne vyššej úrovni ako zvyšok tvorstva Zeme, pretože na Boží obraz bola stvorená najmä jeho duša.
Podobne skutočnosť, že naše Slnko je len jedinou z miliárd hviezd v Galaxii, ktorá samotná je nepatrná medzi miliardami iných galaxií v nami pozorovateľnom vesmíre, a fakt, že ľudia obývajú vesmír len po zhruba 0,0015 % doby jeho existencie, považuje väčšina ateistov za dostatočný na odmietnutie myšlienky, že vesmír bol stvorený, aby mu vládol človek.
V zásade je západná veda založená na predpoklade, že vesmír je riadený nemennými prírodnými zákonmi, ktoré je možné určiť pomocou experimentov. Tie následne tvoria spoľahlivý základ pre všetky technické disciplíny, ktoré predpokladajú absenciu božích alebo nadprirodzených zásahov. Úspech moderných vedeckých a technických disciplín svedčí pre absenciu nadprirodzených bytostí alebo ich neochotu so svetom akokoľvek interagovať. Veľa ateistov je preto presvedčená, že najjednoduchším vysvetlením je, že žiadne božstvá neexistujú.
Evolučná teória.
Evolučná teória, ktorej základy postavil Charles Darwin, vyvracia dogmatické učenie prakticky každého náboženstva. Vznik života sa v rôznych náboženstvách spája s bohmi a nadprirodzenými bytosťami v rôznych náboženských knihách, bájach a povestiach. Naproti tomu Darwinova evolúcia ukazuje postupný vznik zložitejších foriem života z jednoduchších, adaptovanie sa na nové prostredie. Napríklad z niektorých rýb sa postupne stali obojživelníky po tom, čo sa určitý čas prispôsobovali životu v pobrežných vodách a mali potrebu pohybovať sa v zmenených podmienkach. Predstava, že sa aj moderný človek vyvinul zo svojich predkov (Homo Sapiens, Homo Erectus, Homo Habilis a ďalšie vývojové stupne) však nie je pre každé náboženstvo neprijateľná; Boh mohol evolúciu použiť ako nástroj na vznik človeka a celého stvorenia.
Samotný Charles Darwin nebol ateista, sám sa považoval za agnostika.
Osobné dôvody.
Rovnako ako ateisti s filozofickým odôvodnením existujú aj ateisti, ktorí ako dôvod uvádzajú spoločenské, psychologické, praktické a iné odôvodnenia svojho postoja.
Niektorí ateisti usudzujú, že ľudský život je lepší a užitočnejší s ateistickým ako teistickým pohľadom na svet. Na podporu tohto názoru napríklad uvádzajú, že je omnoho prospešnejšie pre spoločnosť hľadať odpovede na otázky pomocou prírodných vied než pomocou nadprirodzených síl a viery. K morálnym dôvodom pre ateizmus často argumentujú tým, že sú mnohé prípady, kedy urobiť to čo je správne, je možné len s pohľadom na svet aký zastáva ateista, pretože nie je viazaný prikázaniami svojho učenia. Praktické dôvody pre ateizmus zahrnujú dôvody, kedy uprednostnenie ateistického svetonázoru pred teistickým prináša pozitívne dôsledky pre osobný život.
Argumenty, že náboženstvá šíria nemorálnosť sa často opierajú o fakt, že množstvo násilia a vojen vzniklo len kvôli náboženským vieram a rituálom.
Niektorí ľudia prijímajú ateistický postoj pretože vyrastali v prostredí, kde je ateizmus relatívne bežným, alebo boli vychovaní ateistickými rodičmi. Väčšina ateistov tvrdí to isté o absolútnej väčšine veriacich. Napríklad ľudia, ktorí vyrástli v prostredí obývanom prevažne židovskou, hinduistickou, moslimskou alebo kresťanskou kultúrou, príjmu náboženstvo tejto prevládajúcej kultúry, alebo krajiny.
Kresťanský psychológ Paul Vitz (1999) tvrdí, že „Veľa ľudí má psychologické dôvody pre ateizmus“ a „neuro-psychologické bariéry pre vieru v boha hrajú v tomto významnú úlohu.“ (Vitz (1999) a Rizzuto (1998)).
Emócie a pocity hrajú dôležitú úlohu nielen v živote teistov ale i ateistov. V každom prípade, pochopenie psychologického pôvodu pre vieru v Boha môže prispieť k posilneniu ateistického presvedčenia proti náboženským vieram. Pozri aj syndróm pravého veriaceho a psychológia náboženstva.
Historické dôvody.
Veľa náboženstiev vytvorilo vieru v mnohých bohov alebo nadprirodzené mocnosti, z ktorých každý bol spojovaný s určitým nevyjasneným fyzikálnym javom. Napríklad v starovekom Grécku bol Hádes boh mŕtvych, Helios boh slnka, Zeus boh bleskov a Poseidón boh mora a zemetrasenia. V dobách keď nebola dostupná žiadna vedecká teória, ktorá by mohla vysvetliť dané prírodné javy, ľudia hľadajúci vysvetlenia ich pripisovali nadprirodzeným silám. Drvivá väčšina týchto javov bola dnes už vedeckým spôsobom objasnená. Niektorí ateisti argumentujú, že všetky náboženské viery majú rovnaký alebo podobný základ, a teda že sú všetky obdobne prekonané a zastarané.
Zaujímavosti.
Krajina s najvyšším podielom ateistov v Európe je Česko. Podľa sčítania ľudu v roku 2001 tvoria 59 % populácie.
Na Slovensku bol podiel ateistov v roku 2011 13%. Podľa sčítania obyvateľov sa tento podiel zvýšil na 23,8%.
Najvyšší podiel ateistov na svete je podľa sčítania ľudu vo Vietname, kde tvoria takmer 81%.

</doc>
<doc id="30845" url="https://sk.wikipedia.org/wiki?curid=30845" title="Divadlo Alexandra Duchnoviča">
Divadlo Alexandra Duchnoviča

Divadlo Alexandra Duchnoviča (po rusínsky Tеатeр Александра Духновіча) je divadlo, ktoré sa nachádza v Prešove a je jediným slovenským divadlom hrajúcim v rusínskom jazyku.
História a poslanie.
Korene divadla siahajú až do polovice 20. storočia, keď po 2. svetovej vojne, v roku 1945, bolo v Prešove založené Ukrajinské národné divadlo. Divadlo sa zameriavalo najmä na šírenie divadelného umenia na severovýchode Slovenska medzi občanmi ukrajinskej a rusínskej národnosti. 
V roku 1990 bolo divadlo pomenované po Alexandrovi Duchnovičovi, vedúcej osobnosti národného obrodenia na východnom Slovensku a Podkarpatsku. V minulosti sa divadlo skladalo z dvoch súborov – činohra a folklórny súbor PUĽS (Poddukelský umelecký ľudový súbor). V súčasnosti tieto dva súbory existujú oddelene. 
Divadlo Alexandra Duchnoviča má na Slovensku ojedinelé postavenie. Jeho činnosť je zameraná na rozvoj a šírenie kultúry Rusínov na Slovensku, preto pôsobí najmä ako zájazdové divadlo. Každý rok Divadlo Alexandra Duchnoviča hosťuje na scénach po celom Slovensku a zúčastňuje sa mnohých domácich i zahraničných prehliadok. 
Činoherný súbor spočiatku hrával rusky, neskôr to bola modifikovaná ukrajinčina. Od polovice 90. rokov hrá Divadlo Alexandra Duchnoviča rusínsky – ako jediné divadlo na Slovensku a na svete. V repertoári divadla sa vystriedali zvučné mená zahraničných i domácich autorov – Anton Pavlovič Čechov, Fiodor Michajlovič Dostojevskij, William Shakespeare, Eugène Ionesco, Molière, Ivan Stodola, Blaho Uhlár, Karol Horák a iní. Najvýraznejšou osobnosťou divadla bol od 80. rokov dramaturg Vasiľ Turok.
Divadlo spolupracuje s mnohými slovenskými režisérmi, napr. Rastislavom Ballekom, Matúšom Oľhom, Jakubom Nvotom, Braňom Mazúchom či Svetozárom Sprušanským.

</doc>
<doc id="30847" url="https://sk.wikipedia.org/wiki?curid=30847" title="Metod (svätec)">
Metod (svätec)

Svätý Metod (zastarano: Metód, Metodej, , ; * cca 815, Solún, Byzantská ríša – † 6. apríl 885, Veľká Morava) bol byzantský vzdelanec, spisovateľ, prekladateľ, právnik, mních, prvý arcibiskup na území Veľkej Moravy, pápežský legát, misionár a svätec.
Pôvod.
Pozri článok Cyril a Metod. 
Život.
O mladosti Metoda, známeho len pod jeho mníšskym menom, sa vie málo. Absolvoval štúdiá práva v Konštantínopole. Jeho pôvod a (právnické) schopnosti primali byzantského cisára dať mu približne v rokoch 843856 funkciu správcu (polo-)slovanského kniežatstva niekde severne od Solúna. V tomto prostredí sa pripravoval na svoju budúcu osvietenskú činnosť. Metod sa funkcie vzdal, lebo ho nenapĺňala, a okolo r. 856 sa utiahol do monastiera na maloázijskom vrchu Olymp (v blízkosti dnešného mesta Bursa v Turecku). Tu prijal mníšske meno Metod (gr. Methodios) a neskôr bol zvolený aj za igumena (predstaveného).
V roku 860 možno sprevádzal brata Konštantína do Kozárskeho kaganátu. V roku 863 ho už jednoznačne sprevádzal k veľkomoravskému kniežaťu Rastislavovi. V roku 867 bol vysvätený v Ríme za kňaza, v roku 869 vymenovaný za veľkomoravsko-panónskeho arcibiskupa a pápežského legáta, v rokoch 870 – 73 väznený bavorským klérom, od roku 873 bol aj správca veľkomoravského učilišťa. 
Podrobnosti od roku 860 pozri v článku Cyril a Metod.
Svätec.
Hneď po Metodovej smrti vznikol na Veľkej Morave jeho kult ako svätca. V starom Bulharsku uctievali jeho pamiatku okrem 6. apríla aj na sviatok svätých sedmopočetníkov (17. júla). O pozdvihnutie kultu sv. Metoda v katolíckej cirkvi sa zaslúžil český kráľ Karol IV. v polovici 14. storočia.
Zdroje.
Pozri v článku Cyril a Metod

</doc>
<doc id="30851" url="https://sk.wikipedia.org/wiki?curid=30851" title="Handlovka">
Handlovka

Handlovka je rieka na strednom Slovensku, v okrese Prievidza. Je ľavostranným prítokom Nitry, má dĺžku a zaberá povodie s veľkosťou . Je tokom IV. rádu a priemerná lesnatosť povodia je 40 %. Pôvodný názov rieky bol Prievidza (do polovice 19. storočia).
Priebeh toku.
Pramení v pohorí Vtáčnik pod vrchom Biely kameň (), v nadmorskej výške približne . Tečie východným smerom a asi po vteká do Handlovskej kotliny, kde napája Handlovský rybník. Stáča sa na sever, preteká časťou Horný koniec a následne aj mestom Handlová, na území ktorej priberá sprava Mlynský potok a potok Struhár a zľava Račí potok. 
V blízkosti obce Ráztočno priberá Hraničný potok sprava, oblúkom sa stáča na severozápad a vetví sa na dve ramená. V obci priberá Morovniansky potok zľava a výrazne zvlneným korytom preteká obcami Jalovec (priberá pravostranný prítok zo Strednej doliny) a Chrenovec-Brusno (na území obce ústia do Handlovky ľavostranný Jalovský potok a pravostranný Kolárová). Následne priberá pravostranný prítok spod Dolných lánov, preteká obcou Lipník a opäť sprava priberá Lipníček. Ďalej preteká obcou Veľká Čausa, tu priberá zľava prítok zo severozápadného svahu Jelenieho vrchu () a za obcou z pravej strany Čausiansky potok.
Vteká do lesnatej oblasti Necpalskej hory (ktorá oddeľuje Handlovskú kotlinu od vlastnej Hornonitrianskej kotliny), cez ktorú sa prerezáva hlboko zarezaným skalnatým údolím, stáča k juhozápadu a priteká na územie mesta Prievidza. Tečie rovinatým územím dna Hornonitrianskej kotliny, kde priberá niekoľko ľavostranných prítokov, stekajúcich zo svahov pohoria Vtáčnik. Najprv Mraznica, potom prítok z Drlákovej doliny s Moštenicou, ďalej Vlčí kanál a najvodnatejšiu Ciglianku, ktorá preteká obcou Koš a na území ktorej (pri železničnej zastávke) sa vlieva v nadmorskej výške cca do Handlovky. Handlovka ústi do Nitry medzi obcami Koš, Opatovce nad Nitrou a mestom Nováky (časť Laskár).
Dejiny.
11. decembra 1960 došlo k mohutnému zosuvu na južnom okraji Handlovej, ktorý bol v pohybe až do 30. mája 1961. Zosuv známy ako Handlovský zosuv zdvihol koryto Handlovky v kratšom úseku až o 10 metrov.
Po výdatných dažďoch došlo 15. augusta 2010 k rozvodneniu rieky, ktorá spôsobila škody v celom svojom povodí. Rieka brala mosty, ploty, podmyla cesty i železničnú trať Prievidza – Horná Štubňa. V Prievidzi dosiahla v daný deň prietok 147 m³/s, čo zodpovedá 1000 ročnej vode.

</doc>
<doc id="30852" url="https://sk.wikipedia.org/wiki?curid=30852" title="Hornonitrianske múzeum">
Hornonitrianske múzeum

Hornonitrianske múzeum v Prievidzi vzniklo v roku 1985 ako jedno z najmladších múzeí na Slovensku. 
V expozícii múzea je množstvo pamiatok z histórie hornonitrianskeho regiónu. K unikátom hornonitrianskeho múzejného fondu patrí napríklad paleolitická štiepaná industria, strieborný poklad z rímskeho hrobu, románsky meč z 11. storočia, zbierka zlatých mincí, cechové pamiatky, doklady tradičného odievania, súbor malieb na skle, strieborné šperky z regiónu. Európsky význam má rozsiahla zbierka bezstavovcov a jedinečné paleontologické nálezy treťohornej flóry a fauny. Súčasťou múzea je aj pracovisko v kaštieli v Diviackej Novej Vsi.

</doc>
<doc id="30855" url="https://sk.wikipedia.org/wiki?curid=30855" title="Hornonitrianske múzeum Prievidza">
Hornonitrianske múzeum Prievidza



</doc>
<doc id="30857" url="https://sk.wikipedia.org/wiki?curid=30857" title="Nitra (rozlišovacia stránka)">
Nitra (rozlišovacia stránka)

Nitra môže byť:

</doc>
<doc id="30858" url="https://sk.wikipedia.org/wiki?curid=30858" title="Spartak Trnava">
Spartak Trnava



</doc>
<doc id="30860" url="https://sk.wikipedia.org/wiki?curid=30860" title="Zoznam divadiel na Slovensku">
Zoznam divadiel na Slovensku

Toto je zoznam divadiel na území Slovenska. Divadlom sa v tomto prípade chápe samostatná organizácia zastrešujúca divadelnú prevádzku, niekde budova.
Neštátne divadlá na Slovensku.
Samosprávne divadlá.
Ich zriaďovateľom je vyšší územný celok alebo obec.
Bratislava:
Západné Slovensko:
Stredné Slovensko:
Východné Slovensko:
Študentské divadlá.
Ich zriaďovateľom je univerzita alebo verejná vysoká škola.
Súkromné divadlá.
Ich zriaďovateľmi sú právnické osoby.
Bratislava:
Západné Slovensko:
Stredné Slovensko:
Východné Slovensko:
Divadlá bez stálej scény:

</doc>
<doc id="30861" url="https://sk.wikipedia.org/wiki?curid=30861" title="Operačný systém">
Operačný systém

Operačný systém (OS) je softvér, ktorý spravuje zdroje počítača a poskytuje programom rozhranie na prístup k týmto zdrojom. Operačný systém tiež spracúva systémové dáta a vstupy od používateľa a odpovedá alokovaním a spravovaním úloh a interných zdrojov počítača ako služby pre užívateľa. OS vykonáva základné úlohy ako kontrola a alokovanie pamäte, pridelenie priority sykontrola vstupných a výstupných zariadení, umožnenie pripojenia do siete a správa súborov. Operačné systémy môžeme nájsť takmer vo všetkom, čo obsahuje integrované obvody, od osobných počítačov, cez internetové servery, mobilné telefóny, hudobné prehrávače, routre, switche, herné konzoly, digitálne kamery, až po šijacie stroje či teleskopy.
Vo väčšine prípadov operačný systém nie je prvým kódom, ktorý sa spúšťa v počítači pri bootovaní. Inicializačný kód, vykonávaný v počítači, je zvyčajne nahratý z firmvéru, ktorý je uložený vo Flash ROM, niekedy označovaný aj ako BIOS alebo boot ROM. Firmvér nahrá a spustí jadro operačného systému (zvyčajne z disku, niekedy aj cez sieť) a zobrazí prvý grafický alebo textový výstup, ktorý užívateľ uvidí.
Najbežnejšie súčasné desktopové operačné systémy sú Microsoft Windows, macOS, Linux, FreeBSD a Solaris. Windows je najpopulárnejší desktopový OS, pričom Linux je najpoužívanejší v serverových prostrediach. Linux, Mac OS X aj Microsoft Windows majú všetky nielen osobné, ale aj serverové varianty. S výnimkou MS Windows, dizajny všetkých spomenutých operačných systémov boli inšpirované, alebo priamo zdedené, z operačného systému Unix. Unix bol vyvinutý v Bell Labs v 60. rokoch a bol základom vzniku mnohých voľných, ale aj komerčných operačných systémov.
Delenie OS:
Podľa počtu používateľov (jedno alebo viac-používateľské)
Podľa režimu, v ktorom pracuje (grafický alebo textový)
Podľa počtu úloh, ktoré dokáže vykonávať "súčasne" (jedno alebo viacúlohový (multitasking))
Základné technológie.
Operačný systém je súbor technológií, ktoré boli navrhnuté, aby umožnili počítaču vykonávať určité funkcie. Tieto technológie môžu (ale aj nemusia) byť prítomné v každom OS, a často sa vyskytujú rozdiely v ich implementácii. Avšak, ako bolo spomenuté vyššie, väčšina súčasných moderných operačných systémov bola odvodená od rovnakých predchodcov, a tak sú v základe podobné.
Vykonávanie programu.
Najbežnejšia funkcia operačného systému je podpora aplikácií spustených užívateľom. Na operačných systémoch s podporou multiprogramovania, sú bežiace programy označované ako procesy. Správa procesov využíva prostriedky poskytované operačným systémom na umožnenie vytvorenia, vykonania a ukončenia procesov, a zabezpečenie rôznych interakcií. Túto funkcionalitu zabezpečuje jadro operačného systému v spojení s príslušným hardvérom.
Vykonanie programu zahŕňa vytvorenie procesu operačným systémom. Jadro vytvorí proces a buď ho odloží na neskoršie použitie, alebo mu alokuje určitú časť pamäte, nahrá programový kód z disku alebo inej časti pamäte do novo-alokovanej oblasti a spustí jeho beh.
Jadro OS ukladá rôzne informácie o bežiacich procesoch. Medzi tieto informácie môže patriť:
Prerušenia.
Prerušenia sú ústrednou časťou operačného systému a umožňujú mu vysporiadať sa s neočakávanými aktivitami bežiacich programov. Sú základnou formou, akou operačný systém prideľuje čas bežiacim procesom a bývajú priamo podporované väčšinou vyrábaných CPU. Prerušenia poskytujú počítaču spôsob, ako automaticky spustiť určitý kód ako odpoveď na rôzne udalosti. Dokonca aj veľmi jednoduché počítače podporujú hardwarové prerušenia, a umožňujú tak programátorovi špecifikovať kód, ktorý sa má vykonať keď nastane určitá udalosť.
Keď dôjde k prerušeniu, hardware počítača automaticky zastaví bežiaci program a uloží jeho registre a program counter (ukazovateľ aktuálnej pozície v programe). Je možné si to predstaviť ako uloženie záložky do knižky, keď čitateľa preruší telefonát.
V moderných operačných systémoch sú prerušenia spracúvané jadrom operačného systému. Prerušenie môže prísť buď od hardvéru počítača, alebo od bežiaceho programu. Keď nejaké hardvérové zariadenie vyvolá prerušenie, jadro operačného systému sa rozhodne, ako s touto udalosťou naloží, vo všeobecnosti ako reakciu buď spustí nejaký kód, alebo udalosť odignoruje. Spracovanie hardvérových prerušení je úloha, ktorá je zvyčajne pridelená programu nazývaný ovládač zariadenia, ktorý môže byť súčasťou operačného systému, alebo iného programu, alebo oboje. Ovládače potom môžu ďalej predať informáciu bežiacemu programu rôznymi spôsobmi.
Program môže tiež vyvolať prerušenie v operačnom systéme. Napríklad keď chce pristúpiť k hardvéru počítača, môže vyvolať prerušenie, čo spôsobí odovzdanie kontroly jadru operačného systému. To potom vykoná požiadavku, ktorá obsahuje inštrukcie, ktoré odovzdá hardvéru alebo ovládaču zariadenia. Keď si program žiada alokovať viac pamäte, spustiť alebo komunikovať s iným programom, alebo oznámiť, že už viac nepotrebuje CPU, robí to pomocou prerušení.
Chránený mód a mód jadra.
Moderné CPU podporujú technológiu nazývanú duálny mód. CPU s touto možnosťou používajú dva módy: chránený mód a mód jadra, ktoré zabezpečujú, že určité funkcie CPU môžu byť kontrolované a ovplyvňované len jadrom operačného systému. Tu chránený mód neoznačuje vlastnosť CPU 80286-tky, aj keď vo všobecnosti sú mu chránené módy veľmi podobné. CPU môžu mať taktiež iné módy, podobné 80286-tkovému chránenému módu, napríklad virtuálny 8086 mód 80386-tky.
Avšak, výraz chránený mód je tu použitý všeobecnejšie v teórii operačných systémov, a označuje všetky módy, ktoré obmedzujú možnosti bežiaceho programu, poskytujú prostriedky ako adresovanie virtuálnej pamäte, či obmedzenie prístupu k hardvéru spôsobom určeným programom, ktorý beží v móde jadra. Podobné módy existujú aj u superpočítačov, minipočítačov, či strediskových počítačov, pretože sú nevyhnutné pre podporu UNIX-ových multiužívateľských operačných systémov.
Keď je počítač spustený, najprv sa automaticky spustí v režime jadra. Prvých niekoľko programov spustených na počítači sú BIOS, bootloader, a operačný systém majú neobmedzený prístup k hardvéru. Keď však operačný systém odovzdá riadenie inému programu, prepne CPU do chráneného módu.
V chránenom móde majú programy prístup iba k obmedzenému množstvu CPU inštrukcií. Užívateľský program môže opustiť chránený mód iba vyvolaním prerušenia, ktoré odovzdá kontrolu opäť jadru systému. Týmto spôsobom si operačný systém udržiava výlučnú kontrolu prístupu k hardvéru, či k pamäti.
Termín “prostriedok chráneného módu” vo všeobecnosti označuje jeden alebo viac CPU registrov, ktoré obsahujú informácie, ku ktorým program nemá povolený prístup. Pokusy o zmenu týchto prostriedkov zvyčajne spôsobia prepnutie do režimu jadra.
Správa pamäte.
Okrem iných vecí, jadro multiprogramového OS je zodpovedné za kontrolu všetkej systémovej pamäte, ktorá je používaná programami. Toto zabezpečuje, že program nemôže narábať s pamäťou, ktorá je už používaná iným programom. Odkedy je možné striedať programy pomocou prerušení, musí mať každý program nezávislý prístup do pamäte.
Kooperatívna správa pamäte, používaná mnohými prvotnými operačnými systémami, predpokladá, že všetky programy budú dobrovoľne využívať správcu pamäte operačného systému, a nebudú presahovať svoju alokovanú pamäť. Tento systém správy pamäte sa už teraz takmer nikde nevyskytuje, keďže programy často obsahujú chyby, ktoré zapríčiňujú, že sa program pokúša zasiahnuť aj mimo svojej alokovanej pamäte. Keď potom program spadne, môže spôsobiť prepísanie pamäte používanej inými programami. Zlomyseľné programy alebo vírusy takto môžu zámerne meniť pamäť iného programu alebo ovplyvniť činnosť samotného operačného systému. U kooperatívnej správy pamäte teda stačí jediný zlý program na pád celého systému.
Ochrana pamäte umožňuje jadru obmedziť procesom prístup do pamäte. Existujú viaceré metódy ochrany pamäte, napríklad segmentácia pamäte a stránkovanie. Všetky metódy vyžadujú určitú úroveň hardvérovej podpory, ktorá nemusí existovať vo všetkých počítačoch.
V oboch metódach – segmentácia aj stránkovanie, registre chráneného módu určujú, ku ktorým pamäťovým adresám môže program pristupovať. Pokusy adresovať inú časť pamäte vyvolajú prerušenie, ktoré spôsobí, že CPU znovu vstúpi do režimu jadra a kontrola bude odovzdaná jadru OS. Toto je nazývané porušenie segmentácie, skrátene seg-V od anglického segmentation violation, a keďže je zvyčajne znakom zlomyseľného programu, jadro ho zvyčajne ukončí a zahlási chybu.
Windows 3.1 – Me mal určitú úroveň ochrany pamäte, ale programy ju mohli veľmi jednoducho obísť. Pod Windows 9x všetky MS-DOS-ovské aplikácie bežali v móde jadra, a tak mali takmer neobmedzenú kontrolu nad počítačom. Chyba všeobecnej ochrany vznikne pri výskyte porušenia segmentácie, avšak systém aj napriek tomu často spadne.
Metódy multitaskingu.
Multitasking označuje beh viacerých nezávislých programov na jednom počítači, pričom sa javia, že sú vykonávané naraz. Keďže väčšina počítačov v skutočnosti môže naraz vykonávať len jednu, či dve činnosti, je toto zdanie spôsobené „zdieľaním času“, čo znamená, že každý program využíva časť procesorového času na svoj beh.
Jadro operačného systému obsahuje softvér nazývaný scheduler – plánovač, ktorý určuje, koľko času ktorý program dostane na svoje vykonávanie, a v akom poradí sa programy dostanú na rad. Kontrola je odovzdávaná procesu jadrom operačného systému, ktorý zároveň umožní programu prístup k CPU a k pamäti. Neskôr je kontrola opäť odovzdaná naspäť operačnému systému, a zas ďalší program môže využívať CPU a pamäť. Toto predávanie kontroly medzi jadrom a aplikáciami je nazývané prepínanie kontextu (context-switch).
Prvotný model, ktorý priraďoval čas bežiacim programom sa nazýval kooperatívny multitasking. V tomto modeli, keď je kontrola raz odovzdaná programu, tak sa môže vykonávať ako dlho chce, bez toho aby musel vracať kontrolu späť operačnému systému. To znamená, že nesprávne fungujúci program mohol zabrániť ostatným aplikáciám používať CPU.
Filozofia preemptívneho multitaskingu bola zabezpečiť, že všetkým programom bude pridelený rovnaký čas používania CPU. To znamená, že všetky programy musia mať vyhradený limitovaný čas, počas ktorého môžu využívať CPU bez prerušenia. K dosiahnutiu tohto používajú moderné operačné systémy časované prerušenia. Časovač chráneného módu je spustený jadrom, ktoré po uplynutí určitého času vyvolá návrat do módu jadra.
Na mnohých monoužívateľských operačných systémoch je kooperatívny multitasking vhodným riešením, napríklad na domácich počítačoch zvyčajne beží len malé množstvo dobre otestovaných programov. Windows XP Home Edition bola prvá verzia MS Windows pre domáce použitie, ktorá používa plne preemptívny multitasking, hoci už predtým bol použitý vo Windows NT. UNIX, ktorý bol navrhnutý pre viacero užívateľov, podporoval preemptívny multitasking už desaťročia, pokiaľ to hardvér dovoľoval.
Súborový systém.
Prístup k súborom uloženým na disku je základná črta všetkých operačných systémov. Počítače ukladajú dáta na diskoch, pričom používajú súbory, ktoré sú rôzne štruktúrované tak, aby zabezpečili rýchlejší prístup, vyššiu spoľahlivosť a lepšie využitie diskového priestoru. Charakteristický spôsob, akým sú súbory na disku uložené, sa nazýva súborový systém a umožňuje súborom nastaviť mená a atribúty. Okrem toho tiež umožňuje uložiť súbory v hierarchii adresárov usporiadaných do adresárového stromu.
Prvotné súborové systémy mali obmedzenú kapacitu, rýchlosť, a tiež obmedzené možnosti názvov súborov a adresárových štruktúr, ktoré používali. Tieto obmedzenia často odrážali obmedzenia v operačných systémoch, pre ktoré boli navrhnuté. Bolo tak zložité pre operačný systém podporovať viac než jeden súborový systém.
Zatiaľ, čo mnohé jednoduchšie operačné systémy podporujú len obmedzené množstvo možností pre prístup k úložnému systému, moderné OS ako UNIX a Linux podporujú technológiu známu ako virtuálny súborový systém alebo VFS (od virtual file system). Tieto OS podporujú tiež veľký rozsah úložných zariadení, bez ohľadu na ich návrh či súborový systém, pretože sa k nemu pristupuje pomocou application programming interface (API). Preto už nie je nevyhnutné, aby programy mali akékoľvek informácie o zariadení, ku ktorému pristupujú. VFS umožňuje operačnému systému poskytnúť programom prístup k neobmedzenému množstvu zariadení s nekonečnou množinou súborových systémov, prostredníctvom špecifických ovládačov.
K pripojenému úložnému zariadeniu ako hard disk je možné pristupovať pomocou ovládača tohto zariadenia. Ovládač rozumie špeciálnemu jazyku toho ktorého zariadenia a je schopný preložiť ho do štandardného jazyku, ktorý používa operačný systém. Na UNIXe je toto jazyk blokových zariadení (block devices).
Keď má jadro OS príslušný ovládač na svojom mieste, môže potom pristupovať k obsahu disku v neupravenom formáte, ktorý môže obsahovať jeden alebo viac súborových systémov. Ovládač preloží príkazy, používané k prístupu ku každému špecifickému súborovému systému, do štandardnej množiny príkazov, ktoré používa OS na komunikáciu so všetkými súborovými systémami. Programy s nimi potom môžu pracovať na základe názvov súborov a adresárov, obsiahnutých v určitom hierarchickom usporiadaní. Môžu taktiež vytvárať, zmazúvať, otvárať a zatvárať súbory, či získavať rôzne informácie ako prístupové práva, veľkosť, zostávajúce voľné miesto, a dátumy vytvorenia a modifikácie.
Kvôli mnohým rozdielom medzi súborovými systémami je zložité podporovať ich všetky. Dovolené znaky v názvoch súborov, citlivosť na veľké a malé písmená, prítomnosť rôznych druhov atribútov robia implementáciu jediného rozhrania pre všetky súborové systémy takmer nemožnou. MS Windows v súčasnosti podporuje len NTFS a FAT súborové systémy, spolu so sieťovými súborovými systémami zdieľanými inými počítačmi.
Vizuálna reprezentácia súborov a ciest sa taktiež líši pod rôznymi platformami, hoci toto je už viac otázkou rozhodnutia, a má málo spoločného so samotným súborovým systémom. UNIX oddeľuje časti cesty lomkou (/) a túto konvenciu nasledovali aj ďalšie OS ako Linux, Amiga OS a Mac OS X. MS-DOS taktiež napodobňoval túto vlastnosť, no mal už zaužívanú inú konvenciu používania lomiek (pre prídavné možnosti v príkazoch), takže namiesto toho používal spätnú lomku ako oddeľovač komponentov v ceste. MS Windows ho nasledovalo, pričom japonské edície Windowsu používajú ¥ a kórejské ₩. Pred príchodom Mac OS X, používali verzie Mac OS dvojbodku (:) ako oddeľovač. RISC OS používa bodku (.).
UNIX a jemu podobné operačné systémy povoľujú používať v názvoch súborov takmer všetky znaky, okrem lomky (/) a znaku NULL. Avšak umožnenie používania aj rôznych kontrolných znakov robí podporu tohto súborového systému pod MS Windows veľmi zložitou. UNIX-ové názvy súborov sú citlivé na veľkosť písma, čo umožňuje vytvoriť niekoľko rôznych súborov, ktoré sa budú v názve líšiť len veľkosťou písmen. Naopak, názvy súborov v MS Windows nie sú implicitne citlivé na veľkosť písmen, aj keď NTFS to podporuje na úrovni súborového systému. Windows taktiež obsahuje väčšiu množinu interpunkčných znamienok, ktoré nie sú povolené v názvoch súborov, z ktorých väčšina bola zdedená od obmedzení pôvodného FAT súborového systému.
Súborové systémy môžu poskytovať protokolovanie (journaling), ktoré zabezpečuje bezpečné obnovenie v prípade pádu systému. Takýto súborový systém zapisuje informácie dvakrát – raz do protokolu, ktorý je vlastne záznam operácií vykonávaných v súborovom systéme, a potom na ich správne miesto vo filesystéme. Protokolovanie je spravované systémovým ovládačom a ukladá informácie o každej operácii, ktorá menila obsah disku. V prípade pádu, systém môže byť obnovený do konzistentného stavu znovuvykonaním časti uloženého protokolu. Mnoho UNIXových súborových systémov podporuje protokolovanie zahŕňajúc ReiserFS, JFS, a Ext3.
Na rozdiel od toho, neprotokolované súborové systémy musia byť po páde systému prekontrolované nejakou utilitou ako fsck či chkdsk, aby sa zistili prípadné inkonzistencie. Jemné aktualizácie (soft updates) sú alternatívou k protokolovaniu, ktorá zabraňuje prebytočným zápisom tak, že starostlivo plánuje poradie aktualizačných operácií. Zápisovo štrukturované (log-structured) súborové systémy a ZFS sa líšia od tradičných protokolovaných systémov tým, že vždy zapisujú nové kópie dát namiesto toho aby aktualizovali staré, a tak zabraňujú inkonzistenciám.
Mnoho distribúcií Linuxu podporuje niektoré, alebo všetko z ext2, ext3, ReiserFS, Reiser4, GFS, GFS2, OCFS, OCFS2, a NILFS. Linux taktiež plne podporuje XFS, JFS spolu s FAT a NTFS.
Microsoft Windows obsahuje podporu pre FAT12, FAT16, FAT32 a NTFS. Súborový systém NTFS je najefektívnejší a najspoľahlivejší zo štyroch windowsových súborových systémov, hoci detaily jeho návrhu nie sú známe. Na Windows Vista je NTFS jediný súborový systém, ktorý môže byť nainštalovaný. Windows Embedded CE 6.0 zaviedol ExFAT, súborový systém vhodný pre flashové zariadenia.
Mac OS X podporuje HFS+ s protokolovaním, ako svoj primárny súborový systém. Ten je odvodený od Hierarchického súborového systému (Hierarchical File System) prvotného Mac OS. Mac OS X dokáže čítať aj zapisovať FAT16, FAT32, NTFS, UDF, a iné súborové systémy, ale nemôžu byť na ňom priamo nainštalované. Taktiež, ako pozostalosť UNIX-u, Mac OS X podporuje všetky súborové systémy podporované UNIX VFS.
Súborové systémy FAT sú zvyčajne používané na disketách, flash pamäťových kartách, v digitálnych kamerách a iných prenosných zariadeniach kvôli svojej jednoduchosti. ISO 9660 a Universal Disk Format sú formáty používané v CD a DVD. Mount Rainier je novšie rozšírenie UDF, podporované v Linuxe 2.6 a Windows Vista, pomocou ktorého je možné prepisovať DVD tým istým spôsobom ako diskety.
Sieť.
Súčasné operačné systémy podporujú množstvo sieťových protokolov, hardvéru a aplikácií na ich používanie. To znamená, že počítače používajúce rôzne OS môžu pracovať v tej istej sieti, a zdieľať súbory, tlačiarne, skenery používajúc drôtové alebo bezdrôtové pripojenia. Siete v zásade umožňujú prístup počítača ku zdieľaným prostriedkom vzdialeného počítača tak, ako keby boli pripojené priamo k nemu samotnému. Toto zahŕňa všetko od jednoduchej komunikácie, cez používanie sieťových súborových systémov až po zdieľanie grafického, či zvukového hardvéru. Niektoré sieťové služby umožňujú transparentne pristupovať k prostriedkom počítača, ako napríklad SSH, ktoré dovoľuje priamy prístup užívateľom siete k príkazovému riadku.
Sieť typu klient/server vyžaduje program na počítači, ktorý sa chce pripojiť cez sieť k inému počítaču, nazývanému server. Servery, zvyčajne bežiace pod UNIX alebo Linux, ponúkajú rôzne služby užívateľom siete. Tieto sú zvyčajne poskytované cez porty alebo číslované prístupové body za serverovou sieťovou adresou. Každé číslo portu je zvyčajne spojené s najviac jedným bežiacim programom, ktorý je zodpovedný za spracovanie požiadavky na danom porte.
Mnoho operačných systémov podporuje jeden alebo viac predajcom špecifikovaných, či otvorených sieťových protokolov, napríklad SNA na IBM systémoch, DECnet na systémoch od Digital Equipment Corporation, a Microsoft-špecifické protokoly na systémoch Windows. Niektoré protokoly pre špecifické úlohy môžu tiež byť podporované, ako napríklad NFS pre prístup k súborom. Protokoly ako Esound alebo esd môžu byť jednoducho rozšírené cez sieť a umožňujú prehrať zvuk z lokálnych aplikácií na vzdialenom počítači. Virtual3D umožňuje vzdialenému počítaču kontrolovať lokálny 3D hardware a tak hrať napríklad 3D hry po sieti.
Bezpečnosť.
Bezpečnosť počítača závisí od mnohých technológií a ich správnej funkčnosti. Moderný operačný systém poskytuje prístup k mnohým prostriedkom, ktoré sú prístupné bežiacim programom a externým zariadeniam prostredníctvom jadra.
Operačný systém musí byť schopný rozlišovať medzi požiadavkami, ktoré môžu, a ktoré by nemali byť vykonané. Kým niektoré systémy jednoducho rozlišujú medzi privilegovanými a neprivilegovanými procesmi, iné zvyčajne využívajú určitú formu „identity žiadateľa“, niečo ako meno užívateľa. Na vybudovanie identity slúži proces autentifikácie, pri ktorom je potrebné uviesť užívateľské meno, a každé užívateľské meno môže mať svoje heslo. Existujú aj iné metódy autentifikácie, napríklad magnetické karty, či biometrické dáta. V niektorých prípadoch, špeciálne pri používaní sieťových prostriedkov, môže byť prístup bez autentifikácie úplne zamietnutý.
Vnútornú bezpečnosť, alebo bezpečnosť práve vykonávaného programu, je možné zabezpečiť iba tak, že všetky potenciálne nebezpečné požiadavky budú vykonané pomocou prerušení jadrom OS. Ak programy priamo môžu pristupovať k hardvéru a iným prostriedkom, nemôžu byť bezpečné. MS Windows bol silne kritizovaný za mnohoročnú neschopnosť ochrániť jeden bežiaci program pred iným, avšak odkedy windows-y nie sú všeobecne používané ako servery, je tento nedostatok považovaný za nie tak závažný. V posledných rokoch Microsoft pridal limitované užívateľské kontá a bezpečnejšie prihlasovanie. Avšak, mnoho ľudí stále používa svoje počítače cez administrátorské konto, čo úplne neguje všetky vylepšenia, ktoré sa dosiahli týmito zmenami.
UNIX a Linux majú dvojúrovňovú bezpečnosť, ktorá umožňuje akékoľvek zmeny týkajúce sa systému len root užívateľovi, čo je špeciálne užívateľské konto na všetkých UNIXových systémoch. Zatiaľ čo root má neobmedzené možnosti vykonávania systémových zmien, programy bežného užívateľa majú vymedzené miesto, kam môžu ukladať svoje súbory a ku akému hardvéru môžu pristupovať. Toto značne obmedzuje škody, ktoré môže bežný užívateľ v systéme spôsobiť, pričom mu stále poskytuje dostatočnú slobodu robiť čokoľvek, okrem systémových zmien. Nastavenia užívateľa sú uložené v časti súborového systému, nazývaného domáci adresár (home directory), ktorý poskytuje priestor, kde si môže užívateľ ukladať svoju prácu, podobne ako Moje Dokumenty v systéme Windows. Keď chce užívateľ inštalovať software, alebo vykonávať systémové zmeny, musí vložiť potrebné root-ovské heslo, čo mu umožní spúšťať určité programy ako root.
Aj keď bežné užívateľské kontá na Linuxe poskytujú dostatok slobody na každodenné aktivity, potreba vkladať heslo pri inštalácii softvéru bola príčinou kritiky mnohých Windowsových užívateľov, ktorí boli zvyknutí mazať, meniť, vytvárať a premenúvať súbory kdekoľvek v systéme, čím sa veľmi ľahko dali zmazať dôležité súbory, alebo infikovať operačný systém vírusmi. Windows Vista sa pokúsil spraviť vylepšenia v tejto oblasti, ale takisto nasledovala vlna kritiky za jej zvedavý prístup a pýtanie sa užívateľa na potvrdenie jeho voľby aj pri bežných aktivitách, ktoré sotva môžu ohroziť bezpečnosť.
Vonkajšia bezpečnosť zahrňuje požiadavky z vonkajšieho prostredia počítača, ako napríklad prihlásenie na pripojenej konzole, alebo nejaký druh sieťového spojenia. Vonkajšie požiadavky musia často prejsť ovládačom zariadenia do jadra OS, odkiaľ môžu byť posunuté príslušným aplikáciám, alebo priamo vykonané. Bezpečnosť operačných systémov bola dlho znepokojivou záležitosťou, pretože v počítačoch boli uložene veľmi citlivé dáta, či už komerčného, alebo vojenského charakteru. Ministerstvo obrany USA vytvorilo kritériá (Trusted Computer System Evaluation Criteria - TCSEC), ktoré sa stali štandardom a určujú základné požiadavky pre určenie efektívnosti bezpečnosti. Toto sa stalo životne dôležitým pre tvorcov operačných systémov, pretože TCSEC bol použitý na ohodnotenie a výber operačných systémov použítých na spracúvanie a ukladanie citlivých informácií.
Sieťové služby ponúkajú zdieľanie súborov, tlačiarní, prístup k emailu, web stránkam, či použitie FTP, z čoho väčšina nemusí mať požadovanú úroveň bezpečnosti. Hlavným prvkom bezpečnosti je hardvérové zariadenie známe ako firewall. Na úrovni operačného systému existuje množstvo softvérových firewallov, tak isto ako aj antivírových programov. Väčšina moderných operačných systémov obsahuje softvérový firewall, ktorý je implicitne zapnutý. Môže byť nastavený tak, aby púšťal, resp. zastavil premávku na sieti smerujúcu od, alebo ku určitej službe či aplikácii bežiacej v operačnom systéme. Z toho dôvodu, keď nainštalujeme a spustíme nie bezpečnú službu, ako napríklad telnet alebo FTP, nemusíme sa báť ohrozenia spôsobeného bezpečnostnou dierou, pretože firewall odmietne všetku premávku pokúšajúcu sa pripojiť k danej službe, na danom porte.
Grafické užívateľské rozhrania.
Dnes väčšina moderných operačných systémov obsahuje grafické užívateľské rozhrania. V niektorých systémoch je priamo integrované v jadre systému – napríklad v pôvodnej implementácii MS Windows a Mac OS, grafický podsystém bol v skutočnosti časťou jadra. Iné operačné systémy, niektoré staršie, niektoré novšie, sú modulárne, oddeľujú grafický podsystém od jadra a operačného systému. V 1980 UNIX, VMS a mnoho iných boli vybudované práve týmto spôsobom. Dnes Linux a Mac OS fungujú tiež na tomto princípe.
Mnoho OS umožňuje užívateľovi nainštalovať, alebo vytvoriť grafické rozhranie podľa jeho požiadaviek. X Window System v spojení s GNOME alebo KDE je bežné nastavenie na väčšine UNIX-ových systémov. Mnohé na unixe založené grafické užívateľské rozhrania existujú už dlhší čas, väčšinou sú zdedené od X11. Súťaženie medzi rôznymi predajcami unixu (HP, IBM, Sun) viedlo k mnohým rozdeleniam, čo spôsobilo zlyhanie snahy o štandardizáciu podľa COSE a CDE v 1990-tom.
Grafické užívateľské rozhrania sa časom vyvíjajú. Napríklad, Windows modifikuje svoje GUI vždy, keď je vydaná nová verzia OS Windows, a rozhranie macOS bolo dramaticky zmenené s príchodom Mac OS X v roku 2001.
Ovládače zariadení.
Ovládač zariadenia je špeciálny typ počítačového softvéru, ktorý umožňuje interakciu s hardvérovými zariadeniami. Toto zvyčajne predstavuje rozhranie pre komunikáciu so zariadením prostredníctvom určitej počítačovej zbernice ku ktorej je hardvér pripojený. Toto rozhranie poskytuje príkazy na posielanie dát od a ku zariadeniu, a tak je nevyhnutné pre operačný systém a softvérové aplikácie. Ovládač je hardvérovo závislý počítačový program, ktorý je špecifický pre určitý OS, a umožňuje iným programom, typicky operačnému systému, pracovať transparentne s hardvérovým zariadením a zvyčajne poskytuje nevyhnutné spracúvanie prerušení.
Hlavným cieľom návrhu ovládačov zariadení je abstrakcia. Každý model hardvéru je odlišný. Novšie modely sú upravené výrobcami tak, aby poskytovali väčšiu spoľahlivosť alebo vyšší výkon a tieto novšie modely sú často ovládané odlišne. Počítače a ich operačné systémy nemôžu dopredu vedieť, ako používať každé zariadenie – či už súčasné alebo budúce. Aby sa vyriešil tento problém, operačné systémy určujú, ako by mal byť určitý typ zariadenia ovládaný. Funkciou ovládača je potom preložiť tieto operačným systémom určene funkcie do špecifických funkcií daného zariadenia. Teoreticky, keď sa objaví nové zariadenie, ktoré funguje novým spôsobom, by malo pracovať správne ak je dostupný príslušný ovládač. Tento nový ovládač zaistí, že z pohľadu OS zariadenie vyzerá že pracuje tak, ako zvyčajne.
Strediskové počítače (mainframes).
Počas 60. rokov bolo vyvinutých mnoho priekopníckych technológií na poli operačných systémov. Vývoj IBM System/360 podnietilo výrobu rodiny strediskových počítačov s rôznymi odlišnými schopnosťami a v rôznych cenách, pre ktoré bol plánovaný operačný systém OS/360 (radšej ako vyrábať špeciálne programy pre každý model). Tento koncept jediného OS použitého v celom rade produktov bol rozhodujúcim pre úspech systému System/360 a v skutočnosti, súčasné IBM mainframové operačné systémy sú potomkami tohto pôvodného systému; aplikácie napísané pre OS/360 môžu stále fungovať na moderných počítačoch. V strede 70. rokov MVS – potomok OS/360 - ponúkol prvú implementáciu používania RAM ako transparentnej pamäte pre trvalé diskové dáta.
OS/360 tiež položil základy mnohých iných konceptov, ktoré, v niektorých prípadoch, sa stále nepoužívajú nikde okrem strediskových počítačov. Napríklad, v OS/360 keď je spustený program, operačný systém udržuje záznamy o všetkých systémových prostriedkoch ktoré sú používané, vrátane úložného priestoru, zámkov, dátových súborov, atď. Keď je proces z nejakého dôvodu prerušený, všetky tieto prostriedky sú znovu vyžiadané operačným systémom. Alternatívny systém CP-67 naštartoval celý rad operačných systémov zameraných na koncept virtuálnych strojov.
Control Data Corporation vyvinul operačný systém SCOPE v 60. rokoch na dávkové spracovanie. V spolupráci s univerzitou v Minnesote boli počas 70-tch rokov vyvinuté operačné systémy KRONOS a NOS, ktoré podporovali súčasné dávkové použitie, aj prideľovanie času. Ako mnoho komerčných systémov s podporou prideľovania času, jeho rozhranie bolo rozšírením Dartmouth BASIC operačného systému, jedného z prvotných úspešných snáh o prideľovanie času procesom. V neskorých 70. rokoch Control Data a univerzita v Illinois vyvinuli PLATO operačný systém, ktorý využíval siete na dlhú vzdialenosť a umožňoval tak real-time chat a multi-užívateľské grafické hry.
Burroughs Corporation uviedli B5000 v roku 1961 s MCP (Master Control Program). B5000 bol zásobníkový stroj navrhnutý pre podporu vysoko-úrovňových jazykov bez použitia vlastného jazyka či assembleru, a skutočne – MCP bol prvý OS napísaný výlučne v high-level jazyku ESPOL, čo je odroda ALGOL. MCP tiež priniesol mnohé inovácie ako prvá komerčná implementácia virtuálnej pamäte.
UNIVAC, prvý komerčný výrobca počítačov, vyrobil sériu operačných systémov EXEC. Ako všetky predchádzajúce OS, aj tento bol dávkovo-orientovaný. V 70. rokoch UNIVAC vyrobil Real-Time Basic (RTB) systém s podporou rozsiahleho prideľovania času, podľa vzoru Dartmouth BASIC system.
General Electric a MIT vyvinuli General Electric Comprehensive Operating Supervisor (GECOS), ktorý uviedol koncept kruhových úrovní bezpečnostných privilégií. Po osvojení Honeywell-om bol premenovaný na General Comprehensive Operating System (GCOS).
Digital Equipment Corporation vyvinulo mnoho operačných systémov pre rôzne rady svojich počítačov, vrátane TOPS-10 a TOPS-20 systémov s podporou prideľovania času pre 36-bitové PDP-10 systémy. Pred širokopoužívaným UNIXom bol TOPS-10 obľúbeným systémom na univerzitách a v prvotnej ARPANET komunite.
V 60. a 70. rokoch sa rozvinuli niektoré hardvérové schopnosti, ktoré umožňovali podobnému alebo prenosnému softvéru bežať na viac ako jednom systéme. Prvotné systémy využívali mikroprogramovanie na implementáciu niektorých svojich vlastností v snahe umožniť rôznym odlišným architektúram aby sa javili rovnako. V skutočnosti väčšina 360 po 360/40 (s výnimkou 360/165 a 360/168) boli mikroprogramové implementácie. Skoro sa však ukázali ako dôležité iné spôsoby dosiahnutia kompatibility aplikácií.
Obrovské investície do softvéru pre tieto operačné systémy prinútilo väčšinu výrobcov počítačov pokračovať vo vývoji kompatibilných OS spolu s hardvérom. Významne podporované mainframové operačné systémy sú napríklad:
Mikropočítače.
Prvé mikropočítače nemali potrebnú kapacitu aby mohli používať operačné systémy navrhnuté pre strediskové počítače. Prvý významný diskovo orientovaný OS pre prvotné 8-bitové mikropočítače založené na mikroprocesore Intel 8080 a kompatibilné CPU bol CP/M. Oddeľoval hardvérovo závislú vrstvu (BIOS), ktorú jedinú bolo potrebné adaptovať na mieru konkrétneho typu počítača, od zvyšku systému, ktorý tak mohol byť univerzálny, vďaka čomu sa stal faktickým štandardom.
MS-DOS, koncepciou inšpirovaný CP/M sa stal populárnym operačným systémom vybraným pre 16-bitové počítače IBM PC a jeho nasledovníci spravili z Microsoftu jednu z najúspešnejších svetových spoločností. V 80. rokoch Apple Computer Inc. opustili od svojej populárnej Apple II série mikropočítačov aby zaviedli Apple Macintosh počítač s novým inovovaným grafickým užívateľským rozhraním v Mac OS.
Predstavenie Intel 80386 CPU s 32-bitovou architektúrou a stránkovaním umožňovali osobným počítačom podporu operačných systémov s multitaskingom tak ako u predošlých minipočítačov a mainframov. Microsoft odpovedal na tento postup prijatím Dave Cutler-a, ktorý vyvinul VMS systém pre Digital Equipment Corporation. On mal viesť vývoj operačného systému Windows NT, ktorý slúžil ako základ operačných systémov Microsoftu. Steve Jobs, spoluzakladateľ Apple Inc., založil NeXT Computer Inc., ktoré vyvinulo unixový systém NEXTSTEP. Ten bol neskôr získaný spoločnosťou Apple Inc. a spolu s kódom od FreeBSD bol použitý ako jadro Mac OS X.
Minix, akademický vzdelávací nástroj, ktorý mohol bežať len na prvotných počítačoch, bol inšpiráciou pre ďalšiu reimplementáciu UNIX-u, nazývanú Linux. Prácu začal študent Linus Torvalds a v spolupráci s dobrovoľníkmi z internetu vyvinul jadro, ktoré bolo skombinované s nástrojmi z projektu GNU. The Berkeley Software Distribution, známe ako BSD, je UNIX-ová odvodenina distribuovaná Kalifornskou univerzitou v Berkeley. Voľne distribuovaná a prenosná na mnohé minipočítače nakoniec získala využitie aj na osobných počítačoch, hlavne ako FreeBSD, NetBSD a OpenBSD.
Niektoré operačné systémy.
Microsoft Windows.
Rodina operačných systémov firmy Microsoft vznikla ako rozšírenie staršieho operačného systému MS-DOS, ktorý bol používaný v IBM PC. Novodobé verzie sú založené na novšom jadre Windows NT, ktoré bolo pôvodne zamýšľané pre OS/2 a prenesené od VMS. Windows bežia na x86, x86-64 a Itániových procesoroch. Staršie verzie bežali taktiež na DEC Alpha, MIPS, Fairchild (neskôr Intergraph) Clipper a PowerPC architektúrach.
Dlhodobo patrí Microsoftu veľká časť celosvetového trhu s desktopovými operačnými systémami. Windows je tiež používaný na serveroch, pričom podporuje aplikácie ako webové či databázové servery. V uplynulých rokoch Microsoft investoval značnú časť peňazí na reklamu, výskum a vývoj aby ukázal, že Windows je schopný spustiť akúkoľvek aplikáciu, čo viedlo k výraznej akceptácii u mnohých firiem.
Rozšírenou verziou z rodiny MS Windows bol Windows XP, vydaný v októbri 2001.
V novembri 2006 prišla Windows Vista. Výraznou zmenou prešlo užívateľské rozhranie a vizuálny štýl nazývaný Windows Aero.
V roku 2009 Microsoft vydal novú verziu operačného systému pod názvom Windows 7, ktorý sa výrazne zmodernizoval oproti predchodcovi.
Nástupcom Windowsu 7 je Windows 8, ktorý bol vydaný v októbri 2012. O rok neskôr Microsoft vydal vylepšenú verziu Windows 8.1 a v roku 2015 Windows 10.
Plan 9.
Ken Thompson, Dennis Ritchie a Douglas McIlroy z Bell Labs navrhli a vyvinuli programovací jazyk C, v ktorom mal byť napísaný operačný systém Unix. Programátori z Bell Labs pokračovali ďalej a vyvinuli Plan 9 a Inferno. Plan 9 bol od začiatku navrhnutý ako sieťový OS a mal zabudovanú grafiku, na rozdiel od Unixu, ktorý pridal tieto grafické črty neskôr. Plan 9 je v súčasnosti vydávaný pod licenciou Lucent Public License. Inferno bol predaný Vita Nuova Holdings a vydaný pod GPL/MIT licenciou.
Unix a Unixové systémy.
Ken Thompson vyvinul jazyk B, hlavne založený na BCPL, ktoré potom použil na napísanie Unixu, založenom na skúsenostiach v projekte MULTICS. B bolo neskôr nahradené C, a Unix sa vyvinul do veľkej, komplexnej rodiny operačných systémov, ktorá ovplyvnila každý moderný operačný systém.
Rodina Unixových systémov je odvodená skupina operačných systémov, s niekoľkými hlavnými podkategóriami ako System V, BSD, a Linux. Názov UNIX je ochrannou známkou The Open Group, ktorá pod ňou vydá akýkoľvek systém, ktorý bude spĺňať jej definície. Termín unixový (unix-like) je bežne používaný na označenie veľkej skupiny operačných systémov, ktoré sa podobajú pôvodnému Unixu.
Unixové systémy bežia na širokej škále počítačových architektúr. Vo veľkom množstve sa využívajú ako servery v komerčnej sfére, ako aj pracovné stanice na akademickej pôde. Voľne šíriteľné Unixové varianty ako Red Hat alebo Novell sú používané prevažne spoločnosťami, ale aj domáci užívatelia ich môžu používať. Historicky, domáci užívatelia si inštalovali distribúcie sami, ale v roku 2007 Dell začal ponúkať Ubuntu na domácich počítačoch. Linux na desktopoch je populárny hlavne vo vývojárskej komunite.
Štatistiky trhu voľne dostupných operačných systémov sú zvyčajne nepresné, keďže väčšina voľných OS sa nekupuje a tak je ich odhadovaný počet nízky. Na druhej strane, štatistiky vychádzajúce z počtu stiahnutí operačných systémov sú často nafúknuté, keďže užívateľ si často stiahne aj viac systémov, vyskúša ich a až potom sa rozhodne, ktorý bude používať.
Niektoré Unixové varianty ako HP-UX od HP a AIX od IBM sú navrhnuté tak, aby fungovali len s určitým dodaným hardvérom. Iné, ako napríklad Solaris, môžu bežať na viacerých typoch hardvéru, vrátane x86 serverov a osobných počítačov. Mac OS X od Apple s hybridným jadrom odvodeným od NeXTSTEP, Mach a FreeBSD nahradil predchádzajúci (ne-unixový) Mac OS.
Unixová prevádzkyschopnosť bola hľadaná pri zakladaní štandardu POSIX. POSIX štandard môže byť aplikovaný na akomkoľvek OS, hoci bol pôvodne vytvorený pre rôzne Unixové varianty.
macOS.
macOS je rad patentovaných, graficky orientovaných operačných systémov, ktoré sú vyvinuté a predávané spoločnosťou Apple Inc a z ktorých najnovší je predinštalovaný na všetkých predávaných počítačoch Macintosh. Mac OS X je nasledovník pôvodného Mac OS, ktorý bol prvotným operačným systémom Applu od roku 1984. Na rozdiel od jeho predchodcu, Mac OS X je unixový operačný systém vybudovaný na technológii vyvinutej v NeXT počas druhej polovice 80. rokov, až kým Apple nekúpil danú spoločnosť v roku 1997.
Operačný systém bol prvýkrát vydaný v 1999 ako Mac OS X Server 1.0, s desktopovo orientovanou verziou (Mac OS X v10.0), ktorá nasledovala v marci 2001. Odvtedy bolo vydaných päť odlišných užívateľských aj serverových verzií, tá najnovšia je Mac OS X v10.5 a prvýkrát bola sprístupnená v októbri 2007. Vydania Mac OS X sú nazvané po mačkovitých šelmách, Mac OS X v10.5 býva označovaný ako Leopard.
Serverová verzia Mac OS X Server je architektonicky identická s desktopovou, s tým rozdielom, že zvyčajne beží na Macintosh serverovom hardvéri. Mac OS X Server zahrňuje správu pracovných skupín a administratívne softvérové nástroje, ktoré poskytujú zjednodušený prístup k sieťovým službám, vrátane mail transfer agenta, Samba serveru, LDAP serveru domain name serveru, a iných.
Embedded systémy.
Embedded (vložené, integrované) systémy používajú množstvo jednoúčelových operačných systémov. V niektorých prípadoch je „operačný systém“ softvér priamo spojený s aplikáciou, ktorej výstup je jednoliaty, jednoúčelový program. V najjednoduchších vložených systémoch nie je žiadny rozdiel medzi operačným systémom a aplikáciou. Systémy s určitými požiadavkami na čas sú známe ako real-time operačné systémy.
Operačné systémy ako VxWorks, eCos a Palm OS nesúvisia ani s Unixom ani s Windows. Windows CE používa podobné API ako desktopové windows, ale nemá s nimi nič spoločné v oblasti kódu. Tiež existuje niekoľko vložených BSD a Linuxových distribúcií.
Vývoj operačných systémov ako hobby.
Vývoj operačných systémov ako hobby má mnoho prívržencov. Napríklad OS Linux bol odvodený od takéhoto hobby projektu. Dizajn a implementácia operačného systému si vyžaduje veľa znalostí a odhodlania a toto označenie pokrýva všetko od základného „hello world“ pri bootovaní, až po plne funkčné jadro systému. Klasický príklad tohto je Minis operačný systém, ktorý bol navrhnutý na vzdelávacie účely ale bol často používaný „hobbystami“ predtým ako Linux získal svoju popularitu.
Ostatné.
Medzi staršie operačné systémy, ktoré sa ešte stále používajú, patria OS/2 od IBM, Mac OS od Applu, BeOS; XTS-300. Niektoré, ako AmigaOS a RISC OS sú stále vyvíjané ako menšinové platformy pre komunity nadšencov. OpenVMS, kedysi DEC, je stále aktívne vyvíjaný spoločnosťou Hewlett-Packard.
Výskum a vývoj nových operačných systémov pokračuje. GNU Hurd je navrhovaný tak, aby bol spätne kompatibilný s Unixom, ale s vylepšenou funkcionalitou a architektúrou mikrojadra.
Singularity je projekt výskumu Microsoftu, ktorý má priniesť operačný systém s lepšou ochranou pamäte založenou na .Net modeli.

</doc>
<doc id="30862" url="https://sk.wikipedia.org/wiki?curid=30862" title="Animecrew">
Animecrew

Animecrew je občianske združenie zaoberajúce sa rozširovaním japonskej kultúry, predovšetkým manga a anime na Slovensku.
História OZtka.
OZ Animecrew bolo zaregistrované ako občianske združenie 8. decembra 2003 prípravným výborom, ktorý tvorili:
V tomto období pôsobil Roman Czífery ako dočasný predseda občianskeho združenia a pripravoval spolu s Michalom Nejeschlebom (autor stanov OZtka) a Katarínou Vicénovou živnú pôdu pre prvé regulárne (zvolené Radou združenia) vedenie OZtka.
Vedenie OZtka (Správna rada) bola zvolená dňa 21. februára 2004 v tomto zložení : 

</doc>
<doc id="30863" url="https://sk.wikipedia.org/wiki?curid=30863" title="Index telesnej hmotnosti">
Index telesnej hmotnosti

Index telesnej hmotnosti (angl. "body mass index" – "BMI") patrí medzi najviac používané metódy merania obezity. Počíta sa ako hmotnosť v kilogramoch delená druhou mocninou výšky v metroch. Vo všeobecnosti sa dá považovať len za štatistický nástroj pre porovnávanie v populácii. U konkrétneho jedinca ignoruje veľké množstvo dôležitých faktorov (napr. stavbu tela, množstvo svalstva a pod). Vzorec pre výpočet:
formula_1,
kde
Výsledky BMI.
Pre európsku populáciu platia tieto kritériá:
Hranice hodnôt BMI sa líšia pre rôzne rasy. Napr. Ázijci používajú o niečo nižšie hranice, za obéznych sa tam považujú už ľudia s BMI nad 27,5, ako ideálni sa ustanovujú BMI v rozmedzí 18,5 – 23.

</doc>
<doc id="30864" url="https://sk.wikipedia.org/wiki?curid=30864" title="Google">
Google

Google LLC je spoločnosť so sídlom v Kalifornii v USA od októbra 2015 vlastnená holdingovou materskou spoločnosťou Alphabet. Google založili 4. septembra 1998 študenti Larry Page a Sergej Brin. Jedným z prvých a hlavných produktov firmy bol internetový vyhľadávač, ktorý dokáže vyhľadať webové stránky, obrázky, Usenetové diskusné skupiny (ktoré archivuje ako Google Skupiny), spravodajské servery, videá, ponuky on-line predaja a iné. V júli 2004 Google hľadal v 4,28 miliardách stránok, 880 miliónoch obrázkov a 885 miliónoch správ z diskusných skupín. Vyhľadávaný obsah archivuje. Google ponúka svoje rozhranie v mnohých jazykoch, vrátane slovenčiny a češtiny. Popularita Googlu dosahuje také rozmery, že sa dnes už používa sloveso "googliť" v zmysle hľadať na Internete.Google je najúspešnejšou spoločnosťou na svete. Od jesene 2006 je Google oficiálne zastúpený pobočkou v Česku a od 7. decembra 2010 existuje aj Google Slovakia, s. r. o. V decembri 2019 zakladatelia spoločnosti Google Larry Page a Sergey Brin oznámili, že generálny riaditeľ spoločnosti Google Sundar Pichai nahradí Pagea aj ako generálneho riaditeľa materskej spoločnosti Alphabet, čím sa prakticky obaja zakladatelia sťahujú z riadenia firmy.
Softvérové projekty firmy Google.
Google vyhľadávač.
Vyhľadávač google je najpoužívanejšia služba od Googlu a zároveň najpoužívanejší vyhľadávač na svete
Google Desktop.
Google Desktop Search je softvér, ktorý umožňuje hľadať súbory a v súboroch na vlastnom počítači, alebo vlastnej počítačovej sieti. Je ale vydaný len vo vybraných jazykoch.
Google Web Toolkit.
Google Web Toolkit (GWT) je open source Java software development framework ktorý umožňuje písať AJAXové aplikácie ako Google Maps alebo Gmail
Google AdSense.
Google AdSense je systém, ktorý umožňuje majiteľom webových stránok rýchlo a ľahko zobrazovať relevantné (cielené) textové a obrázkové reklamy v súlade s témou ich obsahu a získať od Google časť príjmu za ich zobrazenie.
Google AdWords.
Google AdWords je systém na zadávanie reklám, ktoré umožňujú inzerentovi osloviť nových zákazníkov pomocou cielenej reklamy na základe vyhľadávaného výrazu. Reklamy sa zobrazujú nad alebo vedľa výsledkov vyhľadávania a na vyhľadávacích a obsahových stránkach partnerov Google. Inzerent platí za kliky na reklamu (PPC-Pay per click), bez ohľadu na veľkosť rozpočtu. Systém AdWords umožňuje aj zadávanie obrázkových reklám, video reklám a na vybraných trhoch aj nákup televízneho či rozhlasového priestoru.
Google Analytics.
Google Analytics je nástroj na sledovanie a logovanie diania na serveri. Nejde o klasické monitorovania návštevnosti, ale o prepracovaný systém štatistík. Ponúka napríklad informácie o mestách, z ktorých návštevníci prišli, ale aj informácie o prehliadači, operačnom systéme, rozlíšení, pripojení na internet, použitých kľúčových slovách pri vyhľadávaní a veľa ďalšieho. Nástroj je voľne dostupný pre administrátorov webových serverov ale môžu ho používať aj ostatní v aplikáciách Google ako napríklad autori videí na na YouTube.
Google Image Search.
Google Image Search je schopný vyhľadávať obrázky podľa ich podobnosti s iným obrázkom, popisov, názvu a textu, ktorý sa na webových stránkach objavuje v ich blízkosti. Táto služba sa nachádza na images.google.com. Google uchováva zmenšeniny indexovaných obrázkov, čo mu umožňuje pri vyhľadávaní poskytovať náhľady hľadaných obrázkov.
V roku 2006 Google dal do prevádzky webovú aplikáciu Google Image Labeler, ktorá umožňuje záujemcom anotovať obrázky z indexu Google Images formou interaktívnej hry.
Gmail.
Gmail je služba elektronickej pošty, ktorá ako prvá vo svojej dobe poskytla používateľom bezplatne priestor 7 GB na emailovú komunikáciu. Tento limit sa onedlho zvýšil na 8 GB a v súčasnosti majú používatelia k dispozícii 15 GB spoločného úložiska pre Gmail, Google Disk a Google+ fotky. Podobnú prax poskytnutia obrovskej (bežnému používateľovi až nevyužiteľnej) kapacity čoskoro napodobnili mnohé ďalšie konkurenčné služby ako Yahoo či MSN.
Google Zápisník.
Google Zápisník slúžil na rýchle ukladanie poznámok, pomocou rozšírenia prehliadača poskytoval schopnosť zaznamenať obsah stránky priamo tak, ako je viditeľný. V júli 2012 bol vypnutý a údaje boli presunuté do Google Dokumentov.
Google Kalendár.
Google Kalendár je internetový kalendár, ktorý má v porovnaní s desktopovými kalendármi výhodu v tom, že je prístupný na každom počítači s internetovým pripojením. Taktiež je možná notifikácia udalostí pomocou SMS, či e-mail čo umožňuje túto službu využívať efektívne aj bez stáleho prístupu k internetu.
Google Dokumenty.
Google Dokumenty je službou, ktorá vytvára jednoduchú alternatívu ku kancelárskym programom, ako napríklad Microsoft Office. Výhodou služby Google Dokumenty je tiež to, že je ponúkaná aj zdarma a je prístupná na každom počítači s internetovým pripojením bez nutnosti inštalácie.
Google Disk.
Disk Google je cloudové úložisko, ktoré ponúka bezplatný úložný priestor 15 GB, zdieľaný medzi Gmailom a Fotkami Google. Je možné dokúpiť si ďalšie úložisko, zdieľané medzi týmito tromi službami cez mesačné predplatné až do 30 TB na osobné použitie.
Google Hangouts.
Google Hangouts je komunikačná platforma od Google, ktorá slúži na posielanie správ a videohovory. Je nástupcom služby Google Talk.
Google Chrome.
Google Chrome je freeware webový prehliadač vyvíjaný spoločnosťou Google. Beta verzia bola uvoľnená 2. septembra 2008. Ako renderovacie jadro používa WebKit, JavaScript interpreterom je V8 JavaScript engine.
Android.
Operačný systém tejto spoločnosti si našiel uplatnenie v mnohých inteligentných telefónoch (smartfónoch), tabletoch ale aj v televízoroch, inteligentných hodinkách (smart watch) a automobilov. V roku 2019 ho používalo 2,5 miliardy zariadení. 
Google Prekladač.
Google Prekladač je internetový strojový prekladač fungujúci od roku 2007. Dokáže prekladať slová, vety aj webové stránky. Na prekladanie používa štatistickú metódu, čiže preklad navrhuje podľa podobnosti vo veľkom množstve textu. Okrem národných jazykov podporuje aj mŕtvy jazyk latinčinu a medzinárodný jazyk esperanto. V apríli 2018 bol schopný prekladať medzi viac ako 100 jazykmi.
Google Chrome OS.
Operačný systém pre počítače. 
Google Play.
Google Play je digitálna distribučná platforma od spoločnosti Google, ktorá vznikla 6. marca 2012. Slúži tiež ako oficiálny app store pre operačný systém Android.
YouTube.
YouTube je internetová databáza videí. YouTube bol založený v roku 2005 a v novembri 2006 ho kúpilo Google. V súčasnosti ide o najväčší svetový systém na zdieľanie video súborov na internete.
G Suite.
Kancelársky balík obsahujúci aj e-mail, cloud storage, nástroje pre spoluprácu /kalendár/ a ďalšie aplikácie.
Google+.
Google+ je sociálna sieť predstavená 28. júna 2011 a pre normálnych používateľov fungovala do 2. apríla 2019.
Google Translator Toolkit.
Zastavený 4. decembra 2019.
a ďalšie.

</doc>
<doc id="30865" url="https://sk.wikipedia.org/wiki?curid=30865" title="Usenet">
Usenet

Usenet (User's Network) - sústava vzájomne prepojených uzlov, ktoré si medzi sebou predávali sieťové news. Vznikla spolu so vznikom internetu. Časom sa z nej stala virtuálna sieť, resp. služba poskytovaná v rámci iných sietí.

</doc>
<doc id="30873" url="https://sk.wikipedia.org/wiki?curid=30873" title="Občan">
Občan

Občan (od "obec", čo je zo staroslov. "obъštъ" – spoločný) je príslušník štátu alebo obce. Právnu a politickú podstatu občianstva určuje štát svojimi zákonmi. Okrem občanov môžu v štáte žiť aj „neobčania“ (občania iného štátu, utečenci, ľudia bez štátnej príslušnosti a v minulosti aj otroci). Občan disponuje zákonom vymedzenými právami a povinnosťami voči príslušnému štátu alebo obci.
História.
Koncept občianstva po oslobodení jednotlivca od jeho podriadenosti celku a uznaní jeho základných ľudských práv a slobôd (18. storočie). Na základe tejto ľudskej emancipácie sa v priebehu 19. storočia završuje aj politická emancipácia človeka ako člena občianskej spoločnosti. Človek sa stáva základom štátu, ktorý ho uznáva ako svoj predpoklad aj právne, a to garantovaním jeho základným práv a slobôd.

</doc>
<doc id="30876" url="https://sk.wikipedia.org/wiki?curid=30876" title="Slavín (Bratislava)">
Slavín (Bratislava)

Slavín je Bratislavský pamätník sovietskych vojakov padlých počas druhej svetovej vojny na území západného Slovenska. Spolu s cintorínom padlých v prvej svetovej vojne v Petržalke predstavujú jediné dva vojenské cintoríny v Bratislave.
Pamätník bol postavený v rokoch 1957 – 1960 a slávnostne ho odhalili pri príležitosti 15. výročia oslobodenia mesta Sovietskou armádou 4. apríla 1960. Autorom výtvarného riešenia pamätníka je slovenský sochár a architekt Ján Svetlík. V roku 1962 bol Slavín vyhlásený za národnú kultúrnu pamiatku. V šiestich masových a v 317 individuálnych hroboch je tu pochovaných 6 845 vojakov Červenej armády, ktorí padli pri dobývaní mesta počas bojov druhej svetovej vojny v apríli 1945. 
Kvôli stavbe Slavína bola zbúraná veža kostola Panny Márie Snežnej, aby nezavadzala vo výhľade. Aj Alexander Trizuljak, autor sochy sovietskeho vojaka na vrchole pamätníka, proti odstráneniu veže protestoval, avšak bezúspešne. Oficiálne bola demontáž veže zdôvodnená jej zlým stavom a záchranou kostola. Pôvodne sa predpokladalo zníženie veže o polovicu, napokon bola zbúraná celá.
Poloha.
Slavín sa nachádza na predhorí Malých Karpát a je jednou z turistických atrakcií Bratislavy. Je vyhľadávaným miestom najmä pre svoju polohu, z jeho terás je prekrásny výhľad na celú Bratislavu.
Z troch kôl súťaže na bratislavský Slavín vyšiel víťazne návrh Jána Svetlíka (v spolupráci s kolektívom výtvarníkov Tibor Bártfay, Jozef Kostka, Rudolf Pribiš, Ján Kulich, Ladislav Snopek, Alexander Trizuljak, Juraj Kren a Dezider Castiglione).
Celá koncepcia rešpektuje už vtedy existujúce hroby padlých vojakov. Nástup k areálu s dominantou pamätníka tvorí monumentálne schodisko, pričom základná kompozičná os je vygradovaná cez komplex priestorov, z ktorých každý je obohatený o sochársku výzdobu. Sochárske dotvorenie prostredia umocňuje vnemový účinok až po samotný obelisk pamätníka. Vedľajšia kompozičná os je orientovaná na otvorený panoramatický pohľad na Bratislavu.
Monument.
Centrálnu časť pamätníka tvorí obradná miestnosť, ktorej súčasťou je aj 39,5 metrov vysoký monument v tvare obelisku. Na jeho vrchole sa nachádza 7-metrová socha sovietskeho vojaka vztyčujúceho vlajku od slovenského sochára Alexandra Trizuljaka. 
Vstupné kazetové dvere do obradnej siene vykladanej mramorom z vonkajšej strany zdobí bronzový reliéfny súbor R. Pribiša pripomínajúci vojnové útrapy druhej svetovej vojny. Na stenách obradnej miestnosti sú v mramore vyvedené mená slovenských miest a dátum ich oslobodenia Červenou armádou, ako aj epitaf:
 "Ty, ktorý vchádzaš sem odožen bôľ a súcit"
 "nech kropky tvojich sĺz nezvonia o mohyly"
 "za hrdosť človeka za život ľudstva súci"
 "za tvoju jasnú tvár my smrť sme podstúpili"
Areál.
V areáli pamätníka sa nachádzajú ďalšie sochárske diela od mnohých slovenských sochárov 20. storočia, Ladislava Snopeka, Tibora Bártfaya, Jána Kulicha, Jozefa Kostku a Jána Svetlíka.
V areáli sa nachádza súsošie "Po boji" od Jána Kulicha, súsošie "Nad hrobom spolubojovníka" od Tibora Bártfaya, "Súsošie vďaky" od Jozefa Kostku a pri vstupe do areálu je reliéf "Prísaha na bojovú zástavu" od Ladislava Snopka. Slavín je miestom, ktorému sa počas návštevy v socialistickom Československu musela prísť pokloniť každá zahraničná delegácia. V súčasnosti je navštevovaný, často aj neoficiálne, najmä zahraničnými štátnikmi z krajín, ktoré boli súčasťou bývalého Sovietskeho zväzu.
Slavín dnes.
Vo všetkých šiestich sektoroch masových hrobov vznikajú deformácie terénu. Zemina v hroboch na Slavíne zvetráva. Pokles však nie je nebezpečný, ide skôr o estetickú záležitosť. Statik upozornil na fakt, že situácia v podzemí by mohla ohroziť bezpečnosť celého pylóna. Z týchto dôvodov podzemie pamätníka zrekonštruovali.

</doc>
<doc id="30877" url="https://sk.wikipedia.org/wiki?curid=30877" title="Nirvana">
Nirvana

Nirvana bola americká grunge rocková kapela založená v roku 1987 v Aberdeene v štáte Washington. Patrí medzi najvplyvnejšie hudobné skupiny 90. rokov 20. storočia. Jej zakladajúcimi členmi boli Kurt Cobain (gitara, spev) a Krist Novoselic (basová gitara). V skupine Nirvana sa vystriedalo niekoľko bubeníkov, posledným z nich bol Dave Grohl.
V roku 1989 Nirvana nahrala svoj debutový štúdiový album s názvom "Bleach", ktorý sa nestal pre skupinu prelomovým. Zlom v jej kariére nastal v roku 1991, kedy vyšiel ich nový singel s názvom „Smells Like Teen Spirit“ k albumu "Nevermind". Táto skladba sa dostala na prvé priečky v hitparádach a otvorila tejto kapele cestu k sláve. Tretí a zároveň posledný štúdiový album vyšiel v roku 1993 pod názvom "In Utero". Tento album obsahoval neskoršie hity, piesne „Rape Me“ a „Heart-Shaped Box“.
Skupina Nirvana sa rozpadla po smrti frontmana skupiny Kurta Cobaina v apríli 1994. Od svojho vzniku predala na celom svete viac než 75 miliónov nosičov. Hudobný štýl, ktorý skupina Nirvana hrala, sa začal označovať ako grunge. Podobnou hudbou sa prezentovali kapely Alice in Chains, Pearl Jam a Soundgarden.
História skupiny.
V roku 1985 založil Kurt spoločne s Gregom Hokansonom a Dalom Croverom skupinu Fecal Matter. Bola to prvá skupina, ktorú Kurt založil. A pretože nikto z kapely nemal veľa peňazí, nahrávali spoločne u Kurtovej tety Marry. Tu tiež vznikla prvá verzia songu "Downer", známa tiež z albumu "Bleach". O rok neskôr do skupiny prichádza Krist. Táto kapela mala celkom neslávny koniec, lebo vlastne nikdy naživo nevystupovala.
Nirvana vznikla v roku 1987, v základnej zostave Kurt Cobain, Krist Novoselic a Aaron Burckhard. Zo začiatku hrali iba v študentských rádiách a na verejnosti vystupovali skoro zadarmo. Aarona postupne vystriedali na poste bubeníka Chad Channing, Danny Peters, Dale Crover a v roku 1990 ako posledný Dave Grohl. O zaradení Davea do skupiny sa viac ako Kurt zapríčinil Krist, ktorý v Daveovom talente našiel ozajstný potenciál Nirvany.
V januári roku 1988 nahrala Nirvana prvých desať demonahrávok pod názvom "Godfather of Grunge", ktoré si šéf nahrávacej spoločnosti Sub Pop, Jonathan Poneman, rýchlo obľúbil a spísal so skupinou zmluvu, ktorú v tej dobe Nirvana s chuťou podpísala. Ešte v januári toho roku vydala Nirvana svoj prvý debutový singel "Love Buzz/Big Cheese". Vydaných bolo iba okolo tisíc kusov.
Začiatkom roka 1989 sa začali objavovať problémy ohľadne Aarona. Práca mu – a tým aj celej skupine – znemožňovala normálne skúšať a tak sa Kurt rozhodol podať inzerát do novín. Tento spôsob však neslávil veľké úspechy. V januári 1989 nahráva skupina v zložení Cobain, Novoselic, Channing a Jason Everman svoj prvý album "Bleach", na ktorý minuli šesťsto dolárov, ktoré Nirvane požičal Everman, ktorý v Nirvane hral len ako sprievodný gitarista (požičané peniaze mu nikdy nevrátili). Názov má pôvod v plagáte na prevenciu proti AIDS na ktorom bolo napísané "Bleach your works". Album vyšiel v júni a ešte v ten mesiac vyrazila skupina na mesačné turné po štátoch v Kristovej dodávke, s kopou tričiek s nápismi ako „NIRVANA - HAJZLI, POVALAČI, HULIČI A SATANISTI“, ktorými si zarábali na jedlo a benzín, lebo väčšinou na vystúpenie neprišlo viac ako 10 ľudí.
Počas turné vznikali konflikty medzi Jasonom a Kurtom. Kurt totiž chcel, aby Jason zo skupiny odišiel, ale nemal dosť odvahy na to, aby mu to sám povedal a tak po predčasnom ukončení turné odchádza Jason do Soundgarden. V tejto dobe vyšlo Bleach vo Veľkej Británii. Skupina sa na chvíľu zastavila v štúdiu a potom vyrazila na ďalšie šesťdenné turné "Heavier than Heaven" ("Ťažší než nebo") po Európe. Počas tohoto turné museli stihnúť za necelých 42 dní až 37 koncertov. Náhle sa ich songy začali objavovať v rádiách a na koncerty chodilo čím ďalej, tým viac ľudí.
Nirvana stále jazdila po koncertoch, jediné čo sa zmenilo, bol počet ľudí, ktorí na koncerty chodili. Už to neboli desiatky, ale stovky ľudí. V hale Legiend v Tacome musela skupina dokonca asi trikrát prerušiť hranie kvôli zbesilosti fanúšikov. V apríli predstavili nový singel "In Bloom". V tejto dobe sa skupina rozlúčila s bubeníkom Chadom, ktorý ako posledný ("nestály člen") zažil dobu, kedy Nirvana bola Nirvanou, kedy ešte hrali zadarmo a zďaleka sa vyhýbali komercii.
V auguste roku 1990 sa Nirvana vydala na krátke turné po západnom pobreží. Na turné hral dočasne bubeník skupiny Melvins, Dale Crover, s ktorým zvyšok skupiny dobre vychádzal, až na to, že Crover Kurtovi zakázal sa dotknúť jeho bubnov. Kurt mal totiž vo zvyku za vystúpenie aspoň raz skočiť na bicie, čo s Croverom nebolo možné. Potom post bubeníka obsadil Dan Peters, ale toho hneď vystriedal Dave Grohl, ktorého Kurt s Kristom objavili v septembri roku 1990. Tento bubeník, ktorý hral predtým v The Scream, bol pre Nirvanu ten pravý. Nirvane jeho spôsob hrania značne vyhovoval. Bol to presne ten, koho celé roky usilovne hľadali. Mal dokonalý rytmus a tvrdý úder, takže musel po každom vystúpení meniť blany na bubnoch. Po tom, čo sa Dave konečne zohral s celou skupinou, zaznel po prvýkrát z Kurtovej gitary song "Smells Like Teen Spirit".
Hneď zo začiatku odišla Nirvana na turné do Anglicka, kde vtedy boli obľúbenejší než v USA. Kurt začal brať heroín, čo robilo Kristovi a Daveovi nemalé starosti. 25. novembra hrala Nirvana na Off Ramp v Seattli. Tento koncert bol pre Nirvanu kľúčový, lebo sa tu objavilo mnoho zástupcov nahrávacích spoločností a odštartovali okolo Nirvany ozajstné šialenstvo. Potom vyšiel album "Nevermind", ktorý sa mal pôvodne volať "Sheep" ("Ovca"). Tento názov bol myslený ako narážka na masu ľudí, ktorí si kúpili ich minulý album, ale to ešte netušili ako si povedie "Nevermind". Pôvodný rozpočet na jeho nahranie činil 65 000 dolárov, avšak nahrávanie sa preťahovalo a tak sa rozpočet vyšplhal na 120 000 dolárov.
Z textov sa dá vyčítať, že Kurt sa práve nachádzal v období, keď sa zamýšľal nad zmyslom života a márnosťou našich činov. "Nevermind" sa stal legendárnym albumom deväťdesiatych rokov. Členovia skupiny si mysleli, že najväčším hitom z albumu sa stane "Lithium", ale nakoniec sa ako najúspešnejší ukázal pilotný singel "Smells Like Teen Spirit". Stal sa najhranejším singlom roka, rádiové stanice sa v podstate predháňali, ktorá tento singel zahrá viackrát a vyšplhal sa na vrcholy rebríčkov nielen v USA. Rádia a televízne hudobné stanice sa predháňali, ktorá pustí nejakú skladbu od Nirvany. Predaj albumu sa vyšplhal až na 10 miliónov CD nosičov a objavovali sa ďalšie rekordy. "Smells Like Teen Spirit" sa v podstate stala hymnou grunge.
Objavila sa nutnosť vystupovať vo veľkých koncertných sálach. Kurt toto zásadne odmietal, uprednostňoval hranie v kluboch, kde mali istý kontakt s publikom, ale časom sa koncertom a koncertným sálam nevyhol. Nirvana stále zväčšovala svoju základňu fanúšikov. Tejto módnej vlne sa neubránila ani Európa. V tej dobe sa texty Nirvany začali viac týkať smrti, depresií, strachu a podobných tém. Napríklad v songu "Stay Away", ktorý sa mal pôvodne volať "Pay to Play", sa objavuje text „"I don't know why I'd rather be dead than cool"“ („"Neviem, prečo by som bol radšej mŕtvy než drsný"“). V tej dobe sa začalo hovoriť o tom, že Cobain má niečo so speváčkou skupiny "The Hole", Courtney Love. Po návrate z turné dostal "Nevermind" zlatú platňu sa 500 000 predaných nosičov. Zhoršili sa aj Kurtove problémy s bolesťami brucha. Až to tej miery, že kvôli nim bol donútený zrušiť šesť koncertov po Škandinávii.
Na začiatku roka 1991 sa skupina vydala na štvordenné turné po Kanade a potom sa opäť uchýlia do štúdia. Kurt sa od skupiny stále odďaľoval a Dave a Krist ho prehovárali, aby s tým prestal. Kurt tiež verejne zaútočil na NBC, kvôli vystrihnutiu zo záznamu koncertu ich demolačné orgie a tak výstižný pozdrav nakoniec „fuck you“ celej Amerike a Kurt s Kristom sa začali vášnivo bozkávať - to už išli titulky. To bozkávanie Kurt venoval na popud všetkým Aberdeenským primitívom, ktorí neznášajú homosexuálov. Courtney zistila, že čaká dieťa a onedlho s Kurtom v tlači oznámili zásnuby. V októbri "Nevermind" ocenili ako najlepší album roka a "Smells Like Teen Spirit" ako najlepší singel, aj vzhľadom k tomu, že na natočenie videoklipu bolo vyhradených iba 50 tisíc dolárov. Hitom sa mal stať aj ďalší výtvor "Come As You Are". Neskôr sa z albumu "Nevermind" predalo 9 miliónov kusov.
1992.
V roku 1992 sa Nirvana vydala na turné po Austrálii a Japonsku, kde tiež vychádza limitovaná séria 10 000 kusov albumu "Hormoaning". Vo februári si Kurt zobral za ženu Courtney Love a 18. augusta oslávili narodenie dcéry Frances Bean Cobain. Atmosféra v skupine začína hustnúť, lebo po veľkom úspechu albumu "Nevermind" Kurt zmenil zmluvu vo svoj prospech a už sa ďalej nechcel o výnos z činnosti Nirvany deliť rovným dielom. Toto konanie brali Dave a Krist ako podvod, lenže sa báli, že sa Nirvana rozpadne a tak súhlasili s podmienkami. U Kurta sa po prvýkrát začali prejavovať príznaky závislosti na heroíne a skupina sa často objavuje pod drobnohľadom médií, teda viac ako Nirvana, Kurt a jeho problémy. Začínajú sa množiť rôzne špekulácie o rozpade skupiny a všetko vyvrcholí článkom vo Vanity Fair, kvôli ktorému skoro Courtney odobrali malú Frances.
15. decembra vydáva Nirvana kompiláciu singlov a rarít s názvom "Incesticide". Album hneď na jar získal zlaté ocenenie. Piesne svojimi textami vystihujú stav, v akom sa Kurt nachádzal - stav bezmocnosti. Náznakom je napríklad verš "Grandma take me home" ("Babi, vezmi ma domov") v piesni "Sliver".
Potom sa konal koncert v Readingu, kde Nirvana vystúpila ako hlavná skupina pred 60 tisícovým publikom. Pred koncertom sa začali šíriť fámy, že Nirvana nebude na koncerte vystupovať, ale nakoniec bolo všetko úplne inak: Kurt bol oblečený v bielom plášti, na pódium ho priviezli na invalidnom vozíku. Všetci boli úplne ticho, keď zrazu Kurt spadol. Kristov vykríkol: „"Ty to zvládneš, chlapče! Ty to dokážeš!"“ Kurt vstal a svojím ostrým, vykričaným hlasom začal spievať "Breed". Bolo to samozrejme iba divadlo. Ale aj tak to bola nezabudnuteľná chvíľka, ktorá si v histórii Nirvany vydobyla svoje prvé miesto. Počas koncertu zahrali 25 skladieb, na začiatok tradične "Teen Spirit" a potom "All Apologies", Kurt ju venoval Frances. Všetko zakončili rozbitím nástrojov.
Vystúpenie, ktoré britský hudobný týždenník Kerrang! zaradil na prvé miesto medzi „vystúpenia, ktoré zatriasli svetom“ (100 Gigs That Shook The World) bolo zaznamenané na DVD a 2. novembra 2009 vyšlo pod názvom "Live at Reading".
Po tomto vystúpení odišiel Kurt do liečebne, aby sa dostal zo závislosti, ale onedlho ho prepustili kvôli skúšaniu na vystúpenie na udeľovaní cien MTV. Nirvana bola nominovaná na tri ocenenia. Po udelení cien Nirvana hrala na benefičných koncertoch, čo malo odozvu ako v novinách tak aj medzi fanúšikmi. Potom sa zasa stiahli do štúdia, ale viac ako nahrávaniu singlov sa venovali vizáži nového singlu a nastala prestávka v písaní pesničiek. Koncom novembra začal Michael Azerrad s Kurtom písať jeho životopis. Dva týždne pred Vianocami vychádza album "Incesticide". Hneď v prvých dňoch sa predalo 40 000 nosičov. Vtedy sa Kurt neúspešne pokúsil o samovraždu.
Začiatkom roka 1993 Kurt, Krist a Dave začali pracovať na novom albume. V apríli roku 1993 hrá Nirvana v Cow Palace v San Franciscu, kde po prvýkrát zaznela pieseň "Rape Me" ("Znásilni ma"). Pôvodne túto skladbu napísal Cobain až po dokončení albumu "Nevermind", ako dodatok k piesni "Polly". V dobe nahrávania albumu "In Utero" sa k piesni vrátil a kedysi doslovný preklad ("znásilni ma") premenil na ironický útok proti médiám, ktoré ho podľa jeho slov už dva roky priamo terorizovali. Toto bola jedna z tých piesní, ktoré sa mali objaviť na novom albume. Tento rok Nirvana zasa vystúpila o niečo vyššie, aspoň čo sa týka slávy, cez čo sa ale Kurt nedokázal uspokojivo preniesť. V septembri roku 1993 vyšiel štvrtý album, ktorý sa mal pôvodne volať "I Hate Myself And I Want To Die" ("Nenávidím sa a chcem zomrieť"). Album na príkaz Geffen Records premenovali na "In Utero" ("V maternici"), nepáčil sa im ani tvrdší zvuk albumu a zvažovali, či album vôbec vyjde.
Tento album považujú Kurt, Krist a Dave za svoje najvydarenejšie dielo. Texty sú ešte cynickejšie a obsahujú zdravotné témy, ktoré z predchádzajúceho albumu nastolila pieseň "Drain You". Potom natočili klip k piesni "Heart-Shaped Box", ktorá vychádza z Kurtových snov. Tento mesiac prichádza do Nirvany zo skupiny Germs sprievodný gitarista Pat Smear. V októbri odpadá po dvoch rokoch "Nevermind" z hitparády Billboard. 8. novembra hrá Nirvana v pravidelnej show "MTV Unplugged", kde hrali na akustické nástroje a pódium bolo vyzdobené ľaliami a čiernymi sviečkami. Zahral si s nimi aj Pat Smear. Celkom zahrali 14 skladieb, z toho 6 coververzií. Vystúpenie malo ohromný úspech a skladba "Pennyroyal Tea", ktorú Kurt zahral sám, sa hrá aj v konzervatívnych rádiách. Skupina dozrela a zapísala sa do dejín hudby. V decembri sa toto vystúpenie dostáva na samostatný album s názvom "MTV Unplugged In New York". Koncerty Nirvany pomaly ale isto upadali, čo sa zmenilo až sa začali hrať songy z Unplugged. Tieto koncerty začali ďalšiu éru Nirvany s nezabudnuteľnou atmosférou.
Začiatkom marca 1994 je zaznamenaný jeden z mnohých pokusov o samovraždu počas európskeho turné, krátko pred koncertom v Prahe. Podľa novín sa Kurt predávkoval liekmi a zapil ich šampanským ("takže vedel čo robí"), čo dokazuje aj list na rozlúčku, ktorý stihol krátko predtým napísať. CNN dokonca prerušila vysielanie a Kurta vyhlásili za mŕtveho, ale zanedlho sa ukázalo, že to nebola pravda. Týmto incidentom sa skončilo celé turné a Kurt prestal chodiť na skúšky. Skupina Nirvana sa rozpadla.
Krist Kurta videl naposledy, keď ho viezol na letisko do L. A. na kliniku. Na letisku Kurt Krista udrel do tváre a pokúsil sa mu utiecť, potom sa začali biť, Kurt sa nakoniec Kristovi vytrhol a zmizol. Krist sa vrátil domov, Kurta už nikdy neuvidel.
Dňa 8. apríla 1994 o 8:40 našiel elektrikár Gary Smith telo Kurta Cobaina v jeho dome, s prestrelenou hlavou. Bol už tri dni mŕtvy. Dátum jeho smrti bol stanovený na 5. apríla 1994.
V roku 1995 Dave založil skupinu Foo Fighters a Krist nastupuje do skupiny Sweet 75. V rokoch po rozpade Nirvany sa skupine dostalo hneď niekoľkých ocenení. V roku 1995 to bolo ocenenie za Najlepší album všetkých čias ("Nevermind") a za Najvplyvnejšie video všetkých čias ("Smells like Teen Spirit"). Tieto ceny neboli zďaleka posledné - každým rokom pribudne nejaká cena, či už prestížna alebo nie.

</doc>
<doc id="30879" url="https://sk.wikipedia.org/wiki?curid=30879" title="Michal Buzalka">
Michal Buzalka

Mons. ThDr. Michal Buzalka (* 18. september 1885, Svätý Anton (v tom čase Svätý Antol) – † 7. december 1961, Tábor) bol pomocný biskup Trnavskej apoštolskej administratúry a slovenský mučeník.
Životopis.
Michal Buzalka po absolvovaní benediktínskeho gymnázia v Ostrihome študoval teológiu na univerzite vo Viedni. Tu bol 14. júla 1908 vysvätený za kňaza. V roku 1912 vo Viedni obhájil doktorát z teológie. V rokoch 19081912 pôsobil ako kňaz v pastorácii na rôznych miestach: Teplá, Banská Štiavnica, nemocnica sv. Štefana v Budapešti, Skýcov, Vajnory. V rokoch 19221924 vykonával funkciu prefekta seminára v Trnave a zároveň tu vyučoval morálnu a pastorálnu teológiu. V rokoch 19241931 bol farárom v Zavare. V roku 1931 bol vymenovaný za rektora seminára v Trnave. Po prenesení seminára do Bratislavy v roku 1936 sa po zriadení Bohosloveckej fakulty Univerzity Komenského v Bratislave stal prvým rektorom jej kňazského seminára a to až do roku 1940. Funkciu rektora seminára zastával opäť v rokoch 19421950. Dňa 15. mája 1938 bol v Ríme vysvätený za pomocného biskupa Trnavskej apoštolskej administratúry ako titulárny biskup konenský. V rokoch 19391945 zastával funkciu predsedu Katolíckej akcie a Združenia katolíckej mládeže. 
V roku 1940 bol vymenovaný za vojenského vikára Slovenskej armády. V tejto funkcii zotrval až do roku 1945. V roku 1945 bol za svoje aktivity počas Slovenského štátu uväznený na 4 mesiace.
V rámci represálií KSČ voči rímskokatolíckej cirkvi na Slovensku bol Michal Buzalka 12. júla 1950 vzatý do vyšetrovacej väzby, kde bol podrobený fyzickému a psychickému týraniu. 12. januára 1951 ho štátny súd v Bratislave v procese spolu s biskupmi Jánom Vojtaššákom a Pavlom Gojdičom odsúdil na doživotie. V rokoch 19511956 bol väznený vo Valdiciach, Leopoldove, Prahe-Ruzyni, Žiline, Ilave a v Prahe-Pankráci. Na základe jeho veľmi zlého zdravotného stavu, spôsobeného pobytom vo väzení, mu v roku 1956 prerušili výkon trestu. Následne bol internovaný v Domove dôchodcov v Děčíne a v Charitnom domove v Tábore, kde 7. decembra 1961 zomrel. Jeho telesné ostatky boli v roku 1964 prenesené do rodiska vo Svätom Antone, 12. februára 2003 boli prenesené do krypty katedrály sv. Martina v Bratislave.Ostatky tela pána biskupa Michal Buzalku, boli 15.júna 2017 premiestnené do jeho rodiska Svätého Antona, kde sú uložené vo farskom kostole v sarkofágu.
V roku 2000 začal proces jeho blahorečenia. Diecézna fáza procesu bola ukončená a kauza bola postúpená na Svätú stolicu k definitívnemu vyjadreniu.

</doc>
<doc id="30880" url="https://sk.wikipedia.org/wiki?curid=30880" title="BMI">
BMI



</doc>
<doc id="30881" url="https://sk.wikipedia.org/wiki?curid=30881" title="Depeche Mode">
Depeche Mode

Depeche Mode je hudobná skupina, ktorá bola v roku 1980 založená v Basildone v Anglicku. Skupinu tvorí štvorica hudobníkov: Dave Gahan (spev a spolautorstvo skladieb), Martin Gore (klávesy, gitara, spev a hlavný autor skladieb), Peter Gordeno (klávesy, vokály) a Christian Eigner (bicie, klávesy). Ich hudobný štýl by sa dal najlepšie charakterizovať ako synth rock, alebo taktiež synthpop (používanie umelých zvukov, vytváraných syntetizátormi a samplermi). Stali sa jednou z najvytrvalejších a najúspešnejších hudobných skupín, ktoré sa objavili počas New Wave a New Romantic éry. Mnoho ich klipov sa často opakovalo na MTV a Fuse (americká káblová hudobná televízna stanica). Vďaka svojej inovatívnej tvorbe, nahrávacím technikám a popularizácii vzorkovania (), ovplyvnili mnoho súčasných hudobníkov. Ich album Violator z roku 1990 je považovaný za klenot elektronickej hudby. Hoci sú významní pre modernú techno scénu, zostávajú naďalej pri alternatívnej hudbe.
Svoj debutový album, "Speak &amp; Spell", vydala skupina Depeche Mode v roku 1981. Nahrávky tohto ich debutu ich zaradili k britskej scéne New Wave. Po jeho vydaní od kapely odišiel jeden z jej zakladateľov, Vince Clarke. Ako trio potom spolu nahrali album "A Broken Frame". Väčšinovým autorom hudobného materiálu na tomto nosiči bol Martin Gore. Neskôr v roku 1982 Clarkeho v skupine nahradil Alan Wilder. Táto hudobná zostava spolu zotrvala nasledujúcich trinásť rokov. Posledné albumy, ktoré vydali v závere 80. rokov, "Black Celebration" a "Music for the Masses", skupinu zaradili medzi dominantných predstaviteľov elektronickej hudobnej scény. Vrcholom tohto obdobia bol koncert skupiny v júni 1988 v Pasadena Rose Bowl, kde na ich vystúpenie prišlo publikum v počte 60 000 ľudí. Začiatkom roka 1990 vydali album "Violator", ktorý dosiahol mainstreamový medzinárodný úspech. Úspešným bol aj ich nasledujúci album, "Songs of Faith and Devotion," ktorý vydali v roku 1993. Bolo to aj napriek tomu, že vo vzťahoch v kapele narastalo napätie, ktoré v roku 1995 vyústilo Wilderovým odchodom.
Až 54 skladieb skupiny Depeche Mode sa dostalo do rebríčka UK Singles Chart a 17 ich albumov bolo britských rebríčkoch umiestnených do Top 10. Skupina Depeche Mode má na celom svete predaných viac než sto miliónov hudobných nosičov. Časopis "Q" zaradili Depeche Mode do svojho zoznamu „50 kapiel, ktoré zmenili svet!“ Televízia VH1 ich dala na 98. miesto svojho zoznamu „Stovky najväčších umelcov všetkých čias“. V decembri 2016 dal magazín "Billboard" skupinu Depeche Mode na desiate miesto zoznamu najlepších umelcov klubovej tanečnej hudobnej scény. Skupina Depeche Mode bola nominovaná do Rock and Roll Hall of Fame v rokoch 2017 a 2018 a uvedená do nej bola v roku 2020.
História.
Vznik a debutový album (1977–1981).
Depeche Mode vznikali niekedy v roku 1977, kedy spolužiaci Vince Clarke (spev, gitara) a Andy Fletcher (basová gitara) založili spolu kapelu „No Romance in China“, ktorá preberala vplyvy od skupiny The Cure. V roku 1979 hral Clarke v kapele, ktorá napodobňovala skladby skupiny Ultravox. V rokoch 1978–79 hrával Martin Gore so spolužiakom Philom Burdettom v akustickom due „Norman and the Worms“. V marci 1980 Clarke a Fletcher založili skupinu Composition of Sound. Krátko po vzniku tohto zoskupenia sa Clarke dostal k nahrávkam skupiny Orchestral Manoeuvres in the Dark (OMD), ktoré boli pre neho inšpiráciou k tomu, aby sa začal venovať elektronickej hudbe. Clarke a Fletcher si cez rôzne brigády a zamestnania zbierali finančné prostriedky na kúpu syntetizátorov, ktoré si spočiatku museli požičiavať od svojich známych. Čoskoro sa k nim pridal aj tretí hudobník, inštrumentalista Martin Gore. Fletcher v tom čase preberal vplyvy od kapiel ako OMD, The Cure, Siouxsie and the Banshees, Kraftwerk, The Human League ako aj od punk rockovej hudobnej scény. Dave Gahan sa ku skupine pripojil neskôr v roku 1980 po tom, čo ho Clarke videl v jednom z klubov spievať pieseň Davida Bowieho „Heroes“. Po personálnej stránke takto fakticky vznikla kapela Depeche Mode. Medzi Gahanove a Goreho hudobné vzory patrili skupiny a hudobníci ako Siouxsie and the Banshees, Sparks, Cabaret Voltaire, Talking Heads a Iggy Pop. Osobným Gahanovým vzorom bol Dave Vanian, frontman skupiny The Damned. Voľbu dať kapele názov podľa francúzskeho módneho časopisu "Dépêche mode" Gore komentoval slovami: „Mohlo by to znamenať uponáhľanú módu, či módnu správu. Hodilo sa to.“ Presnejším významom názvu časopisu (a teda aj kapely) je „Módne novinky“ či „Aktuálna móda“ ("dépêche", „rýchla správa“ alebo „správa o novinkách“ a "mode" alebo „móda“ "). Gore dodáva, že prvýkrát, kedy skupina hrala ako Depeche Mode, bolo školské vystúpenie v máji 1980. Na škole Jamesa Hornsbyho v Basildone, do ktorej chodili Gore s Fletcherom, je pamätná tabuľa. Kapela debutovala v roku 1980 na kompilácii "Some Bizzare Album", kde sa nachádza ich skladba „Photographic“, ktorú neskôr pridali aj na svoj debutový album "Speak &amp; Spell".
V roku 1980 hrala skupina na koncerte Franka Toveya (jeden z priekopníkov anglického hudobného hnutia New Wave, známy taktiež pod pseudonymom Fad Gadget). Počas koncertu v Bridge House na predmestí Londýna v Canning Town si skupinu všimol a oslovil Daniel Miller, elektronický hudobník a zakladateľ spoločnosti Mute Records, ktorý prejavil záujem nahrať s nimi pre svoju hudobnú značku singel. Výsledkom tejto ich slovnej dohody bol ich prvý singel „Dreaming of Me“, ktorý nahrali v decembri 1980 a vydali vo februári 1981. V britských rebríčkoch sa nahrávka dostala na 57. pozíciu. Kapelu to povzbudilo a nahrali svoj druhý singel „New Life“, ktorý sa v britských rebríčkoch vyšplhal na 11. miesto a dostal tak kapelu do televízneho programu BBC, "Top of the Pops". Ďalším singlom skupiny bol „Just Can't Get Enough“. Tento synth-popový singel bol ich prvým britským hitom ktorý bol v Top 10. Video k skladbe je jediným, na ktorom je Vince Clarke. 
Debutový album skupiny Depeche Mode, "Speak &amp; Spell", vyšiel v októbri 1981 a jeho vrchol bol v rebríčku britských albumov na desiatom mieste. Recenzie kritikov na album boli rôzne. "Melody Maker" ho označil za „skvelý album…, ktorý museli vytvoriť, aby si získali nové publikum a potešili fanúšikov, ktorí sa ho nevedia nabažiť“, naproti tomu časopis "Rolling Stone" bol viac kritický a nazval ho album „PG-rated fluff“ („verejne uznávaná vata“). 
Clarkeho odchod a príchod Wildera (1981–1982).
Krátko po úspechoch s debutovým albumom mal Clarke pripomienky k smerovaniu kapely. Nepozdávalo sa mu, že namiesto realizácie nových nápadov mrhajú časom na fotenie a interview. Hovoril tiež o tom, že sa po koncertoch necíti zdravotne v poriadku, čo Gahan neskôr označil za klamstvo. V novembri 1981 Clarke oficiálne oznámil, že od Depeche Mode odchádza. Krátko po odchode z kapely sa spojil s bluesovou speváčkou Alison Moyetovou a založili spolu skupinu Yazoo (v USA boli známi skôr ako Yaz). Hovorilo sa, že Clarke bude v písaní hudobného materiálu pre Depeche Mode pokračovať, no nakoniec z toho nebolo nič. Podľa niektorých zdrojov Clarke ponúkol kapele Depeche Mode skladbu „Only You“, tí ju však odmietli. Clarke v jednom rozhovore poprel, že by k takejto ponuke niekedy došlo, a povedal: „Neviem, odkiaľ to prišlo. Nie je to pravda.“ Skladba vyšla na singli zoskupenia Yazoo a v rebríčku Spojeného kráľovstva sa vyšplhala na tretie miesto. Písania textov sa v kapele ujal Gore, ktorý už predtým na ich debutový album zložil skladby „Tora! Tora! Tora!“ a inštrumentálku „Big Muff“.
Koncom roka 1981 dala skupina anonymný inzerát do časopisu "Melody Maker", v ktorom hľadala iného hudobníka: „Ozvite sa skupine, ak máte syntetizátor a máte menej ako dvadsaťjeden rokov.“ Odpovedal im Alan Wilder, klasicky vyštudovaný hráč na klávesové nástroje zo západného Londýna a aj napriek tomu, že mal 22 rokov, ho po dvoch návštevách na začiatku roka 1982 prijali do kapely. Spočiatku mal na skúšku vystupovať ako spoluúčinkujúci hudobník na koncertnom turné. Wildera neskôr nazvali „hudobným režisérom“ skupiny, ktorý bol do svojho odchodu v roku 1995 zodpovedný za zvuk kapely. Ako hovorieval ich producent Flood: „Alan bol realizátorom, Martin poskytoval svoje nápady a Dave ich predvádzal.“
V januári 1982 skupina vydala „See You“, svoj prvý singel nahraný bez Clarkeho, ktorý sa aj napriek tomu dokázal v britských rebríčkoch dostať na šiestu pozíciu. Nasledujúce turné kapely prvýkrát absolvovali aj v Severnej Amerike. Pred druhým štúdiovým albumom skupiny, na ktorom začali pracovať v júli 1982, boli vydané ďalšie dva single „The Meaning of Love“ a „Leave in Silence“. Daniel Miller v tej dobe povedal Wilderovi, že ho na nahrávanie ďalšieho albumu nepotrebujú. Zostávajúca trojica hudobníkov chcela dokázať, že vedia uspieť aj sami bez podpory Vinceho Clarka. Album "A Broken Frame" vyšiel ešte v septembri a potom nasledovalo ich turné pre rok 1982. Ďalší singel, ktorý už ale nepochádza z albumu, im pod názvom „Get the Balance Right!“ vyšiel v januári 1983. Bola to prvá štúdiová nahrávka skupiny Depeche Mode, ktorú produkovali spolu s Wilderom.
"Construction Time Again" (1983).
Tretí štúdiový album Depeche Mode, "Construction Time Again", nahrávali s producentom Gareth Jones v Garden Studios Johna Foxxa a v Hansa Studios v Západnom Berlíne, na mieste kde David Bowie v produkcii Briana Ena nahral väčšiu časť svojej trojice elektronických albumov, známych aj ako Berlin Trilogy. Album zaznamenal dramatický posun vo zvuku skupiny. Bolo to čiastočne aj kvôli Wilderovmu použitiu samplerov Synclavier a E-mu Emulator. Vzorkovaním zvukov z predmetov každodenného používania skupina vytvorila eklektický, industriálny zvuk, niečo podobné ako produkujú Art of Noise, či Einstürzende Neubauten. V roku 1983 začali títo hudobníci spolu s Depeche Mode vydávať pod labelom Mute Records. Singel k tomuto albumu, „Everything Counts“, sa v britských rebríčkoch dostal na šieste miesto a medzi 30 najlepších sa dostal aj v Írsku, Južnej Afrike, Švajčiarsku, Švédsku a v Západnom Nemecku. Wilder prispel na tomto albume dvoma piesňami „The Landscape Is Changing“ a „Two Minute Warning“. V septembri 1983 skupina na podporu "Construction Time Again" absolvovala európske koncertné turné.
"Some Great Reward" a nárast medzinárodného úspechu (1984–1985).
Na americkom turné bola podľa Gora skupina „šokovaná tým, ako húfne ich koncerty fanúšikovia navštevovali“. Zaujímavé bolo na tom, že aj keď živé vystúpenia boli v návštevnosti úspešné, výsledky predaja ich hudobných nosičov s touto skutočnosťou nekorešpondovali. V septembri 1984 skupine Depeche Mode vyšiel album "Some Great Reward". Časopis "Melody Maker" o ňom napísal, že človeka núti „sadnúť si a všímať si, čo sa mu deje, priamo pod nosom“. Na rozdiel od politických a environmentálnych tém, ktoré dominovali predchádzajúcemu albumu sa piesne na Some Great Reward zaoberali väčšinou osobnejšími témami, ako sú sexuálne politiky („Master and Servant“), cudzoložstvo („Lie to Me“) a svojvoľnej božskej spravodlivosti („Blasphemous Rumours“). Na albume sa nachádza aj prvá skladba Martina Gora balada, „Somebody“, ktorá vyšla ako dvojitý A singel spolu s „Blasphemous Rumors“. Bol to prvý singel, na ktorom spieva Gore hlavné sólo.
K albumu v roku 1984 nasledovalo Some Great Reward Tour, z ktorého pochádza aj celovečerné koncertné video, "The World We Live In and Live in Hamburg." V júli 1985 odohrala skupina Depeche Mode svoje prvé koncerty za železnou oponou, ktoré sa konali v Budapešti a Varšave. V októbri 1985 dalo na trh vydavateľstvo Mute Records kompiláciu "The Singles 81→85" (v Spojených štátoch "Catching Up with Depeche Mode"). Kompilácia obsahovala dva hitové single aj s !B! stranami, ktoré nevyšli na albume: „Shake the Disease“ a „It's Called a Heart“.
V Spojených štátoch sa hudba skupiny prvýkrát dostala aj do povedomia univerzitných rádií a moderných rockových staníc ako KROQ v Los Angeles, KQAK („The Quake“) v San Franciscu, WFNX v Bostone a WLIR na Long Islande v New Yorku. Cez ne na seba skupina Depeche Mode pútala pozornosť predovšetkým od alternatívneho publika, ktoré nemalo záujem počúvať v rádiách soft rock, či disko. Tento pohľad na kapelu bol v ostrom kontraste k tomu, ako boli napriek stále temnejšiemu a vážnejšiemu tónu v ich piesňach vnímaní v Európe. V Nemecku, Francúzsku a ďalších európskych krajinách boli Depeche Mode považovaní skôr za idoly mládeže a pravidelne boli na titulkách európskych časopisov pre mladých. V polovici 80. rokov boli na Starom kontinente vnímaní ako jedna z najznámejších synthpopových kapiel.
"Black Celebration" (1986).
Hudobný štýl skupiny Depeche Mode sa v roku 1986 opäť mierne posunul vydaním ich pätnásteho singla „Stripped“ a jeho albumu "Black Celebration". Kapela si zachovala často nápaditý hudobný sampling a vzďaľovala sa od „industriálneho popového“ zvuku, ktorý charakterizoval ich predchádzajúce dva albumy. Album "Black Celebration" vyniká zlovestným, silne atmosférickým a textúrovaným zvukom. Goreho texty tiež nadobudli temnejší tón a stali sa pesimistickejšími. Hudobný videoklip k skladbe „A Question of Time“ bol prvým dielom režiséra Antona Corbijna. Tento jeho začiatok spolupráce s Depeche Mode pokračuje dodnes. Corbijn režíroval 20 klipov skupiny, najnovším z nich je video „Where's the Revolution“ z roku 2017. Natočil tiež niektoré z ich živých vystúpení a navrhol pódiové sety, je autorom väčšiny obalov albumov a singlov, ktoré vyšli od albumu "Violator".
"Music for the Masses" a "101" (1987–1988).
Na albume z roku 1987, "Music for the Masses", sa zvukový a produkčný prístup kapely naďalej vyvíjal. Bolo to prvýkrát, čo spolupracovali s producentom, ktorý nebol v spojení s Mute Records. Pôvodne prizvaný producent projektu, Dave Bascombe, podľa Alana Wildera prispieval skôr po technickej stránke. Pri produkovaní albumu sa kapela do značnej miery vyhýbala samplingu a dávala prednosť experimentovaniu so syntetizátormi. Aj keď bolo postavenie v rebríkoch singlov „Strangelove“, „Never Let Me Down Again“ a „Behind the Wheel“ vo Veľkej Británii skôr sklamaním, v krajinách ako Kanada, Brazília, Západné Nemecko, Južná Afrika, Švédsko a Švajčiarsko boli umiestnené v Top 10. Týždenník "Record Mirror" označil "Music for the Masses", za ich „doposiaľ najúspešnejší a najsexi album“. Album v USA dosiahol 35. miesto rebríčka "Billboard" 200.
Turné Music for the Masses sa začalo 22. októbra 1987. Dňa 7. marca 1988, bez predchádzajúceho oznámenia Depeche Mode hrali vo východoberlínskej Werner-Seelenbinder-Halle. Stali sa tak jednou z mála západných skupín, ktoré vystúpili v komunistickom východnom Nemecku. V roku 1988 koncertovali aj v ďalších vtedajších hlavných mestách komunistických štátov, v Budapešti a v Prahe.
Svetové turné sa skončilo 18. júna 1988 koncertom v Pasadena Rose Bowl. Počet platených divákov, 60 453, bol v tom čase najvyšším za posledných osem rokov. Tento úspech bol pre účinkovanie kapely v USA prelomovým. Akcia vyšla na zázname, koncertnom filme a soundtracku s názvom "101" (poradie koncertu v Pasadene a číslo blízkej legendárnej diaľnice). Režisérom a producentom filmu bol D. A. Pennebaker. Film je pozoruhodný aj tým, ako zobrazuje interakciu fanúšikov. Dňa 7. septembra 1988 na odovzdávaní cien MTV Video Music Awards 1988 v Los Angeles skupina Depeche Mode zahrala skladbu „Strangelove“..
Popularita a vplyvy.
Neskôr v tomto roku, potom, čo si Martin Gore urobil kratšiu prestávku svojím "Counterfeit EP" (6 cover verzií jeho obľúbených pesničiek), nahrala skupina v Miláne singel „Personal Jesus“, ovplyvnený blues a country. Ešte pred jeho vydaním bola umiestnená reklama do regionálnych novín v UK so slovami „Your own personal Jesus“ (Váš vlastný osobný Ježiš). Neskôr obsahovala reklama aj telefónne číslo, na ktorom – keď ste zavolali – sa ozvala táto pieseň. Následná kontroverzia pomohla tomuto singlu dostať sa na 13. pozíciu v britských rebríčkoch a taktiež stať sa ich najlepšie predávaným a prvým zlatým singlom v USA.
V polovici osemdesiatych a deväťdesiatych rokov rástla popularita skupiny v USA a aj jej vplyv na objavujúce sa techno a house na hudobnú scénu. Pionieri techna Derrick May, Kevin Saunderson a Juan Atkins túto skupinu označili za jeden z hlavných vplyvov na svoj vývoj proto-techna počas explózie Detroitského techna na konci osemdesiatych rokov.
Deväťdesiate roky.
Vo februári 1990 dosiahol „Enjoy the Silence“, ich zatiaľ najúspešnejší singel, 8. priečku v rebríčkoch USA (6. v UK) a stal sa akýmsi ich hudobným podpisom. Vyhral taktiež „Best Single“ v Brit Awards. S cieľom propagovať svoj nový albumu "Violator", usporiadala skupina autogramiádu v Los Angeles, ktorá prilákala 17 tisíc fanúšikov. Album (Top Ten v UK a USA) aj nasledujúce turné „World Violation Tour“ sa stali ich ďalšími úspechmi. Podarilo sa predať viac ako 3 milióny kusov albumov a stal sa tak trikrát platinovým. Stojí za zmienku, že 40 tisíc lístkov na štadión newyorských Giants bolo predaných počas 8 hodín a 48 tisíc lístkov na štadión Los Angeles Dodgers bolo predaných za jedinú hodinu. 
Do roku 1991 sa skupina Depeche Mode javila ako jeden zo svetových najúspešnejších výjavov na hudobnej scéne, spoliehajúca sa na proto-techno hudbu, ktorá ich odlišovala od ostatných. Ich hudba zaznela napríklad vo filme "Až na koniec sveta" (režisér Wim Wenders, 1991) „Death's Door“. V roku 1993 zmenila skupina krok s "Songs of Faith and Devotion", rockovo orientovaným albumom, ktorý „zdrsnil“ ich hudbu. To ich vzdialilo od vplyvu klávesov a syntetizátorov a po prvýkrát taktiež uviedli živé bicie (v podaní Alana Wildera). Album debutoval na prvých priečkach hitparád v USA a UK. Jeho najvýraznejšími skladbami boli „I Feel You“, kombinácia country a techna, „Walking in My Shoes“ a „Condemnation“ (Zatratenie). Nasledovalo 14-mesačné turné "Devotional" (Posvätný).
V júni 1995 po turné opustil Alan Wilder skupinu, kvôli „neuspokojivým vnútorným pracovným podmienkam“, a ďalej pokračoval s prácou na svojom osobnom projekte Recoil. Pravdepodobnou príčinou jeho odchodu boli problémy okolo drogovej závislosti Davida Gahana, priznanie Martina Gora o „boji s vlastnými démonmi“ a rastúce napätie medzi Wilderom a Andrewom Fletcherom a Wilder pravdepodobne už nevládal robiť všetky aranžmány a nové zvuky sám. Bez neho by sa najslávnejšie hity nikdy hitmi nestali tak, ako ich poznáme. Jeho odchod onedlho nasledovala správa o Gahanovom pokuse o samovraždu vo svojom dome v L. A. Ten potom nastúpil na odvykací drogový program, aby sa zbavil závislosti na heroíne.
V roku 1996 s vyliečeným Gahanom skupina Depeche Mode pokračovala v nahrávaní s producentom Timom Simenonom. O rok nato vyšiel album "Ultra" a jeho prvý singel „Barrel of a Gun“ bol nadšene prijatý fanúšikmi. Album znovu debutoval na prvých priečkach, ale skupina odmietla usporiadať turné, pretože bez Wildera neboli schopní koncertovať. No aj napriek tomu vystúpili na tzv. Ultra „Parties“, usporiadaných pre hudobnú tlač a vybraných návštevníkov, ktoré mali hlavne pomôcť určiť kľúčové skladby z tohto albumu.
Kolekcia toho najlepšieho (the best of) "The Singles 86&gt;98" nasledovala v roku 1998 s novým singlom „Only When I Lose Myself“. Potom vyrazila skupina na 4-mesačné turné, ktoré potvrdilo ich pozíciu „permanentného lákadla“ s vypredanými koncertmi a to bez ohľadu na predaj ich albumov (do tejto kategórie sa môžu zaradiť napr. U2, Rolling Stones a Rod Stewart).
Depeche Mode dnes.
Depeche Mode zostávajú stále populárni v USA, západnej Európe a Austrálii, no ich najlojálnejšia základňa fanúšikov leží v strednej a východnej Európe, čo bolo spôsobené prepojením niekoľkých kľúčových udalostí v tejto časti sveta na prelome 80. a 90. rokov. Celosvetová popularita Depeche Mode a syntetickej tanečnej hudby (ktorá v tom čase v USA už slabla), pád komunizmu a vzostup Internetu, ktorý umožnil okamžitý prístup k západnej hudbe a ideám, po ktorých tento región prahol. Dnes je tu enormný počet webových stránok fanúšikov, azda v každom jazyku, poháňajúci skupinu k trvalej sláve. 
V roku 2001 vydal Depeche Mode album "Exciter", ktorý sa neumiestnil veľmi dobre na rebríčkoch mimo kontinentálnej Európy. Napriek tomu, že obsahoval niekoľko klubových tanečných hitov, ako napríklad „I Feel Loved“ od Dannyho Tenaglia, veľa fanúšikov pociťovalo, že album bol bez inšpirácie a pod zvyčajnú úroveň Depeche Mode a to aj napriek tomu, že obsah nahrávky bol označený za jeden z najsilnejších speváckych výkonov Davida Gahana od doby, kedy sa pridal ku skupine. Na webových blogoch od L.A. až po Sydney sa objavovali otázky, či to nebol dôkaz, že sa Depeche Mode v podstate rozpadli po odchode Alana Wildera v roku 1995. Vyzeralo to, že krátko po turné "Exciter" vycítili Martin a Dave, že je ten pravý čas zamestnať sa svojimi vlastnými sólo projektmi. 
V roku 2003 vyšiel sólový album Davida Gahana "Paper Monsters", nasledovalo celosvetové turné a jeho DVD nahrávka pomenovaná "Live Monsters". Martin Gore pokračoval vo svojej sólovej kariére vydaním "Counterfeit²" (ďalšie cover verzie, z ktorých si už niektoré Martin vybral na svoj predchádzajúci výber obľúbených piesní v roku 1989 "Counterfeit"). A Andrew Fletcher spustil dokonca svoje vlastné hudobné vydavateľstvo Toast Hawaii (najvýraznejší výsledok jeho činnosti bolo dosiaľ ženské synth-popové duo Client).
V auguste 2004 vydalo Mute records DVD verziu "Devotional", nafilmovaného počas ich svetového turné v roku 1993 a novú remixovanú kompiláciu "Remixes 81-04", ktorá obsahuje niektoré nové a nevydané propagačné mixy singlov z rokov 1981 až 2004, najmä opätovné vydanie a nové stvárnenie ich už klasického hitu "Enjoy the Silence". Singel sa vyšplhal až na 7. miesto v UK, ale v USA sa mu darilo o dosť horšie. 18. októbra podľa hlasovania používateľov internetu vyhrala stránka ich fanúšikov Depechemode.tv neoficiálnu cenu BT 2005 Digital Music Awards, čo ďalej potvrdilo popularitu skupiny. V tom čase (5. september) taktiež Martin v interview pre show Stuarta Maconia na rádiu BBC prezradil, že sa práve rozvádza.
17. októbra 2005 uverejnila skupina svoj nový a dlho očakávaný, v poradí jedenásty album "Playing the Angel" s väčšinou pozitívnymi ohlasmi, čomu nasvedčuje umiestnenie v „top ten“ a v niektorých európskych krajinách dokonca obsadenie prvých priečok. V deň uvedenia albumu v New Yorku, to bolo po prvýkrát od roku 1990, kedy skupina hrala na plejbek. Za zmienku stojí, že toto bol prvý album, na ktorom sa vyskytli piesne napísané spevákom Davidom Gahanom.
Niekoľko mesiacov pred svojim oficiálnym vydaním bol prototyp videoklipu „Precious“ jedným poľským občanom ilegálne sprístupnený na internet. Poliak bol zatknutý a bol mu zhabaný počítač a niekoľko CD nosičov. Medzitým ale už bolo vydané oficiálne video (12. september) na domovskej stránke Depeche Mode.
Pre propagáciu albumu sa skupina rozhodla usporiadať od novembra 2005 5-mesačné turné po Severnej Amerike a Európe. Turné malo oficiálne skončiť v apríli, no ukázalo sa, že by skupina Depeche Mode mohla usporiadať ešte jedno turné a to až do leta 2006 – to sa nakoniec potvrdilo, takže turné bude pravdepodobne končiť až v auguste tohto roku a bude obsahovať oveľa viac koncertov. Druhý singel z tohto albumu „A Pain That I'm Used To“ vydali 12. decembra a tretí singel „Suffer Well“ 27. marca 2006. Bol to vôbec prvý singel napísaný spevákom Davidom Gahanom.
Členovia skupiny.
V súčasnosti sa Depeche Mode skladá z týchto hudobníkov:

</doc>
<doc id="30882" url="https://sk.wikipedia.org/wiki?curid=30882" title="Body Mass Index">
Body Mass Index



</doc>
<doc id="30883" url="https://sk.wikipedia.org/wiki?curid=30883" title="Asklépios">
Asklépios

Asklépios (iné slovenské názvy: Asklepios, Eskulap, Aeskulap, Eskulapius, Esculapius; po grécky "Asklépios", po latinsky "Aesculapius") bol syn boha Apolóna a jeho milenky Korónidy, slávny lekár a neskôr boh lekárstva. Jeho uctievanie prevzali Rimania od Grékov. Podľa starovekých mýtov žil v podzemí a jeho stálym sprievodcom bol had. Tento had, ako symbol medicíny sa zachoval až do dnešných čias.
Zaujímavosti.
Podľa knihy "Angelologie dejín, synchronicita a periodicita v dejinách" od Emila Páleša je Asklepios stotožňovaný s anjelom Rafaelom – Hermom – Merkúrom.

</doc>
<doc id="30885" url="https://sk.wikipedia.org/wiki?curid=30885" title="Aesculapius">
Aesculapius



</doc>
<doc id="30886" url="https://sk.wikipedia.org/wiki?curid=30886" title="Anton Neuwirth">
Anton Neuwirth

MUDr. Anton Neuwirth, Dr.h.c. (* 22. január 1921, Bystričany – † 21. september 2004, Bojnice) bol slovenský lekár, politický väzeň, politik a diplomat. Bol predseda Konfederácie politických väzňov Slovenska, pôsobil ako poslanec Národnej rady Slovenskej republiky, prvý slovenský veľvyslanec pri Svätej Stolici a čestný predseda "Spoločenstva Ladislava Hanusa" a Kresťanskodemokratického hnutia. Je po ňom pomenované Kolégium Antona Neuwirtha ako vzdelávacia akademická inštitúcia so sídlom v Ivanke pri Dunaji.
Životopis.
Mladosť a štúdium.
Neuwirth sa narodil sa 22. januára 1921 v osade Chalmová v Bystričanoch ako syn Dezidera Neuwirtha a Antónie, rodenej Denkovej. Po otcovi bol židovského pôvodu, jeho rodičia absolvovali cirkevný sobáš v roku 1930. Rodina sa často sťahovala – detstvo prežil v Kapušanoch, Prešove, Žiline a nakoniec v Bojniciach. Zmaturoval v roku 1939 v Prievidzi. Po maturite išiel študovať na Lekársku fakultu Univerzity Komenského v Bratislave, kde ukončil štúdium rigoróznymi skúškami v roku 1945. Počas štúdia býval na internáte Svoradov a bol členom Spolku svätého Vojtecha. V rokoch 19451947 študoval tiež chémiu na Prírodovedeckej fakulte UK. V roku 1946 začal pracovať na Ústave lekárskej chémie LF UK v Košiciach, zároveň absolvoval vojenskú službu v Prahe a Martine. Z ústavu odišiel ako vedecký pracovník na štipendijný pobyt do Zürichu, kde spolupracoval s nositeľom Nobelovej ceny za chémiu profesorom Paulom Karrerom. Na Univerzite v Zürichu absolvoval ďalšie dva semestre chémie. Následne sa v roku 1949 vrátil s rodinou do Československa, kde bol poverený vedením Ústavu lekárskej chémie a prednášaním na LF UK a na Vysokej škole veterinárskej.
V roku 1943 sa ako študent medicíny Neuwirth stretol s chorvátskym jezuitom Tomislavom Kolakovičom. Stal sa členom jeho krúžku "Rodina".
Väzenie a lekárska prax.
Neuwirth sa dostal do problémov pre jeho nesúhlas s politikou komunistického režimu v ČSR. Ešte v roku 1951 odmietol podpísať telegram za odsúdenie biskupov Gojdiča, Vojtaššáka a Buzalku. 30. novembra 1953 bol v Košiciach zatknutý a vzatý do vyšetrovacej väzby najprv v Košiciach, neskôr v Prahe-Ruzyni. Po takmer roku väzby bol v októbri 1954 Najvyšším súdom v Prahe odsúdený na 12 rokov väzenia, prepadnutie majetku a 10 rokov straty občianskych práv. Doma zanechal manželku so štyrmi deťmi, pričom najmladší Anton mal v čase zatknutia iba 7 mesiacov. Postupne bol väznený na Pankráci, v Ilave a v Leopoldove. Z väzenia bol prepustený po šesť a pol roku väznenia 9. mája 1960 po amnestii prezidenta Novotného pre politických väzňov.
Po prepustení sa zamestnal na pôrodnici v Žiline, neskôr na Okresnom ústave národného zdravia (OÚNZ) v Čadci v zdravotníckom laboratóriu. Následne sa stal ako primárom Oddelenia klinickej biochémie. Počas pôsobenia v Čadci stál za významným objavom výskytu alkaptonúrie, dedičnej choroby, postihujúcej najmä pohybové ústrojenstvo. V roku 1960 si urobil atestáciu z internej medicíny a v roku 1962 z klinickej biochémie. V roku 1966 sa stal primárom Oddelenia klinickej biochémie nemocnice LF UK v Martine. Na jar 1973 bol v martinskej nemocnici vyzvaný osobitnou komisiou, aby vystúpil z katolíckej cirkvi. Keďže odmietol, bol odvolaný z postu primára a až do odchodu do dôchodku v roku 1987 pracoval na poste zástupcu primára. Ako dôchodca pracoval do novembra 1989 na Oddelení klinickej biochémie OÚNZ v Bojniciach.
Život po roku 1989, politické a diplomatické pôsobenie.
V roku 1989 sa Anton Neuwirth začal aktívne angažovať vo vznikajúcom Kresťanskodemokratickom hnutí. V rokoch 1992 až 1994 bol poslancom Slovenskej národnej rady, resp. Národnej rady Slovenskej republiky. V roku 1993 ako nominant KDH kandidoval na prezidenta SR. Stal sa členom Predsedníctva KDH a v roku 1993 čestným predsedom KDH. 
V roku 1994 sa stal prvým veľvyslancom SR pri Svätej stolici vo Vatikáne. Mal blízky vzťah s pápežom Jánom Pavlom II. a vo Vatikáne požíval všeobecnú úctu. V apríli 1996 ho vláda Vladimíra Mečiara z Vatikánu stiahla a chcela ho odvolať. Prezident Michal Kováč odmietol odvolanie podpísať, Neuwirth tak zostal až do februára 1997 na „konzultáciách“ v Bratislave. Potom sa znovu vrátil do Vatikánu, avšak keď pominulo funkčné obdobie prezidenta Kováča, Mečiarova vláda ho z postu veľvyslanca už úspešne odvolala.
Neuwrith bol hlavným architektom tzv. Základnej zmluvy Slovenskej republiky s Vatikánom a dvoch čiastkových zmlúv: o duchovnej službe v ozbrojených silách a zboroch a o náboženskej výchove a vzdelávaní. Tieto zmluvy majú s vládou SR podpísané rovnako všetky registrované cirkvi a náboženské spoločnosti v SR. Základná zmluva má v sebe zakomponované štyri čiastkové zmluvy. Tretia zmluva je o finančnom zabezpečení Katolíckej cirkvi a štvrtá o tzv. výhrade vo svedomí. Čiastková zmluva o výhrade vo svedomí bola originálna myšlienka Neuwirtha, v rámci zmlúv štátov sveta so Svätou stolicou niečo úplne nové, keďže takúto zmluvu dovtedy neprijal žiadny štát na svete. Neuwrith vo svojej intuícii predvídal, že otázka svedomia kresťanov bude v legislatívach, najmä vyspelých západných štátov, vystavená v budúcnosti obrovskému tlaku. Prijatie zmluvy, pripravenej v roku 2005 pod gesciou ministra spravodlivosti SR Daniela Lipšica, by bolo precedensom pre všetky krajiny sveta. Vtedajší predseda vlády Mikuláš Dzurinda nakoniec odmietol dať do vlády hlasovať o tejto zmluve, hoci by ju väčšina vlády podporila. Reakciou na tento krok bol vo februári 2006 odchod KDH z vlády a predčasné parlamentné voľby. 
Anton Neuwirth zomrel nečakane 21. septembra 2004 v Bojniciach.
Osobný život.
Anton Neuwirth sa 12. júla 1947 zosobášil s Evou Adámkovou (* 1925† 1995), rovnako členkou Kolakovičovej "Rodiny". Mali spolu štyri deti, v roku 1948 sa im v Zürichu narodila prvá dcéra Anna, v roku 1949 dcéra Katarína, v roku 1951 syn František a v apríli 1953 najmladší syn Anton. Všetky štyri deti vyštudovali medicínu, najstaršia Anna sa neskôr stala političkou, poslankyňou Národnej rady SR aj Európskeho parlamentu.
Ovládal šesť jazykov vrátane taliančiny a latinčiny.
Odkaz.
Po Neuwirthovi bolo pomenované Kolégium Antona Neuwirtha, vzdelávacia inštitúcia zameraná na výchovu spoločensky angažovaných mladých ľudí v duchu kresťanských hodnôt a kultúrneho odkazu západnej civilizácie, sídliaca v Ivanke pri Dunaji.

</doc>
<doc id="30887" url="https://sk.wikipedia.org/wiki?curid=30887" title="Neuwirth">
Neuwirth



</doc>
<doc id="30890" url="https://sk.wikipedia.org/wiki?curid=30890" title="Rudolf Jašík">
Rudolf Jašík

Rudolf Jašík (* 2. december 1919, Turzovka – † 30. júl 1960, Bratislava) bol slovenský prozaik, básnik a publicista.
Životopis.
Narodil sa ako najstarší z troch detí-synov v rodine kysuckého mäsiara, ktorý v roku 1924 skrachoval a potom sa vybral do Kanady za prácou. Na Kysuciach ho vychovávala stará mama s finančnou podporou matkinej sestry R. Jašíka, ktorá žila v USA. Vzdelanie začal získavať v roku 1928 na gymnáziu v Nitre, kde býval na internáte. Keďže po smrti starej mamy doma nebolo dosť peňazí, odišiel v roku 1935 vyučiť sa do Baťových závodov v Zlíne. Popri zamestnaní po večeroch pokračoval vo vzdelávaní na exportnej obchodnej akadémii. Po nezhodách ho v roku 1938 prepustili zo zamestnania a tiež vylúčili zo školy. Vrátil sa na Kysuce a žil v Turzovke. 
Za ilegálne šírenie letákov ho v Trenčíne v januári roku 1940 uväznili na 5 mesiacov. Počas väzby sa „politicky podkul“ a učil sa ruštinu. Po prepustení narukoval k delostreleckému pluku v Ružomberku a aktívne bojoval na ukrajinskom fronte, kde ho odsúdili za sabotáž (ničenie diel a iného vojenského materiálu), dostal však amnestiu. Pokúsil sa o prechod k sovietskemu vojsku (do sovietskeho zajatia), no napokon sa chorý vrátil a čoskoro nato ho odvelili na Kaukaz. Za protivojnové a protifašistické názory ho degradovali a odsúdili do vojenského väzenia, až bol v roku 1944 prepustený z armády a pridal sa k partizánom. Po vojne pracoval v Baťovanoch (dnešné Partizánske) v závodnom časopise "Slobodná práca" a organizoval Leninov krúžok pre marxistickú výchovu mládeže. Angažoval sa aj politicky, stal sa členom KSČ, neskôr bol členom národného výboru a tajomníkom výboru Národného frontu v Partizánskom. Spolupracoval aj s denníkom Pravda a redigoval Hlas nitrianskeho kraja. V roku 1947 ochorel na tuberkulózu a niekoľko mesiacov sa liečil v Tatrách. V rokoch 1949 – 1952 bol v Baťových závodoch vedúcim kultúrno-propagačného oddelenia a v rokoch 1952 – 1955 pracoval na krajskom národnom výbore v Nitre ako inšpektor pre múzeá a pamiatky, od roku 1955 bol predsedom Krajského výboru zväzu zamestnancov štátnych orgánov v Nitre. Svojimi konzultáciami sa podieľal na vzniku Kroniky Závodov 29. augusta v Partizánskom. 
Zomrel veľmi nečakane vo veku 40 rokov po operácii žalúdka. Pochovaný je v Partizánskom.
Tvorba.
Svoju literárnu kariéru začal v roku 1940, najskôr ako básnik radiaci sa medzi nadrealistov, neskôr začal písať poviedky. Prvé literárne pokusy ostávali často len v rukopisnej podobe a neskôr ich veľa sám zničil. Jeho diela odrážali politické a umelecké názory, ale aj jeho cit pre vzťah človeka k prírode a emocionálne vnímanie mladosti. Prvé uverejnil v "Slobodnej práci" v roku 1945. V baladických príbehoch zachytil život kysuckého ľudu ("Na brehu priezračnej rieky") i protifašistický odboj ("Námestie svätej Alžbety", nedokončená trilógia "Mŕtvi nespievajú"). Rozvíjal umelecké postupy lyrizovanej prózy, ktoré podčiarkujú baladické ladenie a osudovosť príbehov (novely "Povesť o bielych kameňoch", "Čierne a biele kruhy").

</doc>
<doc id="30891" url="https://sk.wikipedia.org/wiki?curid=30891" title="Norimberský proces">
Norimberský proces

Norimberský proces bol medzinárodný vojnový tribunál prebiehajúci od 20. novembra 1945 do 1. októbra 1946 v nemeckom meste Norimberg, ktorého cieľom bolo potrestanie najťažších vojnových zločinov spáchaných počas druhej svetovej vojny silami nacistického Nemecka. Obžalovanými v procese boli okrem občanov Nemecka aj niekoľkí Rakúšania. Viacerí hlavní nacistickí predstavitelia Hitler, Himmler a Goebbels nemohli byť súdení, pretože v posledných dňoch vojny spáchali samovraždu aby sa vyhli zajatiu a zodpovednosti za svoje zločiny. Medzi hlavnými odsúdenými boli napr. Göring, von Ribbentrop, Keitel a Kaltenbrunner.
Tribunál prvýkrát verejne odsúdil podstatu nemeckého nacizmu a jeho plány na zničenie celých štátov a národov, a tiež poukázal na nebezpečenstvo ideológie nacizmu, pre celé ľudstvo.
Predohra.
Informácie o otrasných vojnových zločinoch nacistického Nemecka prenikali na verejnosť už v priebehu druhej svetovej vojny. V krajinách Západnej Európy a USA verejnosť aj politické špičky hodlali obžalovať zodpovedných nacistických politikov za rozpútanie vojny, zodpovednosť za letecké údery na obývané oblasti a civilné obyvateľstvo (neskôr vylúčené Londýnskou dohodou zo zoznamu vojnových zločinov) a vedenie neobmedzenej ponorkovej vojny. O krutých represáliách v okupovaných oblastiach, prenasledovaní a likvidácii Židov, či vojnových zajatcov v úvodných fázach vojny neexistovali takmer žiadne informácie. Keďže boje sa väčšinu vojny viedli hlavne na východoeurópskom bojisku, zverejňovanie informácií o nacistických zverstvách zostalo obmedzené na sovietske médiá. Veľká časť z nich bola prijímaná na západe s veľkou nedôverou ako sovietska propaganda a spočiatku im nebola venovaná veľká pozornosť. Dôvodom bol aj fakt, že bolo len málo západných novinárov, ktorí by mali na východný front prístup. Každopádne už v priebehu roku 1942 varoval americký prezident Roosevelt nacistických vodcov, že po skončení vojny budú za svoje zločiny potrestaní, keď 7. októbra 1942 vyhlásil, že nacistickí vojnoví zločinci budú súdení tribunálom organizácie Spoločnosti národov.
Prvá komisia pre vyšetrovanie vojnových zločinov nacistov bola ustanovená v roku 1943 v Londýne. Následne 30. októbra 1943 predstavitelia hlavných spojeneckých mocností prijali v Moskve deklaráciu (tzv. Moskovská deklarácia), ktorou varovali vodcov krajín Osi a ich vojakov, že po vojne budú musieť očakávať trest za všetky vojnové zločiny, ktorých sa dopustili na územiach nacistami okupovanej Európy a Japoncami okupovanej Ázie.
Podľa Londýnskej dohody o prenasledovaní vojnových zločincov z 8. augusta 1945 štáty protihitlerovskej koalície (USA, ZSSR, Spojené kráľovstvo a Francúzsko) po víťaznom konci bojov druhej svetovej vojny v Európe rozhodli o vytvorení špeciálneho súdneho dvora, ktorý by spravodlivo posúdil osobnú zodpovednosť zadržaných nacistických pohlavárov za vojnové zločiny. Súdený mal byť aj rad nacistických organizácií, ktoré sa na ich príprave podieľali.
Takýto postup však nebol schvaľovaný všetkými. Napr. britský ministerský predseda Churchill v tajnom liste Stalinovi v septembri 1944 navrhoval aby boli najvyšší nacistickí vodcovia zlikvidovaní do 6 hodín od ich zajatia. „"Ich poprava je totiž politickou otázkou, nie právnou."“ Podobne Stalin v duchu jeho politiky kolektívnej viny, ktorú dlhé roky aplikoval doma v Sovietskom zväze, navrhoval popraviť 50 - 100 000 príslušníkov nemeckého veliteľského zboru. Očakávania, že vedúci nacistickí predstavitelia, ktorí vojnové zločiny nariadili budú urýchlene postavení k múru a zastrelení, však bola spoločenskou objednávkou väčšiny obyvateľstva nacistami okupovaných oblastí. Mnohí očakávali, že takto budú potrestané aj tisíce vojakov, ktorí vraždili nevinných civilistov či vojnových zajatcov, alebo pripravovali a vykonávali obludné vyvražďovanie vo vyhladzovacích táboroch. Ochota pripraviť veľké monsterprocesy, ktoré nežiadal len diktátor Stalin ale aj väčšina obyvateľstva, bola zrejme najväčšia zo strany Sovietskeho zväzu. Na jeho území bolo nacistické vyčíňanie asi najohavnejšie, keďže v krajine zomrelo počas vojny prevažne na okupovaných územiach okolo 17 miliónov civilistov a asi 3 milióny vojakov zahynuli v otrasných podmienkach nemeckého zajatia.
Aj americký prezident Roosevelt spočiatku zastával názor ministra financií Morgenthaua, že je potrebné čo najskôr popraviť asi 2500 najvyšších nacistických predstaviteľov. Naopak minister obrany Stimson zastával názor, že obvinení majú právo na riadny súd. Súd by overil osobnú zodpovednosť jednotlivých nacistov, nemal byť divadelným procesom ale prebiehať v súlade s demokratickými predstavami o spravodlivosti. Zároveň by navodil lepší obraz o víťazoch vojny v neskorších dejinách a umožnil by lepšie zdokumentovať nacistické zločiny.
Pred procesom sa hľadalo miesto, kde sa bude konať. Navrhnutá Moskva a Londýn boli zamietnuté, do úvahy prichádzal Mníchov. 7. júla navrhol veliteľ amerických okupačných síl generál Clay americkému žalobcovi Jacksonovi mesto Norimberg. V Norimbergu bol uprostred rozvalín zachovaný takmer nepoškodený Justičný palác. Pri Justičnom paláci sa nachádzalo málo poškodené väzenie a na jeho nádvorí stála menšia budova telocvične, ktorá sa o rok neskôr stala miestom popráv. Výber Norimbergu mal aj symbolický podtón - mesto bolo výkladnou skriňou nacizmu.
Príprava procesu.
V období pred začiatkom aj v priebehu vojny už existovali medzinárodné konvencie, ktoré definovali niektoré zvyky vedenia vojny, zaobchádzania s ranenými a zajatými bojovníkmi nepriateľa, či civilným obyvateľstvom. Súd, ktorého úlohou bolo súdiť nacistických vojnových zločincov sa však z právneho hľadiska stretol s viacerými formami zločinov, ktoré bolo ťažké hodnotiť na základe dovtedy zaužívaných noriem.
Bolo rozhodnuté obviniť nacistických predstaviteľov z hlavných zločinov, ktoré boli:
Ako zločinný bol súdený aj celý nacistický ozbrojený a bezpečnostný aparát (hlavne Gestapo, SS a SA), vedenie nacistickej strany NSDAP, generálny štáb nemeckých ozbrojených síl a nemecká vláda. Nemecký nacizmus nebol obyčajným politickým hnutím, z hľadiska jeho uskutočnenia bol zločinným sprisahaním s cieľom zmocniť sa územia nemeckých susedov, ich ľudských aj materiálnych zdrojov, následne odstrániť všetky elementy spoločnosti, ktoré sa mu postavia na odpor. Za jeden z hlavných cieľov si nacisti vybrali likvidáciu obyvateľov židovskej národnosti, ktorých považovali za úhlavných nepriateľov svojej ideológie a v priebehu vojny ich začali systematicky vyvražďovať. Nacistické represálie však postihli aj ďalšie, predovšetkým slovanské národy, hlavne Poliakov, Ukrajincov, Rusov, Bielorusov či národov bývalej Juhoslávie. Na území Bieloruska, ktoré nacisti okupovali 3 roky, zahynul v priebehu vojny každý 4. obyvateľ.
Zloženie súdu.
Medzinárodný vojenský tribunál bol zriadený na základe parity zástupcov štyroch veľmocí v súlade s Londýnskou dohodou. Každá krajina (USA, Spojené kráľovstvo, ZSSR a Francúzsko) mali jedného sudcu a jeho zástupcu. Všetci sudcovia okrem sovietskych boli civilnými sudcami. Tvorili ho:
Systém súdu bol zmesou anglo-saského a kontinentálneho spôsobu vedenia súdneho pojednávania. Obžalobu tvorilo 52 právnikov, paritne zastúpených z každej zo 4 krajín. Hlavným žalobcom bol Robert H. Jackson (USA), jeho asistentom bol Telford Taylor. Hlavným žalobcom za Spojené kráľovstvo bol Sir Hartley Shawcross. Jeho asistentmi boli Sir David Maxwell-Fyfe a Sir John Wheeler-Bennett. Za ZSSR bol hlavným žalobcom Roman Rudenko. Za Francúzsko boli žalobcami François de Menthon a Auguste Champetier de Ribes.
Obhajobu tvorilo 28 právnikov, ktorí obhajovali jednotlivé obvinené osoby a 12 právnikov, ktorí obhajovali 6 nemeckých nacistických organizácií.
V rámci práva na spravodlivý súd, mali obvinení nárok na právneho zástupcu a krížový výsluch svedkov. Problémy však spôsobovalo zaobstarávanie požadovaných dokumentov k obhajobe a oneskorenia pri preklade kľúčových dokumentov pre obe strany.
Výber obžalovaných.
Každá zo zúčastnených Spojeneckých krajín počas príprav procesu mala zoznam najdôležitejších zločincov, ktorých súd požadovala. Tieto zoznamy by dovedna predstavovali 100 hlavných obvinených. Takýto proces však nebolo z praktických dôvodov možné viesť štandardným spôsobom. Bolo preto rozhodnuté súdiť iba nemeckých nacistov. Nakoniec bolo do užšieho zoznamu vybraných 24 hlavných predstaviteľov Tretej ríše. Na pojednávaní ich však bolo prítomných iba 21, pretože Adolf Hitler, Heinrich Himmler a Joseph Goebbels spáchali samovraždu už pred jeho začiatkom. Hitlerov pobočník Martin Bormann súdený v neprítomnosti zahynul v posledných dňoch vojny, táto informácia však v roku 1945 nebola overená. Robert Ley, vodca nemeckého pracovného frontu, spáchal samovraždu pred začiatkom procesu.
Zoznam obžalovaných zahŕňal vysokých politikov a predstaviteľov štátnych inštitúcií (Frank, Frick, Hess, Kaltenbrunner, Rosenberg, Seyss-Inquart, Speer, Neurath, Ribbentrop, Bormann, Funk, Schacht, Papen, Schirach, Fritzsche, Streicher, Sauckel a Ley), predstaviteľov nemeckých ozbrojených síl (Keitel, Jodl, Göring, Dönitz, Raeder). Súdený bol aj priemyselník Krupp.
Aby nebolo potrebné neskôr súdiť tisíce príslušníkov nacistickej strany a nacistických represných zložiek, boli ako celok obžalované tieto organizácie: SS, SA, Gestapo a Sicherheitsdienst.
Priebeh procesu.
Súdny proces sa začal 20. novembra 1945 a viedol ho britský žalobca Lord Lawrence. Prebehlo celkovo 403 otvorených zasadnutí tribunálu. Obžaloba bola založená na asi 100 000 zaistených nemeckých dokumentoch, mnohých dokumentárnych filmových záberoch a 25 000 fotografiách. 
Obhajoba sa pokúšala preukázať neprávoplatnosť súdu a jeho retroaktivitu, keďže viaceré prvky obžaloby neboli v období pred druhou svetovou vojnou právne kodifikované, alebo neboli v nacistickom Nemecku trestným činom. Súd však skonštatoval, že všetky zločiny, za ktoré boli obžalovaní uznaní vinnými by boli podľa medzinárodných zvyklostí považované za kriminálne činy aj pred vojnou. Obvinení vo viacerých prípadoch zvaľovali všetku vinu na nadriadených, Hitlera, SS a gestapo a obviňovali z rovnakých zločinov krajiny ustanovujúce tribunál, najmä ZSSR. Súd však skonštatoval, že ak obžalovaní konali na rozkaz svojej vlády alebo nadriadených, nezbavuje ich to zodpovednosti za ich činy. Môže to však byť pokladané za poľahčujúcu okolnosť, ak Súdny dvor rozhodne, že si to vyžaduje spravodlivosť. V tomto duchu sa niesla obhajoba napr. Keitla, ktorý tvrdil, že je tradíciou nemeckých dôstojníkov plniť rozkazy nadriadených a nepochybovať o nich. Rozhodnutie o vedení vojny bolo podľa neho čisto politickým rozhodnutím a jemu ako vojakovi bolo povinnosťou tieto rozkazy vykonať. Súd neskôr konštatoval, že v prípade vysokých armádnych dôstojníkov je ich spoluzodpovednosť jasná, pretože si musia uvedomovať široké dopady svojich rozhodnutí.
Rozsudky boli vynesené 1. októbra 1946. Trest smrti 12 odsúdených bol vykonaný 16. októbra 1946 v Norimberskom väzení. Göring spáchal noc pred vykonaním rozsudku samovraždu kyanidovou kapsulou.
Menný zoznam súdených.
Trest smrti:
Doživotie:
20 rokov:
15 rokov:
10 rokov:
Oslobodenie:
Neodsúdení:
Zároveň boli odsúdené SS, Gestapo, SD a vedenie NSDAP ako zločinecké organizácie. Za zločinecké organizácie napriek odporu sovietskej strany neboli vyhlásené SA, nemecká vláda, generálny štáb ani najvyššie velenie Wehrmachtu.
Dôsledky.
Norimberský proces umožnil vznik precedensu a právneho rámca, podľa ktorého boli súdení ďalší vojnoví zločinci druhej svetovej vojny, ako aj vojnové zločiny neskorších období. Ustanovil osobnú zodpovednosť jednotlivcov za vojnové zverstvá, genocídu, vážne vojnové zločiny a zločiny proti ľudskosti. V nasledujúcom období boli uskutočnené procesy s ďalšími osobami z radov nemeckej armády, nacistickými lekármi, príslušníkmi SS atď. Len v rámci americkej okupačnej zóny sa jednalo o 12 procesov, ktoré sú známe ako následné norimberské procesy. Jeden z najznámejších z nich bol norimberský lekársky proces.
Tribunál urýchlil ďalší rozvoj zásad medzinárodného trestného práva a medzinárodného humanitárneho práva, zavedenie Dohovoru o genocíde z roku 1948, Ženevského dohovoru z roku 1949 a Ženevského protokol z roku 1977. Ovplyvnil tiež stanovy Medzinárodného trestného tribunálu pre bývalú Juhosláviu a pre Rwandu.
V priebehu vyšetrovania začali pri výpovediach svedkov ako boli Eichmannovi spolupracovníci, medzi nimi napr. Dieter Wisliceny, vychádzať najavo detaily a pravda o masovom a systematickom vraždení Židov. Eichmann, jeden z hlavných organizátorov vraždenia Židov, v tej dobe žil v ilegalite v Argentíne a bol vypátraný izraelskou tajnou službou až roku 1960.
Podobný proces sa konal tiež v Japonsku – Tokijský proces.

</doc>
<doc id="30892" url="https://sk.wikipedia.org/wiki?curid=30892" title="Alfonz Bednár">
Alfonz Bednár

Alfonz Bednár (* 13. október 1914, Rožňová Neporadza (dnes Neporadza) – † 9. november 1989, Bratislava), bol slovenský prozaik, scenárista a prekladateľ, ktorý použil novátorské tvorivé postupy pri zobrazovaní spoločenskej situácie po druhej svetovej vojne. Vniesol svetlo aj do literárneho spracovania Slovenského národného povstania.
Životopis.
Pochádzal z roľníckej rodiny. Ľudovú školu vychodil v Bošianskej Neporadzi. Gymnázium navštevoval v Nitre (1926 – 1930) a v Trenčíne (1930 – 1934). Po maturite študoval na Filozofickej fakulte v Prahe a v Bratislave. Pôsobil ako stredoškolský profesor v Liptovskom Mikuláši a v Bardejove. Po roku 1945 pracoval na Povereníctve informácií v Bratislave, bol lektorom vydavateľstva Pravda a redaktorom vydavateľstva Slovenský spisovateľ. Od roku 1960 pracoval ako dramaturg a scenárista v Československom filme v Bratislave. 
Tvorba.
Už počas vojny publikoval v odbornej tlači niekoľko článkov o vyučovaní slovenského jazyka. Do literatúry vstúpil po roku 1945 ako prekladateľ. Venoval sa prekladaniu americkej a anglickej prózy. V tom čase vydal aj knihy veršov pre deti. Už prvým románom sa Bednár predstavil ako umelecky zrelý epický prozaik. Bol autorom, ktorý sa dokázal vnútorne vzoprieť hotovým schémam poplatným ideológii päťdesiatych rokov. Šiel svojou vlastnou tvorivou cestou.
Bednár pri tvorbe románov vychádzal z presvedčenia, že človeka rozlične determinuje minulosť (Slovenské národné povstanie), a aj v povojnovej dobe ovplyvňuje jeho rozhodovanie a konanie. Umelecky silným spôsobom zobrazoval pudové stránky v človeku – aj v takom, ktorý počas povstania stál na „správnej“ strane dejín. Vtedajšia kritika označovala jeho diela za „netriedne“ a „abstraktne humanistické“.
Bednár moderným epickým spôsobom opisoval slovenskú dedinu v jej polstoročnom vývoji. Jeho úsilie však bolo brzdené cenzúrou, preto kompletné spracovanie problematiky dediny mohlo vyjsť až po páde komunistického režimu. V roku 1992 vyšla jeho románová epopeja "Role".
V druhej polovici šesťdesiatych rokov sa začal Bednár orientovať na súčasnosť. Svojimi knihami kládol nepríjemné otázky socialistickej prítomnosti. Satiricky a ironicky pranieroval nedostatky každodennej hovorovej slovenčiny, nevhodné slová, zaužívané slovné mechanizmy, nezmyselné slogany a osobitne významovú prázdnotu šlágrových textov. Zvolil si formu alegórie, podobenstva a satiry. Jeho knihy z toho obdobia sú kritikou ľudí modernej doby, ktorým chýbajú pozitívne vnútorné sily a citové rodinné väzby.
Napísal tiež cestopis a je autorom viacerých televíznych a filmových scenárov. V roku 1963 vydal Alfonz Bednár prvý zväzok Dejín slovenskej literatúry, vysokoškolskej učebnice, kde uplatnil osobitý pohľad na problematiku a novú koncepciu literárnych dejín.
V roku 1994 vyšla Bednárovej dcére Kataríne kniha o ňom pod názvom Z rozhovorov alebo Edele a iné veci tohto sveta.

</doc>
<doc id="30894" url="https://sk.wikipedia.org/wiki?curid=30894" title="Severský štát">
Severský štát

Severské štáty alebo nordické štáty sú štáty ležiace na severe Európy. Zvyčajne sa medzi nich počítajú Dánsko, Fínsko, Island, Nórsko a Švédsko. Ďalej sa k nim zaraďujú územia Ålandy (Fínsko), Faerské ostrovy (Dánsko) a Grónsko (Dánsko).
Severské štáty majú veľa spoločných znakov, medzi ktoré patria rozvinutá ekonomika, podobné sociálne systémy a okrem ďalších aj podobné vlajky s krížom, tzv. dannebrog.
Niekedy sa im tiež nesprávne hovorí "škandinávske štáty". Zo zemepisného hľadiska na Škandinávskom polostrove leží iba Nórsko a Švédsko. Island je ostrov, Dánsko leží na Jutskom polostrove a mnohých ostrovoch a Fínsko leží na Škandinávskom polostrove iba čiastočne. Pre Nórsko, Švédsko a Dánsko sa na základe toho niekedy používa označenie Škandinávia.

</doc>
<doc id="30897" url="https://sk.wikipedia.org/wiki?curid=30897" title="Fínsky záliv">
Fínsky záliv

Fínsky záliv je rameno Baltského mora, ktoré sa nachádza medzi fínskym južným pobrežím a estónskym severným pobrežím a siaha až k Petrohradu v Rusku, kde ústi rieka Neva. Na jeho brehu sa nachádzajú aj hlavné mestá Helsinki (to patrí Fínsku) a Tallinn, ktoré patrí Estónsku. Fínsky záliv využívajú Fíni a Estónci aj na vzájomnú prepravu medzi hlavnými mestami.

</doc>
<doc id="30898" url="https://sk.wikipedia.org/wiki?curid=30898" title="Botnický záliv">
Botnický záliv

Botnický záliv (fin.: "Pohjanlahti", švéd.; "Botniska viken") je najsevernejšie rameno Baltského mora. Nachádza sa medzi fínskym západným pobrežím a švédskym východným pobrežím. Na juhu zálivu ležia Ålandy, medzi Ålandskym morom a Archipelagoským morom. Tento záliv je zaujímavý tým, že slanosť vody smerom na sever výrazne klesá. Kým na juhu je voda slaná od Baltského mora, úplne na severe už soľ vo vode skoro vôbec necítiť a je možné tam nájsť aj mnoho sladkovodných rýb.
Základné parametre.
Botnický záliv je najväčší záliv Baltského mora. Je zhruba dlhý a 80 široký a celkovo zaberá plochu asi . Najväčšia hĺbka je 295 metrov. 
Medzi najväčšie prístavy na Botnickom zálive patria Gävle, Söderhamm, Örnsköldsvik, Umeå, Tornio, Kemi, Oulu, Kokkola, Vaasa, Pori a Mariehamn.
Prítoky zálivu tvoria Torneälven, Kemijoki, Oulujoki, Lapuanjoki, Kokemäenjoki a ďalšie rieky.
V zálice sa nachádza niekoľko ostrovov a súostrovií, napríklad Ålandy, Vallgrund a Hailuoto. Mnoho ostrovov a ostrovčekov sa nachádza pri členitom pobreží Fínska a Švédska, najmä pri hrdle zálivu na juhozápade Fínska.

</doc>
<doc id="30899" url="https://sk.wikipedia.org/wiki?curid=30899" title="Nordické štáty">
Nordické štáty



</doc>
<doc id="30900" url="https://sk.wikipedia.org/wiki?curid=30900" title="Bystrík Režucha">
Bystrík Režucha

Bystrík Režucha (* 14. január 1935, Bratislava – † 16. august 2012, tamže) bol slovenský dirigent, vysokoškolský pedagóg, čestný dirigent Slovenskej filharmónie a čestný predseda Klubu Bystríkov.
Životopis.
Vyštudoval dirigovanie na Vysokej škole múzických umení v Bratislave u prof. Ľudovíta Rajtera a následne na Hochschule für Musik v Lipsku. Pôsobil najprv ako druhý dirigent Symfonického orchestra Československého rozhlasu v Bratislave, neskôr dlhé roky ako šéfdirigent Štátnej filharmónie Košice, ktorú pomáhal založiť.
V rokoch 19841989 bol šéfdirigentom Slovenskej filharmónie.
Ako pedagóg pôsobil na Vysokej škole múzických umení v Bratislave a ako profesor hosťoval tiež na Michiganskej Univerzite a na Univerzite štátu Massachusetts v USA. Za svoje celoživotný prínos k rozvoju hudby na Slovensku získal pri príležitosti 50. výročia vzniku Slovenskej filharmónie ocenenie čestný dirigent.
Absolvoval množstvo koncertných turné a dirigoval symfonické telesá nielen v Európe, USA, a tiež v Mexiku, na Kube, vo Venezuele, Japonsku, Kórejskej republike, či Singapure. Počas svojho pôsobenia v Symfonickom orchestri Československého rozhlasu a v Slovenskej filharmónii nahral tiež veľa platní a CD nahrávok.

</doc>
<doc id="30901" url="https://sk.wikipedia.org/wiki?curid=30901" title="Alexander Bugan">
Alexander Bugan

akad. maliar Alexander Bugan (* 15. december 1952, Košice) je slovenský maliar, grafik a ilustrátor.
Životopis.
V rokoch 1971 – 1977 študoval grafiku na Vysokej škole výtvarných umení v Bratislave u prof. Albína Brunovského.
V rokoch 1978 – 2006 pôsobil na Škole úžitkového výtvarníctva v Košiciach.
Venuje sa expresívnej figuratívnej maľbe (olej, kombinovaná technika) a grafike. Jeho obrazy vyjadrujú „filozofujúce témy s fantazijnými prvkami v rozpätí od expresie umenia modernej doby a k novej maľbe hlboko existenciálnych pocitov i bolestného vedomia osudu traumatizovaného človeka postmodernej doby.“ Taktiež sa venuje tiež sakrálnej a biblickej tematike.
Je autorom niekoľkých obalov platní a CD diskov. Svojimi ilustráciami skrášlil niekoľko knižných titulov slovenských vydavateľstiev.
Posledná súhrnná výstava diel Alexandra Bugana s názvom "„Ab Uno“" sa konala v júni 2014 vo Východoslovenskej galérii v Košiciach.

</doc>
<doc id="30902" url="https://sk.wikipedia.org/wiki?curid=30902" title="Barbora Celjská">
Barbora Celjská

Barbora Celjská (alebo z Celje) alebo Barbara Celjská (* medzi 1390 – 1395, Celje, Slovinsko – † 11. júl 1451, Mělník) bola cisárovná, uhorská a česká kráľovná ako manželka Žigmunda Luxemburského.
Životopis.
Narodila sa ako najmladšie dieťa celjského grófa Hermanna II. a Anny zo Schaunbergu.
Mladučká Barbora z Celje sa v roku 1408 stala druhou (štvrtou) manželkou uhorského kráľa Žigmunda Luxemburského. Svadba sa konala koncom roka 1405 (niekde sa uvádza až začiatkom roka 1408).
Ako jeho manželka a kráľovná Uhorska (korunovaná už v roku 1408) sa neskôr stala cisárovnou rímskonemeckej ríše (1410, korunovácia 1433 bez účasti Barbary), rímskonemeckou kráľovnou (8. novembra 1414) a českou kráľovnou (korunovácia 11. februára 1437).
Už v roku 1409 porodila prvú dcéru Alžbetu, ktorá sa neskôr vydala za rakúskeho arcivojvodu Albrechta Habsburského (neskôr cisár Albrecht II.).

</doc>
<doc id="30903" url="https://sk.wikipedia.org/wiki?curid=30903" title="Bystrík (spevák)">
Bystrík (spevák)

Bystrík (vlastným menom Bystrík Červený; * 25. jún 1982, Trnava) je slovenský spevák, víťaz súťaže "Coca-Cola Popstar" 2005, ktorú vyhral spomedzi 244 prihlásených skupín a interpretov. 
Spevák Bystrík ako víťaz v súťaži "Coca-Cola PopStar" (16. júna 2005) získal možnosť nahrať debutový album. Po dvoch týždňoch od finále Bystrík začal nahrávať v nahrávacom štúdiu Babylon vo Váhovciach pod vedením producentov Juraja Kupca, Oskara Rózsu a Jozefa Šeba. Album vyšiel v druhej polovici septembra 2005 pod názvom "Mám, čo som chcel." Autorom skladieb je sám Bystrík. K nahrávaniu hudby producenti prizvali muzikantov: Juraja Kupca (gitara), Martina Wittgrubera (klávesy), Oskara Rózsu (basgitara), Stanka Kociova (bicie), Ivana Zadrabaja (basgitara), Bruna Oravca (Hammond organ) a Igora Ajdžiho Saba (perkusie). Bystrík okrem hry na gitaru ovláda aj hru na ústnu harmoniku. 
Druhý album, "Len ty a ja", vydal Bystrík v roku 2007. Producentom tohoto albumu bol Marek Rakovický zo slovenskej popovej skupiny Lavagance. V roku 2010 Bystrík vydal svoj tretí album s názvom "Bublifuk". Na tomto projekte sa podieľalo viacero producentov: Marián Kachút, Tomáš Zubák, či Peter Graus. S hudobnými aranžmánmi na albume prispeli Slavomír Solovic a Pavol Hubinák. Texty, okrem Bystríka napísal Vlado Krausz, Andy Ďurica a Jozef Husovský. Obal albumu výtvarne navrhli Marcel Jedlička a Jozef Koháry. Na tomto albume je skladba Slnko nespáli, s ktorou Bystrík súťažil v roku 2010 na národnom kole Eurovízie. 

</doc>
<doc id="30906" url="https://sk.wikipedia.org/wiki?curid=30906" title="Saimaa">
Saimaa

Saimaa (švéd. "Saimen") je jazero na juhovýchode Fínska. Meno môže označovať buď vlastné jazero Saimaa (, najväčšie fínske jazero a piate najväčšie jazero v Európe), alebo sústavu jazier Saimaa, ku ktorej sa započítavajú (okrem jazera Saimaa) aj prirodzene prepojené jazerá okolo. Jazerná sústava Saimaa zaberá plochu . 
Jazero má veľmi nepravidelný tvar, je posiate ostrovmi a ostrovčekmi (celkovo breh jazera meria a v jazere sa nachádza asi 15 000 ostrovov a ostrovčekov). Členité plytké vody sú rajom pre ryby, vodné vtáky a (samozrejme) tiež pre rybárov. V severnej časti jazerného systému bol založený Národný park Linnansaari, ktorý má, okrem iného, slúžiť na ochranu tunajšieho sladkovodného poddruhu tuleňa obojkového ("Phoca hispida" ssp. "saimensis" - tuleň obojkový saimaaský). 
Medzi najväčšie mestá ležiace na brehu jazera patria Lappeenranta, Imatra, Savonlinna a Mikkeli. Z jazera vyteká rieka Vuoksi, ktorá sa vlieva do Ladožského jazera.
Kanál Saimaa z mesta Lappeenranta do mesta Vyborg spája Saimaa s Fínskym zálivom. Ďalšie kanály spájajú jazero Saimaa s malými jazerami vo Východnom Fínsku a vytvárajú sieť vodných ciest. Tieto cesty sa využívajú najmä na prevoz dreva, minerálov, kovov, kôry a iných nákladov, ale tiež sú vyhľadávané turistami.

</doc>
<doc id="30913" url="https://sk.wikipedia.org/wiki?curid=30913" title="Drakkar">
Drakkar

Drakkar bol typ plavidla, aký v stredoveku používali Vikingovia.
Používali sa najmä pri nájazdoch do Európy – ako do krajín ležiacich pri pobreží mora, tak aj do vnútrozemia, pri prieskumných cestách na Južnom oceáne 
Vzhľad.
Drakkary sú charakteristické vyrezávanou dračou hlavou na prove. Takmer vždy mali jeden sklápateľný sťažeň s veľkou štvoruholníkovou plachtou. Vybavené boli aj veslami, pričom veslármi bývali väčšinou samotní bojovníci (i na obchodných plavidlách). Tí svoje štíty odkladali po stranách lode ako ochranu pred najmä nepriateľskými lukostrelcami. Tieto pestrofarebné, ako šupiny sa prekrývajúce štíty, dodávali týmto lodiam ich charakteristický vzhľad.
Plavebné vlastnosti.
Výhodou týchto lodí bol ich malý ponor, vďaka ktorému boli schopné plavby ako po mori tak i po riekach.

</doc>
<doc id="30914" url="https://sk.wikipedia.org/wiki?curid=30914" title="CVS">
CVS



</doc>
<doc id="30915" url="https://sk.wikipedia.org/wiki?curid=30915" title="Revision Control System">
Revision Control System

Revision Control System (RCS) slúži na správu verzií projektov. Tieto systémy sa v angličtine označujú skratkou SCM - Source Code Management alebo tiež Source Configuration Management.

</doc>
<doc id="30916" url="https://sk.wikipedia.org/wiki?curid=30916" title="Európska rada">
Európska rada

Európska rada (), neformálne nazývaná aj Samit EÚ je jednou z inštitúcii Európskej únie. Skladá sa z hláv štátov (prezidentov) a predsedov vlád členských štátov Európskej únie, z predsedu Európskej rady a z predsedu Európskej komisie. V krajinách, v ktorých má aktívnu úlohu prezident, sa zúčastňuje na samitoch on. V praxi je to prípad Francúzska, Fínska či Rumunska. Predseda Európskej rady a predseda Európskej komisie nemajú hlasovacie právo v Európskej rade. Členov Európskej rady často sprevádzajú ministri zahraničných vecí.
Európska rada si volí predsedu na dva a pol roka. Predseda Európskej rady nesmie zastávať žiadnu vnútroštátnu funkciu.
Európska rada (, fr. "Conseil Européen") nie je totožná s Radou Európy (, fr. "Conseil de l´Europe"), ani s Radou Európskej únie (, fr. "Conseil de l´Union européenne").
Európska rada zasadá najmenej dvakrát v priebehu pol roka, tieto stretnutia sa zvyčajne uskutočňujú v budove Justusa Lipsiusa v Bruseli. Zasadnutia Európskej rady vedie predseda Európskej rady, ktorým je od 1. decembra 2019 Charles Michel.
Vznik Európskej rady.
Európska rada vznikla na základe nepravidelných vrcholných stretnutí hláv štátov konaných od roku 1975. Inaugurálne stretnutie Európskej rady sa konalo v Dubline, počas predsedníctva Írska v Rade EÚ. Oficiálne bola táto prax zakotvená v Jednotnom európskom akte z roku 1986.
Práca Európskej rady.
Európska rada má rozhodovaciu právomoc o smerovaní a politických prioritách EÚ pričom neprijíma právne predpisy. Je miestom, kde sa Európska rada zaoberá ťažkými a citlivými otázkami, ktoré nie je možné diskutovať na nižšej úrovni medzivládnej spolupráce. Jej výsledkami sú spoločná zahraničná a bezpečnostná politika EÚ, ktorá prihliada na strategické záujmy EÚ a dôsledky ktoré bude mať na obranu. Jej úloha je tiež navrhovať a vymenúvať volených kandidátov do určitých vysokých funkcií na úrovni EÚ.
Rozhodovací proces.
Rozhodnutia príjma Európska rada zväčša konsenzom. Sú však prípady, kedy sa pri rozhodovaní uplatňuje jednomyseľnosť, napríklad pri hlasovaní o veciach, ktoré členské štáty považujú za citlivé (spoločná zahraničná a bezpečnostná politika, občianstvo, členstvo v EÚ...) alebo keď sa rozhodnutia príjimajú kvalifikovanou väčšinou a to pri hlasovaní o návrhu Komisie alebo vysokého predstaviteľa Únie pre zahraničné veci a bezpečnostnú politiku. V prípade hlasovania kvalifikovanej väčšiny musia byť splnené dve podmienky a to že za návrh hlasuje 55% členských štátov to znamená 15 z 27 členských štátov a keď návrh podporujú členské štáty, ktoré zastupujú najmenej 65% celkového počtu obyvateľov EÚ. Tieto postupy sa nazývajú aj pravidlom dvojitej väčšiny. Hlasovacie právo majú predsedovia vlád a hlavy štátov.
Predseda Európskej rady.
Lisabonská zmluva z roku 2009 určila, že funkcia predsedu Európskej rady je stála funkcia na plný úväzok. V Článku 15 Zmluvy o Európskej únii sa stanovuje aké úlohy predseda má a sú nimi najmä predsedníctvo zasadnutí Európskej rady pričom dáva impulzy jej práci, zabezpečuje prípravu zasadnutí Európskej rady a kontinuitu jej práce v spolupráci s predsedom Komisie a na základe práce Rady pre všeobecné záležitosti, podporuje snahu o súdržnosť a konsenzus v rámci Európskej rady a predkladá správu Európskemu parlamentu po každom zasadnutí Európskej rady.
Predseda Európskej rady tiež zastupuje EÚ na úrovni hláv štátov a predsedov vlád vo vonkajších vzťahoch v súvislosti s otázkami, ktoré sa týkajú spoločnej zahraničnej a bezpečnostnej politiky spolu s vysokým predstaviteľom Únie pre zahraničné veci a bezpečnostnú politiku. Predseda Európskej rady zastupuje EÚ aj na medzinárodných samitoch obvykle v spolupráci s predsedom Európskej komisie.
Predseda Európskej rady je volený kvalifikovanou väčšinou Európskej rady na funkčné obdobie 2,5 roka s možnosťou opätovného zvolenia na jedno funkčné obdobie.
Politické orientácie.
V nasledujúcom zozname je uvedený počet reprezentantov priradených k politickým alianciám a ich percentuálny pomer v hlasovaní.
Členstvo v Európskej rade.
V nasledujúcom zozname sú uvedení predstavitelia Európskej rady, politická strana a európska politická strana, ktorej sú členmi.

</doc>
<doc id="30919" url="https://sk.wikipedia.org/wiki?curid=30919" title="Syntax (jazykoveda)">
Syntax (jazykoveda)

Syntax alebo skladba je v jazykovede časť gramatiky zaoberajúca sa konštrukciami, a to ako stavebnými prvkami viet alebo ako gramatickými a sémantickými celostnými útvarmi s komunikačnou funkciou. 
Označenie pre syntax pochádza z gréckych slov συν ("syn", znamenajúci „spolu“) a ταξις ("taxis", znamenajúci „poradie“). 
Predmet záujmu.
Skladba sa zaoberá:

</doc>
<doc id="30920" url="https://sk.wikipedia.org/wiki?curid=30920" title="Encyklopedista">
Encyklopedista

Encyklopedista môže byť:

</doc>
<doc id="30924" url="https://sk.wikipedia.org/wiki?curid=30924" title="MISRA">
MISRA

MISRA (z angl. The Motor Industry Software Reliability Association) je organizácia zaoberajúca sa vytváraním štandardov na vývoj softvéru v oblasti automobilového priemyslu (Development Guidelines for Vehicle Based Software, MISRA C atď.)
MISRA definuje okrem iného štandard pre kódovanie programov v C jazyku (MISRA C). Cieľom je zvýšiť bezpečnosť kódu, prehľadnosť, lepšiu udržovateľnosť a pod..
Linka na oficiálnu stránku MISRA : 

</doc>
<doc id="30925" url="https://sk.wikipedia.org/wiki?curid=30925" title="MISRA C">
MISRA C

MISRA C je súbor odporúčaní pre tvorbu zdrojových textov v C jazyku, ktoré vznikli na základe skúseností s vývojom software pre vnorené systémy pre systémy v automobiloch, vypracované organizáciou The Motor Industry Software Reliability Association (MISRA).
Cieľom týchto odporúčaní je dobre čitateľný, udržovateľný, spoľahlivý, bezpečný a prenositeľný C kód. Prvá verzia štandardu pochádza z roku 1998 a obsahuje redukovanú verziu C jazyka, pomocou ktorej je možné dosiahnuť kód akceptovateľný pre úroveň bezpečnosti Safety Integrity Level (SIL) 2. Po úspechu v automobilovej branži a vďaka mnohým komentárom od vývojových tímov bola vydaná revidovaná verzia dokumentu .

</doc>
<doc id="30926" url="https://sk.wikipedia.org/wiki?curid=30926" title="Safety Integrity Level">
Safety Integrity Level

SIL alebo Safety Integrity Level je úroveň integrity bezpečnosti technického systému (zariadenia). Hovorí o tom, ako často môže v systéme nastať nebezpečná porucha s rizikom vzniku nebezpečnej udalosti, ktorá môže spôsobiť materiálne škody, resp. škody na ľudskom zdraví alebo živote. Používa sa najmä v železničnej, leteckej, automobilovej doprave a v oblasiach, kde hrozia spomenuté nebezpečenstvá.
Existujú štyri úrovne SIL:
V niektorých zdrojoch uvedená úroveň 0, čo je úroveň bez požiadaviek na bezpečnosť.

</doc>
<doc id="30928" url="https://sk.wikipedia.org/wiki?curid=30928" title="Vstavaný systém">
Vstavaný systém

Vstavaný systém (iné názvy: vložený systém , vnorený systém; angl. "embedded system") je elektronický systém (hardvér alebo softvér), ktorý je súčasťou väčšieho a komplexnejšieho systému, pre ktorý zabezpečuje riadenie definovanej množiny funkcií. Príkladom vnoreného systému môže byť mechatronický systém riadenia ABS v automobile.

</doc>
<doc id="30931" url="https://sk.wikipedia.org/wiki?curid=30931" title="Mechatronický systém">
Mechatronický systém

Mechatronický systém je mechanické zariadenie riadené elektronickou riadiacou jednotkou, v súčasnosti skoro výlučne programovanou (softvér). 
Príkladom mechatronického zariadenia môže byť elektronické riadenie tlmičov na automobile, kde mechanickou časťou je tlmič s elektronicky riadeným ventilom. Riadenie vykonáva riadiaca jednotka s mikrokontrolérom na základe vstupov zo senzorov na podvozku na tlmiči samotnom a z riadiaceho panelu vodiča.
Mechatronické systémy nie sú nijako obmedzé veľkosťou ani pôsobiskom. Môžu byť veľké napr. moderný rýchlovlak aj mikroskopicky malé napr. mikrosenzor, môžu pracovať v bežných podmienkach domova napr. pračka ale aj v najextrémnejších podmienkach napr. vesmírna sonda.

</doc>
<doc id="30932" url="https://sk.wikipedia.org/wiki?curid=30932" title="ISO 15504">
ISO 15504

Norma ISO TR 15504 je prezývaná tiež SPICE (z angl. Software Process Improvement and Capability dEtermination). Norma bola vytvorená ako pomôcka pre vyhodnotenie kvality procesov v danom softvérovom projekte. Norma pozostáva z 9 dielov a mapuje 40 procesov, podieľajúcich sa v auditovanej organizácii na auditovanom projekte. Hodnotenie úrovne procesu v auditovanom projekte sa hodnotí podľa indikátorov opísaných v norme stupnicou 0-5 : 
Združenie automobilových výrobcov HIS si definovalo normu ISO TR 15504 ako svoj štandard pre hodnotenie dodávateľov softvérových komponentov.
Pozn.: 
Pozri tiež: CMM

</doc>
<doc id="30933" url="https://sk.wikipedia.org/wiki?curid=30933" title="Andrej-Svorad">
Andrej-Svorad



</doc>
<doc id="30935" url="https://sk.wikipedia.org/wiki?curid=30935" title="Imrich (svätec)">
Imrich (svätec)

Svätý Imrich (, ) (* 1007 – † 2. september 1031) bol synom uhorského kráľa Štefana I. a bavorskej princeznej Gizely.
Narodenie.
Z detí kráľovského páru kroniky spomínajú iba dve: staršieho menom Oto a Imricha. Imricha pravdepodobne pomenovali podľa strýka z matkinej strany, rímsko-nemeckého cisára Henricha II. Niektoré pramene za jeho dátum narodenia uvádzajú rok 1000, zatiaľ čo v kronikách sa píše, že zomrel ako 24 ročný. Podľa tohto údaju je teda zrejmé, že sa narodil v roku 1007.
Výchova.
Výchovu svojho syna a nástupcu na trón zveril Štefan I. r. 1015 sv. Gerardovi, neskoršiemu čanádskemu biskupovi. V priebehu 7-ročného štúdia sa Imrich naučil latinčinu, dosiahol najvyššie vzdelanie tých čias. Zasvätil ho aj do náboženstva a tajov kňazského života.
Od svojich 15-tich rokov bol vychovávaný na dvore u svojho otca Štefana I., kde sa priučil diplomacii, vojenským a vladárskym povinnostiam.
Imrich ako 23-ročný bol pripravený stať sa panovníkom. Svadbu mal v roku 1022.. Za manželku si vzal Chichu (Čiku), dcéru kráľa Dalmácie a Chorvátska Křesimíra. Podľa tradície po svadbe žil s manželkou ako brat a sestra.
Nástupca trónu.
V rokoch 10131015 vyšla prvá kniha zákonov kráľa Štefana I. a spis Mravné ponaučenia kráľovičovi Imrichovi. Pomocou týchto kníh ho otec pripravoval na vládnutie. 
Imrich bol údelným kniežaťom v Nitre. Štefan I. mal v úmysle prenechať mu vládu v Uhorsku ešte za svojho života. Na následky zranenia, ktoré mu spôsobil diviak pri poľovačke v Igfonskom lese (Biharsko), však 2. septembra 1031 Imrich zomrel.
Smrť.
Na mieste jeho nešťastného konca na prelome 11. a 12. stor. postavili opátstvo Sv. Imricha. Jeho pozostatky uložili do ešte vtedy nedostavanej baziliky v Stoličnom Belehrade. Bol kanonizovaný zásluhou kráľa Ladislava I. 4. novembra 1083 pápežom Gregorom VII. a spolu s ním boli svätorečení aj jeho otec kráľ Štefan I. a jeho vychovávateľ biskup Gerard.
V kalendári Rímskokatolíckej cirkvi na Slovensku pripadá jeho sviatok na 5. novembra.

</doc>
<doc id="30936" url="https://sk.wikipedia.org/wiki?curid=30936" title="Benedikt z Nursie">
Benedikt z Nursie

Svätý Benedikt z Nursie OSB alebo svätý Beňadik (* okolo 480, Nursia (Norcia) v Umbrii, Taliansko† 21. marec 547, Monte Cassino) bol zakladateľ západoeurópskeho mníšstva.
Život.
Vzdelanie nadobudol v Ríme, potom viedol asketický život v Sabínskych horách, striedavo žil ako pustovník a ako predstavený pustovníkov, až r. 529 založil prvý samostatný západoeurópsky kláštor "Mons Casinus" (Monte Cassino), z ktorého sa benediktínsky rád rozšíril po celej Európe a ovplyvnil aj všetky ostatné rády. 
Bol to kláštor s jasne stanovenými pravidlami – regulami. V ich rámci bola zahrnutá povinnosť vzdelávania. Kláštor ako vzdelávacia inštitúcia mal dve oddelenia: vonkajšie (určené na vzdelávanie laikov – synov bohatých feudálov) a vnútorné (na vzdelávanie mníchov).
Pretože sv. Benedikt si neobyčajne vážil antickú literatúru a dával ju vo svojom kláštore odpisovať, boli tu založené základy pre rozvoj poantickej kultúry v Európe.
Uctievanie.
Katolícka cirkev si ho podľa Rímskeho martyrológia uctieva 11. júla.

</doc>
<doc id="30938" url="https://sk.wikipedia.org/wiki?curid=30938" title="Petržalské korzo">
Petržalské korzo

Petržalské korzo je pešia a cyklistická trasa v Bratislave, v mestskej časti Petržalka spájajúca petržalskú železničnú stanicu s centrom mesta.
Poloha.
Začína sa pri petržalskej železničnej stanici, popod nadjazd na Rusovskej ceste, popri ulici Lenardova, cez Nobelovo námestie, pokračuje na druhej strane diaľnice spájajúcej Prístavný most s hraničným prechodom do Rakúska, popri výstavisku Incheba a končí sa pri Novom moste pod reštauráciou UFO.

</doc>
<doc id="30941" url="https://sk.wikipedia.org/wiki?curid=30941" title="SPICE">
SPICE



</doc>
<doc id="30942" url="https://sk.wikipedia.org/wiki?curid=30942" title="Česká literatúra v rokoch 1900 – 1945">
Česká literatúra v rokoch 1900 – 1945

Česká literatúra v rokoch 1900 – 1945 – toto obdobie nie je síce z historického hľadiska príliš dlhé, ale pre Česko bolo bohaté na významné udalosti. V rokoch 1914 – 1918 prebiehala prvá svetová vojna ktorej výsledkom bol aj rozpad Rakúska-Uhorska a vznik československej republiky. Roku 1939 vypukla druhá svetová vojna, ktorá trvala až do roku 1945.
Prvá svetová vojna znamenala rozpad vtedajšieho sveta, vplyv cirkvi sa zmenšil, rozpadli sa tradičné hodnoty. Vzniklo veľa nových štátnych útvarov, iné zanikli. Nastal rozvoj demokracie, ale zároveň sa začalo postupne presadzovať aj totalitné hnutie (socializmus, fašizmus). Objavuje sa i veľmi silné pacifistické hnutie, ku ktorému sa hlásila predovšetkým ľavica. Ľudia do povojnového obdobia vkladali nádej, že sa už podobný konflikt nikdy nebude opakovať, že s prudkým rozvojom priemyslu bude stúpať aj životná úroveň. Zároveň sa objavoval i strach, že tomu tak nebude.
Nádeje zobrala čiastočne ľuďom aj spisovateľom hospodárska kríza v 30. rokoch, nástup fašizmu a neskôr samozrejme 2. svetová vojna.
Je pochopiteľné, že táto doba sa úzko prelína s dobou povojnovou, ale i s koncom minulého storočia, pretože v tomto období ešte tvoril napr. Alois Jirásek a mnohí ďalší. 
Vzniklo (prípadne sa rozšírilo) niekoľko filozofických prúdov ktoré ovplyvnili literatúru: 
Stále častejšie a výraznejšie sa začínajú v literatúre presadzovať nové prvky: Sci-fi, fantasy, dobrodružná literatúra, červená knižnica…
Tieto udalosti sa samozrejme premietli aj do českej literatúry. Ďalším prvkom, ktorý výrazne ovplyvnil literatúru bol prudký rozvoj gramotnosti a vzdelanosti vôbec – to zvýšilo dopyt po literatúre a spolu s rozvojom techniky tak umožnil pokles cien kníh i časopisov. So stúpajúcim počtom čitateľov došlo k zvýšeniu svobody a nezávislosti autora, čo viedlo k súbežnému uvoľňovaniu konvencií a volaniu po ešte väčšej slobode. Nedošlo síce k úplnému zrušeniu cenzúry, ale došlo k jej radikálnemu obmedzeniu, po roku 1938 bola cenzúra veľmi prísná. 
Česká literatúra veľmi rýchlo reagovala na svetovú a v niektorých (nie príliš častých prípadoch) jej dokonca určovala smer.
Na začiatku tohto obdobia prenikli do českej literatúry nové myšlienky (predovšetkým z Francúzska), ktoré sa postupne presadili v celej európskej literatúre a ktoré zásadným spôsobom ovplyvnili nielen literatúru, ale i ďalšie druhy umenia a vo svojich dôsledkoch aj tzv. „západné“ myslenie. Tým sa začal tvoriť nový štýl literatúry (zo začiatku predovšetkým poézia). Literatúra a umenie sa prestali rozvíjať jednostranne, dovtedy možno povedať, že v danom období všetci umelci tvorili v jednom, alebo v dvoch štýloch. 
Prelom storočia sa dá z týchto dôvodov vnímať ako významný predel nielen v českej literatúre. Umelci sa postupne rozchádzali s vládnucou vrstvou, odmietali hodnoty a ideály minulosti a ich postoje boli kritické k súčasnosti. To viedlo k ich kritickým (niekedy až negatívnym) postojom nielen k dennej realite, ale i ku spoločnosti. Kritický postoj umelcov k minulosti prerástol v akýsi boj proti českému realizmu, pri ktorom odsudzujú celé jeho dielo – tento krok sa často vníma ako chyba, ale okrem pár vynimiek (Lumírovci), s nimi možno súhlasiť.
Snažili sa na svet pozerať novými očami, okrem niekoľkých v Česku populárnych tém (národnostná problematika a sociálne otázky), sa objavujú nové myšlienky. Spisovatelia bojovali za právo osobnosti prežiť život podľa individuálnych (často to znamenalo podľa autorových) predstáv, zdôrazňovali slobodu a nezávislosť jedinca od spoločnosti a chránili si individuálny ľudský postoj, naopak kritizovali meštiacky spôsob života. Je zaujímavé, že tento prístup viedol vo svojich dôsledkoch k akémusi návratu romantizmu. 
Umelci žiadali právo na slobodné umelecké vyjadrovanie. Je zvláštne, že tieto teórie ich často doviedli (aj preto, že nenachádzali podporu) k idealistickým teóriam (predovšetkým socializmus). Keď sa socializmus, za ktorý mnohí z nich bojovali chopil moci, väčšina z nich ďalej nebojovala za svoju slobodu, ale uznávala dôvody svojho obmedzovania. 
Ďalšou z ich priorít bolo právo na osobité videnie sveta a jeho prežívanie, čo viedlo k vyhraneniu mnohých umeleckých smerov. 
Každý smer vyjadroval určitý životný postoj a filozofický názor (niektoré skupiny si odporujú, iné sa doplňujú…). Prevažná väčšina básnikov a spisovateľov prešla v priebehu svojho vývoja niekoľkými štýlmi, preto sa nedajú jednoznačne zaradiť. Väčšina vtedajších smerov pochádzala z Francúzska, Talianska a Španielska, ich trvanie sa často dá vymedziť relatívne krátkym obdobím (cca 20 rokov). Mnoho básnikov čítalo francúzsku literatúru a veľká časť z nich ju aj prekladala a tak sa táto literatúra dostala do Československa.
Česká moderna.
Tieto ciele samozrejme nevyhnutne museli viesť k rozchodu s politikou a štátnou mocou. K vyvrcholeniu rozchodu v Česku došlo v 90. rokoch 19. stor., kedy nastúpila nová generácia, ktorá vyslovila program negácie dovtedajších spoločenských, mravných, ale i umeleckých ideálov. Autorov spojoval predovšetkým rozchod s politikou a vtedajšie chápanie umenia – r. 1895 vyšiel Manifest Českej moderny.
Proces rozchodu neprebiehal len v literatúre, ale v celom umení, pri niektorých smeroch tvorila literatúra iba okrajovú časť.
Česká moderna bola ovplyvnená tzv. prekliatymi básnikmi, na ktorých nadväzovala. Svoju činnosť zahájila symbolizmom (Otokar Březina, Karel Hlaváček, Antonín Sova, Viktor Dyk), ktorý sa dostal na veľmi dobrú úroveň a tým umožnil rozvoj ďalších básnických smerov. Prakticky súčasne so symbolizmom sa do Česka dostal impresionizmus, ktorý pomohol umeleckému rozvoju ďalšej časti českej poézie (Fráňa Šrámek, Antonín Sova, Karel Hlaváček, Vilém Mrštík, Jiří Mahen, Marie Pujmanová, Rudolf Těsnohlídek, Růžena Svobodová). Obidve hnutia pôsobili prakticky v rovnakej dobe, dochádzalo k vzájomnému ovplyvňovaniu. Žiadny z autorov nebol vyhraneným umelcom určitého smeru, navyše veľká časť z nich bola nepriamo ovplyvnená predchádzajúcou generáciou a vtedajšou snahou o vznik Československa. 
Na základe vyššie spomenutého Manifestu došlo ku vzniku tzv. generácie anarchistických buričov. Netvorili skupinu, ktorá by dávala odpovede na vtedajšie problémy, bolo to veľmi voľné zoskupenie, ktoré vzniklo okolo S. K. Neumanna a časopisu "Nový kult". Pravdepodobne ani netušili, že by sa takto mohli nazývať. Časť ich zbierok je prakticky nezaraditeľná k určitému smeru a tak na základe podobnosti časti ich tvorby boli umelo (pre potreby literatúry) zaradení do tejto skupiny, to však neznamená, že by sa nepoznali, alebo že by spolu nespolupracovali. Títo ľudia sa v danej dobe alebo priamo hlásili k anarchii alebo ich tvorba vykazuje s týmto smerom istú podobnosť. 
Veľmi populárnou poéziou začiatkom storočia bola tzv. Proletárska poézia (Jiří Wolker), ktorá časom prerástla do nového literárneho smeru poetizmu (Jaroslav Seifert, Vítězslav Nezval, Karel Teige, František Halas, Vilém Závada, Vladimír Holan a Vladislav Vančura), ktorého snahou bolo nájsť pohľad na svet, pri ktorom by bol život krásny.
Ďalšie umelecké štýly, ktoré vstúpili do literatúry boli futurizmus (Stanislav Kostka Neumann) a predovšetkým dadaizmus, ten síce v Čechách nemal takmer žiadny ohlas (Lev Blatný, Čestmír Jeřábek, Samo Chalupka), ale umožnil prudký rozvoj surrealizmu, ktorý mal na literatúru obrovský vplyv. Ovplyvnil skupinu spisovateľov zoskupených okolo časopisu "Devětsil" a o. i. i tvorbu Osvobozeného divadla. 
Krátko po vydaní surrealistického manifestu (1924), vznikla i v Prahe surrealistická skupina (tzv. Skupina surrealistov v ČSR) jej hovorcami sa stali Vítězslav Nezval a Karel Teige, táto skupina bola veľmi silná. Udržiavala kontakty s ostatnými surrealistickými skupinami a možno tvrdiť, že jej význam rozhodne presiahol hranice vtedajšieho Československa. V roku 1938 rozpustil V. Nezval českú surrealistickú skupinu a sám potom opustil surrealistické hnutie. Táto skupina však nezanikla a dá sa povedať, že existuje dodnes. 
Literárne činnými členmi boli aj: Konstantin Biebl, Vítězslav Makovský, Jindřich Štyrský.
Expresionizmus.
Je to umelecký štýl, ktorý mal obrovský dosah na nemeckú literatúru, ktorá samozrejme ovplyvňovala aj českú literatúru. Expresionizmus sa väčšinou neradí medzi modernu, hoci je niektorými prvkami moderny ovplyvnený.
Legionárska literatúra.
V nej boli zahrnutí spisovatelia, ktorí písali o legionároch a na rozdiel od Jaroslava Haška pozerali na českých leginárov ako na hrdinov. Tento druh literatúry bol veľmi populárny, po roku 1948 bola legionárska literatúra na indexe zakázaných kníh.
Prodemokratickí autori.
t. j literatúra, ktorá je síce často kritická k nešvárom svojej doby, ale nenapadala jej princíp.
Skupina 42.
Z názvu je zrejmé, že to nie je autor, ale skupina autorov. Ich dielo bolo plné úzkosti a obáv z budúcnosti, ich tvorba spadá do obdobia tesne pred našou kapituláciou a potom do doby druhej svetovej vojny. Pozri aj Skupina 42.
Katolícka literatúra.
Katolícka literatúra nadväzovala na katolícku literatúru predchadzajúceho obdobia, aj keď sa o nej dá povedať, že literáti vo väčšine prípadoch vytvárali (alebo sa aspoň pokúšali) tlak na cirkev, aby došlo k jej modernizácii. Väčšinu z nich veľmi ovplyvnil vznik Československa.
Divadelná avantgarda.
Vznik republiky sprevádzal malý záujem o divadlo, ktorý sa postupne (po roku 1923) vrátil do normálu. 
Avantgardné divadlo sa pokúsilo vytvoriť nové scénické cesty. Vychádzalo jednak z kolektivizmu, dadaizmu a poetizmu.
Pochádzal zo známej spevackej rodiny (otec bol barytonista).
V 30. rokoch založil divadlo D 34, 35 (letopočet… 39). Jeho hlavným cieľom bolo priblížiť divákovi náročné hry (Boamarchiese, Barbier zo Sevilly, Lakomec, Utrpenie mladého Werthera), ale uvádzal aj diela ako Dobrý vojak Švejk, Žobrácka opera a realizoval i vlastné hry s aktuálnou problematikou. V roku 1941 bol zatknutý a celý zvyšok vojny prežil v koncentračnom tábore. Po roku 1948 sa už nemohol aktívne zapojiť (založil ešte divadlo D 46, ale tu už bol postupne zväzovaný cenzúrou). 
Veľké divadlá hrali klasikov (často ruských – napr. Na Vinohradoch), Čapkove hry, ale i hry ako Žobrácka opera (Brecht), Strach a bieda tretej ríše.
Literárna veda.
V prvom povojnovom období sa prejavoval predovšetkým pozitivizmus. Preukázala sa tendencia vysvetľovať literárne dielo len z mechanických vonkajších vplyvov. Táto literatúra je prezentovaná predovšetkým univerzitnými profesormi Jaroslavom Vlčkom a Janom Jakubcom
Odkazy na svetových autorov tohto obdobia.
Mnoho z týchto spisovateľov má veľmi blízko k realizmu a sú vlastne jeho pokračovaním, jeho ďalším vývojom.

</doc>
<doc id="30943" url="https://sk.wikipedia.org/wiki?curid=30943" title="Incheba">
Incheba

Výstavisko Incheba Expo je najväčší výstavný komplex v Bratislave. Nachádza sa na pravom brehu Dunaja, v bratislavskej mestskej časti Petržalka.
Projekt vytvoril architekt Vladimír Dedeček. V pôvodnom projekte sa počítalo s tým, že komplex sa stane základom nového centra mesta, počítalo sa s veľkou výstavbou a mnohými objektami, ako aj s prístavom na Dunaji. Celý projekt nebol kvôli finančnej náročnosti realizovaný, neskôr bol prepracovaný a zrealizovaný v obmedzenom rozsahu.
Meno "Incheba" je skratkovým slovom anglického INternational CHEmical BratislavA.
Lokalizácia.
Incheba sa nachádza na Einsteinovej ulici, areál je ohraničený z južnej strany diaľnicou spájajúcou hraničný prechod s Rakúskom a Prístavný most uprostred Einsteinovej ulice, z východnej strany mostom SNP a Panónskou cestou, zo severnej a západnej strany Viedenskou cestou.
Vybavenie.
Areál Incheby disponuje niekoľkými veľkými multifunkčnými halami, pozemným parkoviskom s veľkým počtom parkovacích miest, parkoviskom na prvom poschodí vedľa jednej z hál, výškovou budovou a hotelom Incheba.
Využitie.
Incheba je miestom, kde sa každoročne konajú mnohé podujatia predovšetkým kultúrneho, športového a spoločenského charakteru, napríklad tenisové turnaje, veľtrhy ako napríklad Coneco a iné. 

</doc>
<doc id="30944" url="https://sk.wikipedia.org/wiki?curid=30944" title="Cofax">
Cofax

Cofax bola výstava výpočtovej a kancelárskej techniky s medzinárodnou účasťou na Slovensku. Prvý ročník sa konal v roku 1991 a uskutočnilo sa 14 ročníkov. Posledný ročník sa konal v roku 2004 v bratislavskom výstavisku Incheba. Nasledujúci plánovaný ročník bol v priebehu roka 2005 zrušený. 

</doc>
<doc id="30946" url="https://sk.wikipedia.org/wiki?curid=30946" title="Svätý Benedikt">
Svätý Benedikt

Svätý Benedikt alebo svätý Beňadik môže byť:

</doc>
<doc id="30948" url="https://sk.wikipedia.org/wiki?curid=30948" title="Capability Maturity Model">
Capability Maturity Model

CMM (z angl. Capability Maturity Model) je rodina modelov pre riadenie procesov v organizáciách. Pôvodne bola vytvorená v SEI (Software engineering institute, v USA) na základe systému ISO 9000 s aplikovaním takzvaných overených praktík (best practices) v oblasti vývoja softvéru. V doméne vývoja softvéru sa CMM model ujal rovnocenne s normou ISO 15504 (SPICE). Na americkom kontinente je rozšírené používanie CMM modelu, avšak európske automobilky pod vedením nemeckej organizácie HIS sa vybrali cestou ISO TR 15504. Pokusy o rozšírenie tohto modelu mimo vývoja softvéru však zatiaľ priniesli iba rozpačité reakcie. Do rodiny CMM modelov patria:
Úrovne.
Na kontinuu modelu je definovaných 5 úrovní. Podľa vyjadrenia Inštitútu softvérového inžinierstva Ministerstva obrany USA: „Verí sa, že predvídateľnosť, efektivita a kontrola softvérových procesov organizácie sa zlepšuje keď organizácia postúpi na vyššiu, z týchto piatich, úrovní. Aj keď nie úplne striktne, doterajšia empirická evidencia podporuje túto vieru.“

</doc>
<doc id="30950" url="https://sk.wikipedia.org/wiki?curid=30950" title="CMMI">
CMMI

CMMI (z angl. Capability Maturity Model Integration) je model základných procesov v organizácii spolu s odporúčaniami ako ich efektívne implementovať. Pomáha integrovať tradične oddelené funkcie v organizácii, stanovuje k tomu základné ciele a priority. Vychádza z rodiny modelov CMM a zahŕňa v sebe pôvodne tri oddelené modely:
Ciele modelu:
CMMI úroveň organizácie sa určí pomocou SCAMPI assessmentu.
Priebežná a úrovňová CMMI reprezentácia.
Vyhodnotenie procesov v organizácii pomocou CMMI procesného modelu je možné dvoma spôsobmi:

</doc>
<doc id="30952" url="https://sk.wikipedia.org/wiki?curid=30952" title="P-CMM">
P-CMM

P-CMM (z angl. People Capability Maturity Model) je CMM model zameraný na management ľudských zdrojov. Model si kladie za cieľ integrovať funkcie personálneho riadenia, riadenia firemného know-how a riadenia vývoja organizácie. Zavádza systém zvyšovania individuálnych kompetencií, budovania efektívnych tímov, identifikácie kľúčových problémov pri organizovaní zdrojov a motivácie pre ďalší vývoj v organizácii. Tento vývoj sa deje (podobne ako pri iných CMM modeloch) evolúciou na piatich stupňoch.
Prvá verzia modelu bola vydaná v roku 1995 a zohľadnila päťročné skúsenosti autorského tímu s jeho implementáciou. Verzia 2 bola vydaná v roku 2001.

</doc>
<doc id="30953" url="https://sk.wikipedia.org/wiki?curid=30953" title="Know-how">
Know-how

Know-how [vyslov: nouhau] (z angl. doslova „vedieť-ako“) je anglický výraz používaný vo výrobe, ekonomike a v práve. Hoci objektívne právo neposkytuje presné vymedzenie know-how a jeho definície u jednotlivých autorov sa čiastočne líšia, spravidla sa chápe ako súbor (systém) špecifických znalostí, zručností, metód či skúseností z určitej oblasti, ktorý umožňuje vykonávať určité úlohy rýchlo bez vynaloženia osobitných nákladov či energie. Nemusí byť výsledkom tvorivej duševnej činnosti. Know-how predstavuje nepatentované praktické informácie, ktoré určitá osoba, respektíve osoby získali zo skúsenosti či testovania a ktoré nie sú všeobecne známe alebo ľahko dostupné napríklad prostredníctvom internetu (teda sú dôverné, respektíve utajené). Aby bolo z hľadiska práva možné uvažovať o know-how, musia byť takéto znalosti zároveň identifikovateľné (vnímateľné), majetkovo podstatné (oceniteľné), potenciálne využiteľné tretími osobami a nechránené inými právami ako napríklad patentmi (know-how sa však môže stať ich súčasťou).
Z hľadiska práva predstavuje know-how predmet občianskoprávnych vzťahov, konkrétne nehmotný statok (v slovenskom práve iná majetková hodnota). Ako predmet vzťahov môže byť know-how sprístupnené tretím osobám (užívatelia cudzieho know-how) prostredníctvom licenčnej zmluvy, prípadne môže byť právo pôvodným majiteľom know-how prevedené na iného majiteľa (tzv. odvodený majiteľ know-how). Zdieľanie know-how je častou náplňou franšíz a môže byť aj nepeňažným vkladom do základného imania spoločnosti či vkladom tichého spoločníka do podnikania. Z hľadiska práva duševného vlastníctva je know-how právo relatívnej povahy podobné priemyselným právam. Jeho majiteľ preto nemá za absolútnu ochranu voči tretím osobám. Nezávislý objav a následné majiteľstvo rovnakého know-how sú preto možné. Know-how však môže byť súčasťou obchodného tajomstva a podliehať ochrane v rámci úpravy proti nekalej obchodnej súťaži (§ 53 a nasl. OBZ). Nie každé know-how je však súčasťou obchodného tajomstva. V slovenskom práve v obchodno-právnych vzťahoch môže know-how podliehať ochrane v predkontraktačnej fáze vzťahu (§ 271 OBZ) alebo si podmienky jeho ochrany môžu strany (aj mimo obchodného práva) určiť zmluvne.
V praxi môže ľahko vzniknúť problém určiť, čo je a čo už nie je know-how. Môžu ním byť napríklad údaje či informácie o predaji a nákupe tovaru, ekonomické a obchodné kalkulácie, obsah a vedenie obchodných kníh, výsledky prieskumu trhu, rôzne zoznamy, štatistiky, mapy, plány, kontakty a spojenia, databázy, projektové dokumentácie, výsledky expertíz, modelov, výpočtov, prototypy, vzorky, obchodné zmluvy, výrobné a prevádzkové programy, výrobné a pracovné postupy, návody či receptúry, ale aj rôzne informácie o výrobe výrobkov či postupoch, ako aj výsledky výskumu a vývoja.
V hovorovom jazyku sa pod know-how rozumie aj osvedčený spôsob riešenia niečoho či vlastná metóda.

</doc>
<doc id="30954" url="https://sk.wikipedia.org/wiki?curid=30954" title="Skalka pri Trenčíne">
Skalka pri Trenčíne

Skalka pri Trenčíne je zrúcanina kláštora (tzv. Veľká Skalka) v katastrálnom území obce Opatová nad Váhom v okrese Trenčín. Je najstarším pútnickým miestom na Slovensku. Jej súčasťou je aj menší jaskynný komplex, blízko rieky Váh. Podľa povestí žil v jaskyni pustovník sv. Benedikt.
Kláštor vznikol pravdepodobne v 12. storočí. V roku 1224 tu malo svoje sídlo benediktínske opátstvo. Po roku 1528 zosilnili opevnenie kláštora cisárski vojaci. Od roku 1644 patril kláštor jezuitskému rádu. V 18. storočí kláštor poškodili kurucké vojská. Po zrušení jezuitskej rehole kláštor pustol. Jeho objekty sa do 20. storočia nachádzali v ruinách. Neskôr boli rekonštruované.
Okolité skalné vápencové útvary sú obľúbeným miestom pre lezecký šport.
Na Skalke sa každoročne koná púť pri príležitosti sviatku sv. Andreja - Svorada a Beňadika (teda okolo 17. júla).

</doc>
<doc id="30955" url="https://sk.wikipedia.org/wiki?curid=30955" title="SA-CMM">
SA-CMM

SA-CMM (z angl. Software Acquisition Capability Maturity Model® ) je CMM model fungujúci na veľmi podobnom princípe ako SW-CMM model s tým rozdielom, že nie je určený pre organizáciu, ktorá samostatne vyvíja softvér, ale pre organizáciu, ktorá si necháva softvér napísať u dodávateľa. SA-CMM model mapuje vzťah objednávateľa softvéru systému ("acquirer") a dodávateľa ("supplier").
Model bol vyvinutý inštitútom SEI (Software engineering institute) v spolupráci s americkým ministerstvom obrany a ďalšími (najmä štátnymi, resp. neziskovými) organizáciami.

</doc>
<doc id="30956" url="https://sk.wikipedia.org/wiki?curid=30956" title="SW-CMM">
SW-CMM

SW-CMM (z angl. Capability Maturity Model® for Software ) je CMM model, od roku 2000 už integrovaný do CMMI modelu riadenia procesov pre vývoj softvéru v organizácii. Pozri CMMI.

</doc>
<doc id="30961" url="https://sk.wikipedia.org/wiki?curid=30961" title="Ulica sv. Bystríka (Žilina)">
Ulica sv. Bystríka (Žilina)

Sv. Bystríka je ulica na sídlisku Vlčince v Žiline. Krátka Ul. sv Bystríka sa nachádza uprostred panelového sídliska Vlčince I. Je pomenovaná po nitrianskom biskupovi svätom Bystríkovi. Pred rokom 1989 sa volala Ul. L. Exnára.

</doc>
<doc id="30962" url="https://sk.wikipedia.org/wiki?curid=30962" title="Maurus (Nitra)">
Maurus (Nitra)

Svätý Maurus OSB (; * 1000/1001 – † okolo roku 1075, Pécs) bol uhorský básnik a prozaik, autor najstaršej uhorskej latinskej legendy – o pustovníkoch Svoradovi-Andrejovi a Benediktovi – so vzťahom k slovenskému priestoru a etniku, opát v kláštore sv. Martina na Panónskej hore a päťkostolský ("Pécs") biskup.
Životopis.
O pôvode tohto muža existuje niekoľko hypotéz. Pochádzal z okolia Nitry. Vzdelanie získal v kláštore na Zobore, kde bol scholastikom. Vysvätený bol v benediktínskom kláštore sv. Martina na Panónskej hore (Pannonhalma, Maďarsko), kde sa stal neskôr opátom (1034). Podľa Bratislavských análov z 13. storočia bol v roku 1036 ustanovený za biskupa v Päťkostolí ("Pécs", Maďarsko).
Tvorba.
Svoju Legendu o pustovníkoch Svoradovi – Andrejovi a Benediktovi, ktorej presný dátum vzniku nepoznáme, napísal zrejme ako tzv. kanonizačnú legendu na podnet vojvodu Gejzu. Približuje v nej život týchto svätcov, ktorí pôsobili za panovania Štefana I. Hoci je napísaná v latinčine, jej dej sa viaže na slovenské prostredie, konkrétne na Nitru a asi aj Trenčín. Písal o ľuďoch, ktorých osobne poznal, preto sú jeho vyjadrenia veľmi autentické. Zaznamenal svedectvo Benedikta a opáta Filipa o svätom živote a mučeníckej smrti Svorada a o zázrakoch, ktoré sa diali po jeho smrti. Z Benediktovho života zaznamenáva len jednu epizódu – smrť.
Štýl legendy je pokojný, referujúci (vlastné pasáže a reprodukované Benediktovo svedectvo), ale aj emocionálne patetický (oslavné pasáže a reprodukované svedectvo opáta Filipa) a okrem klasického prozaického podania sa v ňom objavujú aj časti rýmovanej prózy.
Legenda je aj dôležitým prameňom k počiatkom uhorského štátu a pre slovenské dejiny osobitne významná, lebo je prvým literárnym dielom, ktoré sa nielen zapodieva konkrétnym slovenským prostredím (Zobor, Nitra, Váh, Skalka pri Trenčíne), ale aj jej autor i obidvaja oslávenci – pustovníci boli podľa všetkého slovenského etnického pôvodu.
Dramatizáciu Maurovej legendy pod názvom Legenda o Svoradovi a Benediktovi autorky Simony Nyitrayovej prinieslo na divadelné dosky Staré divadlo v Nitre v roku 2018.

</doc>
<doc id="30963" url="https://sk.wikipedia.org/wiki?curid=30963" title="James Watt">
James Watt

James Watt (* 19. januárjul./30. januárgreg. 1736, Greenock, Škótsko – † 25. august 1819, Handsworth, Anglicko) bol škótsky vynálezca, strojný inžinier a chemik – samouk, známy predovšetkým ako vynálezca parného stroja.
Watt v skutočnosti nebol vynálezcom parného stroja. Urobil iba také vylepšenia, ktoré umožnili parný stroj ozaj priemyselne využiť. Zásluhou Jamesa Watta sa mohla rozbehnúť v Spojenom kráľovstve priemyselná revolúcia.
V roku 1755 sa rok učil u mechanika Morgana v Londýne. Po návrate do Glasgowa sa stal univerzitným mechanikom. V roku 1759 sa dozvedel o atmosférickom parnom stroji Thomasa Newcomena, ale prakticky sa s nim zoznámil až v roku 1763. V roku 1765 zostrojil oddelený kondenzátor pary, čím výrazne vylepšil stroj.
Ďalšie Wattove objavy a vynálezy:

</doc>
<doc id="30964" url="https://sk.wikipedia.org/wiki?curid=30964" title="Svätý Beňadik">
Svätý Beňadik



</doc>
<doc id="30965" url="https://sk.wikipedia.org/wiki?curid=30965" title="Princíp zapojenia a vypojenia">
Princíp zapojenia a vypojenia

V kombinatorike princíp zapojenia a vypojenia alebo aj princíp exklúzie a inklúzie hovorí, že ak "A"1, ..., "A""n" sú konečné množiny, tak
formula_1formula_2
kde |"A"| označuje kardinalitu množiny "A". Názov pochádza z prípadu pre "n"=2, kde mohutnosť zjednotenia dvoch množín získame súčtom mohutností oboch množín (zapojením) a odpočítaním mohutnosti ich prieniku (vypojením).
Objavenie princípu zapojenia a vypojenia sa pripisuje Abrahamovi de Moivrovi, niekedy sa tiež nazýva po Jozephovi Sylvestrovi a Henrim Poincarém.
Jeden z dôkazov princípu zapojenia a vypojenia je takýto: nech "x" je ľubovoľný prvok zjednotenia formula_3. Do súčtu formula_4 tento prvok prispieva jednotkou. Nech "x" sa vyskytuje v "t" množinách z "A"1, ..., "A""n". Potom na pravej strane prispieva číslom
formula_5, čo je tiež 1 (napr. podľa binomickej vety).
Princíp zapojenia a vypojenia sa niekedy uvádza v podobe, ktorá hovorí, že ak
formula_6
potom
formula_7
V takejto forme ho možno vidieť ako Möbiusov inverzný vzorec pre incidenčnú algebru čiastočne usporiadanej množiny všetkých podmnožín množiny "A".
Vynechaním niekoľkých posledných členov pravej strany rovnosti vo vzorci je možné získať alternujúco horné a dolné odhady ľavej strany, čo môže byť užitočné, ak výpočet celej pravej strany je náročný.
Pravdepodobne najznámejšou aplikáciou princípu zapojenia a vypojenia je však riešenie kombinatorického problému počítania všetkých permutácií konečnej množiny, ktoré nemajú žiaden pevný bod, známy aj ako problém šatniarky či problém vyhodených klobúkov. Hovoríme, že permutácia formula_8 má pevný bod, ak existuje také "i", že formula_9. Pomocou princípu exklúzie a inkúzie je možné dokázať, že mohutnosť tejto množiny permutácií bez pevného bodu "n"-prvkovej konečnej množiny konverguje pre veľké "n"
formula_10
kde [x] označuje najbližšie celé číslo.
Toto číslo je známe aj ako subfaktoriál čísla "n", zapisovaného ako formula_11 alebo ako "n", za ktorým nasleduje symbol výkričníka otočeného naopak.
Z toho celého vyplýva, že pravdepodobnosť, že náhodne vybraná permutácia nebude mať žiaden pevný bod konverguje k 1/e ako "n" rastie do nekonečna (e je Eulerovo číslo).
Princíp zapojenia a vypojenia sa veľmi často používa aj v teórii pravdepodobnosti pre výpočet pravdepodobnosti výskytu niektorej z viacerých udalostí:
formula_12formula_13

</doc>
<doc id="30966" url="https://sk.wikipedia.org/wiki?curid=30966" title="Princíp exklúzie a inklúzie">
Princíp exklúzie a inklúzie



</doc>
<doc id="30968" url="https://sk.wikipedia.org/wiki?curid=30968" title="Machaón">
Machaón

Machaón alebo Macháón (gr. Machaón/iný prepis: Macháón) bol syn boha lekárstva Asklépia a brat Podaleiria, s ktorým sa zúčastnil trójskej vojny ako veliteľ tesálskych oddielov. Bol rovnako ako jeho otec skúseným lekárom a chirurgom. Jeho pomoc často využívali Gréci pri obliehaní Tróje. Podľa Iliady bol zranený Paridom.

</doc>
<doc id="30969" url="https://sk.wikipedia.org/wiki?curid=30969" title="Inkvizícia">
Inkvizícia

Inkvizícia (lat. "inquisitio"; z "inquaerere" – zisťovať) označuje formu stredovekého súdnictva, ktorá je dnes známa predovšetkým v spojitosti s inkvizičnými inštitúciami rímskokatolíckej cirkvi. V procese inkvizície sa zisťovalo uskutočňovanie trestných činov.
Inštitút inkvizičného (zisťovacieho) procesu pochádza z rímskeho práva. Ide pritom o oficiálny postup orgánov, pri ktorom inštitúcia (štát, cirkev) sama od seba koná proti podozrivým. Opakom je takzvaný akuzačný (obviňovací) proces, pri ktorom musí najprv dôjsť k udaniu, alebo vzneseniu obvinenia poškodenou osobou.
Inquisitio.
Na rozdiel od dnes známych foriem súdnictva nestála v popredí procesu obžaloba a dôkazy, ale "inquisitio" – zisťovanie, opytovanie. Znamená to, že všetky zistenia potrebné k procesu sa objasňovali počas procesu samotného, vypočúvaním svedkov. Vecné dôkazy pri tom nemali žiadnu platnosť. Na dokázanie viny alebo neviny existovala len jediná možnosť, a to výpovede svedkov. Vďaka takýmto postupom eskalovali súdne procesy niekedy do extrémov.
Hlavným cieľom inkvizičného procesu bolo priznanie. Nebolo na vynesenie rozsudku vždy nutné, ale doboví právnici ho opakovane označovali za "regina probatorum" – kráľovnú všetkých dôkazov. Priznanie sa vymáhalo najmä presviedčaním, väznením a od roku 1254 oficiálne aj mučením.
Rímskokatolícka inkvizícia.
Ako inkvizícia sa v stredoveku označovalo "inquisitio haereticae pravitatis" – vyšetrovanie kacírskych neprávostí – inštitúcia, ktorej úlohou bolo popieranie neschválených učení a názorov, ktoré rímskokatolícka cirkev označila za pomýlené.
Inkvizičné procesy viedli biskupi, ktorých zmocňoval sám pápež. To sa časom ukázalo ako málo efektívne, takže vznikla samostatná inštitúcia.
Staroveká inkvizícia.
Už v kresťanskom staroveku sa používali trestné opatrenia proti bludárom. Počas prvých troch storočí kresťanstva sa používali iba duchovné tresty. Keď sa kresťanstvo stalo štátom uznaným náboženstvom (Milánsky edikt), niektorí cisári si pokladali za povinnosť trestať nielen tých, ktorí prestupovali štátne zákony, ale aj tých, ktorí porušovali cirkevné nariadenia. Tak Konštantín Veľký, Valentinián I., ale najmä Theodosius Veľký vydávali zákony, stanovujúce tresty proti bludárom. Takými trestami bolo vyhnanstvo, konfiškácia majetku, strata občianskych práv. Bludárov, akými boli manichejci a donatisti, ktorých považovali za rušiteľov majestátu, trestali dokonca smrťou. Cirkevní Otcovia, ako sv. Hieronym, pápež Lev Veľký, Gregor Veľký, najmä však svätý Augustín tiež schvaľovali telesné tresty, okrem trestu smrti.
Stredoveká inkvizícia.
Začiatkom stredoveku neboli zákony na potrestanie bludárov a heretikov. Neskôr však, keď zmenenými stredovekými pomermi sa herézy častejšie vyskytovali, cirkev i svetská moc pristúpila k prísnejším opatreniam proti nim. Pri úzkom spojení cirkvi a štátu považovala sa heréza i za zločin proti štátu. Koncom 11. storočia sa stále častejšie ozývali hlasy zo strany cirkvi aj štátu, aby kňazi i svetskí ľudia oznamovali biskupovi i štátnej moci bludárov na potrestanie. Dokonca prísne trestali i tých, ktorí tak neučinili, ak o blude vedeli. Fridrich Barbarossa bol prvý, ktorý zákonom stanovil tresty proti bludárom. V Aragónsku roku 1197 bol vykonaný prvý trest smrti na heretikoch. Neskôr tento trest zaviedol Ľudovít VIII. vo Francúzsku a Fridrich II. po dohode s pápežom aj v Taliansku.
Pravoslávne cirkvi nemali porovnateľnú inštitúciu s inkvizíciou. Prenasledovania čarodejníc mali malý rozsah a neboli systematické.
Biskupská inkvizícia.
Prvú stredovekú inkvizíciu nazývanú biskupská (tiež episkopálna, z gr. "episkopos" – biskup) založil pápež Lucius III. V novembri 1184 usporiadal synodu vo Verone a vydal bulu "Ad abolendam" ("S cieľom odstrániť") v ktorej odsúdil Katarov, Paterinov, Valdéncov a Arnoldistov a anatematizoval všetkých heretikov a ich podnecovateľov.
Na synode v Toulouse r. 1229 cirkevná inkvizícia dosiahla svoje dovŕšenie. Tam sa rozhodlo, že každý biskup musí postaviť v každej farnosti svojej diecézy jedného kňaza a niekoľkých sprisahaných laikov, ktorí majú sliediť po heretikoch. Povinnosťou povereného inkvizítora bolo nečakať, kým niekto heretika oznámi, ale z úradu bol povinný hľadať heretikov, zistiť ich blud a odovzdať ich svetskej vrchnosti.
Inkvizícia bola odpoveďou na rastúce hnutie Katarov v južnom Francúzsku. Nazýva sa biskupská, pretože bola v právomoci miestnych biskupov.
Pápežská inkvizícia.
Keďže biskupi neprejavovali vždy dostatočnú horlivosť, alebo bludári si vedeli aj medzi inkvizítormi nájsť zástancov, ustanovil Gregor IX. (pápež inkvizície) r. 1231 tzv. "pápežskú inkvizíciu". Úlohou pápežských inkvizítorov poveril dominikánov, ktorí sa až príliš horlili za čistotu viery. Neskôr to boli aj príslušníci rehole minoritov. Pápež Inocent IV. r. 1252 povolil inkvizítorom na vynútenie priznania použiť aj prostriedky mučenia (tzv. tortúru), hoci takéto spôsoby ostro odsúdil už r. 866 pápež Mikuláš I. ako také, ktoré sa protivia božskému i ľudskému právu.
Pápežská inkvizícia sa najviac rozšírila v Taliansku, Španielsku, Francúzsku a Portugalsku. Tam všade okrem výslovnej herézy trestala aj svätokrádež, rúhanie sa Bohu, sodomiu, čarodejníctvo, mágiu a alchýmiu. V Nemecku pôsobil od r. 1227 svetský kňaz Konrád z Marburgu, ktorý bol tak fanatický, že jeho postupy vyvolali veľké rozhorčenie a rytieri ho zavraždili. Po tejto udalosti prísnosť inkvizície v Nemecku poklesla. V Anglicku inkvizícia trvala až do vystúpenia Viklefovho, v Poľsku ju zaviedol pápež Ján XXII. Toto zriadenie bolo ukončené s nástupom osvietenstva.
Rímska inkvizícia.
Pôvodnú rímsku inkvizíciu menoval pápež Pavol III. konštitúciou "Licet ab initio" zo dňa 21. júla 1542 ako "Posvätnú Kongregáciu Rímskej a univerzálnej inkvizície" (lat. "Sacra congregatio Romanae et universalis Inquisitionis"). Najznámejší je prípad Galileo Galilei (1633). Obvinení/vyšetrovaní museli nosiť na odeve znak dvoch prekrížených červených jazykov alebo iné pestrofarebné tkaniny, našité na odev vo vzore do x. Táto inkvizícia však nekončila smrťou. Pokánie a tresty pre tých, ktorí sa priznali a boli odsúdení boli vyhlásené na verejnom obrade po ukončení všetkých procesov (sermo generalis alebo auto-da-fe). Pokánie/trest mohlo obsahovať púť, verejné bičovanie, peňažný trest alebo nosenie kríža. Sankcie v závažných prípadoch boli konfiškácie majetku alebo uväznenie. Najzávažnejší trest, ktorí vyšetrovatelia mohli sami stanoviť bolo doživotné väzenie.
V r. 1908 si Rímska inkvizícia zmenila meno na skrátene "Sväté ofícium" (lat. "Sanctum Officium"). Po reštrukturalizácii rímskych úradov po Druhom vatikánskom koncile (1962 – 1965) ju pápež Pavol VI. zmenil na "Kongregáciu pre náuku viery" (lat. "Congregatio pro Doctrina Fidei"). Táto inštitúcia už stratila neobmedzenú moc v cirkvi, prestala byť "Suprema congregatio" (Najvyššia kongregácia), ktorá dovtedy stála nad všetkým cirkevným právom.

</doc>
<doc id="30971" url="https://sk.wikipedia.org/wiki?curid=30971" title="Česká literatúra">
Česká literatúra

Česká literatúra je súčasť českého umenia a stredoeurópskej literatúry.

</doc>
<doc id="30972" url="https://sk.wikipedia.org/wiki?curid=30972" title="WYSIWYG">
WYSIWYG

WYSIWYG (akronym angl. vety „What you see is what you get“, doslovne po slovensky "„čo vidíš, to dostaneš“") je princíp verného prenosu vizuálnej informácie, resp. informácie modelovanej na počítači do reality tak, že zodpovedá presne modelovanému obrazu s čo najmenším, resp. nebadateľným skreslením.
Pojem sa používa najmä v počítačovej grafike, kde sa žiada, aby na tlačiarni boli presne tie farby v tej sýtosti ako na originálnom obrázku na obrazovke. Časté je aj použitie pri opise textového procesora: WYSIWYG dokument počas upravovania zobrazuje tak, ako bude vyzerať po vytlačení, t. j. fonty, rozloženie, obrázky, atď. Opakom je upravovanie dokumentu v zdrojovom formáte (napr. TeX, DocBook, Markdown, HTML) alebo čistého textu.
Ďalej predstavuje všeobecne zaužívaný pojem a defacto sa v niektorých smeroch jedná o zaužívaný štandard pre označenie určitej skupiny komfortu prvkov používateľského rozhrania aplikácií a systémov.
WYSIWYG pri tvorbe webov.
WYSIWYG editory webových stránok umožňujú ich rýchlejšiu tvorbu, bez toho by vyžadovali znalosť jazyka HTML. Zdrojový kód www stránok, ktorý takýto program vytvára je plný zbytočných elementov (buď do HTML vôbec nepatria) alebo sú nevhodne rozmiestnené. Preto kód naberá na objeme (aj rádovo). 
Opačným spôsobom tvorby dokumentov je napr. editácia WWW stránok, pri ktorej tvorca píše priamo do textu špeciálnej formátovacie značky jazyka HTML a len občas skontroluje, ako výsledný vzhľad dokumentu vyzerá v prehliadači.

</doc>
<doc id="30973" url="https://sk.wikipedia.org/wiki?curid=30973" title="SIL">
SIL

SIL môže byť skratka pre

</doc>
<doc id="30974" url="https://sk.wikipedia.org/wiki?curid=30974" title="Helena (prvé meno)">
Helena (prvé meno)

Helena je ženské krstné meno. Pôvod má v gréckom slove "helené", čo znamená „fakľa“, „svetlo“. Meniny na Slovensku má 18. augusta.

</doc>
<doc id="30975" url="https://sk.wikipedia.org/wiki?curid=30975" title="ABS (vozidlo)">
ABS (vozidlo)

ABS (z nem. Antiblockiersystem - doslova "antiblokovací systém", angl. "antiskid brake system", "anti-block system", "anti-lock braking system") je podporný subsystém v automobile, kontrolujúci činnosť brzdovej sústavy s cieľom zabezpečiť účinné brzdenie automobilu na povrchoch s rôznou priľnavosťou. Bráni zablokovaniu kolies v prípade brzdenia na klzkom povrchu (čo spôsobí šmyk a neovládateľnosť vozidla). 
ABS systém sleduje počas brzdenia pohyb kolies a v prípade, že zistí, že niektoré z kolies sa na vozovke začína šmýkať, zmenší alebo úplne preň vypne brzdnú silu. Tým sa snaží medzi vozovkou a pneumatikou udržať valivé trenie a zabrániť klznému treniu, čo dáva predpoklad lepšej ovládateľnosti vozidla.
Nevýhodou ABS asistencie je v niektorých prípadoch dlhšia brzdná dráha (čo vyplýva zo samotného princípu ABS). Problém s ABS nastáva i na tzv. roletách na ceste, kedy kolesá nadskakujú na nerovnostiach vozovky a tým odovzdávajú senzorom informáciu o nepomere rýchlosti otáčania, ktorú ABS (v tomto prípade nesprávne) vyhodnotí ako nebezpečenstvo šmyku.
Prvé ABS systémy boli ešte mechanické a pochádzajú z roku 1966 od spoločnosti Jenssen. V roku 1978 firma BOSCH presadila prvý mechatronický systém ABS.
Od januára 1991 bola zavedená povinnosť pre všetky nákladné vozidlá a autobusy nad 3,5 tony byť vybavené týmto systémom.

</doc>
<doc id="30976" url="https://sk.wikipedia.org/wiki?curid=30976" title="SMS spoofing">
SMS spoofing

SMS spoofing označuje falšovanie údajov pri odosielaní SMS správy. Falšuje sa najmä údaj o odosielateľovi.

</doc>
<doc id="30977" url="https://sk.wikipedia.org/wiki?curid=30977" title="Krátka textová správa">
Krátka textová správa

Krátka textová správa (skrátene SMS z anglického "Short message service", prípadne esemeska) označuje službu dostupnú na väčšine mobilných telefónov, ktorá umožňuje prenos krátkych textových odkazov medzi mobilnými telefónmi. Pre ich úspech sa však SMS správy rozšírili aj na pevné linky.
SMS je jednou zo základných služieb GSM. SMS môže doručená aj počas prebiehajúceho hovoru a taktiež pri presmerovaní, keďže presmerovať správu na rozdiel od hovoru nie je možné. 
Existujú dva základné typy:
SMS-PP.
Short Message Service Point to Point
SMS-CB.
Short Message Service Cell Broadcast
SMS brány.
Mobilní operátori poskytujú svojím zákazníkom možnosť zaslať bezplatne obmedzenú alebo neobmedzenú textovú správu do svojej vlastnej siete alebo siete konkurencie. Táto služba je prístupná zo stránok mobilného operátora.
U mobilného operátora T-Mobile nie je SMS brána verejne dostupná, nachádza sa na internetovom portáli t-mobile len pre registrovaných užívateľov a ponúka zvýhodnené odosielanie SMS správ v porovnaní s klasickým cenníkom. SMS správa je spoplatnená kreditmi, ktoré si treba dobiť dopredu.
Mobilný operátor Orange ponúka na svojom portáli www.orangeportal.sk zaslať mesačne až 10 SMS správ zadarmo a to iba do vlastnej siete a iba registrovaným užívateľom.
Mobilný operátor O2 Slovakia ponúka na svojom zakazníckom portáli www.mojeo2.sk neobmedzene SMS spravy cez internet s balíčkom eSMS + 50 min. do všetkých sietí na Slovensku, do Česka, Maďarska, Poľska, Rakúska, Írska, Spojeného kráľovstva.
Existujú aj neplatené SMS brány, v ktorých sa náklady väčšinou pokrývajú zobrazovaním reklamy.

</doc>
<doc id="30978" url="https://sk.wikipedia.org/wiki?curid=30978" title="SMS">
SMS

SMS môže byť:

</doc>
<doc id="30980" url="https://sk.wikipedia.org/wiki?curid=30980" title="Kalokagatia">
Kalokagatia

Kalokagatia (gr. "καλοκαγαθία", z "καλός κἀγαθός", "καλός" - fyzicky krásny, "καί" - spojka "a", "ἀγαθός" - dobrý) je ideál harmonického súladu a vyváženosti fyzickej a duševnej stránky človeka. Bol formulovaný antickými Grékmi, pre ktorých bola telesná kultúra integrálnou súčasťou kultúry spoločnosti.
Tento ideál platil len pre slobodných občanov. Podstatou bolo, že rozvoj duševných schopností má byť harmonicky spojený s všestranným telesným rozvojom a naopak.

</doc>
<doc id="30983" url="https://sk.wikipedia.org/wiki?curid=30983" title="Futbal">
Futbal

Futbal (z anglického "football", "foot" = noha, "ball" = lopta), zastarano kopaná, je kolektívna loptová hra, ktorá je považovaná za najpopulárnejší šport na svete.
Podľa prieskumu FIFA hrá futbal pravidelne najmenej 300 miliónov ľudí vo viac ako 220 krajinách sveta. Dôvodom jeho popularity sú jednoduché pravidlá a minimálna náročnosť na vybavenie.
Okrem futbalu existujú aj jeho mutácie, ako sú futsal (AMF/FIFA), plážový futbal a iné.
Oficiálne pravidlá.
Oficiálne pravidlá futbalu (Laws of the Game) sa používajú vo všetkých súťažných stretnutiach. Určujú všetky aspekty hry.
Hracia plocha.
Futbal sa hrá na hracej ploche v tvare obdĺžnika. Dĺžka musí byť v rozmedzí 90-120 m, šírka 45-90 m (pre medzinárodné stretnutie 100-110 x 64-75 m). Hracia plocha je zvyčajne vyznačená bielymi čiarami, ktorých maximálna šírka je 12 cm. Hraničné čiary vymedzujú dlhšie okraje hracej plochy, kratšie sa nazývajú bránkové čiary. Hracia plocha je rozdelená na dve polovice stredovou čiarou. V jej strede je stredová značka, okolo ktorej je vyznačený stredový kruh. Ďalej sú na každej polovici hracej plochy pri príslušnej bránke vyznačené pokutové územia a menšie bránkové územie. Vo vnútri každého pokutového územia je vyznačená pokutová značka. Ďalej je v pokutovom území vyznačená časť kruhového oblúka so stredom v pokutovej značke a polomerom 9,15 m (10 yardov).
V každom rohu hracej plochy je na ohybnej tyči vysokej najmenej 1,5 m umiestnená zástavka. Na každom konci stredovej čiary môže byť umiestená rovnaká zástavka, vo vzdialenosti najmenej 1 m mimo postrannej čiary. Okolo každej rohovej zástavky na hracej ploche je vyznačený štvrťkruh. Na bránkových čiarach sa zvyčajne tiež krátkymi značkami vyznačí vzdialenosť 9,15 m od rohovej zástavky.
Uprostred obidvoch bránkových čiar sú bránky, tvorené dvoma zvislými bránkovými tyčami, ktoré sú spojené horizontálnym brvnom. Obe bránkové žrde a brvno musia mať rovnakú šírku a hĺbku, ktorá nepresahuje 12 cm a je rovnakej šírky ako bránková čiara. Vnútorné rozmery bránky sú 7,32 x 2,44 m. Na bránke je sieť, upevnená k tyčiam a k zemi tak, aby lopta nemohla prejsť skrz ňu. Sieť je vypnutá dozadu tak, aby brankára neobmedzovala v pohybe. Gól platí iba vtedy, keď je lopta celým objemom za čiarou.
Najväčšia hracia plocha s rozmermi 160x75 metrov sa nachádza v Južnej Kórei.
Futbalová lopta.
V mužských súťažiach sa hrá s guľatou loptou s obvodom medzi 68–70 cm a váhou 410–450 g.
Počet hráčov.
Hrajú dve družstvá, v každom je maximálne 11 hráčov, z ktorých je jeden brankár. Ak počas hry klesne počet hráčov kvôli zraneniam alebo vylúčeniam pod 7 hráčov, je predčasne ukončená. Na striedanie má tréner k dispozícii ďalších hráčov. V priebehu hry môže vystriedať najviac 5 hráčov. V prípravných zápasoch sa môžu družstvá dohodnúť aj na striedaní viacerých hráčov (aby si tréneri mohli otestovať viacerých hráčov, prípadne viac štýlov hry). Počet náhradných hráčov, ktorých má tréner k dispozícii na lavičke, je pätnásť.
Výstroj hráčov.
Hráči sú povinní mať nasledujúci výstroj:
Brankári majú farbu dresu inú ako ostatní hráči, rozhodca a jeho asistenti. Hráč (až na brankára) nesmie mať šiltovku a šperky.
Rozhodca.
Každú hru riadi rozhodca, ktorý má na ihrisku neobmedzenú právomoc k uplatňovaniu pravidiel. Je vybavený píšťalkou, ktorou môže prerušiť hru v prípade porušenia pravidiel či iných okolností narušujúcich hru. Hry sa musí zúčastniť najmenej jeden (hlavný) rozhodca, ktorý má najväčšiu moc na ihrisku.
Asistent rozhodcu.
Na každom stretnutí sa zúčastňujú dvaja asistenti rozhodcu, ktorí sa pohybujú po okrajových čiarach. Ich úlohou je signalizovať rozhodcovi:
Typy hráčov.
Hráčov možno rozdeliť do štyroch kategórií:
Hráč mimo hry - Offside.
Hráč je v postavení mimo hry, ak je bližšie k súperovej bránkovej čiare ako lopta a predposledný hráč súpera. Toto pravidlo sa neuplatňuje, ak je hráč preberajúci loptu na svojej vlastnej polovici hracej plochy. Hráč taktiež nie je mimo hry, ak dostane loptu priamo z kopu od bránky, z kopu z rohu.
Súťaže.
"Medzinárodné súťaže reprezentácií":
"Medzinárodné súťaže klubov":
"Súťaže klubov na Slovensku":
"5 najlepších súťaží klubov na svete:"

</doc>
<doc id="30986" url="https://sk.wikipedia.org/wiki?curid=30986" title="Dynastia Hårfagre">
Dynastia Hårfagre

Dynastia Hårfagre (Haarfagr) je názov nórskej kráľovskej dynastie. Keďže Harald I. Krásnovlasý (Hårfagre) odvodzuje svoj pôvod od dynastie Yngling, nazývajú sa králi tejto dynastie niekedy aj Ynglingovci.
Najmä na konci dynastie sa mocenské pomery značne skomplikovali a preto je stanoviť jednoznačný koniec dynastie pomerne ťažké.
Králi:

</doc>
<doc id="30991" url="https://sk.wikipedia.org/wiki?curid=30991" title="Dynastia Sverre">
Dynastia Sverre

Dynastia Sverre bola nórska kráľovská dynastia

</doc>
<doc id="30992" url="https://sk.wikipedia.org/wiki?curid=30992" title="Ľadová doba (časť štvrtohôr)">
Ľadová doba (časť štvrtohôr)

Ľadová doba alebo glaciál je relatívne studené a relatívne suché obdobie štvrtohôr, kedy dochádzalo k mohutnému rozvoju zaľadnenia a poklesu morskej hladiny. U nás údajne panovali teploty v priemere až o 4 alebo 5 °C nižšie ako dnes, terén bol utváraný najmä periglaciálnymi javmi, v horských oblastiach glaciálnymi javmi. 
Obdobie glaciálu sa ďalej delí na relatívne ešte chladnejší štadiál a relatívne teplejší interštadiál.
Prehľad.
"Vysvetlivky:"
 ĽD = ľadová doba
 MĽD = medziľadová doba
 * - Pre celú tabuľku platí hodnota 11,7, len špeciálne pre hranicu medzi MIS 1 a MIS 2 platí hodnota 14,7. MIS 1 teda zahŕňa nielen holocén, ale aj kúsok pleistocénu, konkrétne (presne alebo približne) tzv. neskorý glaciál.
40 000 a 100 000-ročný glaciálny cyklus.
Na teplotnej krivke dejín Zeme možno pozorovať, že sa počas štvrtohôr (ale prísne vzaté už aj oveľa skôr) cyklicky striedajú teplé a studené obdobia, ktoré dnes označujeme ako obdobia MIS/OIS, alebo ako ľadové a medziľadové doby v "technickom", čiže najužšom zmysle (každé párne MIS/OIS je ľadová doba a každé nepárne je medziľadová doba). Ďalej možno na teplotnej krivke dejín Zeme pozorovať, že počas štvrtohôr doba medzi teplotným vrcholmi dvoch za sebou nasledujúcich párnych MIS (resp. analogicky nepárnych MIS) bola spočiatku zhruba 40 000 rokov a teplotný výkyv bol relatívne plytký, zatiaľ čo neskôr bola táto doba zhruba 100 000 rokov a teplotný výkyv bol relatívne veľký. Treba poznamenať, že na účely takejto analýzy sa výnimočne namiesto štyroch období MIS 2, 3, 4 a 5 rozlišujú len dve obdobia - ľadová doba MIS 2-5d (tradičný würm) a medziľadová doba MIS 5e (tradičný ris-würm), lebo inak by posledný cyklus pred dneškom bol výrazne kratší než 100 000 rokov. 
Prechod z obdobia 40 000-ročného na obdobie 100 000-ročného cyklu nastal postupne v období medzi 800 000 až 900 000 rokov pred Kr. a označuje sa ako strednopleistocénna revolúcia. V období 100 000-ročného cyklu jednotlivé ľadové doby trvali priemerne zhruba 80 tisíc rokov a medziľadové doby priemerne zhruba 20 tisíc rokov.
Milankovićove cykly v štvrtohorách.
Spomínaný 40 000 a 100 000-ročný teplotný cyklus je do značnej miery vysvetlený tzv. Milankovićovou teóriou. Táto teória hovorí, že dlhodobejšia teplota na Zemi je primárne určovaná množstvom dopadajúceho slnečného žiarenia na Zem (čiže insolácie), ktoré sa mení v dôsledku súhry zmien 3 parametrov sklon zemskej osi, excentricita dráhy Zeme a poloha v rámci precesie, čiže všeobecnejšie formulované v dôsledku zmeny vzájomnej polohy Slnka a Zeme. Milankovićova teória je známa aj pod názvami Milankovićova krivka, Milankovićov cyklus či Milankovićove cykly . Milankovićova teória je dnes veľmi dobre osvedčená a hoci bola pôvodne stanovená len pre posledných 600 000 až milión rokov (čiže zhruba pre vrchný a stredný pleistocén), neskôr sa zistilo, že platí aj pre spodný pleistocén a pre oveľa staršie obdobia dejín Zeme, preto je dnes prísne vzaté vhodné upresniť, že 40 000 a 100 000-ročný teplotný cyklus štvrtohôr je v súlade s Milankovićovou teóriou (resp. Milankovićovou krivkou/cyklami/cyklom) aplikovanou špeciálne na štvrtohory.
Fungovanie Milankovićovej teórie v kontexte štvrtohôr možno trochu zjednodušene opísať takto: Ak sa zmení vzdialenosť Zeme od Slnka alebo natočenie Zeme voči Slnku, zmení sa aj množstvo tepelnej energie, ktoré povrch Zeme dostáva zo Slnka. Tieto zmeny sú malé, asi 1-3 % odchýlky, ale napriek tomu majú ďalekosiahle dôsledky na podnebie. V štvrtohorách sa spočiatku uplatňoval najmä silnejší, ale kratšie pôsobiaci parameter "sklon zemskej osi", ktorý trvá (čiže jeho hodnota sa cyklicky opakuje každých) asi 40 000 (41 000) rokov. Časom však narástli ľadové čiapočky do takej veľkosti, že počas krátkeho teplejšieho obdobia nestačili ustúpiť. Teplotná zotrvačnosť spôsobila, že sa zvýšenou mierou začal uplatňovať slabší, ale dlhšie pôsobiaci parameter "excentricita dráhy Zeme", ktorý trvá (čiže jeho hodnota sa cyklicky opakuje každých) asi 100 000 rokov. Parameter excentricita dráhy vyjadruje skutočnosť, že sa dráha Zeme cyklicky mení z takmer kruhovej na eliptickú. Tým je vysvetlený 40 000 a 100 000-ročný teplotný cyklus štvrtohôr. Tretí Milankovićov parameter "precesia" sa cyklicky opakuje veľmi zhruba každých 23/25 000 rokov a v prípade štvrtohôr má vplyv najmä na rôzne zmeny teploty v kratších intervaloch.

</doc>
<doc id="30993" url="https://sk.wikipedia.org/wiki?curid=30993" title="Promile">
Promile

Promile je jedna tisícina. Označuje sa pomocou značky ‰, ktorá vychádza zo symbolu pre percento (%) s ďalšou nulou na konci. Tri štylizované nuly v symbole promile označujú tri nuly v čísle 1000. Promile sa používajú menej často ako percentá; pravidlá ich používania sú však rovnaké ako pri percentách. Názov "promile" pochádza z latinského "pro mille" = "na tisíc".

</doc>
<doc id="30994" url="https://sk.wikipedia.org/wiki?curid=30994" title="Gymnázium (Bratislava, Grösslingová 18)">
Gymnázium (Bratislava, Grösslingová 18)

Gymnázium, Grösslingová 18, Bratislava (zaužívane Gamča) je osemročné, štvorročné a päťročné štátne gymnázium s matematickými, všeobecnými a bilingválno-prírodovednými triedami na Grösslingovej ulici v Bratislave, ktoré navštevuje šesťsto študentov a študentiek. Škola bola založená kardinálom Petrom Pázmaňom v roku 1626 ako "Collegium Posoniense", v súčasnosti je jej zriaďovateľom Bratislavský samosprávny kraj. Na škole študovalo veľa významných osobností a vďaka zameraniu na matematiku a prírodné vedy aj veľa úspešných účastníkov medzinárodných kôl predmetových (matematických, fyzikálnych, informatických a iných) olympiád. V roku 1986 bola otvorená prvá trieda 8-ročného gymnázia (okrem tried 4-ročného gymnázia). Od školského roku 1988/89 sa na škole každoročne konajú školské „olympijské hry“ – „OH Gamča“.
História.
Škola bola založená 11. septembra 1626, kedy kardinál a ostrihomský arcibiskup Peter Pázmaň vydal zakladaciu listinu jezuitského kolégia "Collegium Posoniense". Vyučovanie sa začalo v prenajatej budove na Kapitulskej ulici dňa 5. novembra 1627 s riaditeľom a tromi profesormi a 46 študentami – chlapcami.
Počas nasledovných storočí škola viackrát zmenila svoj názov, vyučovací jazyk, zriaďovateľa, budovy či zameranie.
Prehľad názvov školy:
V súčasnosti používaný názov Gamča, ktorý sa používa už iba ako slovo, pochádza zo skratky jedného z predošlých názvov školy a ulice, konkrétne Gymnázium Alexandra Markuša na ulici Červenej Armády.
Budovy.
Škola od roku 1908 (s krátkymi prestávkami) sídli v budove na Grösslingovej ulici číslo 18, čo je jej štvrtá "vlastná" budova. Počas celej doby svojej existencie škola sídlila skoro v tucte "dočasne prenajatých" budov (pozri nižšie "Predošlé budovy").
Súčasná budova.
Do priestorov súčasnej secesnej budovy na Grösslingovej 18 sa škola presťahovala od školského roku 1908/09. Budova bola postavená priamo pre potreby školy podľa návrhu maďarského architekta Ödöna Lechnera v rokoch 19061908. Budova bola naposledy zrekonštruovaná v rokoch 20082010. V rámci tejto rekonštrukcie, ktorá stále viac ako 20 miliónov eur, kompletne vynovili fasádu, oplotenie areálu, vymenili strechu, zrekonštruovali okná, dvere i schodiská. Bola zbúraná pristavaná budova šatní a kompletne prerobili telocvične, vymenili počítačové siete, aj školský nábytok a tabule. (V rokoch 2008 až 2010 výučba prebiehala na Račianskej ulici číslo 78, v priestoroch Združenej strednej školy chemickej.)
Budova má tri nadzemné podlažia v pôdoryse písmena L, ktoré sú doplnené dvoma podzemnými podlažiami v centrálnej časti. Budova je bohato zdobená zvonku i zvnútra, podobne ako i plot okolo celého areálu školy. Po rekonštrukcii má budova miesto modrej naspäť svoju pôvodnú žlto-sivú (fasáda), respektíve zeleno-okrovo-bielu (vnútro), respektíve sivo-zelenú (oplotenie) farebnú kombináciu. Samotná budova bola v roku 1963 vyhlásená za Národnú kultúrnu pamiatku, oplotenie sa k nej pridalo v roku 2012.
S areálom školy susedí Modrý kostolík na Bezručovej ulici, ktorý bol postavený v rokoch 19091913 rovnako podľa návrhu Lechnera pôvodne ako kaplnka školy.
Dejiny budovy a priebeh realizácie.
Stavba bola financovaná vládou na základe dohody vtedajšieho ministra školstva Gyula Wlassics s mestom Bratislava v roku 1901, ktoré malo za úlohu nájsť vhodné miesto. Nakoniec sa mesto rozhodlo odkúpiť parcelu na Grösslingovej ulici. Plány boli odovzdané v roku 1904. S výstavbou sa začalo v roku 1906 pod vedením bratislavského odborníka Antala Durvaya. Budova bola skolaudovaná 28. októbra 1908. 
Počas výstavby v roku 1907 sa konali oslavy 700. výročia narodenia sv. Alžbety. Stavbu kaplnky zasvätenej Alžbete inicioval už v roku 1906 kardinál a ostrihomský arcibiskup Klaudius Vasari, ktorý si želal aby bola súčasťou stavby gymnázia. Priamo na parcele dnešného gymnázia sa nepočítalo s budovou kaplnky a fary (budovy pre záhradníka, ktorá síce v projektoch bola ale sa nerealizovala). Od tohto situovania sa však upustilo a to z dôvodu nedostatočného exteriérového priestoru pre študentov a rušivých vplyvov na sakrálnu stavbu. Nakoniec bola budova kaplnky situovaná na susednej parcele na Bezručovej ulici. Stavba komplexu sa realizovala pod vedením Antala Durvaya. Kaplnka sa začala stavať na jar 1909 a vysvätená bola 11. októbra 1913. 
Opis objektu 
Lechnerova jedinečná architektúra obohacuje budovu gymnázia, ako na fasáde tak aj v interiéri. Trojpodlažná budova s pôdorysným schematom v tvare L. 
Hmota je členená pravouhlými a oblými rizalitmi a z dvornej strany je ešte obohatený oblúkovým výstupkom, v ktorom je umiestnené schodisko. Fasáda je rozdelená na viac častí prerezávanou omietkou. Vystupuje z fasády a vytvára zaujímavé plastické ozdoby v podobe pilastrov a okenných lemovaní. Portál z nezvyčajného plastického oblúku vytvára hlavný vstup do budovy a korešponduje so vstupom do kaplnky.
Sloh a tvaroslovie.
Budova spolu so susediacim známejším Modrým kostolíkom tvorí ucelený komplex a skvost secesnej architektúry na Slovensku. Komplex vyznieva ako ucelené vrcholné dielo, kde využil princípy maďarskej secesie s typickou ornamentálnou výzdobou, s využitím prehýbaných tvarov a profilovaných ornamentálnych kriviek, ktorá však v porovnaní s ostatnými Lechnerovými dielami je striedmejšia. Ornamentálne krivky lemujú základné architektonické tvary a dopĺňa ich linka z modrej keramiky. 
Architekt čerpal z inšpirujúcej prírody a z ľudovej južno-maďarskej architektúry. Niekoľko desaťročí prevažovali odtiene svetlej modrej farby. Sú tu využité orámované veľké plochy na fasádach, vzniknuté vrstvením omietky, takisto aj glazované obkladačky a mozaiky. Veľkú pozornosť venoval Lechner streche, ktorá farebne ladí s farebnosťou celku.
Architektúra.
Budova má pôdorys tvaru L, je trojpodlažná a stojí a vždy stála osamotene. Celý školský areál je oplotený podľa Lechnerovho návrhu vysokým murovaným bohato zdobeným plotom s výplňou z pletiva. 
Hlavná predná uličná fasáda je osovo súmerná s osovým rizalitom a akcentujúcim hlavným vstupom so stlačeným oblúkom s dvomi stĺpmi, vyčnievajú z nej pravouhlé i oblé rizality. Je členená kordónovými rímsami na vyššie celky, tvoria ju tri rady okien so šambránami, využité je organické lemovanie cez dve podlažia, na strmej streche sú vikiere obličkovitého tvaru. Fasáda z vnútorného dvora je menej kompaktná, vyčnieva objem hlavného schodiska a zadného vstupu. Všetky vystupujúce časti sú zakončené vežičkami. Priečelia sú zdobené rastlinnými ornamentami, atiky figurálnymi ozdobami, hrany, rohy a kúty sú zaoblené.
Dispozícia je racionálna, prehľadná a logickým usporiadaním priestorov. Obidve krídla sú riešené ako pozdĺžny dvojtraktový nosný systém s nosnými múrmi, murovanými z tehál. Objekt má tri nadzemné a jedno podzemné podlažie a zastrešený je dreveným krovom väznicovej sústavy. Konštrukčná výška podzemného podlažia je 3400 mm a nadzemných podlaží 4700 mm. Svetlé výšky sú 2800 a 4500 mm. Podlažia spája centrálne hlavné veľkorysé schodisko a ešte jedno vedľajšie. Priamy vstup na hlavné schodisko je od dvora. Hlavný vstup je prostredníctvom vyrovnávajúcich schodov z Grösslingovej ulice. Miestnosti spája chodba tvaru L na vnútornej strane, osvetlená veľkými oknami z dvora. Z chodby sú prístupné jednotlivé učebne, jednostranne osvetlené, s oknami do ulice. Počas 1. i 2. svetovej vojny slúžila budova ako nemocnica. K objektu sa dodatočne pristavili šatne a kotolňa.
Predošlé budovy.
V minulosti škola sídlila v budove na Kapitulskej 26 vedľa Dómu sv. Martina (16331714; dnes tu sídli Rímskokatolícka cyrilometodská bohoslovecká fakulta Univerzity Komenského), v budove na Kostolnej 1 medzi jezuitským kostolom a bratislavským magistrátom (17141786; dnes tu sídli Teologická fakulta Trnavskej univerzity v Trnave) a v budove kláštora Klarisiek na Klariskej 5 (17861908; dnes tu sídli Univerzitná knižnica), odkiaľ škola prešla do súčasnej budovy. 
Z rôznych dôvodov (vojna, rekonštrukcia, reorganizácia systému škôl) škola krátke obdobia sídlila v budovách na Palisádach, Kozej, Dunajskej, Vazovovej a Račianskej ulici.
OH Gamča.
Olympijské hry Gamča (OH Gamča) sú súťažou medzi triedami, ktorá sa koná každoročne od septembra do decembra už od roku 1988. Súťaž vznikla v roku 1988 na počesť 70. výročia založenia Československa a s inšpiráciou práve prebiehajúcej letnej olympiády v Soule. Počas školskej olympiády súťažia triedy medzi sebou v športových, umeleckých, vedeckých a netradičných disciplínach o celkové prvenstvo. Každé olympijské hry majú svoj názov obsahujúci písmená O a H, ostatné školské roky to boli OH Chaos 2015, OH Pochybnosť 2016, OH Kolobeh 2017, OH V ohrození 2018, OH Hodnota 2019, OH Rozhodnutie 2020, OH Hypnóza 2021, OH Hokus Pokus 2022, OH Pohroma 2023.
Súčasné aj bývalé študentstvo školy sa nazýva Gamčáci resp. Gamčáčky.

</doc>
<doc id="30995" url="https://sk.wikipedia.org/wiki?curid=30995" title="Gamča">
Gamča



</doc>
<doc id="30996" url="https://sk.wikipedia.org/wiki?curid=30996" title="Gymnázium Grösslingová">
Gymnázium Grösslingová



</doc>
<doc id="30998" url="https://sk.wikipedia.org/wiki?curid=30998" title="Ľadová doba">
Ľadová doba

Ľadová doba (lingvisticky nevhodne: doba ľadová; iné názvy: glaciál, glaciálne obdobie) môže byť:

</doc>
<doc id="31000" url="https://sk.wikipedia.org/wiki?curid=31000" title="GAMČA">
GAMČA



</doc>
<doc id="31001" url="https://sk.wikipedia.org/wiki?curid=31001" title="ESP">
ESP

ESP je skratka pre:

</doc>
<doc id="31002" url="https://sk.wikipedia.org/wiki?curid=31002" title="Elektronický stabilizačný systém">
Elektronický stabilizačný systém

Elektronický stabilizačný systém alebo ESP (z nem. Elektronisches Stabilitätsprogramm) je elektronický stabilizačný systém s účelom zvýšiť bezpečnosť jazdy v osobnom automobile. Skladá sa z dvoch subsystémov: ABS a ASR. Keďže ESP je ochranná značka pôvodného výrobcu BOSCH, ktorý vyvinul tento systém spolu s firmou Mercedes-Benz (uvedenie na trh v roku 1995), ostatní výrobcovia tomuto systému dali vlastné názvy: 
Funkcia a princíp.
ESP pomáha vodičovi zvládať kritické situácie pri riadení auta, v ktorých by sa vozidlo mohlo dostať do šmyku. Kým samotné ABS iba vyrovnáva brzdnú silu medzi kolesami na základe informácie zo senzoru otáčok na kolesách, ESP spracúva informácie z ABS a zo senzora natočenia volantu, gyroskopu (umiestneného zvyčajne v strede vozidla) a spolu s virtuálnym softvérovým modelom vozidla potom cielene pribrzďuje oddelene zadné alebo odbrzďuje predné kolesá auta a tým ho nielen vo fáze brzdenia, ale i vo fáze zrýchľovania, či prechádzania zákruty udržiava mimo šmyku. Tým je auto ovládateľnejšie a stabilnejšie. Niektoré verzie systému zasahujú i do riadenia rýchlosti a v prípade potreby upravia výkon motora podľa modelu.
Vo vývoji je systém ESP II, ktorý bude zasahovať i do samotného riadenia a to hydraulickým akčným členom na volante.
Testy.
Testy na umelej šmykovej ploche ukázali, že súčasné systémy ESP prekonávajú schopnosti človeka zvládať danú šmykovú situáciu.

</doc>
<doc id="31005" url="https://sk.wikipedia.org/wiki?curid=31005" title="Antivírusový softvér">
Antivírusový softvér

Antivírus alebo antivírusový softvér (nesprávne: "antivírový softvér") je počítačový program, ktorého cieľom je identifikovať a eliminovať počítačové vírusy.
História.
História antivírusov sa začala písať spolu so vznikom prvých počítačových vírusov. Spočiatku šlo najmä o antivírusy jednoúčelové, ktoré sa sústredili len na jeden konkrétny vírus.
Typy antivírusov.
Jednoúčelové antivírusy.
Sú to antivírusové programy, ktoré sa zameriavajú na detekciu, príp. aj dezinfekciu jedného konkrétneho vírusu. Nedajú sa použiť ako plnohodnotná antivírusová ochrana. Používajú sa len ak vieme, že máme v počítači konkrétny vírus. Na rozdiel od plnohodnotného antivírusového systému ponúkajú dôkladnejšiu dezinfekciu a ďaleko väčšiu rýchlosť. Väčšinou vznikajú len na detekciu/dezinfekciu hojne sa vyskytujúcich vírusov.
Balík jednoúčelových antivírusov.
Ide o podobnú záležitosť ako v predošlom prípade, s tým rozdielom, že tento druh antivírusu dokáže nájsť a odstrániť väčšie množstvo obvykle hojne sa vyskytujúcich vírusov.
On-demand skenery.
Táto kategória antivírusových programov sa uplatní pri dezinfekcii počítačov, na ktorých nefunguje napr. MS Windows. Zaraďujú sa sem aj internetové on-line skenery. Obvykle sú to rôzne aplety, ktoré v spojení s internetovým prehliadačom dokážu prehľadať pevný disk používateľa. Väčšinou ide o freeware pre operačný systém MS-DOS (F-Prot antivirus for DOS).
Antivírusové systémy.
Najčastejšia forma antivírusových programov. Skladá sa z častí, ktoré sledujú všetky najpodstatnejšie vstupné miesta, ktorými by sa prípadná infiltrácia mohla do počítačového systému dostať (e-mail, www, média(disketa, CD-ROM, DVD, Flash...)). Samozrejmosťou býva aj aktualizácia prostredníctvom internetu.
Komplexné antivírusové riešenia ("balíky").
Obvykle sú to balenia niekoľkých produktov od rovnakého výrobcu, ktoré sú určené pre podnikové siete. Balenie je väčšinou zložené tak, aby jednotlivé produkty dokázali dohromady kontrolovať vstupné/výstupné miesta siete, ktoré sú pre infiltráciu populárne.
Často sa v balení vyskytuje:
Takmer všetky hore uvedené typy antivírusov je možné dostať legálne aj zadarmo, za komplexné antivírusové riešenia sa musí zaplatiť.
Súčasti antivírusového systému pre stanice.
Menej bežné súčasti.
ďalšie…
Aktualizácia antivírusového systému.
V začiatkoch sa aktualizácie distribuovali pomocou papierového vydania časopisov, kde sa objavovali dlhé zoznamy detekčných reťazcov (sekvencií), ktoré si musel užívateľ sám prepísať do svojho antivírusového programu. Neskôr sa aplikovala aktualizácia prostredníctvom diskiet a CD. Tie rozosielali antivírusové firmy raz za mesiac, príp. raz za štvrť alebo pol roka. V dnešnej dobe sa táto aktualizácia vykonáva prostredníctvom internetu. 
Dôležitým parametrom je predovšetkým rýchlosť, s akou dokážu antivírusové firmy zareagovať na novo objavený problém.
Pre efektívnu činnosť aktualizácie je nutné zaistiť:
Rýchlosť sťahovania aktualizácií ovplyvňuje najmä jej veľkosť. Jedna z metód, ako znížiť veľkosť aktualizácie je jej rozdelenie na dve nezávislé časti.
To akým spôsobom sa aktualizujú vírusové databázy je závislé na konkrétnom type antivírusu. Všeobecne existujú dva spôsoby:
Vírusová databáza.
Vírusová databáza je súhrn informácií, na základe ktorých dokáže antivírusový skener vyhľadávať známe vírusy. Vírusová databáza je obvykle označená dátumom vydania. Vďaka nej dokáže antivírusový skener detegovať väčšinu známych vírusov, ktoré vznikli pred dátumom vydania vírusovej databázy. Pravidelnou aktualizáciou je možné zaistiť, že rozdiel medzi súčasným dátumom a dátumom vydania bude čo najmenší a budú tak detegované aj najnovšie prírastky medzi vírusmi. 
Vírusová databáza obsahuje obvykle nasledujúce minimum:
Antivírusové skenery.
Sú najstaršou súčasťou každého antivírusu. Umožňujú vykonávať proces skenovania, počas ktorého sú vyhľadávané počítačové vírusy. V dnešnej dobe existujú skenery, ktoré dokážu rozpoznať vírusy napriek tomu, že nie sú vo vírusovej databáze. A to vďaka špeciálnym metódam detekcie.
Typy skenerov.
On-access tak môže skenovať:
Hľadať vírusy v spustených súboroch je nutným minimom pre on-access skener. Z princípu je jasné, že skener spraví antivírusovú kontrolu súboru ešte pred okamihom, než príde k jeho spusteniu. Ak by súbor obsahoval vírus, skener k danému súboru zablokuje prístup do doby, než sa používateľ rozhodne, čo s ním spraví. „Otváranie“ súborov je veľmi širokým pojmom, dochádza k nemu napríklad aj pri presúvaní či kopírovaní. Bežný on-access skener tak dokáže kontrolovať aj e-mailové prílohy. 
Oba typy skenerov robia antivírusovú kontrolu len na tých súboroch či systémových oblastiach, ktoré sú pre vírusy nejako zaujímavé. Bohužiaľ je veľmi ťažké zistiť, či je, či nie je daný súbor pre vírus zaujímavý. Antivírusové skenery tento problém riešia nasledovne:
Heuristická analýza.
Heuristická analýza je rozbor kódu hľadajúc postupy pre činnosť typickú pre vírusy.Takto možno odhaliť aj dosiaľ neznáme vírusy. Zatiaľ čo zástancov tejto analýzy tešila možnosť detekcie neznámych vírusov, odporcovia sa obávali zvýšeného počtu falošných poplachov. Dnešná heuristická analýza je natoľko prepracovaná, že výskyt falošného poplachu je skôr náhodou. 
Heuristika môže byť:
Falošné poplachy.
Za falošný poplach označujeme situáciu, keď antivírus deteguje vírus aj keď v skutočnosti o žiadny nejde. Okolnosti, ktoré môžu viesť k falošným poplachom a zároveň k znehodnoteniu celého antivírusu:
Príklady antivírusových systémov.
Medzi známe antivírusové programy patria ESET, Avast!, AVG, Norton, Kaspersky, McAfee, Panda, Ad-Aware, Dr.Web, Avira, Comodo Trendmicro, BitDefender, Microsoft Security Essentials, G Data a iné.

</doc>
<doc id="31006" url="https://sk.wikipedia.org/wiki?curid=31006" title="Spam">
Spam

Spam "je nevyžiadaná a hromadne rozosielaná správa" prakticky rovnakého obsahu. Ide o zneužívanie elektronickej komunikácie, najmä e-mailu. Zväčša je používaný ako reklama, hoci za krátku históriu elektronickej komunikácie bol spam použitý aj z iných dôvodov. Existuje veľa rôznych médií, ktoré sú spamermi zneužívané. Môže to byť napríklad spomínaný e-mail, instantné zasielanie správ (napríklad ICQ), skupiny Usenet, krátke textové správy,…
Rozlišujeme dva druhy spamu – prvý je poslanie správy do množstva diskusných skupín (tzv. fórum) Tieto správy sú väčšinou zamerané na distribúciu pornografického materiálu, resp. na propagáciu určitých produktov, napr. z oblasti farmácie. Správa väčšinou nemá žiaden súvis s témou diskusnej skupiny. Je zameraný na ľudí, ktorí často čítajú správy, ale neposkytujú svoje emailové adresy.
Druhý typ je emailový spam, zaslaný konkrétnemu človeku priamo na jeho emailovú adresu. Tieto adresy sa získavajú často prehľadávaním diskusných skupín alebo prehľadávaním webových stránok. Emailové adresy získavajú internetové roboty prehľadávaním stránok. Ďalším spôsobom ako získavajú adresy je vyplnenie formulára ponúkajúceho na prvý pohľad zaujímavú protihodnotu. Existujú špecializované firmy alebo jedinci, ktorí vytvárajú databázy adries a tie následne predávajú.
Pretože množstvo diskusných skupín je dnes moderovaných a prevázkovateľ limituje prevádzku, pokúšajú sa spammeri dostať cez automatizované nástroje do čo najväčšieho počtu takýchto diskusných skupín. Na zabránenie masového prístupu sa v súčasnosti používa systém CAPTCHA.
Pôvod (etymológia) termínu.
Názov pochádza zo značky amerických konzerv lanšmítu, ktorá sa vyrába od 30. rokov dodnes (v súčasnosti ale výrobca trvá na písaní veľkými písmenami – SPAM). Počas 2. svetovej vojny a po nej bola veľmi rozšírená, stále je o niečo menej obľúbená vo Veľkej Británii. Objavila sa v záverečnom skeči 25. dielu seriálu "Monty Pythonov lietajúci cirkus" (z roku 1970), kde takmer všetky položky jedálneho lístka obsahujú SPAM lanšmít. Kým čašníčka číta jedálny lístok zaplnený SPAMom, zbor Vikingov prehlušuje ich konverzáciu s piesňou opakujúcou „SPAM, SPAM, SPAM…“, odtiaľ vzniklo "SPAMovanie" dialógu.
História.
Označenie bolo najprv prijaté pri praktikách mnohonásobného rozosielania tej istej správy do Usenetu, ale neskôr sa význam posunul pre zneužívanie skupín k šíreniu rôznych neprípadných textov a priamo reklamy. Zachoval sa i potom, čo sa ťažisko takýchto aktivít presunulo k e-mailu.
E-mailový spam.
E-mailový spam je posielanie nevyžiadaných e-mailových správ, často s komerčným obsahom, veľkým množstvám príjemcov. Tiež sa používa skratka UBE (unsolicited bulk email), alebo UCE (unsolicited commercial email).
Spam posielaný e-mailom začal byť problémom od polovice 90. rokov, keď bol Internet otvorený verejnosti. Od tej doby jeho množstvo exponenciálne rastie a dnes tvorí od 80% do 85% všetkých e-mailov na svete.
Tlak na postavenie spamu mimo zákon bol v niektorých krajinách úspešný, v iných nie. Toto spameri využívajú – často presúvajú svoje aktivity do krajín, kde sa nedostanú do problémov zo zákonmi.
V súčasnosti je spam stále viac posielaný cez "zombie siete", siete počítačových vírusov (počítačových červov) – napadnutých domácich alebo firemných osobných počítačov po celom svete. Množstvo moderných počítačových červov inštaluje "zadné vrátka" (backdoor), ktoré umožňujú spammerovi prístup k počítaču. Zároveň je známe, že autori malware, spameri a phisheri sa učia jeden od druhého a pravdepodobne tvoria rôzne formy spolupráce.
E-mail je extrémne lacne masové médium a profesionálni spameri svoje procesy do detailov automatizovali. Z toho dôvodu môže byť spamovanie veľmi ziskové napriek tomu, že inak by pomer množstva poslaných e-mailov k reakciám bol považovaný za extrémne nízky.
Ochrana.
Ochrana proti spamu je komplikovaná. Problém je v tom, že neexistuje ostrá hranica medzi spamom a užitočnými emailami a neexistujú príznaky, ktoré by jednoznačne indikovali, že ide o spam. Následkom toho nie je možné vytvoriť prostriedok, ktorý by na sto percent likvidoval spam a na sto percent prepúšťal ostatné emaily. Existujú však celkom jednoduché opatrenia, ktoré umožnia minimalizovať množstvo spamov v emailovej schránke.
Sofistikovanejšie antispamové programy využívajú pri rozhodovaní štatistické vyhodnocovanie. Zjednodušene povedané, vyhodnocujú výskyt „podozrivých“ slov v správe, napríklad nasledujúcim spôsobom:
Rozhodovacie kritérium je potom už jednoduché: ak je súčet bodov väčší ako napr. 150, správa je klasifikovaná ako spam. Účinnosť tohto postupu je prekvapujúco dobrá a dokáže zachytiť väčšinu spamov bez toho, aby blokoval užitočné správy.

</doc>
<doc id="31007" url="https://sk.wikipedia.org/wiki?curid=31007" title="Počítačový červ">
Počítačový červ

Počítačový červ je program so škodlivým kódom, ktorý napáda hostiteľský počítač, využíva jeho prepojenie cez sieť s ďalšími počítačmi a prostredníctvom nich sa šíri ďalej.
Je podtriedou počítačového vírusu. Červ nepotrebuje na svoje šírenie hostiteľský program. Obsahuje totiž rutiny, resp. podprogramy ktoré zabezpečujú jeho kopírovanie a ďalšie šírenie, čo je ich obrovská výhoda. Nebezpečné sú najmä vďaka svojej schopnosti replikácie vo veľkých objemoch. Najrozšírenejším typom vírusov sú práve červy a to z dôvodu ich vysokej infekčnosti.
Typy.
Jedným z kritérií na rozlišovanie typov počítačových červov je podľa povahy šírenia a typu útoku:
História.
Dňa 2.11.1988 bol internetom rozšírený prvý počítačový červ, ktorého autorom bol Robert Tappan Morris. Jediným cieľom tohto červa bolo šírenie sa, no aj napriek tomu bol jeho výsledný efekt zdrvujúci. Následkom jeho zlého naprogramovania bolo to, že červ napádal aj napadnuté počítače. Morrisov červ tak ako prvý v praxi predviedol, aké možnosti poskytuje internet ako médium šírenia. Odozvou na neho, bolo vytvorenie koordinačného centra CERT (Computer Emergency Response Team), ktoré sa zaoberá bezpečnosťou internetu. R.T. Morris bol ako autor červa odsúdený na 3 roky podmienečne, 400 hodín verejnoprospešných prác a musel zaplatiť pokutu vo výške 10 000USD (približne 6864 €).
Činnosť červa.
Opis sieťového červa.
Jeho obvyklou súčasťou je program, ktorý na infikovanom stroji aktívne a úplne automaticky vyhľadáva ďalšie systémy, ktoré sú vhodné na napadnutie. Keď takýto počítač (resp. server) nájde, červ spustí svoju infekčnú rutinu a prenesie sa na nový server, pričom na pôvodnom stroji zostáva ďalej a skúša vyhľadať ďalší napadnuteľný systém. Tento cyklus sa opakuje aj na novo napadnutom stroji. 
Modelový príklad činnosti sieťového červa.
Na zvýšenie svojej efektivity, býva zväčša vytvorený zoznam "infikovateľných" počítačov. Tieto zoznamy môžu mať desaťtisíce konkrétnych IPv4 adries / mailových adries.
Pre zväčšenie infekčnosti dnešné červy používajú distribuovaný zoznam infikovateľných počítačov. Tj., prvý vírus je odoslaný s kompletným zoznamom a pri nasledujúcich infekciách ho delí na menšie časti pre dcérske vírusy.
Napr. je možné zoznam rozdeliť na polovicu, pričom jednu polovicu si ponechá pôvodný vírus, druhú potomok. Toto sa znova opakuje s ďalšou generáciou. Môže sa však stať, že vírus v niektorom z prvých štádií natrafí na neinfikovateľný počítač a tak sa výrazne spomalí šírenie. V budúcnosti sa pravdepodobne objavia matematicky zložitejšie vírusy, zefektívňujúce túto metódu.
Takéto počiatočné podmienky je možné získať skenovaním potenciálnych cieľov. Náhodné skenovanie však začína upadať spolu s úpadkom počtu dosiaľ neinfikovaných počítačov. To sa dá zredukovať použitím permutačného skenovania. Pri šírení sú potom geneticky silnejšie vírusy kombinujúce viacerých spôsobov infekcie. Taký červ sa nazýva multimode worm. Príkladom je červ Nimda, ktorý sa bol schopný šíriť e-mailom, ale aj web servermi.
V prípade tvorby botnetu sa na prvé šírenie často používajú červy, typ mass mailer. Umiestnením "zadných vrát" (backdoor), je možné neskôr prevziať nad daným PC kontrolu a vykonávať ďalšie škodlivé aktivity, ako DDoS útok.
Šírenie všeobecne.
S výnimkou vírusov šíriacich sa s využitím nejakej chyby napr. e-mailových klientov (tzv. mass mailer), červ sa nemôže šíriť bez toho, aby ho používateľ predtým nespustil. Červy typu mass mailer sa primárne šíria v prílohách e-mailov. Iné červy a vírusy sa môžu šíriť prostredníctvom programov, ktoré používateľ stiahne z Internetu alebo zo zavírených diskov či diskiet.
Na podobné šírenia sú náchylné všetky komunikačné aplikácie. Napr. je možné vidieť vírusy šíriace sa cez Skype.
Detekcia.
Detekcia červov nebýva zložitá, keďže zvyčajne nepoužívajú techniky na ochranu pred antivírusovým softvérom. 
Zabránenie šíreniu podobných vírusov zvyčajne spočíva v opravení chýb v softvéri, pomocou ktorých sa vírus šíril.Výnimkou sú červy využívajúce zvedavosť a nevzdelanosť používateľov PC, ako napr. ILOVEYOU.

</doc>
<doc id="31008" url="https://sk.wikipedia.org/wiki?curid=31008" title="Ladislav Ťažký">
Ladislav Ťažký

Ladislav Ťažký (* 19. september 1924, Čierny Balog† 20. január 2011, Bratislava) bol slovenský prozaik, publicista, dramatik a scenárista.
Životopis.
Narodil sa v slovenskej rodine lesného robotníka. Vzdelanie získaval v Čiernom Balogu a v roku 1940 získal odborné vzdelanie vo Vojenskom zemepisnom ústave ako kartograf. V rokoch 1938 – 1940 pracoval ako lesný robotník, neskôr na stavbe cesty Brezno – Čierny Balog – Detva. R. 1940 – 1945 žiak Vojenského zemepisného ústavu, vojak mapár.
Počas druhej svetovej vojny zaujal jednoznačný vlastenecký a protifašistický postoj. V roku 1943 bol odvelený na východný front ako mapár. Z tohto prostredia pochádza aj významná časť jeho tvorby. R. 1944 bol Nemcami zajatý a internovaný v Rumunsku. Z internačného tábora ušiel a opätovne bol chytený v Maďarsku, väznený v Sátoraljaújhely a v Košiciach a prevezený do zajateckého tábora XVII. A. Kaisersteinbruch v Burgenlande v Rakúsku.
Po vojne pracoval krátko ako technický kreslič v Košiciach, v rokoch 1946 – 1948 bol sociálnym referentom na ONV v Brezne. V rokoch 1948 – 1952 študoval na Vysokej škole politických a hospodárskych vied v Prahe a v rokoch 1952 – 1958 pracovník na oddelení kultúry ÚV KSS v Bratislave. V rokoch 1959 – 1962 vedecký ašpirant Inštitútu spoločenských vied pri ÚV KSČ v Prahe (CSc.). Istý čas sa venoval vlastnej tvorbe, v rokoch 1967 – 1968 pracoval v redakcii denníka Smena.
Za román "Amenmária, samí dobrí vojaci" a novelistický triptych "Dunajské hroby, Divý Adam" a "Hriešnica žaluje tmu" dostal v roku 1968 štátnu cenu. Vladimír Mináč o diele "Amenmária" poznamenal: "Skúsenosť, buď pozdravená, ľudská skúsenosť, skrz ktorú podáva ruku človek človeku ponad hory a rieky a soľné púšte, ale aj ponad stáročia, pošliapané zástavy a hromady zabitých... Chvíľa, v ktorej sa človek plní skúsenosťou tak, že ju musí vysloviť, je chvíľou zrodenia". Podľa Vladimíra Petríka sa v rámci dobovej tvorby umelecky najnespornejšie hodnoty viažu na diela Ťažkého a Jašíka ("Amenmáriu" porovnáva s dielom "Mŕtvi nespievajú"). Spája ich lyrickosť, baladické podoby ľudovej slovesnosti a modernosť.
Za verejne prezentované postoje, v ktorých ostro odsúdil vpád vojsk Varšavskej zmluvy do Československa v roku 1968 a následne odmietal čistky vo verejnom živote, bol v roku 1970 vylúčený z KSS a zo Zväzu slovenských spisovateľov a od roku 1970 mal zákaz publikovať. Neskôr bol pridelený pracovať v Ústredí ľudovej umeleckej výroby (ÚĽUV).
Od roku 1979 pracoval v rôznych podnikoch a za pomoci Slovenského literárneho fondu (SLF) sa venoval aj tvorbe. Počas normalizačného obdobia bol pod policajným dohľadom, napriek tomu sa stretával aj s predstaviteľom obrodného procesu z roku 1968 Alexandrom Dubčekom.
Po vzniku samostatnej Slovenskej republiky v roku 1993, mu bola ponúknutá kandidatúra na prezidenta SR, čo však odmietol. Od roku 1990 bol čestný predseda Spolku slovenských spisovateľov, člen Predsedníctva Matice slovenskej a predseda Prezídia Matice slovenskej. Funkciu predsedu neprijal, hoci bol do nej už zvolený. Bol aj externý poradca prezidenta Slovenskej republiky.
Až do smrti žil v Bratislave a bol literárne a publicisticky činný. Angažoval sa v organizácii "Korene" a "Slovakia plus" ako podpredseda. V roku 2004 mu Univerzita Konštantína Filozofa v Nitre udelila čestný doktorát Dr.h.c. a prezident Slovenskej republiky mu prepožičal Rad Ľudovíta Štúra. Pochovaný je na cintoríne v obci Veľký Klíž, časť Klížske Hradište, okres Partizánske.
Pocta.
V roku 1994 zorganizoval Spolok slovenských spisovateľov a Fakulta humanitných vied VŠPg v Nitre vedecký seminár "Život a dielo L. Ťažkého", z ktorého vznikla rovnomenná publikácia. V zborníku dielo Ťažkého analyzujú Viliam Obert, Vincent Šabík, Vladimír Petrík, Július Noge, Alexander Matuška, Viera Žemberová, Ivan Sulík, Jozef Bob, Pavol Plutko, Kristína Krnová, Ján Kopál, Ján Števček, Ondrej Marušiak, Ema Krošláková, Pavol Hudík, Emil Lehuta, Jana Borguľová, pričom knihu zostavil Andrej Červenák. 
V roku 2024 si jeho storočnicu pripomenula Matica slovenská, konkrétne Kulturologicko-filozofický odbor Matice slovenskej v spolupráci so Spolkom slovenských spisovateľov, SZPB a Spoločnosťou Ladislava Novomeského (podujatia sa zúčastnili spisovatelia Jozef Leikert, Peter Rašla, filantrop Gabriel Rehák, syn Peter Ťažký a vedenie Matice slovenskej). Na podujatí zaznela citácia z knihy "Testament svedomia", o tom, že Ladislav Ťažký bol približne 10 minút zvoleným predsedom Matice slovenskej. Túto funkciu však v zapätí odmietol prijať. O samotnej Matici a tejto udalosti sa vyjadril nasledovne:
„"Matica je nadstranícka, ale aj tak si myslím, že by mala mať zastúpenie v parlamente Slovenskej republiky alebo by mala byť prizývaná so svojim poradným hlasom. ... Matica aj za nespontánne podpory má takú váhu v slovenskej politike, s ktorou treba vážne počítať. ... Nevidím v tom nič zlého, že Matica nie je tým, čím bola kedysi. Matica predsa pracuje a vyvíja kultúrnu a politickú činnosť v čase, keď už mám svoj štát. ... 10 minút som bol riadne zvoleným predsedom Matice slovenskej. Na prvom zasadnutí výboru po odvolaní Vladimíra Mináča, Imrich Sedlák a Mišo Kováč predniesli návrh na predsedu a podpredsedu Matice. Ja som mal byť predsedom ako záštita a Viliam Gruska, dobrý organizátor, jej podpredsedom. Kým sa stihol spamätať, dali hlasovať a ja som sa stal predsedom. Po chvíli som povedal, že funkciu neprijímam... ako dôvodom som uviedol, že by po Vladimírovi Mináčovi nemal byť predsedom spisovateľov." "Necítil som sa byť tým pravým po Štefanovi Moysesovi a ďalších velikánoch". "Možno to bola moja skromnosť alebo plnenie sľubu, ktorý som si dal v novembri 1989, že žiadnu funkciu neprijmem a že do žiadnej politickej strany nevstúpim. Sám som navrhol... už vychváleného... Viliama Grusku."“ 
Tvorba.
Do literatúry vstúpil v polovici 50. rokov časopisecky publikovanými fejtónmi a poviedkami. Knižne debutoval roku 1962 zbierkami poviedok "Vojenský zbeh" a "Hosť majstra čerta", neskôr písal i novely a najmä romány. Pokračovateľ realistickej tradície, ktorú ozvláštňuje využitím asociatívnej metódy a baladickosťou blízkou ľudovej slovesnosti. Jeho prínos spočíva i v novom prístupe k vojnovej téme a jej odpatetizovaní, odheroizovaní a odpolitizovaní. Najčastejším námetom jeho diel sa stáva druhá svetová vojna a Slovenské národné povstanie, pričom do svojich diel vkladá i mnoho autentických a autobiografických prvkov. Okrem prozaickej tvorby sa venoval i písaniu filmových scenárov, divadelných hier, cestopisov a publicistických textov, ale tiež literatúre pre mládež. Podľa jeho scenára nakrútil v roku 1968 režisér Juraj Jakubisko filmový triptych "Zbehovia, Pútnici, Dominika".

</doc>
<doc id="31009" url="https://sk.wikipedia.org/wiki?curid=31009" title="Kubánska raketová kríza">
Kubánska raketová kríza

Kubánska raketová kríza (iné názvy kubánska kríza, karibská kríza) bola medzinárodná konfrontácia medzi Spojenými štátmi a Sovietskym zväzom v roku 1962, ktorá vznikla v dôsledku rozmiestnenia sovietskych jadrových rakiet na Kube. Ide o jednu z podstatných kapitol studenej vojny. Rakety boli na Kubu umiestnené za účelom ochrany ostrova pred prípadnými útokmi zo strany USA. Sovietsky zväz ich prítomnosť odôvodnil ako protiopatrenie za umiestnenie amerických rakiet v Turecku a Taliansku. Kubánska kríza sa považuje za moment, keď sa studená vojna dostala najbližšie k vyústeniu do jadrovej vojny. 
Kríza začala 14. októbra 1962 odhalením sovietskych raketových základní na ostrove americkým prieskumným lietadlom Lockheed U-2. O dva dni neskôr bol o tejto skutočnosti informovaný prezident USA John F. Kennedy, ktorý v reakcii na to 22. októbra oznámil spustenie námornej blokády Kuby s cieľom zabrániť dopraveniu ďalších rakiet na ostrov a dosiahnuť stiahnutie jadrových rakiet a bombardérov z tohto územia. To sa aj podarilo, pretože sovietske plavidlá sa na hranici kontrolovanej zóny skutočne zastavili a 28. októbra prvý tajomník ÚV KSSZ Nikita Chruščov nariadil odstránenie rakiet z Kuby. Spojené štáty sa zaviazali, že nenapadnú Kubu a stiahnu svoje rakety stredného doletu z Turecka, pričom taktické jadrové bomby B61 tam zostávajú dodnes. Námornú blokádu Kuby udržiavali do 20. novembra 1962, kedy ju prezident Kennedy po stiahnutí všetkých sovietskych útočných rakiet a bombardérov z ostrova definitívne odvolal. Ďalším významným dôsledkom tejto krízy bolo zavedenie ďalekopisnej horúcej linky Moskva – Washington v roku 1963. 
Začiatky.
Udalosti vedúce k vypuknutiu karibskej krízy sa začali odohrávať už v roku 1952, kedy sa k moci na Kube dostal bývalý prezident Fulgencio Batista. Takmer okamžite sa vytvorila opozícia proti jeho vláde – sformovala sa do Hnutia mládeže storočia (Hnutie 26. júla) do ktorého čela sa postavil mladý ľavicovo orientovaný právnik Fidel Castro, ktorý za vyvíjanie opozičnej činnosti (ale predovšetkým za zorganizovanie ozbrojeného útoku na kasárne Moncada 26. júla 1953) bol aj vo väzení. Castro neskôr odišiel do mexického exilu, odkiaľ v roku 1957 začal organizovať partizánsku vojnu proti ostrovnému režimu.
V roku 1959 povstalci zvíťazili a dočasným prezidentom sa stal Manuel Urrutia. Fidel Castro zaujal pozíciu veliteľa ozbrojených síl. Tam ale nevydržal dlho – už 17. februára 1959 bol Castro menovaný za predsedu novej reorganizovanej vlády. Nová vláda od začiatku bezvýhradne podporovala najchudobnejších obyvateľov. Jedným z prvých rozhodnutí bolo zvýšenie najnižších miezd a zníženie cien liekov, elektriny a pod. Od začiatku vo vláde vzrastal vplyv komunistickej strany – v októbri 1959 dokonca Castro ostro zasiahol proti pravicovým odporcom komunistickej strany (napr. jeden z dôstojníkov, Hubert Matos, bol odsúdený na dvadsať rokov väzenia za svoju kritiku strany).
Hlavným dôvodom Castrových zásahov proti nesúhlasným postojom však nebola priama sympatia s komunistami – Castro sa skôr obával spojenia vnútornej opozície s exilovými organizáciami, ktorých aktivita výrazne narastala. Castrova vláda medzitým stále viac zasahovala do súkromného sektoru hospodárstva (napr. uvalila vysokú daň na ťažbu ropy) – tieto opatrenia sa kubánskych firiem výrazne nedotkli, dotkli sa však amerických firiem, ktoré sčasti podnikali na Kube.
Spojené štáty sa ihneď rozhodli pre odvetné opatrenia a začali blokovať obchod s Kubou. Nebolo to príliš šťastné riešenie – odštartovali tým totiž kubánsky príklon k Sovietskemu zväzu a priradili im tak úlohu v bipolárnom rozdelení sveta. V priebehu roku 1960 začala sovietska podpora Kuby. V apríli 1960 ukončili Spojené štáty americké všetku svoju pomoc Kube a o mesiac neskôr nadviazala Havana oficiálne diplomatické a obchodné vzťahy s Moskvou. Kuba zároveň prestala dodávať cukor do Spojených štátov a skončila tak svoju úlohu „cukorničky“. Sovietsky zväz potom začal masívne podporovať Kubu. Poskytol jej úver vo výške sto miliónov amerických dolárov určený predovšetkým na nákup zbraní. Obe veľmoci potvrdili začiatok nových sporov posilnením svojich vojenských pozícií – v novembri 1960 napríklad Spojené štáty posilnili všetko svoje vojsko v oblasti Antíl.
Ďalším krokom obrany proti akémukoľvek americkému vplyvu bolo znárodňovanie kubánskych podnikov, čo zrejme utvrdilo Američanov v odhodlaní zničiť Castrov režim. Definitívne sa to potvrdilo 19. októbra 1960, kedy Spojené štáty z Havany odvolali svojho veľvyslanca a úplne zablokovali vývoz amerického tovaru na Kubu. Všetkými týmito opatreniami však len prehlbovali vzťahy Moskva – Havana, a posilňovali pozíciu Kuby ako predsunutej hliadky ZSSR na západnej pologuli. Táto úloha Kuby bola potvrdená, keď 3. januára 1961 došlo k prerušeniu diplomatických vzťahov medzi Havanou a Washingtonom – Spojené štáty svojou reakciou na kubánsku agrárnu reformu prakticky vohnali Castra do náručia Sovietskeho zväzu. Fakt, že jediná obrana proti politike USA vedie cez ZSSR, priviedol Castra k akceptovaniu komunizmu, hoci sám nebol vyznávačom marxizmu-leninizmu a s kubánskymi komunistami mal nejeden konflikt.
Útok na Kubu.
Po tomto Castrovom rozhodnutí o znárodnení začali Spojené štáty organizovať tajné operácie a opatrenia proti havanskej vláde – okrem iného začali s podporou kubánskeho exilového hnutia. Opatrenia vyústili 16. apríla 1961 do invázie v Zálive svíň – pri ktorej sa na Kube vylodili skupiny Američanmi vycvičených a vyzbrojených kubánskych exulantov. Pôvodne malo pri invázii dôjsť aj k ich priamej americkej vojenskej podpore, ale rozhorčená reakcia svetovej verejnosti donútila prezidenta Johna Fitzgeralda Kennedyho svoje rozhodnutie stiahnuť. Castrove milície tak Američanmi podporovanú inváziu ľahko porazili a Castro pokračoval v transformovaní Kuby na štát komunistického typu. To aj urobil založením Zjednotenia revolučných organizácií (ORI), ktoré spojovalo dovtedy samostatné politické subjekty (Hnutie 26. júla, Ľudovú socialistickú stranu a Direktórium 13. marca) a neskôr sa premenovalo na Komunistickú stranu Kuby.
Ešte pred týmto útokom, 13. marca 1961, americká vláda vyhlásila otvorený dištanc od latinskoamerických diktatúr (aj keď inak boli Spojené štáty voči nim lojálnym diktatúram v Latinskej Amerike zväčša veľmi ústretové a štedré).
Napriek všetkým nezhodám kubánski činitelia, predovšetkým Ernesto „Che“ Guevara a Fidel Castro, niekoľkokrát naznačili možnosť uvoľnenia väzieb so sovietskym blokom a ochotu „rozmraziť“ vzťahy medzi Havanou a Washingtonom. Kennedyho vláda ale na tieto náznaky nereagovala a posunula tak Kubu opäť bližšie k Sovietskemu zväzu. Začiatkom roka 1962 sa Castro dokonca demonštratívne prihlásil k ideológii marxizmu-leninizmu – čím však stratil podporu niektorých juhoamerických štátov a na januárovom zjazde OAS (Organizácia amerických štátov) bola z nej Kuba v podstate vypovedaná ako nástroj komunistického bloku. O niekoľko dní neskôr, 3. februára, uvalili Spojené štáty embargo na všetok obchod s Kubou, onedlho bola Kuba dokonca vylúčená z Hospodárskej a sociálnej rady OAS a iných združení a rád OAS (navyše bola ustanovená komisia, ktorej úlohou bol dozor nad dodržiavaním všetkých sankcií voči Kube). Spojené štáty sa začali intenzívnejšie vyzbrojovať (zo siláckych rečí Nikitu Sergejeviča Chruščova totiž Kennedy nadobudol dojem, že Sovietsky zväz je oveľa silnejší, než v skutočnosti bol).
Rozmiestnenie sovietskych rakiet.
Medzitým sa v Moskve zrodila operácia Anadyr, ktorej náplňou bol projekt vybudovania sovietskych základní na Kube – plán bol myslený ako odpoveď na rozmiestnenie amerických striel Jupiter v Turecku a Taliansku. Počas jari 1962 sa o operácii definitívne rozhodlo a v máji na Kubu vyrazila sovietska delegácia, ktorej úlohou bolo vyjednať súhlas od kubánskej vlády. Súhlas dostala bez váhania, jednohlasne a v júni už Chruščov potvrdzoval zostavu veliteľského zboru pre operáciu. Na Kubu bola zároveň vyslaná ďalšia sovietska delegácia, ktorá s Havanou uzatvorila sovietsko-kubánsku vojenskú zmluvu.
Od 12. júla sa začal presun vojenského materiálu a personálu na Kubu. Vtedy zlyhala americká rozviedka – Washington totiž o dianí na Kube dostal informácie až koncom augusta. Prvé varovanie, ako reakciu na tieto informácie, dostala Moskva 4. septembra 1962, zároveň Spojené štáty povolali do akcie 150 tisíc záložných vojakov. Na varovanie Chruščov odpovedal vyhlásením, že na Kube žiadne sovietske rakety neumiestnia – vtedy už ale rakety na Kube boli.
O necelý mesiac neskôr založil John F. Kennedy, na základe pozorovaní prieskumných lietadiel, zvláštnu skupinu CIA pre Kubu. V rovnakom čase sa uskutočňovalo zasadanie Valného zhromaždenia OSN, na ktorom kubánsky prezident Osvaldo Dorticos Torrado reagoval na kritiku militarizácie vyhlásením, že krajina iba reaguje na hrozbu vonkajšej agresie.
Medzitým, 8. a 16. septembra, dopravili Sovieti na Kubu dve zásielky kompletných rakiet typu R-12 s doletom vyše 2000 km a začali s výstavbou štartovacích síl pre tieto rakety. Celkovo bolo na Kube vybudovaných 9 takýchto raketových pozícií, 6 pre dovezené R-12 (v oblastiach "San Cristobal" a "Sagua la Grande") a 3 pre plánované R-14 s doletom 4500 km (v oblastiach "Guanajay" a "Remedios").
Dňa 16. októbra 1962, prezident Kennedy dostal snímky sovietskych základní na Kube – okamžite zvolal schôdzku s poradcami, na ktorej sa riešila otázka možného zásahu, prípadne jeho charakteru a možných rizík. O dva dni neskôr mal John F. Kennedy k dispozícii ďalšie zábery Kuby – celkom zreteľne sa z nich dal rozpoznať rýchly postup sovietskych prác. Podľa vedeckej analýzy nové ozbrojovanie „ostrova slobody“ ohrozovalo celých 80 miliónov Američanov. Znova, tentoraz naliehavejšie, diskutoval americký prezident so svojimi poradcami o možnostiach obrany proti takému druhu ohrozenia a sovietskych reakciách na tieto opatrenia. Ešte v ten deň, o 17. hodine, sa Kennedy stretol so sovietskym ministrom zahraničia Andrejom Andrejevičom Gromykom. Na stretnutí Gromyko vzniesol požiadavku, aby Spojené štáty prestali ohrozovať Kubu a zároveň konštatoval, že Sovietsky zväz Kube iba pomáha s modernizáciou poľnohospodárstva a poskytuje jej len malé množstvo obranných zbraní. O raketách sa na stretnutí nerozprávali (Gromyko o nich rozprávať pochopiteľne nezačal a udivený prezident Kennedy nakoniec tiež nie).
Námorná blokáda a vyhrotenie.
Spojené štáty sa nakoniec, cez všetky dohady, rozhodli reagovať na ohrozenie námornou blokádou Kuby – bolo rozhodnuté, že to bude iba čisto vojenská blokáda a Spojené štáty budú útočiť len v prípade zlyhania tohto opatrenia. Hoci podľa medzinárodného práva je blokáda dôvodom na začatie vojny, Kennedyho vláde to neprekážalo a myslela si, že obyčajná blokáda nevyprovokuje Sovietsky zväz k vojne. Prvé vojenské opatrenia sa začali 22. októbra 1962 na poludnie. V ten istý deň o 19:00 vystúpil Kennedy v televízii a rozhlase – vo svojom prejave vysvetľoval občanom nasledujúcu akciu, ktorá sa začala 24. októbra o 10:00. Predchádzajúci deň sa Rada OAS uzniesla na ukončení dodávky zbraní na Kubu. Zároveň začali kubánske jednotky obliehať Guantánamo a v krajinách Varšavskej zmluvy sa začala mobilizácia. Predpoludním 23. októbra dorazila do Washingtonu odpoveď na chystanú blokádu: Moskva sa v nej (celkom pochopiteľne) postavila proti akcii Spojených štátov a označila ju za ohrozenie svetového mieru, zasahovania do cudzích záležitostí a pod.
Po začatí blokády sa sovietske lode zastavili na hranici blokády (niektoré sa obrátili na návrat), tankery podľa dohody mohli prejsť. Sovietsky zväz však vyslal do oblasti (z Murmanska) v tajnosti aj eskadru ponoriek "B-59", "B-4", "B-36" a "B-130" (trieda Foxtrot/objekt 641) vyzbrojených torpédami s taktickými jadrovými hlavicami (o sile 15 kt TNT), schopné potopiť značnú časť americkej flotily. Sovietska strana nikdy nevysvetlila, aký bol jej zámer. Ponorky oficiálne plávali ako eskorta hladinových plavidiel, ale predpokladá sa, že atómové zbrane mali použiť v prípade amerického vylodenia na Kube. Sami velitelia ponoriek však nemali jasné inštrukcie ako majú taktické jadrové zbrane použiť. Ponorky síce Američania postupne odhalili, ale o ich výzbroji vôbec netušili. Ponorky udržiavali rádiový kľud a neboli informované o aktuálnej situácii v oblasti. Američania navyše vyslali jednotku torpédoborcov, ktorá na nich zhadzovala cvičné hlbinné nálože, aby ich prinútila vynoriť sa. Sovieti netušili, že ich bombardujú cvičnými náložami a Američania netušili, že Sovieti môžu v prípade ohrozenia použiť torpéda s taktickými jadrovými zbraňami. Nutné je tiež poznamenať, že podmienky na ponorkách prispôsobených na plavbu v arktických vodách boli v Karibiku veľmi ťažké, námorníci v nich trpeli. Američania však napokon prinútili ponorky "B-36" a "B-130" k vynoreniu. Tie sa spojili s veliteľstvom a dostali rozkaz odplávať späť. Spojenie sa však nepodarilo nadviazať s vedúcou ponorkou "B-59" a ponorkou "B-4". Kritická však bola situácia na ponorke "B-59", ktorá 27. októbra 1962 klesla pri úniku hlboko na to, aby mohla rádiovo komunikovať. Dieslovo-elektrickej ponorke sa však postupne takmer vybili batérie a navyše došlo k poruche klimatizácie. Situácia na palube bola kritická, vnútri vládla vysoká teplota a námorníci strácali vedomie. Veliteľ ponorky kapitán Valentin Savickij, v presvedčení že sa začal ozbrojený konflikt, nariadil nabiť torpédo T-4 s jadrovou zbraňou. Na jej použitie však potreboval súhlas svojich kolegov. Bol to politický zástupca veliteľa ponorky kapitán Semion Maslennikov a veliteľ 69. brigády ponoriek a služobne najstarší dôstojník na palube kapitán Vasilij Archipov. Práve Archipov však presvedčil kapitána ponorky aby sa pred použitím torpéda vynoril a zistil situáciu. Pri vynorení najprv spozorovali, že Američania v skutočnosti nevysielajú nepriateľské signály. Následne sa ponorka spojila s veliteľstvom a dostala rozkaz na návrat na základňu. Incident ponorky "B-59" 27. októbra 1962 bol jedným z momentov, kedy bolo ľudstvo v priebehu studenej vojny najbližšie jadrovej vojne.
Jediná zo sovietskych ponoriek, ktorá splnila svoju misiu a doplávala v utajení do kubánskeho prístavu bola "B-4" „Čeľabinskij komsomolec“. Na území Kuby však naďalej prebiehala kompletizácia už dovezených raketových systémov. V Severnej Amerike sa začali preventívne opatrenia (otváranie krytov, poplašné cvičenia a iné, zároveň sa začala veľká nákupná horúčka). Vláda Spojených štátov zvažovala aj embargo na dovoz ropy na ostrov a takisto začala nacvičovať v Západnom Berlíne (obávala sa, aby sa konflikt nepreniesol i tam).
O dva dni neskôr Chruščov prvý raz uznal existenciu rakiet na Kube a takisto prvý raz naznačil možnosť kompromisu. O deň neskôr vzniesol ako základnú požiadavku stiahnutie amerických rakiet z Turecka a Talianska. Ten istý deň, teda 27. októbra, bolo nad Kubou zostrelené americké prieskumné lietadlo Lockheed U-2 s majorom "Rudolfom Andersonom", ktorý zahynul a stal sa tak nakoniec jedinou obeťou konfliktu. To malo za následok ďalší rozhorčený list adresovaný Nikitovi Chruščovovi, v ktorom sa Kennedy rozčuľoval nad zostrelením lietadla a pokračujúcou výstavbou sovietskych základní na Kube. V liste Kennedy definitívne vyhlásil, že jeho snaha o mierové riešenie končí a dal Sovietskemu zväzu jasné ultimátum, v ktorom žiadal stiahnutie sovietskych rakiet do 48 hodín. Zároveň uviedol, že ak sa tak stane, Spojené štáty upustia od blokády Kuby a budú garantovať jej bezpečnosť.
Koniec krízy.
Chruščov odpovedal 28. októbra dopoludnia – jeho odpoveď bola šokujúca pre Kubu a úľavou pre zvyšok sveta: Chruščov súhlasil so stiahnutím útočných zbraní z Kuby. Hneď ďalší deň boli nariadené demontážne práce. Pre Kubu to bolo čiastočná zrada zo strany Sovietov, keďže rozhodnutia o rozriešení krízy urobili výhradne Kennedy a Chruščov a určitým otázkam kubánskeho záujmu, ako napr. status Guantánama, sa nevenovala pozornosť. Toto spôsobilo naštrbenie kubánsko-sovietskych vzťahov na mnohé roky. Na druhej strane, Kuba bola aj naďalej chránená pred americkou inváziou.
Týmto súhlasom sa studená vojna stala znova studenou vojnou a hrozba jadrovej katastrofy bola odložená na neurčito. Napriek zdĺhavým rokovaniam o presných podmienkach stiahnutia útočných zbraní – spor nastal okolo určovania obranných a útočných zbraní (dotýkal sa predovšetkým lietadiel Iliušin); najväčším problémom bolo ale Castrove odmietnutie kontroly odsunu sovietskych zbraní. Fidel Castro sa totiž (celkom oprávnene) cítil oklamaný a vyradený z rokovania a neupokojil ho ani príchod Anastasa Ivanoviča Mikojana, ktorý mal za úlohu vysvetliť mu všetky dôvody vynechania kubánskej vlády z rokovania (ako hlavné dôvody uviedol nedostatok času a argument, že v prípade útoku jadrovou zbraňou by Kuba nebola len poškodená ako svetová veľmoc, ale rovno by zmizla z mapy sveta).
V čase, keď Mikojan upokojoval rozčúleného Castra, bol v New Yorku námestník sovietskeho ministra zahraničia Vasilij Vasilievič Kuznecov, ktorý tu rokoval o presnej podobe sovietsko-americkej dohody. Napriek americkej rezervovanosti voči pôvodným sľubom, vyjednal Kuznecov stiahnutie amerických rakiet z Turecka.
Blokáda Kuby bola definitívne odvolaná 20. novembra 1962 po splnení Kennedyho požiadaviek. Sovietsky zväz súhlasil i s kontrolou demilitarizácie, avšak rokovanie o tomto kroku elegantne prehodil na Kubu, čoby suverénny štát. Rokovania síce ešte pokračovali, Chruščov s Kennedym si vymenili niekoľko ďalších listov (tie sa však týkali skôr budúcnosti vzťahov s Kubou než krízy), ale karibská kríza pomaly utíchala, aj napriek tomu, že písomne potvrdil americké záväzky voči Kube až Henry Kissinger v roku 1970.
Po skončení krízy bola nainštalovaná tzv. telefónna „horúca linka“ medzi Moskvou a Washingtonom, ktorá symbolizovala snahu predchádzať ďalším konfliktom.
Médiá.
V roku 2000 natočil režisér Roger Donaldson film "13 dní", ktorý dokumentuje atmosféru a pozadie krízy.

</doc>
<doc id="31010" url="https://sk.wikipedia.org/wiki?curid=31010" title="Antivírus">
Antivírus



</doc>
<doc id="31014" url="https://sk.wikipedia.org/wiki?curid=31014" title="Hviezdoslavovo námestie (Bratislava)">
Hviezdoslavovo námestie (Bratislava)

Hviezdoslavovo námestie je námestie v Bratislave v mestskej časti Staré Mesto. Je pomenované podľa slovenského básnika Pavla Országha Hviezdoslava (1849 – 1921)
Je jedným z najznámejších námestí v Bratislave. V minulosti malo rôzne názvy: koniec 18. st.1840 a 18611899 "Promenade(platz)", 18401852 "Theaterplatz", 18521861 "Radetzkyplatz", 18991920 "Kossuth Lajos-Platz"/"Kossuth Lajos-tér", 19211930 "Palackého sady".
Nachádza sa na ľavom brehu Dunaja, medzi Mostom SNP a Slovenským národným divadlom.
Dejiny.
Hviezdoslavovo námestie prešlo koncom 20. storočia výraznou rekonštrukciou, pričom sa jeho vzhľad výrazne zmenil. Pred rekonštrukciou pripomínalo skôr malý mestský park s množstvom zelene, v súčasnosti má charakter mestského korza.
Vzhľad námestia.
Námestie je predovšetkým pešia zóna s množstvom zelene, v centrálnej časti námestia sa nachádza pódium určené na kultúrne podujatia a stredom námestia prechádza pozdĺžna fontána. V blízkosti Slovenského národného divadla sa nachádza socha Pavla Országha Hviezdoslava v nadživotnej veľkosti. V posledných rokoch za pod vzhľad námestia negatívne podpísali bezpečnostné opatrenia veľvyslanectva Spojených štátov amerických, ktoré znehodnocujú vzhľad námestia a pôsobia rušivo na obyvateľov.
Významné objekty na námestí.
Na námestí sa nachádza viacero významných budov a objektov. Pravdepodobne najvýznamnejším objektom je historická budova Slovenského národného divadla, ktorá ohraničuje námestie z východnej strany. Napravo od divadla sa nachádza zrekonštruovaný, historický hotel komplex Radisson SAS Carlton. Hotel Carlton je neodmysliteľnou súčasťou bratislavského starého mesta. Na južnej strane námestia sa ďalej nachádza veľvyslanectvo Spojených štátov amerických a Nemeckej spolkovej republiky. Na severnej strane námestia sa nachádza veľké množstvo reštaurácií a barov.

</doc>
<doc id="31016" url="https://sk.wikipedia.org/wiki?curid=31016" title="Psychokinéza">
Psychokinéza

Psychokinéza (skratka PK) alebo telekinéza je v oblasti parapsychológie pohybovanie hmotnými predmetmi pomocou mentálneho vplyvu bez fyzického kontaktu. 
Pokusy.
Pokusy s psychokinézou sú založené na pozorovaní osoby, ktorá deklaruje svoju schopnosť sústredením vôle vyvolať psychokinetický jav a pozorovaním (meraním) prostredia, v ktorom a na ktoré pôsobí. Sleduje sa výkonnosť a najmä vierohodnosť javu (vylúčenie skrytého pôsobenia iného známeho fyzikálneho princípu, ktorý by mohol pozorovanú psychokinetickú manifestáciu vyvolať). Po dôslednom vylúčení podvodníkov doteraz ostáva isté množstvo nevysvetlených prejavov, ktoré sú do skupiny PK zaradené. 
Podstata a princíp.
Princíp a podstata psychokinézy zatiaľ nie je jednoznačne známa či dokázaná. Sú rôzne ambiciózne pokusy vysvetliť tieto javy magneticky, elektricky, pomocou fluida (ktorého podstata väčšinou nie je známa). Jediné rozhranie, na ktorom sa zatiaľ experimentátori spoľahlivo môžu zhodnúť, je však sústredená predstava daného javu na strane človeka a potom samotný jav na strane druhej (ak nastane). Pokusy o vysvetlenie princípu medzi týmito dvoma rozhraniami je vo verejne dostupnej literatúre veľmi rozpačité.
Prejavy.
Prejavy psychokinézy boli pozorované nielen v blízkosti človeka, ktorí sústredením vôle jav vyvolal, ale aj na väčšie vzdialenosti, z čoho by sa dalo usúdiť, že v oblasti PK priestor nehrá rolu.
Príklady prejavov PK:
Dejiny.
Medzi historicky najznámejšie psychokinetické manifestácie patria napríklad biblické Ježišovo chodenie po vode, nasýtenie tisícov ľudí pár chlebmi. Z Indie sú známe levitácie jogínov. A.D.Neale opisuje vo svojich zápiskoch z pobytu v komunite tibetských mníchov tréningy, pri ktorých mladí mnísi súťažili, kto vysuší v mráze vonku na svojom tele za noc viac mokrých plachiet, starších mníchov, ktorí dali prednosť meditácii vo výške niekoľkých metrov nad zemou, či špeciálnych mníchov-poslov, ktorí dokázali v drsnej prírode tibetského pohoria v hlbokom sústredení prekonať desiatky kilometrov skokmi s dĺžkou desiatok metrov.
PSI-wheel.
Základným cvičebným nástrojom je takzvaný psi wheel.

</doc>
<doc id="31017" url="https://sk.wikipedia.org/wiki?curid=31017" title="Hlavné námestie">
Hlavné námestie

Hlavné námestie je námestie:

</doc>
<doc id="31018" url="https://sk.wikipedia.org/wiki?curid=31018" title="Hlavné námestie (Bratislava)">
Hlavné námestie (Bratislava)

Hlavné námestie je námestie v Bratislave v mestskej časti Staré Mesto.. Je centrálnym námestím tejto mestskej časti a jedným z najznámejších bratislavských námestí. 
Poloha.
Hlavné námestie sa nachádza v strede historického centra Bratislavy. Má takmer štvorcový pôdorys.
Na severe hraničí s Františkánskym námestím. Ústia doňho ulice Kostolná, Radničná, Rybárska brána, Zelená a Sedlárska. Zo severovýchodu je ohraničené Starou radnicou, zo zvyšných strán prevažne palácmi. 
História.
Jednou z teórií je, že v 12. storočí mala Bratislava jedno veľké centrálne námestie, ktoré sa neskoršou výstavbou rozdelilo na dve samostatné námestia (dnešné Františkánske a Hlavné námestie). Prvý záznam o pomenovaní Hlavného námestia je z roku 1373, keď sa nazývalo "Forum," teda Trh. Tento názov sa v rôznych podobách ("Marcht, Ring)" zachoval až do 18. storočia Bolo teda miestom, kde sa usporadúvali trhy, zábavy, verejné popravy aj korunovačné pochody. V roku 1572 bola na námestí postavená Maximiliánova fontána, ktorá vyriešila problém s nedostatkom pitnej vody. Jeho dnešné pomenovanie sa spomína v listine z roku 1783 v nemeckej podobe "Hauptplatz." Následne sa jeho názov zmenil s každým novým režimom - v roku 1850 bolo nazvané na počesť cisára Františka Jozefa I. "Franz Joseph Platz," po vzniku Prvej česko-slovenskej republiky ho pomenovali "Masarykovo námestie" a počas Slovenského štátu "Hitlerovo námestie." Po vojne sa nakrátko vrátilo k predvojnovému pomenovaniu, až kým ho v roku 1953 nepremenovali na "Námestie 4. apríla" podľa dátumu oslobodenia mesta Červenou armádou. Po Nežnej revolúcii sa rozhodlo o navrátení historického názvu. Odvtedy prešlo dvakrát rekonštrukciou - v deväťdesiatych rokoch z neho odstránili zeleň a vydláždili ho kamennou dlažbou, čím sa snažili námestiu vrátiť stredoveký charakter. Takisto na ňom boli umiestnené dve sochy vojakov, pri ktorých sa s obľubou fotia turisti. Dlažba bola v rokoch 2005 - 2006 vymenená, odvtedy zostáva námestie bez väčšej zmeny. 
Významné objekty.
Hlavné námestie je mimoriadne bohaté na historické a kultúrne pamiatky, nachádza sa tu niekoľko palácov. Najvýznamnejším objektom námestia je historická budova Stará radnica, v jednotlivých objektoch sídli veľvyslanectvo Japonska, Grécka a Francúzska. 
Stojí tu Budova Eskontnej banky, Paluďaiov palác, Aponiho palác tvoriaci časť Starej radnice, Miestodržiteľský palác a Kutscherfeldov palác.
Súčasnosť.
Na hlavnom námestí sa od konca 20. storočia každoročne konajú koncerty pri príležitosti silvestrovských osláv a iné kultúrne podujatia, vianočné a veľkonočné a iné trhy.

</doc>
<doc id="31019" url="https://sk.wikipedia.org/wiki?curid=31019" title="Radar">
Radar

Radar (z angl. radio detection and ranging) alebo rádiolokátor je zariadenie, ktoré vysiela elektromagnetické vlny a následne sníma ich odraz od objektu, schopného tieto vlny odrážať. V súčasnosti radary využívajú elektromagnetické žiarenie najmä z mikrovlnnej oblasti.
Informácia z radaru.
Informácia, ktorá sa dá z odrazených radarových vĺn zistiť závisí od ich spracovania a použitého typu radaru. Principiálne však vieme zistiť:
 formula_1
kde: "c0" je rýchlosť svetla v danom prostredí, "R" je vzdialenosť a "t" je meraný čas.
Dejiny.
Princíp odrazu elektromagnetických vĺn od kovových predmetov bol objavený v roku 1886 Heinrichom Hertzom. Prvé pokusy zameriavania objektov pomocou radaru sú zaznamenané z roku 1904 technikom zaoberajúcim sa vysokofrekvenčným žiarením, Christianom Hülsmeyerom. Ten si svoj telemobilskop schopný vyslať sekvenciu vĺn a následne merať ich odrazenú zložku, nechal 30. apríla 1904 patentovať.
V roku 1935 prezentovali anglickí vedci Robert Watson-Watt a Arnold Wilkins svoju technickú správu o zameriavaní lietadiel pomocou radaru. Na svoj demonštračný pokus použili BBC vysielač v Daventry a vyslali impulz s vlnovou dĺžkou 49 metrov. Mobilný prijímač, vybavený na tú dobu moderným katódovým osciloskopom skutočne zachytil odraz tejto vlny od lietadla, ktoré lietalo nad pokusným stanovišťom. Toto zariadenie bolo schopné zachytiť lietadlo až do vzdialenosti 13 kilometrov.
Po tomto pokuse sa začal masívny výskum radarovej techniky so silnými investíciami.
Významným impulzom v rozvoji radarovej techniky bola druhá svetová vojna. Výskumu a aplikácii radaru sa intenzívne venovali Spojené kráľovstvo, Nemecko, USA a Japonsko. S nasadením radových systémov sa rozvíjali len s malým časovým odstupom aj oblasti detekcie a rušenia radarových signálov.
Poznámka.
Ako ku každej zbrani bola vyvinutá protizbraň, aj proti radaru bola vyvinutá technológia, pomocou ktorej sa stalo lietadlo radarom nezachytiteľné. Táto technológia sa nazýva "stealth" (angl. skrytý, utajený). Jej princíp spočíva po prvé v takom tvare lietadla, ktorý odrazí radarové vlny do prostredia mimo radaru, takže radar, ktorý tieto vlny vyslal ich nezachytí späť. Druhou ochranou bola aplikácia špeciálneho náteru pohlcujúceho žiarenie v mikrovlnnej oblasti.
Povrch prvých lietadiel "stealth" sa skladal z rovných plôch, ktorých spoje tvorili ostré hrany bez oblín (typicky F117). Pri prácach konštruktéri uprednostňovali hranaté tvary nie preto, že by lepšie pohlcovali či odrážali rádiové žiarenie, ale preto, aby dokázali jednoduchšie spočítať ich povrchovo odrazové vlastnosti (písal sa rok 1977). Dnešné lietadlá využívajúce technológiu Stealth sa vrátili k oblým tvarom, ktoré je dnes už možné prepočítať bod po bode (napr F22). 
Treťou súčasťou technológie "stealth" je elektronický systém, ktorý obsahuje detektor radarového signálu a počítač s detailným modelom samotného lietadla. Ak systém zachytí radarový signál, začne ho sledovať a merať a podľa neho natáčať lietadlo vždy do takého smeru, aby bol odraz radarových vĺn nazad do radaru minimálny, v ideálnom prípade, aby sa vlny od rovných plôch lietadla úplne odrazili a stratili v priestore.

</doc>
<doc id="31020" url="https://sk.wikipedia.org/wiki?curid=31020" title="Primaciálne námestie">
Primaciálne námestie

Primaciálne námestie (často nesprávne nazývané "Primacionálne námestie") je námestie Bratislave v mestskej časti Staré Mesto. Je jedným z najznámejších bratislavských námestí.
Nachádza sa zhruba medzi Námestím SNP a Hlavným námestím.
Významné budovy.
Námestie je ohraničené tromi významnými budovami, a to Starou radnicou, Primaciálnym palácom (sídlom primátora hlavného mesta Bratislavy) a budovou Magistrátu mesta Bratislavy (Novou radnicou).

</doc>
<doc id="31021" url="https://sk.wikipedia.org/wiki?curid=31021" title="Prímerie">
Prímerie

Prímerie je dohoda súperiacich strán, štátov, alebo jednotlivcov o vzájomnom neútočení. Počas vojny sa väčšinou uzatvára k presnému termínu resp. dátumu a často na konkrétne ohraničené obdobie.

</doc>
<doc id="31022" url="https://sk.wikipedia.org/wiki?curid=31022" title="Suezský prieplav">
Suezský prieplav

Suezský prieplav ( "Kaná as-suwajs") je dôležitý námorný prieplav medzi Stredozemným a Červeným morom. Nachádza sa na severovýchodnom území Egypta medzi kontinentálnou Afrikou a Sinajským polostrovom v Suezskej šiji. Z veľkej časti je umelo vybudovaný. V roku 2001 prešlo kanálom približne 6 % svetového tovaru prepravovaného po mori.
Význam.
Je neobyčajne významný pre námornú dopravu, pretože umožňuje lodiam preplávať zo Stredozemného do Červeného mora bez oboplávania Afriky. V čase, kedy nebol, alebo nefungoval, sa tovar zvyčajne dopravoval buď na lodiach okolo mysu Dobrej nádeje, alebo sa na pobreží Stredozemného mora vyložil a k červenomorskému pobrežiu sa dopravil po súši (a naopak). Kanál je rozdelený na dve časti (severnú a južnú) Veľkým horkým jazerom. Je jedným z hlavných zdrojov egyptských príjmov.
Dáta.
Je prekopaný na úrovni morskej hladiny a zásobovaný vodou z Nílu. Nie sú v ňom žiadne vzdúvadlá, lebo nie sú potrebné. Popri ňom vedie železnica, pod ním jeden cestný tunel.
Dejiny stavby kanála.
Suezský kanál nie je prvým prieplavom umožňujúcim plavbu medzi Červeným a Stredozemným morom. Predchodca Suezského kanála vznikol už v 13. storočí pred Kr., keď Egypťania prepojili Červené more a deltu Nílu. Nebolo to však príliš životaschopné riešenie – delta Nílu je neustále zanášaná sedimentmi: trasa schodných ciest aj hĺbka severnej časti cesty sa stále menili a bolo dosť obťažné tade preplávať. Prieplav časom zanikol (pravdepodobne najneskôr v 8. stor. pred Kr.)
Ďalší vážny pokus o vybudovanie kanála spájajúceho Červené a Stredozemné more prišiel až v 19. storočí. Stavbu plánoval a v rokoch 1859 – 1869 aj riadil francúzsky inžinier Ferdinand de Lesseps. V roku 1875 sa stalo najväčším akcionárom Suez Canal Company, spoločnosti, ktorá prieplav postavila, Spojené kráľovstvo. V roku 1888 bolo územie kanála vyhlásené za neutrálnu zónu a bol zaručený voľný prejazd všetkým krajinám v čase mieru a vojny.
Dejiny kanála.
Suezský prieplav otvorili pre dopravu 17. novembra 1869. To malo obrovský pozitívny efekt na zámorský obchod a prenikanie Európanov do Afriky. V roku 1875 predal Ismáil Paša územie okolo kanála Spojenému kráľovstvu a v roku 1888 Konštantínopolská zmluva vyhlásila Suezský kanál za neutrálne územie pod správou Spojeného kráľovstva. Anglo-egyptská zmluva z roku 1936 potvrdila dohľad Spojeného kráľovstva nad prieplavom. V roku 1951 ju Egypt vypovedal a Spojené kráľovstvo potom súhlasilo, že sa od neho stiahne (1954). Prezident Gamál Násir potom kanál znárodnil, čo viedlo k tzv. suezskej kríze, počas ktorej sa okolie prieplavu stalo dejiskom bojov medzi Egyptom a izraelsko-britsko-francúzskou koalíciou. Následkom toho kanál uzavreli (1956-1957). Počas šesťdennej vojny (1967) sa stal Suezský prieplav hranicou medzi Egyptom a Izraelom okupovaným Sinajom, čo malo za následok ďalšie uzavretie prieplavu. Prieplav nebol po vojne otvorený a zostal uzatvorený až do roku 1975. V roku 1973 sa stala oblasť okolo kanála dejiskom urputných bojov medzi Izraelom a Egyptom (Jomkipurská vojna), kedy najprv egyptská armáda prekonala prieplav a vpadla na Sinaj, aby bola potom zastavená a izraelská armáda sama prekročila prieplav a vpadla do Egypta.

</doc>
<doc id="31023" url="https://sk.wikipedia.org/wiki?curid=31023" title="Mojsej Uhrín">
Mojsej Uhrín

Mojsej Uhrín alebo Mojžiš Uhorský (* asi 983 – † 26. júl 1043) je jeden z prvých slovenských svätcov. Je uctievaný najmä u gréckokatolíkov a pravoslávnych.
Prepodobný Mojsej Uhrín pochádzal síce z východného Slovenska, ale pôsobil na Kyjevskej Rusi na dvore kniežaťa - svätého Borisa. Keď knieža Boris zahynul v boji so Svätoplukom (Svjatopolkom), Mojsej sa vrátil do Kyjeva a usiloval sa o jeho zvrhnutie. Napokon sa podarilo kniežaťu Jaroslavovi Múdremu Svätopluka vyhnať do Poľska. Keď bol však za pomoci poľského panovníka Boleslava Chrabrého Svätopluk v roku 1018 dosadený na trón, nechal Mojseja uväzniť. 
Podľa legendy sa Mojsej v Poľsku zapáčil významnej žene z bližšieho okruhu Boleslava Chrabrého, ktorá sa za neho chcela vydať. On to však odmietol, pretože chcel stráviť svoj život v mníšstve. 
Jeho ostatky sa dodnes nachádzajú v blízkych peščerách (jaskyniach - katakombách) svätého Antona v Kyjevsko-pečerskej lavre.

</doc>
<doc id="31024" url="https://sk.wikipedia.org/wiki?curid=31024" title="Svätí košickí mučeníci">
Svätí košickí mučeníci



</doc>
<doc id="31025" url="https://sk.wikipedia.org/wiki?curid=31025" title="Marek Križin">
Marek Križin

Svätý Marek Križin (, , ) (* 1589, Križevci – † 7. september 1619, Košice) bol rímskokatolícky kňaz, ostrihomský kanonik. Je jedným z troch košických mučeníkov, spolu s Melicharom Grodeckim a Štefanom Pongrácom.
Životopis.
Narodil sa v rodine dôstojníka v chorvátskom meste Križevci (severovýchodne od Záhrebu) okolo roku 1589 ako Marko Stjepan Krizin.
Marek bol bystré dieťa, preto sa mu rodičia snažili poskytnúť, čo najlepšie vzdelanie. V roku 1600 poslali syna do Viedne na jezuitské gymnázium. Stredoškolské štúdium ukončil v roku 1607.
Rodičia chceli mať z neho dôstojníka. On si však vybral povolanie kňaza. V štúdiu pokračoval na jezuitskej univerzite v Štajerskom Hradci (Graz), kde študoval filozofiu. V roku 1610 získal titul magistra filozofie. Po odporúčaní rakúskeho provinciála jezuitov P. Juraja Rummera pokračoval od roku 1611 v štúdiu teológie v Ríme na Nemecko-uhorskom kolégiu ("Collegium Germanicium-Hungaricium"), ktoré založil v roku 1522 zakladateľ jezuitskej rehole Ignác z Loyoly. V septembri 1615 ho vysvätili za kňaza. Krátko nato zložil doktorské skúšky.
Po štúdiu teológie ho ostrihomský arcibiskup Peter Pázmaň v roku 1616 vymenoval za profesora kapitulnej školy v Trnave a neskôr za ostrihomského kanonika. O dva roky sa stal komárňanským archidiakonom a správcom bývalého benediktínskeho opátstva v Krásnej nad Hornádom. Popri spravovaní majetku vykonával aj duchovnú službu v opátstve, ale aj v neďalekých Košiciach. 4. apríla 1619 požiadal o uvoľnenie z funkcie správcu opátstva, keďže spravovanie majetku mu bolo cudzie. V júli 1619 odišiel s jezuitským misionárom Štefanom Pongrácom do Humenného, kde sa zúčastnil duchovných cvičení pod vedením jezuitského kazateľa P. Dobokaya. 
V noci zo 6. na 7. septembra 1619 bol umučený spolu so Štefanom Pongrácom a Melicharom Grodeckim potom, čo sa odmietol vzdať katolíckej viery.
Jeho ostatky sa dostali v roku 1635 do Trnavy, kde boli do roku 1905 v uršulínskom kostole sv. Anny. Pri príležitosti blahorečenia bola časť jeho ostatkov poslaná do Ríma, lebka bola prenesená do ostrihomskej katedrály a časť bola prenesená do záhrebskej katedrály a do Križevca, jeho rodiska. 
Cirkevný proces blahorečenia košických mučeníkov začal krátko po ich smrti, za blahoslavených ich však vyhlásil až 15. januára 1905 pápež Pius X. Za svätých boli vyhlásení pápežom Jánom Pavlom II. dňa 2. júla 1995 na košickom letisku.

</doc>
<doc id="31026" url="https://sk.wikipedia.org/wiki?curid=31026" title="Štefan Pongrác">
Štefan Pongrác

Svätý Štefan Pongrác (tiež ako "Pongrácz de Szentmiklós et Óvár") (* 1582, Vințu de Jos (dnešné Rumunsko) – † 7. september 1619, Košice) bol rímskokatolícky kňaz, jezuita. Je jedným z troch košických mučeníkov, spolu s Markom Križinom a Melicharom Grodeckim.
Životopis.
Narodil sa v roku 1583 v obci Alvinc pri meste Alba Iulia v Sedmohradsku. Jeho predkovia pochádzali zo sedmohradskej vetvy šľachtického rodu Pongrácovcov ("Pongrácz", "Pankrác"), ktorí sa v 13. storočí usadili v Liptove. Štefan Pongrác pochádzal zo sedmohradskej vetvy tohto rodu.
Študoval na jezuitskom kolégium v Kluži ( dnešné Rumunsko). V roku 1602 vstúpil Štefan Pongrác do noviciátu jezuitskej rehole v Brne, kde 11. júla zložil prvé rehoľné sľuby. Neskôr študoval filozofiu v Prahe a v Ľubľani, rétoriku v Klagenfurte a teológiu v Štajerskom Hradci (Grazi). Teológiu absolvoval v roku 1615 v Štajerskom Hradci (Graz). Po ukončení štúdia v roku 1615 bol vysvätený za kňaza. Pongrác odchádza do Humenného, kde založil jezuitské kolégium, ktoré aj riadil. Zároveň tu pôsobil ako maďarský kazateľ.
O tri roky na to bol vyslaný provinciálom rádu do Košíc po žiadosti cisárskeho kapitána Košíc, generála Ondreja Dóczyho, o stálu misiu jezuitov. V meste v tom čase pôsobil kalvínsky kazateľ Alvinczy. Po Pongrácovom príchode nedáva Alvinczy protestantizmu v meste veľa nádejí.
Po duchovných cvičeniach v Humennom v roku 1619 odchádza Pongrác do Šariša ku kráľovskému radcovi Žigmundovi Péchymu. Tu sa dozvedel o Rákociho pochode na Košice, kam sa okamžite vrátil.
V noci zo 6. na 7. septembra 1619 bol umučený spolu s Markom Križinom a Melicharom Grodeckim potom, čo sa odmietol vzdať katolíckej viery.
Jeho ostatky sa dostali v roku 1635 do Trnavy, kde boli do roku 1905 v uršulínskom kostole sv. Anny. Pri príležitosti blahorečenia bola časť jeho ostatkov poslaná do Ríma, lebka a časť kostí bola prenesená do jezuitského kostola v Trnave.
Cirkevný proces blahorečenia košických mučeníkov začal krátko po ich smrti, za blahoslavených ich však vyhlásil až 15. januára 1905 pápež Pius X. Za svätých boli vyhlásení pápežom Jánom Pavlom II. dňa 2. júla 1995 na košickom letisku.

</doc>
<doc id="31027" url="https://sk.wikipedia.org/wiki?curid=31027" title="Melichar Grodecki">
Melichar Grodecki

Svätý Melichar Grodecki () (* 1584, Tešín (Cieszyn) (dnešné Poľsko) – † 7. september 1619, Košice) bol rímskokatolícky kňaz, jezuita. Je jedným z troch košických mučeníkov, spolu s Markom Križinom a Štefanom Pongrácom.
Životopis.
Narodil sa okolo roku 1584 v sliezskom Tešíne v šľachtickej rodine. Z rodiny Grodzieckych pochádza viacero cirkevných hodnostárov. Melicharov strýko Ján bol od roku 1582 biskupom v Olomouci a založil jezuitské kolégium v Brne. Biskupov mladší brat Václav bol prepoštom. Ďalší Melicharov príbuzný P. Stanislav Grodziecki bol rektorom krakovského kolégia Spoločnosti Ježišovej. Melicharovým príbuzným bol aj svätý Ján Sarkander, umučený v Olomouci 17. marca 1620.
Stredoškolské vzdelanie získal na jezuitskom kolégiu vo Viedni. 23. mája 1603 vstúpil do jezuitského noviciátu v Brne. 22. mája 1605 zložil rehoľný sľub.
Istý čas ostáva v Brne kde vyučuje v nižších triedach tamojšieho kolégia. Neskôr odchádza študovať rétoriku do Jindřichovho Hradca. Od roku 1608 študoval v Prahe filozofiu. Po ukončení štúdia v roku 1610 vyučoval gramatiku na kolégiu v Kladsku (Kłodzko). V roku 1614 bol vysvätený za kňaza. Pôsobil ako riaditeľ výchovného ústavu sv. Václava (ubytovňa pre chudobných študentov) v Prahe, súčasne bol duchovným správcom pražskej farnosti Kopaniny. Keď sa na začiatku tridsaťročnej vojny v roku 1618 ujali v Čechách vlády protestanti, vypovedali jezuitov. Melichar Grodecki preto opúšťa Čechy a prichádza do Košíc, kde začal pôsobiť spolu so Štefanom Pongrácom.
V noci zo 6. na 7. septembra 1619 bol umučený spolu s Markom Križinom a Štefanom Pongrácom potom, čo sa odmietol vzdať katolíckej viery.
Jeho ostatky sa dostali v roku 1635 do Trnavy, kde boli do roku 1905 v uršulínskom kostole sv. Anny. Pri príležitosti blahorečenia bola časť jeho ostatkov poslaná do Ríma, lebka a časť kostí bola prenesená do jezuitského kostola v Trnave a časť bola prenesená do novopostavenej kaplnky v kostole sv. Magdalény v jeho rodnom Tešíne, ktorá mu bola zasvätená.
Cirkevný proces blahorečenia košických mučeníkov začal krátko po ich smrti, za blahoslavených ich však vyhlásil až 15. januára 1905 pápež Pius X. Za svätých boli vyhlásení pápežom Jánom Pavlom II. dňa 2. júla 1995 na košickom letisku.
Zdroj.
 

</doc>
<doc id="31028" url="https://sk.wikipedia.org/wiki?curid=31028" title="His">
His

His môže byť:
HIS je skratka pre:

</doc>
<doc id="31029" url="https://sk.wikipedia.org/wiki?curid=31029" title="Svätý Melichar Grodecki">
Svätý Melichar Grodecki



</doc>
<doc id="31031" url="https://sk.wikipedia.org/wiki?curid=31031" title="Svätý Štefan Pongrác">
Svätý Štefan Pongrác



</doc>
<doc id="31032" url="https://sk.wikipedia.org/wiki?curid=31032" title="Svätý Marek Križin">
Svätý Marek Križin



</doc>
<doc id="31040" url="https://sk.wikipedia.org/wiki?curid=31040" title="Enola Gay">
Enola Gay

Enola Gay je prezývka amerického bombardéra Boeing B-29 Superfortress (model B-29-45-MO, výrobné číslo 44-86292, trupové číslo 82) v špeciálnej úprave Silverplate, pomenovaného po Enole Gay Tibbetsovej, matke pilota a veliteľa lietadla, plukovníka Paula W. Tibbetsa. Lietadlo vyrobili v továrni firmy Glenn L. Martin Company na vojenskom letisku Offutt Field v Bellevue v Nebraske. Ešte na montážnej linke si ho 9. mája 1945 osobne vybral plukovník Tibbets, veliteľ 509. zmiešanej skupiny. Dňa 18. mája bolo odovzdané Armádnym vzdušným silám Spojených štátov a pridelené 393. bombardovacej letke 509. zmiešanej skupiny. Bombardér prevzala posádka, ktorej velil kapitán Robert A. Lewis, a 14. júna s ním odletela z Omahy na základňu 509. skupiny, ktorou bolo armádne vojenské letisko Wendover v Utahu. Dňa 6. augusta 1945, počas záverečnej fázy druhej svetovej vojny, sa bombardér "Enola Gay" stal prvým lietadlom, ktoré zhodilo atómovú bombu v boji. Bomba s krycím názvom „Little Boy“ bola zvrhnutá na mesto Hirošima v Japonsku a zničila približne tri štvrtiny mesta. "Enola Gay" letela aj 9. augusta na druhý jadrový útok na Japonsko v úlohe prieskumného lietadla pre primárny cieľ Kokura. Mraky a dym nad primárnym cieľom však spôsobili, že namiesto neho bol bombardovaný sekundárny cieľ, mesto Nagasaki. 
Po vojne sa bombardér vrátil do Spojených štátov, kde lietal z armádneho vojenského letiska Roswell v Novom Mexiku. V máji 1946 priletel na ostrov Kwajalein k jadrovým testom v Tichomorí v rámci operácie Crossroads, ale na skúšobné zhodenie bomby na atol Bikini ho nakoniec nevybrali. Neskôr v tom istom roku ho previezli do Smithsonian Institution a mnoho rokov strávil na leteckých základniach, kde bol vystavený poveternostným vplyvom a lovcom suvenírov, než ho v roku 1961 rozobrali a uskladnili v Smithsonovom zariadení v Suitlande v štáte Maryland.
V 80. rokoch 20. storočia sa skupiny veteránov zapojili do výzvy, aby Smithsonian lietadlo vystavil, čo viedlo k ostrej diskusii o vystavovaní bombardéra bez náležitého historického kontextu. Kokpit a predná časť lietadla boli v roku 1995 pri príležitosti 50. výročia bombardovania Hirošimy a Nagasaki vystavené v National Air and Space Museum v parku National Mall blízko centra Washingtonu, D. C. a vyvolali kontroverziu. Od roku 2003 je celý zreštaurovaný B-29 "Enola Gay" vystavený v Steven F. Udvar-Hazy Center, ktoré je pobočkou National Air and Space Museum. Posledný preživší člen posádky z náletu na Hirošimu, Theodore Van Kirk, zomrel 28. júla 2014 vo veku 93 rokov.
Posádky.
Bombardovanie Hirošimy.
Posádku lietadla "Enola Gay" tvorilo pri nálete na Hirošimu 6. augusta 1945 12 mužov. Posádku tvorili:
Hviezdičky označujú regulárnych členov posádky lietadla "Enola Gay".
O veliteľovi misie Parsonsovi sa hovorilo: "„Nikto nie je viac zodpovedný za to, aby sa táto bomba dostala z laboratória do podoby použiteľnej pre bojové operácie, ako kapitán Parsons, vďaka svojej genialite v oblasti munície.“"
Bombardovanie Nagasaki.
K náletu na Nagasaki 9. augusta 1945 letela "Enola Gay" s posádkou B-10, ktorá bola zvyčajne pridelená lietadlu "Up An’ Atom":

</doc>
<doc id="31041" url="https://sk.wikipedia.org/wiki?curid=31041" title="Františkánske námestie (Bratislava)">
Františkánske námestie (Bratislava)

Františkánske námestie je námestie v Bratislave v mestskej časti Staré Mesto.. Nachádza sa vedľa Hlavného námestia. V období socializmu – do 1. apríla 1991 malo názov Dibrovo námestie.
Významné objekty.
Na námestí sa nachádza významný Františkánsky kostol a kláštor, postavený na konci 13. storočia.
Nachádza sa tu aj fontána so ženou s krčahom. Fontána, pôvodne studňa vybudovaná po požiari mesta, pochádza z roku 1592, socha z roku 1804. Oba roky sú uvedené na tabuliach na fontáne. Na podstavci sochy sú dve ťažko čitateľné nápisové tabule z červeného mramoru - staršia zo zadnej strany, novšia z prednej. Text na staršej tabuli (1592) znie: "S. P. Q . POSONIEN OB LV // CTIFICAM CCCXX AEDIV // ANNO MDXC INTRA // VRBIS MOENIA ET EXTRA // INCENDIO CONFLAGRA // TARVM CLADEM HVIC // SECLO SOLATII ET // POSTERITATI PERFV // GII AC MEMORIAE // ERGO HOC MONV // MENTVM POSVIT // MDXCII". Tento text uvádza (s drobnými odchýlkami) aj Matej Bel vo svojom diele Notitia vo zväzku týkajúcom sa Bratislavy. Text na novšej tabuli (1804) znie: "CIVIUM . HOSPITUMQVE . COMODO . // CURA . SENATUS . L . R . Q . // CIVITATIS . POSONIENSIS . // AQUAE . DUCTULACUQUE . REFECTO . // CONTRACTUM . AB . ANNO . MDXCII . // QUO . ESSE . COEPERAM . // MUTAVI . TRISTEM . MELIORE . // CULTU . SQUALOREM . // MDCCCIV . // HAEREDITARII . AUSTRIAE . // IMPERII . ANNO . I . INEUNTE .". Na bočných stranách podstavca sú erby - po ľavici ženy je erb mesta vo forme srdcového štítu na prsiach cisárskeho orla ovenčeného reťazou Rádu Zlatého rúna, po pravici ženy je erb cisára Rudolfa II., rovnako ovenčený reťazou Rádu.

</doc>
<doc id="31043" url="https://sk.wikipedia.org/wiki?curid=31043" title="Automotive-HIS">
Automotive-HIS

HIS (z nem. Herstellerinitiative Software) je združenie týchto výrobcov automobilov:
Združenie vzniklo z potreby automobilových výrobcov štandardizovať parametre komponentov od svojich dodávateľov, definovať spoločné komunikačné rozhrania medzi subsystémami v automobile a stanoviť spoločný súbor požiadaviek na kvalitu samotných komponentov ako i na kvalitu procesov pre ich vývoj. Tým sa pre dodávateľov má zredukovať a štandardizovať súbor spolčných požiadaviek na zariadenie. Dôvodom tohoto kroku bola nutnosť znížiť náklady na vývoj komponentov a skrátiť čas ich vývoja. Časť definícií, týkajúcich sa spoločnej štruktúry softvéru bola presunutá do zodpovednosti projektu AUTOSAR. HIS ďalej pracuje na štandardizácii procesov pre kontrolu dodávateľov a ich podpory v zdokonaľovaní vývoja. HIS konzorcium sa dohodlo napríklad o spoločnom postupe pri auditovaní dodávateľa na základe normy ISO 15504, čím sa dodávateľovi zjednodušil život z hľadiska počtu auditov (predstavme si dodávateľa, ktorému príde audit od troch zákazníkov, každý trvá približne 3-5 dní. To predstavuje pomerne veľké náklady najmä na ľudské zdroje. V prípade, že sa štandardizované výsledky auditov budú medzi automobilkami aspoň čiastočne uznávať, pri každom ďalšom audite sa dá zredukovať potrebný čas na 1 deň na projekt a zákazníka).
Oblasti HIS-štandardizácie:
Ďalšou aktivitou konzorcia HIS je úprava normy ISO 15504 (prezývaná SPICE) na súbor požiadaviek šitých špeciálne na mieru automobilového priemyslu. Projekt dostal názov Automotive-SPICE.
HIS prevzalo štandard MISRA, platný pre akýkoľvek vývoj softvéru pre vnorené systémy a vytriedilo z neho súbor požiadaviek pre oblasť automobilového priemyslu.

</doc>
<doc id="31044" url="https://sk.wikipedia.org/wiki?curid=31044" title="Jogín">
Jogín



</doc>
<doc id="31046" url="https://sk.wikipedia.org/wiki?curid=31046" title="Útoky z 11. septembra">
Útoky z 11. septembra



</doc>
<doc id="31048" url="https://sk.wikipedia.org/wiki?curid=31048" title="Trójsky kôň">
Trójsky kôň

Trójsky kôň môže byť:

</doc>
<doc id="31049" url="https://sk.wikipedia.org/wiki?curid=31049" title="Offene Systeme und deren Schnittstellen für die Elektronik in Kraftfahrzeugen">
Offene Systeme und deren Schnittstellen für die Elektronik in Kraftfahrzeugen

Offene Systeme und deren Schnittstellen für die Elektronik im Kraftfahrzeug (skrátene OSEK; preklad: "Otvorené systémy a ich rozhrania pre elektroniku v automobile") je ochranná značka spoločnosti Siemens a je to názov (už medzinárodného) štandardizačného grémia pre priemysel. To treba mať na mysli, pretože ak sa spomenie OSEK, väčšinou sa tým myslí jeden zo štandardov tohoto grémia: operačný systém OSEK-OS.
História.
Grémium bolo založené v roku 1993 rôznymi výrobcami automobilov, ich dodávateľmi a producentmi softvéru. Hlavní zakladatelia boli: BMW, Daimler-Benz (dnes už Daimler), Opel, Volkswagen, Bosch, Siemens a Inštitút pre priemyselnú informačnú techniku na Technickej univerzite v Karlsruhe. Podobné grémium založili už v roku 1988 francúzski výrobcovia Peugeot, Citroën a Renault s názvom VDX. V roku 1994 sa obe skupiny spojili a vytvorili OSEK/VDX.
Výsledky.
Grémium OSEK je autorom nasledovných štandardov:
Normy.
Väčšina požiadaviek na zmienené štandardy definoval OSEK v norme ISO 17356 a sú v nej zahrnuté OSEK/VDX-OS 2.2.2, OSEK/VDX-COM 3.0.3, OSEK/VDX-NM 2.5.3 a OSEK/VDX-OIL 2.5.

</doc>
<doc id="31051" url="https://sk.wikipedia.org/wiki?curid=31051" title="Lenka">
Lenka

Lenka môže byť:

</doc>
<doc id="31053" url="https://sk.wikipedia.org/wiki?curid=31053" title="Presscentrum">
Presscentrum

Presscentrum môže byť:

</doc>
<doc id="31054" url="https://sk.wikipedia.org/wiki?curid=31054" title="Tower 115">
Tower 115

Tower 115 (názvy pred rokom 2006: od r. 1984 Presscentrum, od r. 1991 aj Slovakopress, od r. 2002 aj Pressburg centrum) je výšková budova v Bratislave na Pribinovej ulici v blízkosti Mosta Apollo.
Celková výška budovy je 104 metrov, resp. vrátane vysielača umiestneného od roku 2006 na streche je celková výška 115 m. Ide o deviatu najvyššiu budovu v Bratislave a na Slovensku, viď zoznam pod článkom.
Stavba budovy bola z väčšej časti dokončená v roku 1984. V rokoch 20042006 prebehla rozsiahla rekonštrukcia a modernizácia budovy, pričom sa zmenil aj jej vonkajší vzhľad a jej názov bol zmenený do dnešnej podoby Tower 115.
Dlhú dobu (v 20. a na začiatku 21. storočia) išlo o osamotenú výškovú budovu bez výraznej okolitej zástavby, v súčasnosti je však už súčasťou nového mestského centra a štvrte Eurovea City s ďalšími výškovými a inými budovami v okolí. Od roku 2022 v budove popri ďalších nájomcoch sídli Ministerstvo investícií, regionálneho rozvoja a informatizácie SR vrátane niektorých príspevkových organizácií.

</doc>
<doc id="31057" url="https://sk.wikipedia.org/wiki?curid=31057" title="AUTOSAR">
AUTOSAR

AUTOSAR (z angl. Automotive Open System Architecture) je štandardizačná iniciatíva automobilových výrobcov a ich dodávateľov s cieľom vytvoriť spoločnú architektúru softvéru pre riadiace jednotky v automobile.
Začiatok projektu.
AUTOSAR vznikol z iniciatívy spoločností BMW, Daimler, Volkswagen, Bosch, Continental a Siemens VDO. Projekt je otvorený i ďalším spoločnostiam, ktoré hrajú významnú úlohu v dodávkach elektronických komponentov do automobilov a ktoré sú ochotné sa podieľať na spoločnom financovaní projektu ako i aktívnej spoluúčasti na tvorbe a komentovaní vznikajúcej architektúry.
Ciele skupiny.
Ciele AUTOSARu vychádzajú z potreby zjednodušiť vývoj a tým znížiť náklady na riadiacu elektroniku do automobilov. 
Momentálne je skoro každá riadiaca jednotka v aute (ABS, EDS, riadenie stieračov, displeje…) v podstate originálnym systémovým návrhom, na ktorom sa podieľa každá firma oddelene s vlastným tímom vývojárov. Takýto vývoj musí spravidla automobilový výrobca zaplatiť viacmenej vždy odznova (sú prípady, kedy v rámci firmy je možné rokovať o znížení nákladov vďaka použitiu už vyvinutého softvéru, avšak to nie je pravidlo). Managementy automobiliek si tento fakt uvedomili a AUTOSAR je jednou z akcií, ktoré podnikli. 
Kľúčové princípy pre vybudovanie AUTOSAR architektúry.
Budovanie architektúry AUTOSAR štandardu stojí na tćhto základných princípoch:
Zariadenia spadajúce pod záujem AUTOSARu.
Štandardizácia sa týka softvéru pre tieto skupiny riadiacích jednotiek :
Výsledky.
V čase písania tohoto článku je AUTOSAR model ešte v štádiu vývoja, avšak dodávatelia pre automobilky, ktorí pre svoj komponent musia napísať aj softvér už svoje firemné štandardy orientujú podľa prvých odporúčaní AUTOSARu. Do popredia sa dostáva i otázka autorských práv na spoločné komponenty (a tým súčasne otázka rozdelenia výnosov z ich predaja) - obzvlášť pri integrovaných riadiacich jednotkách, ktoré požadoval už v roku 2002 na IIR konferencii v Karlsruhe Volkswagen, kde sa na jednej hardvérovej platforme realizuje softvér od viacerých výrobcov.

</doc>
<doc id="31061" url="https://sk.wikipedia.org/wiki?curid=31061" title="Lineage">
Lineage

Lineage je fantasy MMORPG počítačová hra, vydaná v roku 1998, vytvorená vývojárskym tímom NCsoft z Južnej Kórey.
Základy.
Na začiatku si vytvoríte postavu: zvolíte si rasu (človek, ork, temný elf, svetlý elf, trpaslík) a vstúpite do herného sveta. Hlavnou náplňou hry je zabíjanie mobov (počítačom riadené monštrá), z ktorých môžete získať drop (dropom sa myslia všetky veci, ktoré získate z moba) a body skúseností, zak toré vylepšujete svoju postavu. Z každého moba môžu vypadnúť iné veci (materiály, výbava, zbrane a iné).
Tak ako aj v iných hrách tohto typu, aj tu je dobré sa pričleniť k nejakému klanu (skupina hráčov hrajúca rovnakú hru, prevažne majú rovnaký názor) a získať tak mnoho výhod - v klane sa dá rozbehnúť výrobný systém, takže každý priloží ruku k dielu a je oveľa ľahšie a rýchlejšie vyrobiť kvalitnú výbavu pre svoju postavu. Okrem toho klan poskytuje ochranu. Ak sa nájde viac klanov s rovnakým cieľom, môžu vytvoriť alianciu a bojovať tak o hrady, ktoré sa nachádzajú po celom svete Lineage (každé väčšie mesto má jeden hrad).

</doc>
<doc id="31062" url="https://sk.wikipedia.org/wiki?curid=31062" title="Saské zrkadlo">
Saské zrkadlo

Saské zrkadlo (nem. "Sachsenspiegel", dolnosasky "Sassenspegel") je najvýznamnejší historický právny dokument z oblasti nemeckého feudálneho práva. Hoci ide len o súkromný súbor zápiskov stredovekého saského práva a zvykového práva, získalo Saské zrkadlo čoskoro taký silný vplyv, že sa najmä v saskom a severnonemeckom okruhu stalo dôležitým základom na výklad a aplikáciu práva až do novoveku. Je najväčším právnym dokumentom, ktorý bol okrem latinského spísaný aj v nemeckom jazyku. Saské zrkadlo nebolo zákonom, ale cieľom knihy bolo zachytiť existujúci právny poriadok.
Zbierku Saské zrkadlo zostavil Eike von Repgow na príkaz svojho lénneho pána, grófa Hoyera von Falkenstein okolo rokov 1220–1230.
Saské zrkadlo sa rýchlo stalo vzorom na vypracovanie podobných zbierok, ako boli Augsburské Saské zrkadlo, Nemecké zrkadlo, Švábske zrkadlo alebo početné poľské publikácie.
Ako takzvané Magdeburské zemské právo sa rozšírilo až do hĺbky východoeurópskeho regiónu, kde sa v dôsledku nemeckej kolonizácie zakladali nové osady (Poľsko, Čechy, Pobaltie, Bielorusko, Ukrajina, Rumunsko, na Slovensku Spiš a Horná Nitra).

</doc>
<doc id="31064" url="https://sk.wikipedia.org/wiki?curid=31064" title="Lineage II">
Lineage II

Lineage II: The Chaotic Chronicle je fantasy MMORPG počítačová hra a ďalší diel hry Lineage z novembra 2003. V septembri 2004 mala 1,5 milióna registrovaných hráčov.
Hráči si vytvárajú svoju postavu vo virtuálnom fantasy svete zvanom Aden. Majú možnosť vybrať si z piatich rás: Temný Elf, Trpaslík, Elf, Človek, Ork alebo novej rasy zavedenej v novej rade Chaotic throne – Kamael. Pri výbere postavy si hráči taktiež zvolia akou cestou sa budú v novom virtuálnom živote uberať: bojovník alebo mystik (mág). 
Vyšlo už 9 kroník (Chronicles), v ktorých je svet aden rozšírený o územie, questy (úlohy), zbrane, brnenia a schopnosti.
Prehľad.
Svet Lineage II.
Svet Lineage II je vojnou roztrhaný svet deliaci sa na dva kontinenty, kde tri kráľovstvá súperia o moc. Mladý kráľ Raoul úspešne potlačil občiansku vojnu a založil najnovšie kráľovstvo – Aden. Elmore, vojenská veľmoc v severnej časti kontinentu, sa chváli, že je pozostatkom starovekého kráľovstva Elmoreden. V Gracii ležiacej za morom na západe sa práve odohráva chaotická bitka medzi pokrvnými príbuznými o trón. Tieto kráľovstvá zdieľajú jemnú rovnováhu síl; ale, každé kráľovstvo je bezbranné voči vnútornému sporu, zatiaľ čo každé panstvo veľmi túži po samospráve.
Vy ste boli vrhnutí do tohto chaosu. Na rozdiel od normálnych ľudí, ktorí sa modlia každý deň a prosia o bezpečnosť a istotu, vy máte silu chrániť sám seba. V Lineage II rozvinutie postavy nie je koniec. Je to váš nástroj na získanie sily presadiť vašu vôľu v tomto svete. Vezmite svoj osud do vlastných rúk! Vy budete písať históriu tohto sveta. Tento svet je to čo ste ešte nikdy neskúsili a preto sa to rozhodne oplatí. V tomto svete môžete začat od znova a nájsť si tak nových priateľov, nepriateľov, ale aj veľa iného. Tak načo čakáte??? skúste to!
Rasy a Class-y.
Rozdeľujú sa nasledovne
Človek (Human).
Ľudí stvoril Gran Kain. Jeho potomkovia boli slabí, hlúpi, pomstychtivý a zbabelí. Keďže Grain Kain nebol bohom tvorenia ale ničenia ľudia ním pohŕdali a dodnes uctievajú Einsahad. Ľudia zmenili svoj vlastný osud a teraz sa vyrovnajú ostatným rasám a majú najväčšiu možnosť výberu profesie.
Na výber majú tieto druhotné povolania: Human Knight (Rytier), Warrior (Bojovník), Rogue (Tulák), Cleric (Klerik) a Wizard (Mág).
Elf (Elf).
Elfov stvorila bohyňa Shilien, ktorá bola kedysi bohyňou vody. Neskôr ju nahradila Eva, ktorú teraz elfovia uctievajú. Majú štíhle postavy a dlhé uši, a ich typickou črtou je čistá a nevinná krása. Počas Veku Obrov (Era of Giants) boli najsilnejšou rasou (ak nerátame obrov), no neboli taký múdri ako obri preto ich obri nechali pracovať v politike a magickom umení. Ale pretože boli Obri zničení a nastal Vek Sily (Era of Power) sila Elfov sa zmenšovala. Teraz obývajú Elfský Les (Elven Forest) – časť Adenu.
Druhotné povolanie pre Elfov zahrnujú Elven Knight (Elfský Rytier), Elven Scout (Prieskumník), Elven Wizard (Elfský čarodej) a Elven Oracle (Veštec).
Temný Elf (Dark Elf).
Temní Elfovia nasledujú Shilien, bohyňu smrti, ktorá kedysi bývala bohyňou vody predtým ako upadla do nemilosti Einsahad.
Pôvodne patrili Tmaví Elfovia ku kmeňom Elfov. Potom ako Elfovia prehrali vojnu, sa niektorý z nich rozhodli učiť čiernu mágiu od Despariona – silu Gran Kain-a a Shilien, aby získali silu poraziť Ľudí. Ich celkový vzhľad je podobný Elfom. Ale Temný Elfovia sú nižší a majú tmavú kožu a strieborné vlasy.
Temní Elfovia sa vyvinú na Palus Knight (Rytier Palus), Assasin (Zákerný Vrah), Dark Wizard (Temný Čarodej) a Shillien Oracle (Veštec Shilen).
Ork (orc).
Orkovia, rasa ohňa, uctievači Paagrio. Orcovia majú najväčšiu fyzickú silu zo všetkých rás.
Po zničení obrov boli schopní prenasledovať Elfov a získať najsilnejšie postavenie na kontinente. Ale boli porazení spojenectvom Elfov a Ľudí, a teraz žijú v arktickom území lokalizovanom v severnej časti kontinentu.
Druhotné povolania Orcov sú Orc Raider (Nájazdník Orcov) pokračuje na Destoyera (Ničitel), Monk (Mních) ktorý pokračuje ako (Tyrant), a Orc Shaman (šaman Orcov) neskorej (Warcryer alebo Overlord).
Trpaslík (Dwarf).
Trpaslíci sú národ zeme, ktorý stvorila bohyňa Maphr. Radi vytvárajú veci a vlastnia silnú fyzickú silu a vynikajúcu manuálnu obratnosť.
Po zničení obrov, si Trpaslíci osvojili politiku “susedstva s najsilnejším,” a výsledkom bolo, že sa stali izolovaným národom, ktorý nenávideli všetky ostatné rasy. Štruktúra ich spoločnosti môže byť prirovnávaná k obrovskému spoločenstvu. Aj keď Ľudia ovládli kontinent, sú Trpaslíci známi obchodným dôvtipom a záľubou združovania sa do spoločenstiev a cechov. Trpaslíci sa delia na Scavenger-ov (Čistič), ktorí nachádzajú a získavajú suroviny/materiály a Artisan (Remeselník), ktorí vyrábajú výrobky zo surovín.
Kamael.
Kamael sa narodil v dobe mýtov. Tajomné zvieratá chránili ich vlastné jedinečné kultúrne živobytie vo vnútri ostrova duší, útočisku Dark Elf Village.
Objavili sa na kontinente pod vedením bohov. Boli vytvorení bohmi, kvôli boju s tajomnými tvormi. Vo svojom náboženstve uctievajú vladára "Mother Nornil".
Kde hrať – oficiálny server vs. free servery.
Sú 3 možnosti kde hrať, deliace sa do dvoch skupín a to legálne hranie a nelegálne hranie.
Legálne hranie.
Jedine na oficiálnom serveri. Mesačná platba vyjde na cca 450 Sk, za ktoré je na výber medzi desiatimi oficiálnymi servermi, z čoho sú 2 fyzicky položené v Európe. Servery sú prakticky bez výpadkov, bez chýb v hre, plne zaľudnené s rozbehnutou ekonomikou, s hrateľnosťou na najvyššej úrovni a najnovším chroniclom (Chronicle = verzia Lineage). Je 100 % garancia, že postavy v hre nikto nevymaže a na účte budú aj po ročnej pauze od hrania stále pripravené.
"Nelegálne" (neoficiálne) hranie.
Servery pozostávajúce z kradnutého "Chronicle 4 beta server" softvéru: NCsoft bol pred rokom okradnutý o softvér pre Chronicle 4 server, ktorý bol ešte vo vývoji, takže obsahoval aj patričné chyby. Tento server je po funkčnosti na dobrej úrovni, ale prevádzkovať ho je nanajvýš nelegálne. NCsoft už v spolupráci s FBI zatvoril pár týchto serverov a ich admini mali veľké problémy. Funkčnosť nedosahuje úrovne oficiálneho servra, no vo väčšine prípadov je oveľa vyššia ako pri verzii L2J servra.
Emulátor Lineage 2 servera písaný v jazyku Java (L2J): prevádzkovanie tohto servera, keďže je postavený na Open source, je legálne, ale nie hranie na ňom je zakázané v EULA uvedenom v kliente, čo nie je právne relevantný "dokument" v právnom systéme SR.. Tento emulátor je updateovaný tak aby sa na servre na ňom postavené dalo prihlásiť len s aktuálnym (tým pádom jediným legálnym – legálny je len ten najnovší) klientom. Funkčnosť nedosahuje úrovne oficiálneho servra.
V roku 2009 sa objavila aj uniknutá verzia "The Chaotic Throne 2: Gracia Final" servra, ktorej funkčnosť sa blíži funkčnosti oficiálnych serverov. Jediný doteraz známi server ktorý ju aktívne využíva je ruský rpg-club .
Hlavná výhoda voľných serverov je samozrejme to, že sú zadarmo. Nemožno ich však považovať za legálne z pohľadu majiteľa oficiálneho servera. Ako už bolo spomenuté, NCsoft v dohode o používaní klienta Lineage 2 (hry), ktorú si môžete prečítať tu: (body 19. a 20.)
jasne píše, že je zakázané hrať na inom serveri, ako sú servery kontrolované a prevádzkované nimi samotnými, a taktiež, že je zakázané vytvárať, používať alebo poskytovať akúkoľvek emuláciu servera Lineage 2 alebo portál, kde je možné hrať Lineage 2. EULA samozrejme v Slovenskej republike nie je právne záväzným dokumentom.

</doc>
<doc id="31067" url="https://sk.wikipedia.org/wiki?curid=31067" title="Trójsky kôň (informatika)">
Trójsky kôň (informatika)

Trójsky kôň, slangovo trojan, je počítačový program, ktorý vykonáva deštruktívnu činnosť, pričom sa skrýva za činnosť „užitočnú“, pričom túto „užitočnú“ činnosť buď nevykonáva vôbec, alebo ju vykonáva a na pozadí realizuje nejaký druh deštrukcie. Spolu s vírusmi, červami, spyware, adware a pod. patrí do skupiny nevyžiadaných programov – malware. Od počítačového vírusu resp. červa sa pritom trójsky kôň líši tým, že kód programu sa ďalej nereplikuje.
Opis činnosti trojanov.
Trójsky kôň sa vyskytuje na počítači spravidla iba v jednom exemplári, ktorý neobsahuje nič iné ako telo spomínanej infiltrácie.
Najčastejšie sa vyskytuje vo forme spustiteľného súboru („EXE“, „com“), ktorý neobsahuje nič iné okrem samotného kódu trojana.
Trójsky kôň je buď naprogramovaný ako pôvodná aplikácia alebo je vytvorený z už existujúceho programu jeho spojením s deštrukčným kódom (ktorý sa vykonáva pred samotným programom), pričom takýto program sa potom od pôvodného okrem dĺžky navonok ničím neodlišuje.
Existujú aj trójske kone, ktoré sú vlastne inštalačným súborom samotného programu, ktorý sa po svojej inštalácii spúšťa pri start-up operačného systému a skryte vykonáva nejaký typ deštrukčnej akcie.
Tieto trojany sa nainštalujú do systému, v naprogramovaný termín sa spustia a prenášajú informácie z vnútra infikovanej internej počítačovej siete prostredníctvom internetu útočníkovi. Takýmto spôsobom, sa môžu dostať mimo spoločnosť aj mimoriadne citlivé informácie.
Trójske kone majú rozličné funkcie – od zasielania stlačených klávesov (keylogger) až po mazanie súborov (napr. sformátovaním disku).
Ochrana.
Ochranu zabezpečujú antivírusové programy.

</doc>
<doc id="31071" url="https://sk.wikipedia.org/wiki?curid=31071" title="Trojan">
Trojan

Trojan môže byť:

</doc>
<doc id="31076" url="https://sk.wikipedia.org/wiki?curid=31076" title="Haltitunturi">
Haltitunturi



</doc>
<doc id="31077" url="https://sk.wikipedia.org/wiki?curid=31077" title="Halti">
Halti

Halti (iné názvy: Haltituntunturi, Haltia alebo Haltiatunturi – "tunturi" znamená vrch – a "Háldi" v jazyku Sámi) je so svojimi 1328 metrami nad hladinou mora, najvyšším miestom vo Fínsku. 
Nachádza sa v katastrálnom území samosprávnej obce Enontekiö v provincii Laponsko na hraniciach medzi Fínskom a Nórskom. Vrchol Halti vo výške sa už nachádza v Nórsku a je známy ako Ráisduattarháldi. Najvyšší bod Fínska sa nachádza na hrebeni Ráisduattarháldi vo výške . Je známy ako "Hálditšohkka" na hraniciach s Nórskom. Najvyšší vrch, ktorého vrchol leží vo Fínsku je Ridnitšohkka s výškou .

</doc>
<doc id="31081" url="https://sk.wikipedia.org/wiki?curid=31081" title="Mimozmyslové vnímanie">
Mimozmyslové vnímanie

Mimozmyslové vnímanie alebo ESP (z angl. Extra-sensory Perception = "mimozmyslové vnímanie") je schopnosť človeka získavať informáciu o udalostiach okolitého sveta, prostriedkami mimo rámca známych zmyslov a fyzikálnych javov. Táto schopnosť podľa experimentov prekračuje hranice času (schopnosť vnímať udalosti z minulosti, prípadne predpovedať deje v budúcnosti) a ako sa zdá, je nezávislá i od známeho priestoru (experimenty na vzdialenosť stoviek kilometrov).
Druhy mimozmyslového vnímania.
Ak hovoríme o ESP alebo o mimozmyslovom vnímaní, máme na mysli najmä dva jeho prejavy: telepatiu, jasnovidectvo a tzv. retrokogníciu.
Telepatia.
Telepatia sa prejavuje prenosom myšlienok medzi dvoma alebo viac osobami. Spôsob prenosu nie je známy. Vysvetlenia pomocou elektromagnetických, alebo magnetických polí sú síce pre mnohých príťažlivé, pretože ponúkajú rýchle uspokojenie zvedavej mysle informáciou, ktorá sa dá nadviazať na niečo známe, ale pokusy s osobami v elektromagneticky oddelených miestnostiach ukazujú, že na prenose informácie sa podieľa iný proces. Okrem toho, nie je problém spočítať si nutný výkon takého vysielača (v našom prípade mozgu), ktorý by bol schopný vyslať čitateľný impulz na vzdialenosť 4 000 km – čo je nepravdepodobné.
Pri čítaní myšlienok sa prejavujú spontánne ESP prejavy, alebo cielené prenosy myšlienok. Hoci princíp prenosu nie je známy, vyvolanie prenosu je vo všetkých literatúrach opisované zhodne: koncentrovaná predstava (prípadne sústredená na nejakú konkrétnu osobu) na jednej strane – vysielač – a uvoľnená myseľ (čím vyprázdnenejšia a pokojnejšia, tým lepšie vie spracovať informáciu) na strane prijímača. Pojem spracovať informáciu som použil zámerne, pretože je silný predpoklad, že informácia bola prijatá, ale vďaka rušeniu čulých myšlienok vyvolala iba podprahový podnet, ktorý ostal vedomím nepovšimnutý.
Jasnovidectvo a retrokognícia.
Pod pojmom jasnovidectvo rozumieme vnímanie informácií o dejoch v okolitom prostredí bez toho aby ich vnímajúca osoba získavala známymi fyzikálnymi procesmi. Ide napríklad o predpovedanie budúcnosti, či odhaľovanie dejov z minulosti. Predstava, že čas a priestor je relatívny a iba my ho vnímame v našich známych podmienkach, ale v pomyselnom absolútne ide iba o rôzne parametre toho istého systému a je predpoklad, poukazuje na možnosť, že schopnosť jasnovidectva a retrokognície je tá istá vlastnosť mysle a vyberá informácie tým istým spôsobom z pomyselného absolútneho priestoru.
Tréning schopností ESP.
Existuje množstvo organizácií a jednotlivcov, ponúkajúcich tréningy ESP. O ich serióznosti si musí spraviť názor každý sám. A.D.Neale vo svojich zápiskoch z pobytu v tibetských kláštoroch píše o potrebe každodenného tréningu počas cca 3 rokov, po ktorej je človek schopný prvýkrát spoľahlivo používať jednu zo schopností ESP. Pre porovnanie: o schopnostiach psychokinézy sa vyjadruje, že najusilovnejší žiaci ich zvládli po cca 10 rokoch každodenného tréningu. O hypnóze je známe, že ju žiaci psychiatrie zvládnu v priebehu jedného až dvoch semestrov na vysokej škole.
Výzva francúzskej univerzity v Nice Sophia-Antipolis.
Laboratórium francúzskej univerzity v Nice Sophia-Antipolis, zaoberajúce sa výskumom ESP, ponúka odmenu 200 000 eur tomu, kto spoľahlivo dokáže existenciu tohoto fenoménu.

</doc>
<doc id="31087" url="https://sk.wikipedia.org/wiki?curid=31087" title="MŠK Žilina">
MŠK Žilina

MŠK Žilina (oficiálne "MŠK Žilina, a. s.") je slovenský futbalový klub zo Žiliny. "MŠK" je v posledných rokoch jeden z najúspešnejších slovenských futbalových klubov.
Futbalový klub bol oficiálne založený 20. júna 1909 ako "Krúžok žilinských športovcov" (vtedy pod maďarským menom "Zsolnai testgyakorlók köre"). Organizačné snahy však začali už v roku 1908. Žilina bola medzi svetovými vojnami v rokoch 1928 a 1929 dvakrát slovenský majster. Oddiel bol jedenástym najúspešnejším oddielom v Česko-Slovensku, 31 sezón hral v 1. česko-slovenskej lige. V sezónach 2001/02, 2002/03 a 2003/04 bola MŠK Žilina Slovenský futbalový majster, v sezónach 2004/05, 2007/08 skončila druhá. V sezóne 2008/09 sa jej podarilo dosiahnuť úspech aj na medzinárodnej scéne postupom do skupinovej fázy pohára UEFA, kde zvíťazila na pôde anglického klubu Aston Villa 2–1, no do vyraďovacej fázy sa nedostala.
Medzinárodne najznámejším odchovancom Žiliny je Marek Mintál, bol kráľom strelcov v 1. slovenskej lige. Po prestupe do 1.FC Norimberg sa stal kráľom strelcov v druhej nemeckej Bundeslige a v sezóne 2004/05 bol kráľom strelcov aj v 1. nemeckej Bundeslige, v sezóne 2008/2009 sa stal opätovným kráľom strelcov v 2. Bundeslige. Ďalší známy hráč je Tomáš Hubočan, ktorý v zimnom prestupovom období 2007/2008 prestúpil do ruského klubu Zenit Petrohrad.
Najdlhšie pôsobiacim trénerom na lavičke MŠK bol Alexander Bartosiewicz. Pôsobil 7 sezón po sebe, neskôr ešte 1 sezónu.
Fanúšikovia.
Jedna časť fanúšikov pôsobí v občianskom združení "Žilinskí Fanatici". Niektorí jeho umiernenejší členovia sa starajú o choreografie, výrobu vlajok, ostatné fanúšikovské predmety a o atmosféru na zápasoch klubu. Ďalšia časť prevažne starších fanúšikov je známa ako "Žilinskí Šošoni". Občianske Združenie Žilinskí Šošoni vzniklo oficiálne vo februári 2011 po úspešnej registrácii na MV SR. Združenie je pokračovateľom pôvodného fanklubu, ktorý vznikol v polovici 90. rokov.

</doc>
<doc id="31088" url="https://sk.wikipedia.org/wiki?curid=31088" title="Pavol Petro Gojdič">
Pavol Petro Gojdič

Blahoslavený Pavol Petro Gojdič OSBM alebo Pavel Peter Gojdič (* 17. júl 1888, Ruské Pekľany – † 17. júl 1960, Leopoldov) bol gréckokatolícky biskup a mučeník rusínskeho pôvodu.
Život.
Narodil sa v rodine gréckokatolíckeho kňaza Štefana Gojdiča a jeho manželke Anne Gerbery. Študoval teológiu v Prešove a Budapešti. V roku 1911, 27. augusta, bol vysvätený za kňaza v katedrále svätého Jána Krstiteľa v Prešove. Následne pôsobil v Cigeľke a v Prešove. 20. júla 1922 vstúpil do monastiera baziliánov na Černečej Hore pri Mukačeve, kde prijal rehoľné meno „"Pavel"“ (svoje meno nepoužíval v podobe „Pavol“).
V roku 1926 bol vymenovaný za apoštolského administrátora prešovskej eparchie. 7. marca 1927 bol ustanovený za titulárneho biskupa harpašského. Za biskupa ho 25. marca 1927 v Bazilike sv. Klimenta v Ríme vysvätil križevacký biskup Dionýz Nyáradi, ktorý bol dovtedy aj apoštolským administrátorom prešovským. V roku 1939 bol vymenovaný aj za apoštolského administrátora mukačevskej apoštolskej administratúry na Slovensku. 8. augusta 1940 bol v Prešove intronizovaný za sídelného prešovského biskupa a 15. januára 1946 bola potvrdená jeho právomoc nad gréckokatolíkmi na území celého Československa.
Keď sa po roku 1948 KSČ podujala podľa vzoru ZSSR zrušiť gréckokatolícku cirkev na Slovensku, bol vladyka Gojdič počas proticirkevnej akcie tzv. „Prešovský sobor“ 28. apríla 1950 zatknutý a internovaný a súčasne bola administratívne zrušená aj gréckokatolícka cirkev.
Vo vykonštruovanom procese odsúdili Gojdiča spolu s biskupmi Vojtaššákom a Buzalkom pre vlastizradu na doživotie. Zomrel na následky mučenia a zlého zaobchádzania v leopoldovskej väznici 17. júla 1960, v deň svojich 72. narodenín. Pochovali ho na väzenskom cintoríne a jeho hrob bol označený iba číslom 681.
Dňa 29. októbra 1968 boli jeho telesné pozostatky exhumované a prevezené do Prešova a uložené v kaplnke sv. apoštolov Petra a Pavla. Na príkaz štátnych a straníckych orgánov ich v novembri toho istého roku premiestnili do katedrálnej krypty. Od roku 1990 sú uložené v sarkofágu v kaplnke prešovského gréckokatolíckeho katedrálneho chrámu sv. Jána Krstiteľa.
4. novembra 2001 bol Pavol Petro Gojdič pápežom Jánom Pavlom II. na námestí sv. Petra vo Vatikáne vyhlásený za blahoslaveného.
Pri príležitosti 7. výročia vzniku samostatného Slovenska bolo na návrh Vlády SR biskupovi Pavlovi Petrovi Gojdičovi udelené štátne vyznamenanie Pribinov kríž I. triedy "in memoriam".
V roku 2007 mu "Komisia pre rozpoznávanie spravodlivých" pri pamätníku Jad va-Šem udelila čestný titul Spravodlivý medzi národmi.
Gréckokatolícka cirkev slávi sviatok blaženého hieromučeníka Pavla Petra Gojdiča 17. júla.

</doc>
<doc id="31090" url="https://sk.wikipedia.org/wiki?curid=31090" title="Chemický prvok">
Chemický prvok

Chemický prvok alebo prvok je látka zložená z atómov s rovnakým protónovým číslom. Ide o chemicky čisté látky, ktoré už nemožno rozložiť na jednoduchšie látky. V minulosti používaná definícia prvku ako látky, ktorá je nedeliteľná na ďalšie zložky s inými chemickými vlastnosťami, bola zamietnutá, lebo nebrala do úvahy rozdielne vlastnosti izotopov (najmä pri atómoch s nízkym protónovým číslom), ani alotropné modifikácie niektorých prvkov.
Rozhodujúcim kritériom odlišnosti jednotlivých prvkov je protónové číslo, štruktúra elektrónových obalov jednotlivých prvkov zasa determinuje ich chemické vlastnosti. Vďaka tomuto periodickému zákonu možno prvky usporiadať do periodickej tabuľky. V súčasnosti poznáme 118 chemických prvkov, z toho 94 sa vyskytuje na Zemi, zvyšných 24 bolo umelo pripravených (technécium ako prvý umelý prvok v roku 1937).
Chemické značky prvkov.
Jednotlivé chemické prvky sa označujú značkami (symbolmi), táto tradícia pochádza už od alchymistov. Súčasný systém značenia zaviedol Berzelius, ktorý použil písmená latinskej abecedy a značky odvodil od latinských názvov prvkov, pričom značky sa uvádzajú veľkými písmenami, v prípade viacpísmenových kombinácií je veľké iba prvé písmeno (napr. Hydrogenium - vodík, Ferrum - železo).
Odlíšenie izotopov jednotlivého prvku sa vyznačuje horným indexom pred prvkom (napr. 235U, 238U). Výnimku tvorí deutérium (symbol D) a trícium (symbol T).
Vznik prvkov.
Vznik a vývoj vesmíru začína podľa dnes všeobecne uznávanej teórie veľkým treskom. Predpokladá sa, že všetka hmota vesmíru bola obsiahnutá v prajadre obrovskej hustoty a teploty, ktoré explodovalo a hmota bola rovnomerne rozdelená do priestoru. Podľa jedného modelu bola na počiatku hustota vesmíru 1096 g · cm-3 a teplota 1032 K. Priestor vtedy obsahoval elementárne častice, ktoré sa vplyvom priaznivých podmienok začali spojovať. Vznikli jadrá deutéria a hélia. Tak sa začal proces tvorenia prvkov. Telesá, pri ktorých môžeme určiť relatívne zastúpenie aspoň niektorých prvkov, sú:
Syntéza prvkov.
Na objasnenie vzniku a vývoja rôznych typov hviezd a na vysvetlenie relatívneho zastúpenia prvkov boli navrhnuté tieto druhy jadrových reakcií:
 → 23Na + 1H
 → 20Ne + 4He (Héliové a uhlíkové horenie)

</doc>
<doc id="31097" url="https://sk.wikipedia.org/wiki?curid=31097" title="Deep Purple in Rock">
Deep Purple in Rock

Deep Purple in Rock je štvrtý štúdiový album britskej hard rockovej skupiny Deep Purple. V Spojenom kráľovstve vyšiel 5. júna 1970. Je to prvý album skupiny, ktorý nahrala zostava, ktorá býva všeobecne označovaná ako „Mark II“ (skrátene aj Mk II). Túto verziu kapely tvorili: Ritchie Blackmore, Ian Gillan, Roger Glover, Jon Lord a Ian Paice.
Album "Deep Purple In Rock" začali členovia kapeli nahrávať v júni 1969, krátko potom ako sa k nim pripojili Gillan s Gloverom. Skúšali spolu v komunitnom centre Hanwell. Ich zámerom bolo nahrať hlasnú tvrdo znejúcu hudbu, ktorá mala pripomínať koncertné show kapely. Nahrávacie dni sa konali v prestávkach počas turné po rôznych štúdiách v Londýne. Na koncertoch medzi nahrávaním aranžmány skladieb neustále zdokonaľovali. Album "Deep Purple In Rock" bol pre skupinu prelomovým. V Spojenom kráľovstve sa dostal v rebríčkoch na 4. miesto, pričom v rebríčkoch zostal viac ako rok. Sprievodný singel k tomuto albumu, „Black Night“, v rebríčkoch dosiahol 2. miesto. Album aj po rokoch od svojho vydania hodnotí hudobná kritika ako prelomové dielo pre vznik a vývoj hardrockového a heavymetalového hudobného žánru.
Pozadie vzniku.
V polovici roka 1969 mala kapela Deep Purple nahraté tri albumy, ktoré boli celkom dobre komerčne prijímané na hudobnom trhu v USA, no jej členovia už nemali predstavu, ako by malo pokračovať ich ďalšie hudobné smerovanie. Ako hudobníci boli profesionálne vyspelí, ale nikto z pôvodných členov skúseným skladateľom nebol. Ich prvé nahrávky vtedy vychádzali z psychedelického hardrocku založeného na Blackmorových gitarových rífoch, ktoré obohatil svojimi kompozíciami klasickou hudbou ovplyvnený organista Jon Lord. Skupina okrem toho prezentovala niektoré vlastné coververzie skladieb od The Beatles, Joe Southa, Neila Diamonda a od Donovana. 
Po májovom turné v Spojených štátoch sa Blackmore, Lord a bubeník Ian Paice zhodli na tom, že by bolo dobré nahradiť ich vtedajšieho speváka, Roda Evansa, niekým, kto by lepšie zvládal hardrockový hudobný žáner. Skupina mala tiež čerstvo podpísanú zmluvu s britským vydavateľom Harvest Records. Tento vydavateľ mal v svojom biznis pláne zastupovať progresívne a undergroundové kapely. Ich majiteľ, Malcolm Jones, vyjadril námietku, že kapela Deep Purple príliš dáva dôraz na osvedčené hudobné postupy, ktorými oslovuje zväčša len americký hudobný trh. Počas turné mali Lord a Blackmore stretnutie s Paiceom, na ktorom diskutovali o personálnej zmene. Blackmore na ňom poukazoval na to, že po vzore debutového albumu kapely Led Zeppelin, by aj on chcel aby vydali poriadne tvrdú rockovú hudbu. Blackmore sa na typ na speváka pýtal aj svojho bývalého kolegu z kapely, bubeníka Micka Underwooda, ktorý mu vtedy navrhol meno svojho kolegu zo skupiny Episode Six, Iana Gillana. Blackmore sa bol dňa 4. júna na koncert kapely pozrieť, po vystúpení sa s Gillanom stretol a navrhol mu spoluprácu. 
Gillan bol v kapele Episode Six s basgitaristom Rogerom Gloverom, s ktorým boli dobrí priatelia a spolu ním aj komponovali piesne. Glover nebol ochotný od Episode Six odísť, no Gillan ho nahovoril, aby skupine Deep Purple aspoň s komponovaním pomohol. Dňa 7. júna sa Gillan dohodol s Deep Purple, že spolu nahrajú singel „Hallelujah“ a Glover sa tohoto nahrávania zúčastnil ako štúdiový hudobník. Pri tejto príležitosti Glover zmenil názor a rozhodol sa, že sa ku kapele Deep Purple pripojí aj on.
Spočiatku nová zostava pripravovala hudobný materiál v tajnosti, bez vedomia Evansa a pôvodného gitaristu Nicka Simpera. V tom čase Deep Purple mali oficiálne turné k albumu "The Book of Taliesyn," ktorý Harvest práve vydal na britskom hudobnom trhu. Niekoľko mesiacov predtým, v októbri 1968, tento album vyšiel v USA. Okrem toho, manažment skupiny Episode Six nechcel dovoliť Gillanovi s Gloverom kapelu opustiť a pokúšal sa získať od Deep Purple finančné vysporiadanie. Po niekoľkých týždňoch Evans so Simperom prišli na to, že v kapele končia. Boli znechutení spôsobom ako k tomu došlo a hlavne tým, že Deep Purple nahráva už v novom zložení. Underwood neskôr povedal, že odporúčanie Gillana do Deep Purple oľutoval. Mrzelo ho, že tým pripravil Simpera o prácu. Posledný koncert s Evansom a Simperom bol 4. júla. Nová zostava kapely (označovaná ako Mk II) odohrala svoj prvý koncert dňa 10. júla v The Speakeasy Clube v Londýne. Gillan s Gloverom potom ešte pokračovali v niekoľkých ďalších koncertoch so skupinou Episode Six. Ich posledné vystúpenie s touto kapelou bolo dňa 26. júla 1969. Na pozícii speváka a basgitaristu ich potom nahradil John Gustafson.
Komunitné centrum Hanwell si skupina na skúšanie nových nápadov podľa Gloverových slov najala preto, lebo „to bolo jediné miesto, na ktorom im bolo dovolené narobiť veľa hluku“. Na týchto stretnutiach bola vyprofilovaná základná štruktúra skladby „Child in Time“, vznikla tam aj pieseň „Speed King“ (vtedy ešte pod názvom „Kneel and Pray“). Tieto verzie piesní sa dostali do repertoáru siedmeho koncertu novej zostavy kapely, ktorý sa konal dňa 24. augusta v kultúrnom centre Paradiso v Amsterdame. Toto nové zloženie členov v spoločnom účinkovaní na pódiách čoskoro skonštatovalo, že ich vzájomná muzikálna spolupráca, súhra, či chémia medzi hudobníkmi funguje veľmi dobre. Práce na materiáli na spoločný rockový album nakrátko prerušili koncertom, ktorý bol výsledkom Lordovho nápadu zrealizovať jeho nápad nazvaný "Concerto for Group and Orchestra". Šlo o projekt, klasickú hudobnú kompozíciu kombinovanú s hrou rockových hudobníkov, ktorú skupina Deep Purple spolu Royal Philharmonic Orchestrom nahrala dňa 24. septembra v koncertnej sále Royal Albert Hall. Hoci bol koncert v úplne odlišnom štýle než bol materiál, na ktorom pracovali v Hanwelli, udalosť viedla v Spojenom kráľovstve k zvýšenej publicite, ktorá, spolu s koncertami, začala voči skupine zvyšovať záujem a tým aj počet jej fanúšikov.
Prvé nahrávacie dni pri príprave albumu "Deep Purple in Rock" boli v októbri v nezávislých hudobných štúdiách IBC v Londýne. Nahrávanie v štúdiách bolo rozložené medzi koncerty, ktoré potrebovala kapela absolvovať, aby si zabezpečila príjem finančných prostriedkov. Preto sa nahrávanie natiahlo a v prerušovaných sekvenciách pokračovalo až do apríla nasledujúceho roka. Gillan neskôr povedal, že pravidelné koncertovanie pomohlo pri vývoji hudobného materiálu a v hľadaní a zdokonaľovaní aranžmánov pred nahrávaním. Základnou filozofiou koncepcie skladieb bolo, že všetko muselo byť hlasné a tvrdé. Glover spomína, že v štúdiu bežne vídaval VU metre (ručičkové indikátory zvuku) v červenej zóne, čo signalizovalo prebudenie, skreslenie zvuku. V novembri 1969 skupina zahrala v televízii BBC skladby „Speed King“ a „Living Wreck“, Vo februári 1970 skupina odohrala pre túto stanicu koncert, na ktorom na živo zahrala niekoľko ďalších nových piesní. V tomto období ohlásil bankrot hudobný vydavateľ Tetragrammaton, ktorý vydával skupine albumy v USA. Počiatočné možné komplikácie publikovania na tomto trhu sa vyriešili potom ako kontrakt s Deep Purple od firmy Tetragrammaton odkúpila spoločnosť Warner Bros ktorá potom kapelu v USA zastupovala počas celej dekády, 70. rokov 20. storočia.
Album "Deep Purple in Rock" bol prvým, ktorý si skupina Deep Purple produkovala sama. Pri výrobe im pomáhali technici, najmä Martin Birch, ktorý si dal za cieľ na pásku zreprodukovať živý zvuk hrania skupiny v štúdiovej miestnosti. Titul albumu vznikol ako reakcia na protichodný projekt "Concerto for Group and Orchestra". Hudobníci ním chceli zdôrazniť, že Deep Purple je v skutočnosti rocková kapela. Dizajn obalu navrhol manažment skupiny. Ide o očividnú parafrázu na pamätník na hore Mount Rushmore, ktorého tváre prezidentov prekryli portréty členov kapely Deep Purple.
Po dokončení nahrávania skupina pokračovala v turné. Gillan si spomínal, že v prvej polovici roku 1970 odohral 50 britských koncertov plus ďalších 15 vystúpení v Európe. Účinkovali taktiež v živom televíznom špeciáli pre "Granada TV's Doing Their Thing" a v programe "South Bank Summer", ktorý vysielal televízny kanál London Weekend Television. Dňa 9. augusta sa skupina predstavila na koncerte počas podujatia "National Jazz and Blues Festival". Ich vystúpenie vyvrcholilo tým, že Blackmore podpálil svoje zvukové zosilňovače..
O skladbách na albume.
Na rozdiel od predchádzajúcich albumov na "Deep Purple in Rock" je uvedené autorstvo nahrávok na všetkých členov kapely. Gillan k tomu dodáva, že základ piesní vznikol v Hanwelli, potom prešli predstavením publiku na koncertoch, na ktorom skúsili ako budú veci fungovať. Lord k tomu dodáva, že účelom tohto prístupu bolo vyvinúť vedomé úsilie členov pozastaviť sa nad výsledkom, premyslieť si ako pokračovať v písaní a dosiahnuť aby všetci členovia kapely skladbám porozumeli.
Na pôvodnom LP nosiči: skladby na strane A.
Pieseň „Speed King“ vzišla z basového riffu, ktorý vymyslel v Hanwelli Glover. Snažil sa ním nadviazať na štýl skladby „Fire“, ktorú na svoj album "Are You Experienced" nahral Jimi Hendrix. Gillan k nej napísal texty prevzatím fráz starých rokenrolových piesní Little Richarda Pôvodne pieseň nazvali „Kneel and Pray“a niekoľko mesiacov pred nahraním ju rozvíjali na koncertoch. V prvej štúdiovej verzii v skladbe Lord hral miesto organu na klavír. Neskôr táto verzia vyšla ako B-strana singlu v Holandsku. Finálna verzia, ktorú použili na albume bola nahraná v januári 1970. Otvára inštrumentálkou, ktorú mali v archíve nápadov uloženú ako „Woffle“ a nahrali ju v novembri 1969.
Skladbu „Bloodsuckerr“ začali nahrávať v De Lane Lea Studios a dokončili ju v štúdiách na Abbey Road. Táto skladba patrí medzi favoritov bubeníka, Iana Paiceho.
Skladbu „Bloodsuckerr“ začali nahrávať v De Lane Lea Studios a dokončili ju v štúdiách na Abbey Road. Aj táto skladba patrí medzi favoritov bubeníka, Iana Paiceho. O 28 rokov neskôr, keď bol gitaristom Deep Purple Steve Morse, vznikla pre album "Abandon" (1998) nová verzia tejto skladby pod názvom „Bludsucker“.
Kompozícia „Child in Time“ vznikla skoro na začiatku počas skúšok v Hanwelli. Lord v nej nadviazal na úvodnú sekvenciu z piesne „Bombay Calling“ od americkej folkrockovej kapely It's a Beautiful Day. Pôvodnú hlavnú hudobnú tému skupina nahrala v pomalšom tempe, pričom Gillan ju nanovo otextoval slovami, inšpirovanými vojnou vo Vietname. Neskôr dodal, že názov piesne vymyslel spontánne. V novembri 1969, čase nahrávania v štúdiu IBC, mala skupina túto skladbu bežne v koncertnom repertoári a mala ju preto dokonale nacvičenú. Pieseň bola v období studenej vojny za Železnou oponou jednou z hudobných hymien protikomunistického hnutia východného spoločenského bloku.
Na pôvodnom LP nosiči: skladby na strane B.
Pieseň „Flight of the Rat“ bola poslednou skladbou, ktorú kapela nahrala dňa 11. marca 1970 v štúdiu v De Lane Lea. Vznikla počas skúšok, potom ako sa Glover snažil vtipne prearanžovať klasickú kompozíciu „Let čmeliaka“ od Nikolaja Rimskeho Korsakova.
Skladbu „Into the Fire“ napísal Glover ako varovanie pred užívaním drôg. Hlavný riff vznikol po diskusii s Blackmoreom, s ktorým rozoberali chromatické stupnice.
Pieseň „Living Wreck“ nahrali na začiatku práce v štúdiu IBC v októbri 1969. Skladba sa na album takmer ani nedostala, na tom že ju predsa použijú sa dohodli až po vypočutí na poslednom sedení. Gitarové sólo v piesni hrá Ritchie Blackmore cez oktávový pedál.
Kompozíciu piesne „Hard Lovin' Man“ odvodili z Gloverovho basového riffu. Zvyšok kapely ho rozvinul na princípe jam session. Bola to prvá skladba, ktorú nahrali s Martinom Birchom v januári 1970 v štúdiu De Lane Lea. Birch vtedy urobil na skupinu silný dojem a stal sa ich dvorným technikom nahrávania albumov až do roku 1976. Na výrobe pôvodného albumu ho označovali za „katalyzátor“ celej ich produkcie.
Ďalšie piesne.
Po dokončení albumu mal manažment skupiny obavy, že na ňom nie je žiadny zjavný hit, ktorý by mohol byť vydaný ako jeho sprievodný singel. Preto si kapela začiatkom mája 1970 zarezervovala štúdio De Lane Lea, aby mohla vyprodukovať ešte jednu špecifickú, viac trhovo orientovanú nahrávku. Snažili sa nahrať niečo skutočne komerčné. Nápad prišiel potom, ako Blackmore zahral gitarový ríf z piesne Rickyho Nelsona „Summertime“ a kapela k nemu zaimprovizovala zvyšok hudobnej štruktúry toho, čo nakoniec vyšlo na singli pod názvom „Black Night“. Gillan neskôr povedal, že sa ku skladbe pokúsil napísať „najbanálnejší text, aký mohol v tej chvíli vymyslieť“. Výsledkom tejto spolupráce bol prvý skutočný britský komerčný hit skupiny Deep Purple.
Ďalšiu zo skladieb, „Cry Free“, nahrala kapela Deep Purple v štúdiu IBC v januári 1970. Hoci skupina nahrala viac ako 30 jej verzií, do konečného zoznamu skladieb sa ani jedna z jej nahrávok nedostala. Neskôr sa pieseň dostala na kompilačný album "Powerhouse" z roku 1977.
Inštrumentálku „Jam Stew“ nahrali tiež počas session v IBC koncom novembra 1969. Pre reláciu BBC vznikla verzia tejto skladby s improvizovanými textami a bola nahraná ako „John Stew“. Hlavný riff tejto kompozície bol použitý v skladbe „Bullfrog“, ktorý pozbieraná skupina rôznych hudobníkov (zo zmluvných dôvodov bez oficiálneho zaradenia) v produkcii Dereka Lawrenca nahrala v nasledujúcom roku na prvú stranu LP albumu s názvom "Green Bullfrog".
Vydanie albumu.
Album a jeho sprievodný singel, „Black Night“, vyšli spolu dňa 5. júna 1970. V britských rebríčkoch sa "Deep Purple In Rock" dostal na štvrté miesto. V týchto rebríčkoch sa držal celý rok, až kým neprišiel na hudobný trh jeho nasledovník, album "Fireball". Originálne vydanie albumu "Deep Purple In Rock" malo pribalené texty všetkých piesní a sadu čierno-bielych fotografií členov skupiny.
Americká edícia albumu mala prerušený úvod skladby „Speed King“, ktorý trvá niečo vyše minúty. Zostal takto upravený v štandardnom vydaní pre Warner Bros v USA. V plnej dĺžke ho obnovili vo výročnej verzii, ktorá vyšla po 25. rokoch od vydania. V otváracej verzii LP vinylového obalu vyšla obnovená reedícia albumu z roku 1982. Mexické vydanie albumu malo do zoznamu skladieb pridanú aj skladbu „Black Night“.
Úspech albumu "Deep Purple In Rock" v hudobnom rebríčku výrazne navýšil profitabilitu kapely Deep Purple. V októbri, počas turné po Spojenom kráľovstve, časopis "Melody Maker" spustil funkciu „Purple Mania“, ktorá ukazovala, že koncerty skupiny priťahujú čoraz nadšenejšie davy. Tohoročné turné kapely finišovalo v Škandinávii a v Nemecku. Na vystúpení v Lüdenscheide hrali bez Blackmorea, ktorý ochorel. Fanúšikovia sa proti tomu búrili a zničili kapele hudobné vybavenie v hodnote 2 000 libier.
Reedície.
V roku 1995 vydala spoločnosť EMI remastrovanú a prepracovanú edíciu venovanú 25. výročiu albumu. Album remastroval Roger Glover. Pridal k nemu skladby „Black Night“, „Jam Stew“, nový mix „Cry Free“ a remixy skladieb „Flight of the Rat“ a „Speed King“.
V roku 2009 vydalo audiofilské vydavateľstvo Audio Fidelity remastrovanú verziu "Deep Purple in Rock" na limitovanej edícii CD z 24 karátového zlata. Mastering na CD vykonal Steve Hoffman. Na tomto vydaní je zastúpený len pôvodný sedemskladbový formát nahrávok bez pridaných bonusov.
Ohlasy kritiky.
Reakcie na album "Deep Purple In Rock" boli vcelku pozitívne. Rodney Collins z britského hudobného týždenníka "Record Mirror" o ňom písal, že ide o úžasný, dobrý album, ktorý dokazuje, že sa rock vzhľadom na jeho sviežosť stáva jedným z najvďačnejších žánrov súčasnej hudby. Richard Green v novinách "New Musical Express" píše, že album poskytuje výživnú dávku dobrej rockovej hudby a zvlášť vyzdvihuje Gillanov výkon v nahrávke piesne „Child in Time“. V časopise "Disc and Music Echo" dostal album štyri hviezdičky z piatich možných a bol zvukovo porovnávaný s nahrávkami progresívnej kapely The Nice. Medzi hudobníkmi bol v tomto magazíne vyzdvihovaná absolútna dominancia Ritchieho Blackmorea.
Podľa Tonyho Dolana v publikácii "Deep Purple: a Critical Retrospective", prvý album zostavy Mk II, "Concerto for Group and Orchestra," poskytol v Spojenom kráľovstve kapele Deep Purple veľmi potrebnú publicitu, ale skupina, najmä Ritchie Blackmore, bola rozhodnutá, že „nebudú označovaní ako novinka. Bol pevne presvedčený, že ďalší štúdiový album by mal byť úplným útokom na ušné bubienky.“ Blackmore dodával k informáciám o pripravovanom projekte: „ak to nie je dramatické alebo vzrušujúce, na tomto albume nemá miesto.“ Album "Deep Purple in Rock" dosiahol všetko, čo od neho Blackmore očakával: bol v britských hitparádach viac ako rok a kapela Deep Purple si konečne našla so svojím tvrdým, ťažkým, hromovým a silným rockom v hudobnom priemysle svoje miesto."
Aj retrospektívne prehľady na album sú stále veľmi pozitívne. Eduardo Rivadavia z "AllMusic" nazýva "Deep Purple" "In Rock" albumom, ktorý definoval to, čo bolo neskôr zaradené do žánru známeho dnes pod zaužívaným názvom heavy metal. Rockový novinár Malcolm Dome uviedol, že „"Deep Purple In Rock" je jeden z najlepších albumov... nielen od Deep Purple, ale celkom." O nových členoch, Gillanovi a Gloverovi, poznamenáva: „Je pozoruhodné, ako Ian Gillan má hlas pod kontrolou, pričom sa v speve totálne blázni. A Roger Glover je nenáročný, no technicky veľmi zdatný... tiež úžasne, pôsobivo prispel k písaniu piesní." Sid Smith vo svojej recenzii pre BBC Music oceňuje „náramnú sebadôveru, ktorú si nová zostava našla" a to ako sa album „vo významnej miere stal šablónou pre hard rock." Kanadský novinár Martin Popoff napísal, že „"Deep Purple in rock", spolu s albumom "Paranoid" od Black Sabbath a albumom "Very 'Eavy…Very 'Umble" od kapely Uriah Heep (všetky vyšli v tom istom roku: 1970) tromi spôsobmi predviedli heavy metal“, pričom "Deep Purple in Rock" je „zo všetkých troch projektov najokázalejší, nasviežejší a najsofistikovanejší". Vo svojej recenzii pripomenul, že album zostáva aj po 14 rokoch „najostrejšou, najnástojčivejšou metalovou nahrávkou Deep Purple a to až do vydania ich albumu "Perfect Strangers"“. Je to aj napriek tomu, že Deep Purple nikdy neprijali titul heavymetalovej kapely, „predstavovali sa ako jazzovo-bluesovo-progresívno-hard-rocková skupina."
Podľa Blackmoorovej mienky spolu s "Machine Head" patrí album "Deep Purple in Rock" medzi vrcholné nahrávky, ktoré počas jeho prítomnosti v skupine Deep Purple zrealizovali.
Zoznam skladieb.
Autormi všetkých skladieb sú Ritchie Blackmore, Ian Gillan, Roger Glover, Jon Lord a Ian Paice.

</doc>
<doc id="31104" url="https://sk.wikipedia.org/wiki?curid=31104" title="Bajerovce">
Bajerovce

Bajerovce sú obec na Slovensku v okrese Sabinov.

</doc>
<doc id="31105" url="https://sk.wikipedia.org/wiki?curid=31105" title="Bodovce">
Bodovce

Bodovce sú obec na Slovensku v okrese Sabinov.

</doc>
<doc id="31106" url="https://sk.wikipedia.org/wiki?curid=31106" title="Brezovica (okres Sabinov)">
Brezovica (okres Sabinov)

Brezovica je obec na Slovensku v okrese Sabinov.
Leží na styku Levočských vrchov a Bachurne a dnes je spolu so svojim okolím predovšetkým vyhľadávaným miestom víkendových výletov s perspektívou rozvoja vidieckeho cestovného ruchu. Po prvýkrát sa písomne spomína už v roku 1317, vtedy tu začal vznikať aj hrad, ktorý staval ako rodinné sídlo rod Berzeviciovcov. Dnes z neho ostali len terénne zvyšky, zanikol zrejme už koncom 15. storočia. Zachovali sa však iné zaujímavé pamiatky – pôvodne gotický, neskôr upravený kostol Všechsvätých z roku 1300. Okrem toho bolo v obci kedysi neuveriteľných 7 kúrií a renesančný kaštieľ zo 17. storočia, dnes síce čiastočne zachované, ale pomerne vážne zdevastované. V obci sú dodnes živé prvky ľudovej architektúry i tradičných remesiel.
Dňa 22. apríla 2008 zasiahla obec silná prietrž mračien, ktorá spôsobila rozsiahle škody najmä na poľnohospodárskych plochách.

</doc>
<doc id="31107" url="https://sk.wikipedia.org/wiki?curid=31107" title="Brezovička">
Brezovička

Brezovička (, ) je obec na Slovensku v okrese Sabinov v Prešovskom kraji. Jej názov ako asi najstarší v roku 1307 sa uvádza Haynburg a znamená hrad na výbežku. V ďalších rokoch dedina mala názvy: Haymburg, Hennburk, Hamburk, Hempborgh - r. 1427, Hemburg, Hemborch, Hembucz, Heinburk, Hamburgh - r. 1437, Heymburcz, Hempborgh, Heimburgh, Hambwrk - r. 1462, Hamburg, Hambork, Hamborgh, Hámbor, Hamburek. Pred rokom 1948 sa dedina volala Hamborek, no v roku 1948 sa jej názov zmenil na Brezovička.
Leží na ceste "Via regia", ktorá kedysi spájala Šariš so Spišom. Nachádzal sa tu kláštor kartuziánov.
História.
Pre Brezovičku je významný rok 1307, v ktorom magister Kakaš (Gallus) (+ 1326) v nejakom spore zabil šľachtica Fridricha, syna Arnolda. Za vraždu bol v roku 1307 odsúdený súdom v Levoči a za vraždu mal okrem iného založiť a majetkami obdariť šesť kláštorov. Kakaš dal preto kartuziánom na Skale útočišťa na Spiši polovičný výnos mlyna a celú rentu od poddaných v Hamborku v hodnote troch hrivien striebra ročne. Darovanie potvrdil kráľ Karol I. Róbert v roku 1320. Okrem toho dal postaviť v roku 1307 kláštor pre kartuziánov (príp. pre božohrobcov, tzv. červených bratov) v Hamborku a potom po smrti svojho syna Mikuláša tiež v roku 1319 kláštor pre kartuziánov v Lechnici (Červený kláštor).
V písomnostiach zo 14.16. storočia sa dedina spomína pod nemeckým názvom "Hamburg". Tento názov vznikol spojením nemeckých slov „ham“ (výbežok, ostroh) a „burg“ (hrad) v zmysle „Hrad na výbežku“.
Dve písomné správy o hrade v Hamborku spomínajú hrad, ale neuvádzajú jeho názov. Bol postavený západne od Brezovičky na výbežku Levočských vrchov, ktorý sa aj dnes volá Zámčisko.
V Hamborku na zákupnom práve dala postaviť rodina Berzeviczy aj kostol sv. Martina okolo roku 1300, v ktorom od roku 1330 pôsobil farár Herbort.
V roku 1620 si rodina Berzeviczyovcov postavila v Hamborku kaštieľ, ktorý je aj dnes vo výbornom stave. Sídlo má v ňom domov sociálnych služieb.
V polovici 13. storočia vznikla v západnej časti chotára Brezovičky dedina Šlemov (Šľamuf), ktorá v písomnostiach sa spomína ako "Slemhaw, Slemvagasa, Slemo", ktorú založil šoltýs Schlemo s usadlíkmi podľa zákupného práva. Keďže Šlemov bol postavený na majetku Berzeviczyovcov, tak im patril aj v 15. storočí. Ľudia kvôli zlým podmienkam začali postupne dedinu opúšťať, až v roku 1470 úplne zanikla.

</doc>
<doc id="31108" url="https://sk.wikipedia.org/wiki?curid=31108" title="Červená Voda (okres Sabinov)">
Červená Voda (okres Sabinov)

Červená Voda je obec na Slovensku v okrese Sabinov. Vznikla odčlenením od Sabinova.

</doc>
<doc id="31109" url="https://sk.wikipedia.org/wiki?curid=31109" title="Červenica pri Sabinove">
Červenica pri Sabinove

Červenica pri Sabinove je obec na Slovensku v okrese Sabinov. V jej centre sa zachoval pôvodne románsky Kostol sv. Martina z druhej polovice 13. storočia, neskôr renesančne prestavaný. V podkroví lode boli objavené gotické nástenné maľby. 
Túto obec navštívila herečka Dana Košická s hercom Borisom Farkašom v rámci dokumentárneho televízneho seriálu Od východu na východ v roku 2011. Navštívili aj susedné obce: Pečovskú Novú Ves, Jakubovú Voľu, Hanigovce a iné obce po blízku. Neskôr, v roku 2015 navštívil túto obec podpredseda vlády a minister vnútra SR, Robert Kaliňák, v rámci projektu Celoplošného rozmiestnenia síl a prostriedkov odovzdal dobrovoľným hasičom nové hasičské auto.
Vývoj názvu obce.
"Názov obce Červenica sa počas historického vývoja menil, až dosiahol dnešný aktuálny názov:"
Veressalma - r.1278 - 1. písomná zmienka
Verusalma - r.1302
villa Wrusalma - r.1322
Cherwenycze - r.1563
Čerwenicza - r.1786
Jablonov - r.1808
Červenica pri Sabinove - 1960
Kostol svätého Martina.
Málokto vie, komu bol zasvätený kostol pred Martinom. Bol zasvätený svätej Margite. Vznikol v druhej polovici 13. storočia, ktorý sa nachádza v centre obce v ohradenom areále. V dnešnej dobe patrí pod Rožkoviansku farnosť. Pred nejakým časom bol renovovaný.
Vybavenosť obce.
Obec je vybavená obecným vodovodom, kanalizáciou, plynofikáciou, školou materskou a základnou, pohostinstvom (krčmou), obchodom s potravinami a rozličným tovarom, motorestom (reštauráciou), cestou I. a III. triedy... 
Zaujímavosti.
Ľudia sa zaoberajú chovom dobytka a pestovaním zeleniny a ovocia, zúčastňujú sa rôznych kultúrnych podujatí, či už je to v rámci obce alebo škôl, prispievajú na zbierky v kostole a seniori chodia vystupovať a reprezentovať svoj folklórny súbor, pod názvom Dubina.
Obyvateľstvo.
Obyvateľov z roka na rok pribúda. Ku dňu 31.12.2018 je to 918 obyvateľov, čo je na jedného obyvateľa hustota zaľudnenia 145,08 km2.

</doc>
<doc id="31110" url="https://sk.wikipedia.org/wiki?curid=31110" title="Ďačov">
Ďačov

Ďačov je obec na Slovensku v okrese Sabinov. Nachádza sa v severozápadnej časti Šarišskej vrchoviny v doline Ďačovského potoka. Prvá písomná zmienka o obci je z roku 1278. Najvýznamnejšou pamiatkou je ranogotický Kostol sv. Michala patriaci Gréckokatolíckej cirkvi, ktorý postavili okolo roku 1300.
Kultúra a zaujímavosti.
Pamiatky.
Pôvodne gotický kostol z 13. storočia. V renesancii a baroku bol upravený. Obnovili ho v roku 1909 a 1939. Jednoloďová stavba s presbytériom štvorcového pôdorysu a s mohutnou predstavanou hranolovou vežou, krytou vysokým ihlancom. Presbytérium je zaklenuté jedným poľom gotickej rebrovej krížovej klenby (rebrá sú klinové), v sakristii je valená klenba. Na východnej strane presbytéria bolo ešte donedávna posledné gotické okno s pôvodným ostením. Loď má rovný strop a segmentovo zakončené okná z obnovy v roku 1903. Na veži v horných poschodiach sú pseudogotické zvukové okná. 

</doc>
<doc id="31111" url="https://sk.wikipedia.org/wiki?curid=31111" title="Daletice">
Daletice

Daletice sú obec na Slovensku v okrese Sabinov.

</doc>
<doc id="31112" url="https://sk.wikipedia.org/wiki?curid=31112" title="Drienica">
Drienica

Drienica je obec na Slovensku v okrese Sabinov.
Poloha a prírodné pomery.
Obec Drienica sa nachádza na východnom Slovensku, administratívne je začlenená do Prešovského kraja, do okresu Sabinov. Historicky vždy patrila do Šarišskej, v novoveku do Šarišsko-Zemplínskej župy. Nachádza sa na 49° 08´ severnej zemepisnej šírky a 21° 07´ východnej zemepisnej dĺžky. Po roku 2004 patrí obec Drienica do Šarišského regiónu cestovného ruchu a je sídlom Občianskeho združenia Mikroregión Čergov s cieľom zvýšiť atraktivitu rekreačnej oblasti. Vzdialenosť obce od mesta Prešov je 25 km, od okresného mesta Sabinov 4 km.
Chotár obce patrí svojou rozlohou medzi stredne veľké chotáre. Má celkovú výmeru 1 021 ha, z toho pripadá 638 ha na lesy (61%), 167 ha na ornú pôdu (17%), 114 ha na horské lúky a pasienky (12%), 83 ha na intravilán obce (8%), 15 ha na záhrady a ovocné sady (2%) a 4 ha na vodné plochy (0%). Drienica susedí s chotármi Sabinova, Červenej Vody, Olejníkova, Šarišských Sokoloviec a Jakubovian. Vyšný koniec obce plynulo prechádza do rekreačno-športového strediska Drienica – Lysá.
Turistika.
V severnej časti obce Drienica sa nachádza rekreačná oblasť s rekreačnými a športovými zariadeniami. Najvýznamnejšími a turisticky najnavštevovanejšie z nich sú lyžiarske svahy s vlekmi. Nachádzajú na hornom (severovýchodnom) konci obce a na svahoch Lysej. Jednotlivé svahy sú prepojené vlekmi.
Ďalším významným prvkom, ktorý celoročne priťahuje turistov je krytý bazén. Nachádza sa asi 100 m od lyžiarskeho svahu. Toto zariadenie je vybavené aj soľnou jaskyňou, saunou, masážami a výrivkou. V jeho blízkosti sa nachádzajú aj tenisové kurty. Celoročne, ale hlavne v lete, je možné spoznávať tunajšiu prírodu, keďže sa v okolí obce nachádza množstvo turistických chodníkov. 
V blízkej obci Jakubovany (asi 1,5 km pešo, 6 km autom – po ceste) je aj umelá vodná nádrž, ktorá poskytuje priestor na rybárčenie. V rekreačnej oblasti sa nachádzajú aj reštauračné zariadenia poskytujúce bohaté stravovanie, zábavu a nočný život. Priamo v obci sa nachádza obchod - samoobsluha. 
V obci sa nachádza materská škola a základná škola pre 1.4. ročník.

</doc>
<doc id="31113" url="https://sk.wikipedia.org/wiki?curid=31113" title="Dubovica">
Dubovica

Dubovica je obec na Slovensku v okrese Sabinov. Najvýznamnejšou pamiatkou je rímskokatolícky, pôvodne ranogotický Kostol Obetovania Pána z konca 13. storočia. Leží v severozápadnej časti Šarišskej vrchoviny v údolí Dubovického potoka, pravého prítoku Torysy, južne od centra mesta Lipany. Nadmorská výška v strede obce je , najnižší bod má a najvyšší Kataster obce o rozlohe sa rozprestiera na členitom teréne, čo je evidentné z veľkého výškového rozdielu. Pôdy má hnedé, lesné, niekde oglejené, menej hnedo zemné a nivné karbonátové. Katastrálne susedí s obcami Renčišov, Ďačov, Lipany a Rožkovany.

</doc>
<doc id="31114" url="https://sk.wikipedia.org/wiki?curid=31114" title="Hanigovce">
Hanigovce

Hanigovce je obec na Slovensku v okrese Sabinov.

</doc>
<doc id="31115" url="https://sk.wikipedia.org/wiki?curid=31115" title="Hubošovce">
Hubošovce

Hubošovce (+ miestna časť Jur) sú obec na Slovensku v okrese Sabinov. Obec Hubošovce sa skladá z 2 častí, ktoré prešli samostatným a osobitným historickým vývojom. 
Svätý Jur bol až do 20. storočia samostatnou obcou. Svätý Jur založili zemania maďarského pôvodu Tekulovci (Tekule), ktorí tu prišli v rámci politicko-správneho obsadzovania Uhorského kráľovstva. 

</doc>
<doc id="31116" url="https://sk.wikipedia.org/wiki?curid=31116" title="Jakovany">
Jakovany

Jakovany sú obec na Slovensku v okrese Sabinov.

</doc>
<doc id="31117" url="https://sk.wikipedia.org/wiki?curid=31117" title="Jakubova Voľa">
Jakubova Voľa

Jakubova Voľa () je obec na Slovensku v okrese Sabinov. Susedné obce sú: Rožkovany na západe, Červenica pri Sabinove na severe, Uzovské Pekľany a Uzovský Šalgov na juhu, Pečovská Nová Ves na východe.
Jakubova Voľa patrí podľa administratívneho členenia do okresu Sabinov, ktorý spadá do Prešovského kraja. Počet obyvateľov obce je 410, počet domov je 135. Matričný úrad sa nachádza v Pečovskej Novej Vsi, daňový úrad je v Sabinove, okresný úrad je v Sabinove, úrad životného prostredia je v Sabinove, okresný súd je v Prešove, úrad práce, sociálnych vecí a rodiny je v Sabinove.
Poloha.
Katastrálne územie obce Jakubova Voľa leží na severných svahoch pohoria Bachureň (severná časť) a Spišsko-šarišskom medzihorí (južná časť) v údolí rieky Torysy, 7 km na severozápad od Sabinova. Nad obcou dominuje vrch Kohút (711 m n.m.). Plošina pod kopcom má s lokálny názov "Hradisko". V minulosti, za čias poveľkomoravského obdobia tam stálo opevnené hradisko. Najvyšší bod v chotári obce je kóta 810 m nad morom – Kamenná. 
V obci končí vedľajšia cesta III. triedy, ktorá sa pripája na hlavnú cestu I/68 Prešov – Stará Ľubovňa – Piwniczna-Zdrój (Poľsko) v obci Červenica pri Sabinove. Železničná trať Košice – Muszyna je vzdialená od stredu obce cca 800 m.
Geologická stavba.
Katastrálne územie obce sa nachádza na terciérnych a kvartérnych sedimentoch, ktoré sú zastúpené oligocénnymi pieskovcami, zlepencami a menej ílovcami, ktoré tvoria karpatský flyš.
Georeliéf.
Georeliéf územia obce predstavuje erózno-tektonickú depresiu obklopenú pohoriami. Georeliéf má prevažne stredohorský charakter. Severná časť chotára je na nive, terasách a svahoch vyššej pahorkatiny, ktorú tvorí centrálno-karpatský flyš. 
Podľa geomorfologického členenia Slovenska patrí územie Jakubovej Vole do Alpsko-himalájskej sústavy, do podsústavy Karpaty a provincie Západné Karpaty, v rámci ktorých ďalej patrí do subprovincie Vonkajšie Západné Karpaty a do jej Podhôľno-magurskej oblasti. V tejto oblasti sa chotár rozkladá na severných svahoch Bachurne a južnej časti Spišsko-šarišského medzihoria.
Vodstvo.
Cez katastrálne územie obce pretekajú tri stále povrchové toky: Torysa, Voliansky potok, Kohút. Územie je súčasťou povodia Hornádu.
Pôdy.
Prevládajú tieto pôdne typy: vo vyšších polohách – v lesoch a lúkach - kambizeme typické nasýtené, sprievodné andozeme, rankre kambizemné a rankre. Pri rieke Torysa a ojedinele i pri oboch potokoch sa nachádzajú kambizeme pseudoglejové nasýtené, pseudogleje typické. 
Historický vývoj.
Prvá písomná zmienka z roku 1315 hovorí, že kráľ Karol Róbert z Anjou dal v roku 1312 šľachticovi Rikolfovi za vojenské zásluhy okrem iného aj les južne od dediny Červenica, nad pravým brehom Torysy. Na darovanom majetku začali zakrátko budovať dedinu. Dedine dali názov Jakubova Ves (Jacabfolua).
Južne nad Jakubovou Voľou je kopec s výraznou plošinou a s lokálnym názvom Hradisko. V minulosti, za čias poveľkomoravského obdobia tam stálo opevnené hradisko. V súčasnosti sú už len veľmi ťažko badateľné stopy po ňom. Jakubova Voľa vtedy ešte neexistovala. Vývoj názvu dediny sa menil počas rôznych období: 1315 - Jacabfolua, 1330-32 - Jacobsdorf, 1474 – Wolyajacabfalwa, 15. storočie – Jacabfalua, 16. storočie – Wolya, Jakabwolya, 1808 – Jakubova Wola, 1850 - Jakubova Voľa.
Sídlo.
Obec Jakubova Voľa má charakter poľnohospodárskeho sídla, predurčeného už svojim historickým vývojom. V obci sa nenachádza žiaden priemyselný či výrobný podnik. Kedysi bola v obci veľká píla, ktorá po politickom prevrate v roku 1989 zanikla. Obec má 121 domov, z toho je 7 opustených. V obci je stojí pôvodne románsky Kostol sv. Michala z 13. storočia. Po rozsiahlej prestavbe v 70. rokoch 20. storočia sa z pôvodnej stavby zachovala už len polkruhová apsida s gotickými freskami v interiéri. V katastrálnom území obce, v oblasti Čubrík, sú situované dva cintoríny, nový a starý. Obec je zložená z troch hlavných ulíc. Má vlastný kultúrny dom a materskú školu.

</doc>
<doc id="31118" url="https://sk.wikipedia.org/wiki?curid=31118" title="Jakubovany (okres Sabinov)">
Jakubovany (okres Sabinov)

Jakubovany sú obec na Slovensku v okrese Sabinov.
Polohopis.
Obec sa nachádza 16 km severne od Prešova, v okrese Sabinov. Kataster obce sa rozprestiera na južnom úpätí pohoria Čergov v Šarišskej vrchovine, v doline Jakubovianskeho potoka, ktorý sa pri Orkucanoch vlieva do Torysy. Uprostred dediny je nadmorská výška s rozpätím pre jednotlivé chotárne časti od 350 do 
Dejiny.
Jakubovany vznikli v 13. storočí ako usadlosť v chotári susednej dediny Šarišské Sokolovce (Tolčemeš), ktorú založil Jakub Poliak. Prvá oficiálna zmienka o obci pochádza až z roku 1314, keď územie dnešného katastra daroval začiatkom 14. storočia uhorský kráľ Karol Róbert šľachticom Tekulovcom. V tom čase sa uvedené územie nazývalo Terra Iacobi - Zem Jakubova a tvorila samostatný kataster Jakuba Poliaka. V inej správe z roku 1369 sa obec uvádza pod maďarským názvom Jacobfalva a od roku 1410 zrejme podľa zemepána Léngyelicabfalva. V roku 1773 sa názov zmenil na Uherské Jakubowcze a od roku 1918 ako Jakuboviany. Posledná úprava názvu Jakubovany sa uskutočnila v roku 1948.
V prvej polovici 16. storočia obec postihol podobný osud ako susedné Orkucany. Vtedy časť obce odkúpilo mesto Sabinov, ktoré až do zrušenia poddanstva vystupovalo voči Jakubovanom z pozície zemepána. Sabinovu v Jakubovanoch patril majer s poľnohospodárskou pôdou, za ktorú z mu prúdili zisky z prenájmu. Tento stav v Jakubovanoch pretrvával až do zrušenia poddanstva v Uhorsku, ale aj potom tento majer mal podobu statku, ktorý patril Sabinovu; bol pričlenený k Ovčiarskemu majeru v Orkucanoch až do zriadenia Štátnej roľníckej školy.
V roku 1787 mala obec 543 obyvateľov, ktorí bývali v 71 domoch.
V 18. storočí sa podstatnej časti obce zmocnili Pechyovci a po roku 1848 časť pozemkov prešla do vlastníctva roľníkov. Roľníci si odkupovali pozemky od zemanov a takto sa v obci vytvorili rozdielne veľkosti roľníckych usadlostí. V čase od zrušenia poddanstva až do konca 19. storočia zaujímali významné ekonomické postavenie v obci židovské rodiny Kleina a Kirchmayera. Stali sa nájomcami sabinovských veľkostatkov a zamestnávali veľkú časť obyvateľov dediny. V poslednej štvrtine 19. storočia postavili Klein a Kirchmayer na južnom konci obce na svojich veľkostatkoch dva skromnejšie kaštiele. Kleinov majetok bol rozpredaný okolo roku 1900 a kaštieľ v ďalších rokoch vyhorel. Kirchmayerov kaštiel, ktorý po 1. svetovej vojne získala rodina Andreja Šoltysa stojí dodnes. Po svojom otcovi Andrejovi ho zdedil jeho najmladší vnuk Andrej Šoltys, ktorý ho zrekonštruoval v rokoch 2007 až 2013 do jeho súčasnej podoby.
Obyvatelia Jakubovian sa zaoberali poľnohospodárstvom a pod kataster patrilo 1080 ha poľnohospodárskej pôdy. Obec mala priaznivé podmienky pre poľnohospodárstvo a dobre sa tam darilo aj ovocinárstvu a z neho najmä pestovaniu čerešní. Okrem toho ľudia pracovali v okolitých lesoch, venovali sa pastierstvu dobytka a oviec. Okrem toho niektorí sa venovali povozníctvu a pracovali aj v miestnom liehovare, ktorý tam existoval do roku 1886. V dedine sa ťažil aj lomový kameň v miestnom kameňolome.
&lt;br&gt;Hospodársky liehovar, ktorý bol tiež pôvodne majetkom Sabinova, bol v roku 1886 prebudovaný na cirkevnú školu.
V roku 1995 bola v blízkosti obce vybudovaná vodná nádrž, ktorá je v peknom prostredí s možnosťou aktívneho oddychu a športového rybolovu. Na pozemkoch katastra Jakubovian sa od roku 1957 nachádza Odrodová skúšobňa, ktorá je súčasťou Ústredného kontrolného a skúšobného ústavu poľnohospodárskeho so sídlom v Bratislave. Uskutočňujú sa tam poľnohospodárske pokusy s plodinami v záujme dosiahnutia vyšších hektárových úrod a požadovanej ekonomike pestovania.
K vzácnym kultúrno-historickým pamiatkam obce patrí rímskokatolícky kostol zasvätený svätému Vavrincovi z. konca 13. storočia. Kostol bol pôvodne postavený v gotickom slohu. Stavba je jednoloďová so štvorcovým presbytériom. Sakrálna stavba bola niekoľkokrát opravovaná. Najväčšia oprava sa udiala v roku 1716, potom v roku 1856, 1913 a opravy na ňom sa uskutočnili aj nedávno v roku 1999. Postupnými opravami kostol nadobudol prvky baroka a veža dokonca secesnú podobu. Pri oprave v roku 1856 vonkajšia fasáda získala prvky klasického slohu. V interiéri sa nachádzajú vzácne maľby a bohatá je aj vnútorná výzdoba. Z ďalších pamiatok to boli honosnejšie sídla menších statkárov (kaštiele). V kaštieli Andreja Šoltysa bolo do roku 1964 umiestnené sídlo Odrodovej skúšobne.
Školstvo.
V obci je Základná škola pre prvý stupeň (1. -4. ročník) a materská škola.

</doc>
<doc id="31119" url="https://sk.wikipedia.org/wiki?curid=31119" title="Jarovnice">
Jarovnice

Jarovnice sú obec na Slovensku v okrese Sabinov.
Polohopis.
Vodné toky.
Obcou Jarovnice preteká potok Malá Svinka.
Dejiny.
Jarovnice, jedna z mnohých typických obcí Šariša na východnom Slovensku v okrese Sabinov, sa rozprestierajú v Šarišskej vrchovine v údolí potoka Malej Svinky. Osídlené boli v neolite a v ich histórii sa spomínajú slovanské hrobové nálezy. V 13. storočí patrili Bankovi. Prvá písomná zmienka o Jarovniciach pochádza z roku 1260, keď boli v majetku Merša, Jána zo Svinie. Začiatkom 14. storočia to boli dve osady, Vyšné a Nižné Jarovnice, ktoré v 15. storočí splynuli a patrili Berzeviczyovcom, v 17. storočí Szinyeiovcom, v 18. storočí Péchyovcom a v 19. storočí opäť potomkom rodu Szinyeiovcov. V tom čase bolo v obci 83 domov a 616 obyvateľov. Boli to roľníci, ovocinári a vyrábali drevené náradie. 
20. júla 1998 zasiahla obec povodňová vlna na rieke Malá Svinka, vysoká až 4 metre, ktorá postihla najmä miestnu rómsku osadu. Povodeň si vyžiadala 50 životov.
Kultúra a zaujímavosti.
Stavby.
Rímskokatolícky kostol.
Najvýznamnejšou stavbou bol v Jarovniciach odnepamäti rímskokatolícky kostol, renesančne prestavaný roku 1524 a značne rozšírený v roku 1768. Je zasvätený Svätému Antonovi Pustovníkovi, ktorého si obyvatelia obce oddávna s úctou pripomínajú každoročne 17. januára. Nádvorie kostola obklopovali mohutné, niekoľko storočné lipy a o niečo mladšie gaštany. Súčasníci sa z minulosti pamätajú na niekdajšie tri veľmi staré lipy nezvyčajných rozmerov, ktorých vek sa odhadoval na 400 – 600 rokov.
Od roku 1871 bol na hlavnom oltári umiestnený oltárny obraz Svätého Antona Pustovníka, ktorý namaľoval Pavol Szinyei Merse. Szinyeiovci, ktorí boli patrónmi farského kostola i kostolov v okolitých dedinách, dali v Jarovniciach postaviť aj pôvodne neskororenesančný, v 70. rokoch 18. storočia barokovo prestavaný poschodový kaštieľ. V tých časoch bol obklopený nádhernými parkmi so stovkami domácich a cudzokrajných stromov-velikánov. Podľa prameňov, ktoré sa zachovali v kronikách Szinýeiho rodu, základy kaštieľa položil Bank bán, ktorý tam mal poľovnícky dom. Prízemná časť s mohutnými klenbami a meter hrubými múrmi je veľmi stará. Pravdepodobne poschodovú nadstavbu kaštieľa dali postaviť Szinyeiho predkovia Szinyei Merse Ladislav (1753 – 1811) s manželkou Annou Máriássý (1760 – 1826). Jednoduchosť stavby zvýrazňuje dvojitá Mansartova strecha. V budove kaštieľa vítalo návštevníka okolo 16 miestností najrôznejších rozmerov s množstvom chodieb a schodov. V minulosti boli vzácnosťou nádherné keramické pece rozmanitých tvarov, veľkostí, ale aj výzdoby. Ich zaujímavosťou bolo, že nemali vykurovacie otvory z izieb, ale zo skrytých chodieb, akoby tunelov, medzi miestnosťami. Na poschodí v prostrednej časti bola zaujímavá najpriestrannejšia oválna sála objektu s dĺžkou asi 15 metrov, s mohutnou klenbou. V minulosti udivovala jej pôvodná výzdoba fresiek z roku 1789, ktoré zobrazovali mytologické výjavy Saturna, Kleio a Dianu. V severovýchodnej časti kaštieľa zaujme poschodová prístavba s točitými schodmi a kopulovitou vežou. Na priečelí kaštieľa upútaval pozornosť rodový erb Szinyeiovcov, vytesaný do žuly: okrídlený anjel s rybou v náručí. V súčasnosti sa erb nachádza na miestom cintoríne uprostred železnej ohrady rodinnej hrobky Sziynei Marse.
Pomníky.
Pomník obetiam povodne z 20. 7. 1998.

</doc>
<doc id="31120" url="https://sk.wikipedia.org/wiki?curid=31120" title="Kamenica (okres Sabinov)">
Kamenica (okres Sabinov)

Kamenica je obec na Slovensku v okrese Sabinov. Obec je súčasťou Prešovského samosprávneho kraja. Nachádza sa na východnom Slovensku, 35 km severozápadne od krajského mesta Prešov a 16 km severozápadne od okresného mesta Sabinov, na ceste I. triedy Prešov – Stará Ľubovňa – Poľsko.
Podľa údajov zo štatistického úradu k 31. decembru 2011 rozloha obce sa rozprestiera na ploche 2 131 ha.
Polohopis.
Vodné toky.
Na území vznikajú toky Lipianského potoka, Kalinovského potoka a Lúčanky, ktoré sa spájajú a tvoria ľavostranné rameno rieky Torysy.

</doc>
<doc id="31121" url="https://sk.wikipedia.org/wiki?curid=31121" title="Krásna Lúka">
Krásna Lúka

Krásna Lúka je obec na Slovensku v okrese Sabinov.
Polohopis.
Obec sa nachádza na úpätí Levočských vrchov medzi Torysou a Plavnicou.
Vodné toky.
Cez obec preteká Kučmanovský potok.
Dejiny.
Prvá písomná zmienka o obci je z roku 1295, v ktorej sa spomína kostol sv. Martina biskupa. Prvá písomná zmienka, ktorá spomína obec ako farnosť, je však až z roku 1329.
Kultúra a zaujímavosti.
Tradície: Jasličkári Krásna Lúka. V obci pôsobí Folklórny súbor Šenvižan z Krásnej lúky.
Rodná obec Ondreja Kandráča

</doc>
<doc id="31122" url="https://sk.wikipedia.org/wiki?curid=31122" title="Krivany">
Krivany

Krivany je obec na Slovensku v okrese Sabinov. Leží 426 metrov nad morom pri ľavostranných prítokoch rieky Torysa. Medzi najvýznamnejšie pamiatky patrí rímskokatolícky gotický Kostol sv. Štefana, prvomučeníka z obdobia okolo roku 1300 a renesančný kaštieľ z prvej polovice 17. storočia.

</doc>
<doc id="31123" url="https://sk.wikipedia.org/wiki?curid=31123" title="Lúčka (okres Sabinov)">
Lúčka (okres Sabinov)

Lúčka je obec na Slovensku v okrese Sabinov.

</doc>
<doc id="31124" url="https://sk.wikipedia.org/wiki?curid=31124" title="Ľutina">
Ľutina

Ľutina je obec na Slovensku v okrese Sabinov. Ľutina je najvýznamnejším pútnickým miestom Gréckokatolíckej cirkvi na Slovensku. Odpusty v sa tu konajú v auguste pri príležitosti sviatku Zosnutia presvätej Bohorodičky. Odpustový chrám má titul baziliky minor, ako jeden z dvoch gréckokatolíckych chrámov na Slovensku (spolu s bazilikou minor Zostúpenia Svätého Ducha v Michalovciach).
Školstvo.
Základná škola v Ľutine zabezpečuje výchovno-vzdelávací proces pre žiakov z dedín Olejníkov, Ľutina a Jakovany.
História školy
Škola bola dostavaná v roku 1961 a v školskom roku 1961/62 začala svoju prevádzku. Škola nadobudla 1. júla 2002 právnu subjektivitu a zriaďovateľom sa stal Obecný úrad v Ľutine. V roku 2009 bola uskutočnená celková rekonštrukcia školy.
Charakteristika školy
Škola zabezpečuje vyučovací proces pre 150 žiakov. V budove sa nenachádza telocvičňa; škola má športový areál, multifunkčné ihrisko, dve počítačové učebne a odbornú učebňu fyziky. Všetky potrené informácie (učitelia, zoznam krúžkov, rozvrhy, internetová žiacka knižka) sú k nahliadnutiu na webovej stránke školy.
Vedenie školy
Pravidelné podujatia
Každoročne sa vydajú štyri čísla školského časopisu Ľutinkáč. Organizujú sa školské náučné exkurzie, poznávacie výlety, uskutočňuje sa futbalový turnaj.

</doc>
<doc id="31125" url="https://sk.wikipedia.org/wiki?curid=31125" title="Milpoš">
Milpoš

Milpoš je obec na Slovensku v okrese Sabinov. Vznikla odčlenením od Hanigoviec.
Pôvod názvu obce.
Prvotná osada dostala pomenovanie od prác, ktoré tu vykonávali naši predkovia. Išlo o novinku. Okrem pastierstva a poľnohospodárstva sa totiž venovanie páleniu dreveného uhlia. To malo rôzne použitie. Raz slúžilo na pušný prach, inokedy ako vsádzka do taviacich pecí a pod. Dobre vypáliť drevené uhlie bolo umenie. Skládka dreva sa musela usporiadať tak, aby sa drevo vypálilo čo najlepšie. Práve spomínaná "skládka dreva" sa volala "miľa." V procese pálenia bola oblepená blatom s lístím, so starým uhlím a popolom z predošlého pálenia. Tento obal sa nazýval "pošom". Spojením týchto dvoch slov ("miľa a poš") vznikol názov osady "MIĽPOŠ."

</doc>
<doc id="31126" url="https://sk.wikipedia.org/wiki?curid=31126" title="Nižný Slavkov">
Nižný Slavkov

Nižný Slavkov je obec na Slovensku v okrese Sabinov.
Polohopis.
Obec sa nachádza na západnom okraji Šariša, vo výbežku Šarišského podolia, podcelku Spišsko-šarišského medzihoria. Leží na sútoku potoka Čierny močiar a Slavkovského potoka, pravostranného prítoku Torysy. Východný okraj obce lemuje pohorie Bachureň, západným smerom vystupujú Levočské vrchy a južný okraj katastra zasahuje do pohoria Branisko.
Dejiny.
Prvá písomná zmienka o Nižnom Slavkove je z roku 1214, kde sa uvádza ako "Zalokmezeje". Najvýznamnejšou pamiatkou obce je rímskokatolícky Kostol Narodenia Panny Márie z konca 13. storočia.
Školstvo.
V obci sa nachádza základná a materská škola.
Kultúra a folklór.
Piesne.
Z obcí pochádzajú ľudové piesne:

</doc>
<doc id="31127" url="https://sk.wikipedia.org/wiki?curid=31127" title="Olejníkov">
Olejníkov

Olejníkov je obec na Slovensku v okrese Sabinov.

</doc>
<doc id="31128" url="https://sk.wikipedia.org/wiki?curid=31128" title="Oľšov">
Oľšov

Oľšov je obec na Slovensku v okrese Sabinov.
Polohopis.
Obec Oľšov leží na pomedzí Levočských vrchov a Šarišskej vrchoviny v nadmorskej výške okolo 460 m. Podnebie je tu mierne. Teploty v lete sú aj od 30 do 34°C. V zimných mesiacoch sa pohybujú od –1 do –6°C cez deň a v noci dosahujú niekedy až -24°C.
Chotár obce je čiastočne odlesnený. Povrch na podloží centrálnokarpatského flyšu tvoria pahorkatiny a hornatiny. Sú tu aj 3 sírnaté minerálne pramene. V chotári prevažujú oglejené a kyslé pôdy. V severnej časti je smrekový les.
Časti obce.
Toryské, Komora, Zvyše, Peklisko, Buč, Pivnice, Hartmanovo, Ležisko, Dolky atď.
Vodné toky.
Obcou preteká miestny potok Hanovec.
Symboly obce.
Erb – Pri koncipovaní návrhu obecného erbu sa za vzor zobral starší odtlačok historickej pečate z roku 1787. Sú to v modrom štíte hviezdicovito na seba položené tri zlaté ryby.
Dejiny.
Prvý písomný doklad o dedine pochádza z roku 1309. Názov obce je odvodený podľa chotára Oľchy. V 16. storočí sa v dedine usadili noví obyvatelia v asi 20 obývaných poddanských domov. V roku 1787 bolo v obci 30 domov a 282 obyvateľov a v roku 1828 už 42 domov, v ktorých žilo 327 obyvateľov. Boli to prevažne želiari, ktorí sa zaoberali poľnohospodárstvom a chovom dobytka. Podľa sčítania obyvateľov bolo v roku 1950 v obci 284 osôb, z toho 282 slovenskej národnosti a 2 českej národnosti. Podľa náboženstva 281 rímskokatolíckeho a 3 židovského vyznania. Podľa zamestnania 270 občanov z roľníckeho prostredia, 12 z pracovnej inteligencie.
Rok 1960
Rok 1962
Rok 2004
Rok 2007
Rok 2008
Rok 2009
Politika.
Obecná politika.
Starosta: Karol Pinčák (KDH)
Poslanci obecného zastupiteľstva:
Obyvateľstvo.
K 31. decembru 2003 žilo v 85 rodinných domoch 412 obyvateľov z toho 207 žien. Z toho vo veku
K 31. decembru 2021 žilo v obci 370 obyvateľov a bolo tu 103 rodinných domov.
Existenciu kostola v Oľšove historické pramene spomínajú už pred rokom 1330. Kostol bol zasvätený apoštolom Šimonovi a Júdovi Počas reformácie kostol zabrali evanjelici. V roku 1749 bol kostol vrátený katolíkom a v roku 1879 bol vybudovaný nový kostol. Pretože tento kostol už nespĺňal požiadavky nových liturgických smerníc II. vatikánskeho koncilu, ale aj z kapacitných dôvodov farníci v roku 2002 pristúpili k jeho rekonštrukcii. Terajší kostol a jeho oltár slávnostne konsekroval 8. augusta 2004 Mons. Alojz Tkáč, košický arcibiskup – metropolita.
občanom z obce, bol slávnostne odhalený 29. augusta 2014.
Kultúra a zaujímavosti.
Šport.
Obecný úrad každý rok pri príležitosti dňa detí uskutočňuje, v spolupráci s vedením tunajšej školy, športový deň pre detí základnej a materskej školy.
Pravidelné podujatia.
Každoročne obecný úrad v spolupráci so ZŠ poriada posedenie pre dôchodcov nad 60 rokov. Podujatie je sprevádzané kultúrnym programom, ktorý pripravia žiaci ZŠ.
V obci je dievčenský súbor Bambíno. Súbor pravidelne účinkuje pri každej svätej omši.
Hospodárstvo a infraštruktúra.
Doprava.
Pravidelná autobusová doprava v obci začala 30. marca 1962. Dnes premáva autobus 11x v týždni, 1x v sobotu a 3x v nedeľu.
Dôležité firmy.
V obci okrem súkromného hospodárstva nefunguje žiadna iná výroba. Sú tu dve malopredajne. Jedna je v súkromnom vlastníctve a druhá je COOP Jednota.
Školstvo.
Budova školy patrí medzi obecné pamiatky. Vznikla v roku 1919. Vyučovanie je v dvoch triedach pre ročníky 1 až 4. Počet žiakov 30. V popoludňajších hodinách funguje materská škôlka pre 14 detí v predškolskom veku. Riaditeľom školy je Mgr. Jozef Višňovský.
Dlhoročná učiteľka a neskoršie aj riaditeľka miestnej ľudovej, obecnej aj základnej školy. Pochádzala z moravského mesta Bučovice. V obci Oľšov a v okolitých dedinách pôsobila od roku 1932 takmer celý svoj život. Vychovala stovky žiakov a mala veľký pozitívny vplyv na celkové zvýšenie vzdelanosti a kultúry obyvateľov v tomto regióne.

</doc>
<doc id="31129" url="https://sk.wikipedia.org/wiki?curid=31129" title="Ostrovany">
Ostrovany

Ostrovany sú obec na Slovensku v okrese Sabinov.
Ostrovany ležia v šarišskom podoli na terase rieky Torysa v blízkosti okresného mesta Sabinov. Je to archeologická lokalita európskeho významu.
Dejiny.
Chotár obce bol nepretržite osídlený od obdobia neolitu, o čom svedčia archeologické nálezy z tejto doby a nálezy z eneolitu, bronzovej a halštatskej doby, kniežacie hroby z rímskej doby a slovanské sídliskové nálezy.
Prvá písomná zmienka o obci je z roku 1248 ako saúčasť panstva hradu Šariš. Miestni obyvatelia sa zaoberali predovšetkým poľnohospodárstvom a ovocinárstvom.
Od roku 1399 sa obec stala zemianskym majetkom, keď kráľ Žigmund daroval obec Petrovi zo Stretavy. Ostrovany vlastnili jeho potomkovia ešte aj v prvej polovici 16. storočia. V druhej polovici tohto storočia boli vlastníkmi obce najmä zemania z Bertotoviec, Kalnišťa a Šemše. Poslednými zemanmi boli Bánóovci, ktorí okrem pozemkov vlastnili aj kaštieľ v rokokovom slohu z polovice 18. storočia a kúriu. Kaštieľ bol upravovaný v prvej tretine 19. storočia. Zaujímavosťou je aj dendrologický park (10 ha) so vzácnymi drevinami založený touto rodinou v roku 1858, ktorý je tiež zapísaný v zozname kultúrnych pamiatok. Táto kultúrna pamiatka bola v rámci reštitúcií (ako aj ostatný majetok) v roku 1993 vrátená pôvodným majiteľom a v súčasnosti je značne zanedbaná. 
Kostol.
Dominantnou stavbou dediny je rímskokatolícky kostol, ktorý bol postavený v románskom slohu už krátko po založení obce. Neskôr v roku 1530 nadobudol aj prvky renesančnej stavby a v roku 1741 aj niektoré barokové znaky. Po požiari v roku 1851 sa výrazne zmenila veža (do takého tvaru, aký je v súčasnej dobe) a kostol dostal aj klasicistické prvky. Dostavba s rozšírením niektorých častí sa udiala v roku 1992. Kostol je zasvätený dvom svätcom - Kozmovi a Damiánovi. 
V roku 1920 bol pri kostole postavený pomník venovaný padlým občanom - vojakom v prvej svetovej vojne.
V Budapešti v múzeu umeleckých predmetov Szépmüvészeti sa nachádza gotická socha Panny Márie z kostola z čias okolo roku 1480.
V roku 2017 prešiel kostol rekonštrukciou interiéru.
Názov.
Ostrovjany (Osztropataka = Ostrovpataka) maďarské meno Osztópataka (Ostópataka). Osztó = deliaci, patak = potok „deliaci potok“.
Obec Ostrovany mala počas svojho vývoja viacero názvov:

</doc>
<doc id="31130" url="https://sk.wikipedia.org/wiki?curid=31130" title="Pečovská Nová Ves">
Pečovská Nová Ves

Pečovská Nová Ves je obec na Slovensku v okrese Sabinov.
Polohopis.
Ulice.
Kvetná, Školská, Na Dujave, Na Pečovec, Orgovánová, Hlavná, Poľský Dvor, Ľutinská, Kostolná, Mlynská, Záhradná, Za Ľutinkou, Jabloňová, Južná, Na rybníkoch, Na Trubalovec, Za Majerom
Dejiny.
Prvé písomné zmienky o hornotoryských dedinách máme až z polovice 13. storočia v darovacích a vlastníckych listinách. Naši predkovia žili aj storočia po zániku Veľkej Moravy, v občinách – veľkorodinách na kráľovskej pôde, ako roľníci, pastieri a drobní remeselníci. Mená prvotných majiteľov zeme v našom kraji – Budko, Bogislav, Číž, Sislav a podobne svedčia o tom, že aj oni splývali s uhorskou šľachtou. Ale v kraj sa začínajú, najmä od 13 storočia usadzovať i cudzí feudáli (Maďari, Nemci), ktorým kráľ prideľuje za ich vojenské zásluhy pôdu s jej obyvateľmi.
Podľa archeologických údajov bolo na terajšom území obce Pečovská Nová Ves osídlenie už v paleolite v období gravittien. Z názvu obce „Nová Ves”, (Wyfolu, Wyfalu, Újfalu) je zrejme, vznikla vedľa staršej osady – Starej Vsi, ktorou bol pravdepodobne dnešný Sabinov. Obdobie vzniku Novej Vsi je predpokladaný na 11. storočie, z iných zdrojov sa možno dozvedieť, že obec vznikla až v 13. storočí.
Literatúra uvádza existenciu hostinca „Pod krčnou – Kuchmaalja” – r. 1209 na mieste terajšej obce. Hoci je príslušná listina falzum z neskoršej doby, je pravdepodobne, že na mieste, kde sa vyberalo clo bola krčma a okolo nej sa tvorila osada, ako sa uvádza v dokumente z nasledujúcich rokov. Ondrej II. Daroval dnešný Hanigovský hrad (Nový hrad Újvár) spolu s obcou Nová Ves a k tomu patriacim mýtom Demeterovi z Rašky. Je pravda, že v 13. storočí patrila Nová Ves ku kráľovským majetkom Šarišského hradu. Už vtedy sa tu vyberalo mýto od povozov furmanov a obchodníkov. Mešťania Bardejova a Sabinova v r. 1567 mýtnicu prapadli a zničili. Mýtnica pretrvala až do konca 16. storočia.
Brána pri Novej Vsi bola vystavaná pri krajinskej ceste smerom na Červenicu. Najstaršiu správu o tejto bráne poznáme z roku 1285 v súvislosti s darovaním a vymedzením majetku dediny Červenica. Bola tu hranica medzi ostrihomskou arcidiecézou a jágerskou diecézou. S pôvodnou hraničnou, strážnou a kontrolnou funkciou súvisela aj funkcia mýtnice a colnice. Keď kráľ Karol Róbert v roku 1322 daroval Pečovskú Novú Ves, daroval aj túto mýtnicu.
Súčasťou obranných a kontrolných zariadení stredovekých monarchií bolo široké pohraničné pásmo lesov z oboch strán chránených zásekmi.
Z existujúcich správ možno zistiť na území Šariša najstaršie záseky okolo hory Stráž (Fintice, Slivník) a novšie v doline Torysy pri Červenici. O zásekoch pri Červenici vieme z listín v súvislosti s darovaním majetkov ležiacich už na nimi. Za zásekmi ležalo vtedy územie okolo Kamenice (Pusté Pole, Petrovenec, Lipany). Poloha brány – mýtnice a zásekov medzi Pečovskou Novou Vsou a Červenicou označovala uhorskú stranu pohraničného pásma s Poľskom. Názov záseky neoznačoval nijakú súčasnú funkciu. Ostal názvom príslušného miesta aj potom, keď už záseky prestali existovať, keď tam nebolo hraničiarov. Územie na severe Šarišskej stolicd ešte v 14. storočí označovali za pohraničný obvod.
Hodnoverný záznam o obci Pečovská Nová Ves pochádza z roku 1319. Už prv tu mal svoj majetok Henrik z Brezovice, prívrženec Karola Róberta z Anjou, po jeho poku bojoval proti Matúšovi Čákovi Trenčianskemu (Rozhanovce, r. 1312). Kráľ ho obdaroval majetkami a stal sa aj šarišským županom. Neskôr sa vzoprel voči kráľovskému rozkazu a nechcel v r. 1314 vydať jeho vojsku hrad Tobol, za čo ho dal kráľ uväzniť. Podľa povesti ho z hradného väzenia na vlastnom hrade Tobol vyslobodil jeho verný sluha Jozef Kohak, ktorý si nasadil na ruky jeho okovy a vydával sa za neho. Za to ho neminul trest: odťali mu obe ruky. Podľa listiny z r. 1315 mu Henrik za odmenu daroval majetok medzi Brezovicou a Torysou, ako ager sanguiniu – pole za preliatu krv. Chotárny názov medzi Brezovicou a Torysou Kvakov sa odvodzuje od priezviska Kohak.
Novšie sa objavil názor, že „Ujfalu – Nová Ves” v listine z r. 1248 sa nevzťahuje na Pečovskú Novú Ves, ale na obec Chminianska Nová Ves. No rozbor listiny identifikáciu s Pečovskou Novou Vsou robí nepochybnou. Obec Pečovská Nová Ves patrila medzi najstaršie colnice hradu Šariš.
Politika.
Obecné zastupiteľstvo.
Jaroslav Dujava, starosta
Obyvateľstvo.
2 741 obyvateľov v roku 2020.
Kultúra a zaujímavosti.
Stavby.
- amfiteáter
- hasičská zbrojnica
Pamiatky.
- Kostol sv. Ondreja, pôvodne renesančná stavba z 2. polovice 16. storočia, Kostolná ulica
- Renesančný kaštieľ postavený po roku 1560 s nárožnou vežou, Ľutinská ulica
- Neskororenesančný dvojvežový kaštieľ z 1. tretiny 16. storočia, baroková prestavba z r. 1755, Ľutinská ulica
- Klasicistická kúria postavená v 1. polovici 19. storočia, Hlavná ulica (dnes sídlo obecného úradu)
- Barokový kaštieľ z polovice 18. storočia, dvojpodlažný s ústredným vstupným portálom, začiatkom 20. storočia secesná prestavba, Kostolná ulica
- Barokový kaštieľ z 2. polovice 18. storočia, jednopodlažný s manzardovou strechou, Kostolná ulica
- Kaplnka sv. Jána Nepomuckého, Hlavná ulica
- Židovský cintorín, Na Trubalovec
- Židovská synagóga (z r. 1868, dnes postupne upadá a chátra)
- Neskororenesančný kaštieľ z prvej tretiny 17. storočia (posledný majiteľ Antal Péchy) bol postavený v záhrade pri kaplnke sv. Jána
- Neskororenesančný kaštieľ z prvej tretiny 17. storočia (posledná majiteľka manželka Ferenca Péchyho) stál neďaleko terajšej budovy obecného úradu
--- obidva kaštiele boli poškodené delostrelectvom v roku 1919 a postupne zanikli ---
- Duby v Pečovskej Novej Vsi chránené stromy v parku pri ihrisku
Šport.
Futbalový klub TJ Slovan Pečovská Nová Ves.
Pravidelné podujatia.
Pečovskonovoveský šľapák,
Pečovskonovoveský jarmok,
Hospodárstvo a infraštruktúra.
Verejné ustanovizne.
Obecný úrad
Matričný úrad
Základná škola s Materskou školou
Všeobecný lekár pre deti a dorast
Všeobecný lekár pre dospelých
Stomatologická ambulancia
Lekáreň
Školstvo.
Základná škola
Materská škola
Osobnosti.
Významné osobnosti.
V Pečovskej Novej Vsi sa narodil 20.09.1924 Doc. PhDr. Andrej Stančák, CSc. Patrí k zakladateľskej generácii klinickej psychológie na Slovensku.

</doc>
<doc id="31131" url="https://sk.wikipedia.org/wiki?curid=31131" title="Poloma (okres Sabinov)">
Poloma (okres Sabinov)

Poloma je obec na Slovensku v okrese Sabinov v Prešovskom kraji.
Polohopis, geografia.
Obec sa nachádza v okrese Sabinov na severovýchodných svahoch Levočských vrchov na úpätí masívu Čierna hora. Stredná nadmorská výška Polomy je 605 m.n.m., čím sa zaraďuje medzi najvyššie položené obce na Šariši.
Obyvateľstvo.
Pri Sčítaní obyvateľov, domov a bytov v roku 2021 sa z 943 obyvateľov obce prihlásilo 920 ku slovenskej národnosti (98,61%), rusínska: 2 - 0.21%; česká: 2 - 0.21%; nemecká: 1 - 0.11%; iná: 1 - 0.11% a nezistených je: 7 - 0.75%. Konfesionálne je obec takmer výlučne rímskokatolícka (911 veriacich, 97,64 %). V obci sú tiež zastúpené gréckokatolícka cirkev (7 veriacich, 0,75 %) a ECAV (1 veriaci, 0,11 %) bez vyznania je 6 obyvateľov.
Samospráva.
Na čele obce stojí starosta a obecné zastupiteľstvo. Počas volebných období 1990-2002 malo desať poslancov, od roku 2002 sa volí sedem poslancov. Starostom obce je od roku 1990 už ôsme volebné obdobie Pavol Hanušovský. V obdobiach 1990-2002 kandidoval ako nezávislý, 2002-2014 ako kandidát SDKÚ (SDKÚ-DS, koalícia KDH-SDKÚ-DS) a v obdobiach 2014-2022 ako kandidát strany #SIEŤ (SKS).
Pamiatky.
Pôvodný kostol v obci existoval už v roku 1330 a bol zasvätený Obráteniu sv. Pavla. Okolo roku 1600 sa v obci ujala reformácia a kostol spravovali luteráni, keďže katolícka farnosť zanikla. Kostol získali späť katolíci (1672-1682) a evanjelici (1682-1746). V roku 1746 sa kostol natrvalo stal katolíckym, zásluhu na rekatolizácii obce mal šarišský župan Žigmund Szinyei-Merse. Pôvodne gotická stavba s pozdĺžnou loďou a polygonálne uzavretým presbytériom bola prestavená v roku 1851 (klasicistické úpravy sanktuária). Od roku 1746 sa zmenilo patrocínium kostola na súčasný názov, kostol Najsvätejšej Trojice, o čo Polomčania požiadali pápeža Pia VI.. Kostol podstúpil viaceré rekonštrukčné úpravy v priebehu 20. storočia.
Uprostred obce, pôvodne mimo nej, stojí klasicistická prícestná kaplnka Snežnej Panny Márie. Bola postavená v roku 1892 na mieste pôvodnej rozpadávajúcej sa kaplnky na pamiatku dňa živelnej katastrofy, keď ľadovec úplne zničil úrodu. Bývajú v nej výročné bohoslužby okolo 5. augusta.
Doprava.
Poloma je poslednou obcou v kotline, je prístupná jedine z východnej strany, cestou III. triedy č. 3172 zo Šarišských Draviec. Obec má autobusové spojenia s Lipanmi a okolitými obcami.

</doc>
<doc id="31132" url="https://sk.wikipedia.org/wiki?curid=31132" title="Ratvaj">
Ratvaj

Ratvaj je obec na Slovensku v okrese Sabinov.
Obec leží na juhovýchodnom svahu pohoria Čergov, 10 km východne od mesta Sabinov a 18 km severne od Prešova. 
Prvá písomná zmienka pochádza z roku 1374 a hlavným zdrojom obživy miestnych obyvateľov bolo poľnohospodárstvo. Obec patrila k majetkom zemianskeho rodu Tekulovcov, ktorí tu vystavali i dve kúrie. Rímskokatolícky Kostol Narodenia Panny Márie bol postavený v roku 1857.

</doc>
<doc id="31133" url="https://sk.wikipedia.org/wiki?curid=31133" title="Ražňany">
Ražňany

Ražňany sú obec na Slovensku v okrese Sabinov.
Polohopis.
Obec Ražňany sa nachádza v Prešovskom kraji, v okrese Sabinov.
Leží v Šarišskej kotline. Od okresného mesta Sabinov je vzdialená juhozápadne. Nadmorská výška obce je 315 m n. m. Rozloha územia obce je 1 137 ha. Najbližšia vodná plocha sú rybníky v susednej obci Uzovský Šalgov.
Dejiny.
Prvá písomná zmienka o usadlosti je z roku 1248, kedy sa spomína ako súčasť panstva hradu Šariš. Pravdepodobne z dvoch usadlostí Nyars a Ardo vznikla postupne obec Ňaršany (1427 Nyars a Ardo – dve usadlosti, 1428 Ardo-Nyars, 1466 Nyarsardo, 1773 Narssany, 1920 Ňaršany, 1948 Ražňany).
Obyvateľstvo.
Počet obyvateľov podľa sčítania 31. 12. 1994: 1443 (z toho 200 obyvateľov rómskeho pôvodu). V obci je 311 domov a bytov. 
Národnostná štruktúra obyvateľov obce: 97 % slovenská, 2,8 % rómska, 0,2 % česká.
Kultúra a zaujímavosti.
Divadlo.
V obci sa nachádza kino, ktoré je využívané na vystúpenia detí z materskej alebo základnej školy, či premietanie filmov rôznych žánrov.Konajú sa tam aj akcie.
Stavby.
Impozantnou budovou je sýpka z čias okolo roku 1840.
Najstaršou historickou pamiatkou je rímskokatolícky kostol z roku 1510, postavený na starých základoch. V roku 1540 bol rozšírený v rokoch 1778 a 1908 obnovený. Kostol je zasvätený sv. Demetrovi.
Parky.
V centre obce sa nachádza park s rozlohou cca 3 ha využívaný na športové a spoločenské aktivity a oddych.
Šport.
Oblasť športu zaznamenáva stabilizáciu na úrovni primeranej možnostiam. V obci bol založený futbalový klub a klub kulturistiky, ktoré vykazujú výsledky primerané ich finančnému a technickému vybaveniu. Budova futbalového klubu, vybavená šatňami a sociálnym zariadením, je vo vlastníctve obce. Okrem toho sa v obci nachádza viacúčelové ihrisko pre tenis, minifutbal, volejbal a basketbal. Usporadúvajú sa športové podujatia a futbalové turnaje najmä pri príležitosti rôznych výročí a sviatkov.
Od roku 1952 sú Ražňany známe aj vybudovaním letiska a tradičnými leteckými dňami. 
Pravidelné podujatia.
Šarišcup – medzinárodná súťaž v lietaní bezmotorových lietadiel
Čerešňobranie
Memoriál p. Cicmana – súťaže dobrovoľného hasičského zboru Ražňany a DHZ z okolitých obcí
Už od roku 1863 sa v obci pestujú povestné „ňaršanské“ čerešne v rozsiahlych čerešňových sadoch (Ortvane, Pace).
Hospodárstvo a infraštruktúra.
Poľnohospodárska činnosť v katastrálnom území obce Ražňany zaznamenala útlm najmä po rozpade Poľnohospodárskeho družstva. Dôsledkom bola strata pracovnej príležitosti pre cca 40 obyvateľov obce. V súčasnej dobe časť poľnohospodárskej pôdy obhospodarujú traja väčší agropodnikatelia a časť poľnohospodárske družstvo v susednej obci Jarovnice. Obyvatelia obce tak využívajú len malú časť pôdy na pestovanie plodín pre vlastnú spotrebu. 
Dopravu do obce zabezpečuje SAD Prešov. 
Osobnosti.
Významné osobnosti.
Štefan Onderčo – kňaz, politik a národný buditeľ. V roku 1913 bol ustanovený za farára do Ražnian. Svojou činnosťou na poli národnostnom tvrdo bojoval za práva Slovákov o čom svedčí aj Verejné zhromaždenie na ražňanskej fare v decembri 1918, ktoré hralo dôležitú úlohu pri utváraní novovzniknutého štátu Čechov a Slovákov. Zomrel na zákernú chorobu 31. marca 1937 na fare v Ražňanoch.

</doc>
<doc id="31134" url="https://sk.wikipedia.org/wiki?curid=31134" title="Renčišov">
Renčišov

Renčišov je obec na Slovensku v okrese Sabinov.
V extraviláne obce je známe lyžiarske a rekreačné stredisko Búče s niekoľkými vlekmi a zjazdovkami. V letnom období poskytuje možnosti pre paragliding a iné vzdušne športy. V jeho blízkosti sa nachádza jaskyňa Zlá diera.
V obci je rozšírený chov hovädzieho dobytka a oviec.
20.7.1998 sa obcou Renčišov prehnala silná povodeň. Pri kostole sa nachádza pamätník s menami obyvateľov, ktorí zahynuli.

</doc>
<doc id="31135" url="https://sk.wikipedia.org/wiki?curid=31135" title="Rožkovany">
Rožkovany

Rožkovany sú obec na Slovensku v okrese Sabinov.
Polohopis.
V tesnej blízkosti obce sa nachádza cesta 1. triedy Prešov - Lipany - Stará Ľubovňa a tiež železničná trať spájajúca Prešov s Poľskom. Súčasťou obce je aj autobusová a železničná zastávka. Obe sú umiestnené pri týchto komunikáciách. Stred obce je od nich vzdialený cca 700 m, do samotnej obce vedie asfaltová cesta, ktorá sa rozvetvuje do štyroch ulíc.
Obyvateľstvo.
V roku 2000 žilo v obci 1 223 obyvateľov, ktorí bývali v 274 domoch. Pri poslednom sčítaní ľudu, v roku 1991, sa v obci nachádzalo celkom 1 155 obyvateľov. Prevažná väčšina obyvateľov hovorí šarišským dialektom. Konfesne je obec jednotná, v roku 1998 sa 1 005 obyvateľov hlásilo k rímskokatolíckej cirkvi, 5 ku gréckokatolíckej, 1 k evanjelickej a 143 k inej alebo ku žiadnej. V obci sa nachádza rímskokatolícka fara a kostol svätého Antona Opáta, na staršom cintoríne sa nachádza lokalita zaniknutého románskeho kostola.

</doc>
<doc id="31136" url="https://sk.wikipedia.org/wiki?curid=31136" title="Šarišské Dravce">
Šarišské Dravce

Šarišské Dravce sú obec na Slovensku v okrese Sabinov.
Polohopis.
Táto typická dedina zo Šariša sa nachádza na sútoku Goduše a Kučmanovského potoka, ľavého prítoku rieky Torysa. 
Dejiny.
Prvá písomná zmienka o obci je z roku 1295 (ešte pod názvom "Dorauch") v súvislosti s kňazom Petrom z obce Torysa. Z názvu obce je značné, že obyvatelia slúžili pánom zo Šarišského hradu. Obyvatelia strážili hranice a chovali lovnú zver pre kráľovské poľovačky. 
Na začiatku 13. storočia obec patrila Detrikovi zo Spiša. V roku 1247 bola obec kúpená Rikolfom a Polanom. Od druhej polovice 13. storočia bola obec samostatnou farnosťou s vlastným kostolom. 
V roku 1316 obec patrila Rikolfovmu synovi Jánovi, ktorý tiež vlastnil Brezovicu. Obec sa stala dedičstvom rodiny Berzevicz až do 20. storočia. Berzeviczovci v 13.14. storočí postavili v obci gotický kostol. V roku 1622 ku kostolu postavili renesančnú vežu.
Počas reformácie bola obec s prestávkami protestantská (15731753). Na začiatku 17. storočia Berzeviczovci postavili renesančný kaštieľ. V roku 1794 bola hlavná budova prebudovaná na klasicistickú. 
V 19. storočí obec tiež patrila rodine Szmrecsányi, Ghycy a Weisz-Finkenau. Z obce pochádzajú známe osobnosti, bratia Szmrecsányiovci, obaja dosiahli biskupského úradu.

</doc>
<doc id="31137" url="https://sk.wikipedia.org/wiki?curid=31137" title="Šarišské Michaľany">
Šarišské Michaľany

Šarišské Michaľany sú obec na Slovensku v okrese Sabinov.
Polohopis.
Ulice.
Jarková ulica, Ulica SNP, Železničiarska ulica, Čerešňová ulica, Ulica Jána Amosa Komenského, Požiarnická ulica, Ulica kpt. Nálepku, Prešovská ulica, Sabinovská ulica, Mlynská ulica, Štúrova ulica, Hviezdoslavova ulica, Ružová ulica, Záhradná ulica, Pod lesíkom, Michalská ulica, Ulica M.R.Štefánika, Družstevná ulica, Ulica Melichara Zeleneho
Vodné plochy.
Cez obec preteká rieka Torysa. Obec leží na ľavom brehu rieky, na pravom brehu je športový areál a podnik Imuna. Kvôli častým záplavám v 50-tych rokoch bola na pravom brehu postavená protipovodňová hrádza.
V posledných rokoch bola Torysa viackrát rozvodnená (od roku 1997).
Politika.
Obecné zastupiteľstvo.
Obecné zastupiteľstvo má 9 členov.
Obyvateľstvo.
Obec má 2766 obyvateľov.
Partnerské obce.
Dobczyce- Poľsko
Kultúra a zaujímavosti.
Divadlo.
Obec má dlhú divadelnú tradíciu. Festival ochotníckych divadiel "Zborovjanove Michaľany".
Múzeá.
V okolí obce sú archeologické lokality Fedelemka (mladšia doba kamenná) a Nad Imunou (doba rímska).
Nálezy z lokalít sú v múzeu v Prešove (Fedelemka, Nad Imunou), v Umeleckohistorickom múzeu vo Viedni (kniežací hrob – Nad Imunou) a v Maďarskom národnom múzeu v Budapešti (kniežací hrob – Nad Imunou).
O histórii obce bola v roku 1993 vydaná kniha (J. Mačo, P. Zajonc).
Hudba.
V obci pôsobila folklórna skupina Felmín pri Klube dôchodcov. V roku 2011 vznikla folklórna skupina Galunek.
Stavby.
Renesančný kaštieľ s barokovou kaplnkou, kostol sv. Michala Archanjela.
Pamiatky.
Na miestnom cintoríne sa nachádza pomník básnika Jula Zborovjana z roku 1984.
Kulinárske špeciality.
Naľeśniki (zemiakové placky), beliše (posúchy s kapustou).
Hospodárstvo a infraštruktúra.
Doprava.
Cez obec prechádza cesta I. triedy 68 (Prešov – Sabinov – Lipany – Nowy Sącz) a železničná trať Košice – Plaveč – Muszyna.
Školstvo.
V obci mal do 31.1.2007 sídlo Detský domov Slon.
Osobnosti.
Čestné občianstvo.
Helena Růžičková, Jiří Růžička, Václav Fischer

</doc>
<doc id="31138" url="https://sk.wikipedia.org/wiki?curid=31138" title="Šarišské Sokolovce">
Šarišské Sokolovce

Šarišské Sokolovce sú obec na Slovensku v okrese Sabinov. V obci sa nachádza rímskokatolícky kostol z roku 1714.

</doc>
<doc id="31139" url="https://sk.wikipedia.org/wiki?curid=31139" title="Tichý Potok">
Tichý Potok

Tichý Potok je obec na Slovensku v okrese Sabinov.
Charakteristika.
Tichý Potok je podhorská obec ležiaca pod Levočskými vrchmi. Územie obce tvorí na masívnej hornatine karpatský flyš. Má oglejené a nivné pôdy. Prevláda smrekovo-bukový porast. Nachádza sa tu murovaný gréckokatolícky chrám zasvätený Zosnutiu presvätej Bohorodičky. Domy sú radovo rozložené pozdĺž cesty vedúcej od Lipian cez Brezovicu, smerom od Blažova. Koniec obce tvorí časť zvaná Javorina, ľudovo nazývaná Hájenka, ktorá bola postavená po vzniku vojenského pásma Javorina pre ľudí pracujúcich pre vojenské lesy.
História.
Pôvodný názov obce bol nemecký Stielbach vo význame Tichý Potok. Tvorili ju vlastníci obce, šľachtici spišsko-nemeckého pôvodu. Z nemeckého názvu zakrátko vznikol slovenský Štelbach. Patril šľachticom z Brezovice. Koncom 16. storočia bol Štelbach stredne veľkou obcou. Nachádzajú sa tu cerkov, fara a škola pre prvý stupeň. Obyvatelia boli väčšinou rusínskeho pôvodu. V roku 1628 obec vyhorela. Najviac obyvateľov (768) mala v roku 1890. V roku 1997 postihla obec povodeň.

</doc>
<doc id="31140" url="https://sk.wikipedia.org/wiki?curid=31140" title="Torysa (obec)">
Torysa (obec)

Torysa je obec na Slovensku v okrese Sabinov. Preteká cez ňu rovnomenná rieka Torysa.

</doc>
<doc id="31141" url="https://sk.wikipedia.org/wiki?curid=31141" title="Uzovce">
Uzovce

Uzovce sú obec na Slovensku v okrese Sabinov.

</doc>
<doc id="31142" url="https://sk.wikipedia.org/wiki?curid=31142" title="Uzovské Pekľany">
Uzovské Pekľany

Uzovské Pekľany sú obec na Slovensku v okrese Sabinov. Obec je umiestnená v hlbokej doline okolitých vrchov pohoria Bachureň. Dominantou obce je rímskokatolícky kostol Všetkých Svätých. Nadmorská výška na konci obce má hodnotu 480 m.n.m, pričom najvyšší bod obce je lokalizovaný pri vrchu Kamenná v nadmorskej výške 810 m.n.m. Kataster susediaci s obcami Jarovnice, Uzovský Šalgov, Rožkovany a Jakubova Voľa tvoria predovšetkým lesy, ktoré sú tvorené jedľobukovými porastmi prechádzajúcimi do porastov borovicových. Lesné porasty sú ohraničené vysoko položenými lúkami, z ktorých pramení množstvo prítokov Malej Svinky, napr. Mindžovský potok, Strem, Laný jarok. 20. júla 1998 sa obcou prehnala silná povodeň, ktorá po sebe zanechala množstvo materiálnych škôd, predovšetkým na infraštruktúre.
Polohopis.
Časti obce.
Pustiňa, Horný koniec, Dolný koniec, Kamence
Vodné toky.
Cez obec preteká rieka Malá Svinka.
Samospráva obce.
Starosta obce.
Starostom obce je od roku 2018 Marek Gruška.
Obecné zastupiteľstvo.
V komunálnych voľbách roku 2022 sa stali poslancami obecného zastupiteľstva kandidáti: Ján Gábor, Stanislav Pošefka, Peter Hrubý, Pavol Šima, Tomáš Ondík.
Stavby a kultúra v obci.
Pomníky.
Pomník obetiam povodne zo dňa 20.7.1998
Pravidelné podujatia.
Novoročný výstup na miestny kopec Kamenná.
Hospodárstvo a infraštruktúra.
Doprava.
Infraštruktúra obce je na slabej úrovni. Jestvuje len cestná doprava. Ostatné typy dopravy tejto obci nie sú zastúpené.

</doc>
<doc id="31143" url="https://sk.wikipedia.org/wiki?curid=31143" title="Uzovský Šalgov">
Uzovský Šalgov

Uzovský Šalgov je obec na Slovensku v okrese Sabinov. Leží v jeho južnej časti približne 3 km na juhozápad od Sabinova. Kataster obce Uzovský Šalgov má rozlohu 6,43 km².
Poloha.
Uzovský Šalgov sa rozprestiera na rozhraní dvoch geomorfologických celkov: Spišsko-šarišského medzihoria a Bachurne. Intravilán leží v Šarišskom podolí, podcelku Spišsko-šarišského medzihoria a obcou preteká potok Šalgov, priberajúci menší Šalgovec. Extravilán obce zasahuje hlboko do pohoria Bachureň. Kataster má preto pretiahnutý tvar v severozápadno-juhovýchodnom smere a susedí s chotármi piatich obcí. Na severe hraničí s katastrom obce Pečovská Nová Ves, na východe a juhovýchode s katastrom Ražnian, na juhu s katastrom Jarovníc, na juhozápade s katastrom obce Uzovské Pekľany a napokon na severovýchode s katastrom obce Jakubova Voľa. Severný okraj zasahuje na svahy Kohútej skaly v nadmorskej výške , najjužnejší bod leží v úžľabine Vedy v nadmorskej výške Najzápadnejšie miesto je v nadmorskej výške (najvyšší bod katastra) na severovýchodom výbežku Kamennej a najvýchodnejší bod katastra v nive potoka Šalgov, je v nadmorskej výške zároveň najnižším bodom katastra. Stred obce v blízkosti Kostola sv. Imricha sa nachádza v nadmorskej výške 
Obec je situovaná mimo hlavných dopravných komunikácií, je však vzdialená len 4 km západne od okresného mesta Sabinov, do Prešova je to juhovýchodným smerom.
Dejiny.
Osídlenie okolia obce potvrdzujú nálezy z praveku na blízkom vrchu Várheď (), ležiaceho južne od intravilánu Uzovského Šalgova. Hradisko ležalo na oválnej plošine a stopy osídlenia ľudom kultúry s východnou lineárnou keramikou siahajú do mladšej doby kamennej (6000 – 3300 pred n. l.). Nasledovalo osídlenie ľudu bukovohorskej kultúry (okolo 5000 pred n. l.), po ktorom sa na južnom svahu zachovali dve sídliskové terasy. Vzhľadom na rozšírenie osídlenia v širšom okolí v danom období je predpoklad, že výšinná poloha slúžila ako útočiskové a obranné hradisko pre okolité osady. Ďalšie osídlenie v danej lokalite bolo potvrdené počas eneolitu (neskorá kamenná doba, 3300 – 1900 pred n. l.), kedy na hradisku pobýval ľud badenskej kultúry. Intenzívne bolo osídlenie v mladšej a neskorej dobe bronzovej (1200 – 700 pred n. l.), následne i v staršej dobe železnej (halštatská doba; 700 – 400 pred n. l.), počas ktorej tu bola vybudovaná mohutná priekopa na spodnej južnej terase. 
Z rímskej doby (0 – 400 n. l.) pochádza významné nálezisko v polohe Nad Imunou, ležiace medzi obcami Ostrovany a Medzany, ktoré bolo v tom čase remeselníckym a politickým centrom širšej oblasti. Dokazujú to nálezy kniežacích hrobov v Ostrovanoch, potvrdzujúce hospodársku prosperitu celej oblasti. Daná lokalita bola obývaná i v neskoršom období (Sťahovanie národov, 4. – 5. stor.), no už v 8. a 9. storočí sa v oblasti vyskytujú sídliskové nálezy Slovanov. 
Najstaršia zachovaná písomná zmienka o Uzovskom Šalgove pochádza z listiny kráľa Karola Róberta, ktorý v roku 1323 konfirmoval darovaciu listinu z roku 1315. Pôvodne kráľovský majetok patril od roku 1315 zemanom Tekulovcom a už v tom čase zrejme existovala dedina Šalgov. V danej listine z roku 1323 sa Šalgov spomína pod názvom Slovenská Ves, čo dokazuje slovenské osídlenie. Už v 14. storočí tu stál drevený kostol, pričom v roku 1372 bolo v Šalgove 27 sedliackych domácností, čo obec radí medzi stredne veľké sídla tej doby. V 16. storočí sa novými majiteľmi Šalgova stali zemania Uzovci, podľa ktorých sa od 17. storočia obec aj nazýva. V roku 1600 bolo v obci 14 obývaných poddanských domov, no tiež kostol, fara a zrejme aj škola. Približne v roku 1610 bol dokončený renesančný murovaný kostol, obohnaný vysokým obranným múrom. Okolo roku 1743 bol zbarokizovaný. Obec mala v roku 1787 približne 200 obyvateľov, žijúcich v 34 domoch.
V 19. storočí sa novými majiteľmi obce stali Semseyovci a neskôr Péchyovci, ktorým patrila veľká časť pôdy a lesov až do roku 1945. Počas sčítania ľudí mal Uzovský Šalgov v roku 1828 celkom 49 domov a 390 obyvateľov, prevažne roľníkov. V polovici 19. stor. bol na starších základoch vybudovaný neskoroklasicistický kaštieľ rodiny Péchyovcov a sýpka. V okolí sídla vznikol park, kde je dodnes vzácny exemplár Sekvojovca mamutieho. Gróf priniesol v roku 1896 do Šalgova štepy ovocných stromov, vybudoval ovocnú škôlku a bol vysadený ovocný sad. Práve pestovanie ovocia sa časom stalo dôležitým zdrojom obživy miestnych obyvateľov. 
Počas formovania Prvej česko-slovenskej republiky bolo východné Slovensko miestom častých nepokojov a počas jedných vznikol v júni 1919 v obci rozsiahly požiar. V roku 1921 v obci žilo 292 obyvateľov v 52 domoch. Úradný názov obce sa od roku 1920 používal v tvare "Šalgov", od roku 1927 už "Uzovský Šalgov". Obyvatelia sa živili poľnohospodárstvom, ovocinárstvom, chovom dobytka a sezónne prácou v lesoch. Škola bola v obci zriadená v roku 1926, o rok neskôr bola postavená budova ľudovej školy, ktorá sa dodnes využíva na školské účely. V rokoch 1933 a 1934 dal statkár Péchy na potoku Šalgovec vybudovať sústavu 11 rybníkov. Po II svetovej vojne bola v prízemí znárodneného kaštieľa zriadená úradovňa MNV, miestne JRD bolo založené v auguste 1952, po rozpustení o rok neskôr, opätovne založené vo februári 1959. V novembri 1963 vznikla jednotriedna Materská škola pre 30 detí. 
Po roku 1989 utlmilo činnosť JRD, ktoré neskôr úplne zaniklo a mnoho obyvateľov prišlo o prácu. Reštitúciou sa obyvateľom vrátila časť poľnohospodárskej pôdy, rovnako sa do súkromného vlastníctva Péchyovcov dostala časť lesa. Tak ako v iných obciach, aj tu sa objavili podnikateľské subjekty, pričom najväčší zamestnávateľ je krajčírska firma a dve stolárske dielne. Po roku 2002 sa zrealizovala plynofikácia obce.
Obyvateľstvo.
K 31. decembru 2004 v obci žilo 570 obyvateľov, pričom len 270 z toho bolo žien. Pri poslednom sčítaní obyvateľstva v máji 2001 sa z obyvateľov Uzovského Šalgova 99% hlásilo k slovenskej národnosti a 97,75% k rímskokatolíckemu vierovyznaniu. V súčasnosti (30.9.2020) má obec 639 obyvateľov.

</doc>
<doc id="31144" url="https://sk.wikipedia.org/wiki?curid=31144" title="Vysoká (okres Sabinov)">
Vysoká (okres Sabinov)

Vysoká je obec na Slovensku v okrese Sabinov.
Obyvateľstvo.
V roku 2013 mala obec 134 obyvateľov. 
Kultúra a zaujímavosti.
Stavby.
Pamiatky.
Prameň pri kaplnke 
Prameň sa nachádza pri vstupe do obce, kde sa nachádza aj kaplnka. O jej založení ľudia rozprávajú takúto povesť. , Stará dievka bývajúca pod cintorínom zvaná Petrova Hana bola veľmi zbožná osoba. Vraj bola nezdravá, mala zlú chorobu, asi padúcnicu. K nej chodil každú noc z cintorína duch - farár a kázal jej, aby ľudia vystavili kaplnku. Raz ju farár duch odviedol na miesto terajšej ,Kapličky“ ( Kaplnky ). Vytýčil miesto a vykolíčkoval ho. Súčasne prikázal, aby blízky prameň vody každoročne svätili."
Pri tomto prameni sa každoročne koná veľká odpustová slávnosť spojená so svätením prameňa a po vodu si tu chodia ľudia aj s okolitých dedín. Kaplnka je zasvätená menu Panny Márie.
Voda s tohto prameňa je takmer vždy čistá, aj keď ostatné pramene sú kalné a má stálu teplotu asi 3ºC. Pomáha pri všetkých neduhoch. Žiaden výskum v tejto oblasti sa v obci zatiaľ neuskutočnil. Kvôli svojej vysokej kvalita sa tiež používa pri riedení slivovice. Tá má potom tiež, bližšie nešpecifikované, liečivé účinky.
Šport.
Každoročne 31. decembra, teda na Silvestra, praktizujeme turistický výstup na nedaleký kopec, Homôlku. Všetci čo to čítajú, sú srdečne pozvaní.
Kulinárske špeciality.
Medzi známe kulinárske špeciality patria Pirohy.

</doc>
<doc id="31152" url="https://sk.wikipedia.org/wiki?curid=31152" title="Podmanín">
Podmanín

Podmanín je mestská časť mesta Považská Bystrica. Je to malá obec v doline dvoch spolu stekajúcich potôčkov pod vrchom Veľký Manín (). Nachádza sa na severozápade Slovenska v Strážovskej hornatine na východ od Považskej Bystrice, vo výške 
Zaujímavosťou je výškový rozdiel medzi najnižším a najvyšším bodom katastrálneho územia obce. Najnižší bod obce leží vo výške a najvyšší 
Geografia.
Podnebie.
Podmanín sa nachádza v miernom podnebnom pásme kontinentálneho rázu, ktoré je charakteristické výrazným rozdielom medzi teplotami v lete a v zime a striedajúcimi sa 4 ročnými obdobiami. Priemerná ročná teplota je okolo 13 °C. Slnko svieti priemerne 1617,6 hodín ročne a padne okolo 810 mm zrážok.
Vodné toky.
Cez dedinu preteká Podmanínsky potok, ktorý sa v Zakvášove vlieva do Domanižanky.
Dejiny.
Z Podmanínu je známa jediná nedatovaná pečať. Má priemer 23 milimetrov. V obraze je na zemi listnatý ker. Kolopis: SIGIL(LUM) PO(SSESSIONIS) : PODMAININ :. Toto pečatidlo použili ešte aj v rokoch 1874-1887.
Podmanín je známy najmä hrádkom v polohe Manínec, ktorý sa nachádza na južnom výbežku Veľkého Manína, kde sú nad strmými svahmi dve umelo upravené terasy v dĺžke asi . Doteraz nie je jeho vznik presne datovaný. Pravdepodobne patril ľudu púchovskej kultúry, alebo obdobiu stredoveku. Podľa umiestnenia na kóte by mohol skôr pochádzať zo staršieho obdobia.
V Podmaníne bol richtárom Ján Sovík, podrichtárom Ondrej Brigand, členmi obecnej rady Ondrej Budaj a Lukáš Kostelanský, ktorí bol aj učiteľom. Hájnikom bol Jozef Kostelanský, nájomcom poľovného revíru František Treitler. Obec mala 239 obyvateľov.
V Podmaníne chovali dobytok takmer v každom dvore. V roku 1908 tu 49 gazdov chovalo 6 volov, 10 juncov, 83 kráv, 25 teliec, 8 kôz, 64 oviec, 2 kone a 1 žriebä.
Obec Podmanín sa zapísala nielen do dejín panstva Pov. Bystrica, ale aj celého Považia, ba i Slovenska. V druhej polovici 18. storočia bol Podmanín pokojnou obcou. Dedina bola zaľudnená, väčšie živelné pohromy ju nepostihli. Obci patrila buková hora, odkiaľ brali palivové drevo, stavebné im poskytovalo panstvo. Fungovala tu škola so 40 žiakmi.
V roku 1936 mala obec 64 domových čísel a 411 obyvateľov. Obyvatelia sa zamestnávali poľnohospodárstvom. Polia jednotlivých gazdov boli úzke a rozptýlené po kúskoch v celom chotári. Okrem polí bolo v majetku občanov niekoľko pasienkov a les Manínec, ktorí bol čiastočne urbársky a čiastočne obecný. Les zakúpila obec po prevrate. Domy sú väčšinou drevené, mnohé ešte nevyhovujú požiadavkám hygieny. Novšie však pribúdajú mnoho domov je murovaných a zdravších. Kostola niet. Obec je prifarená k Pov. Bystrici. Ráno, na poludnie a večer sa ozýva hlas z drevenej zvonice. V obci je organizovaný hasičský zbor, ktorý má striekačku. Naposledy tu vyhorelo niekoľko humien v roku 1934.
V poslednej dobe sú stále viac občania zamestnávaní ako robotníci. V niektorých rodinách sa malá výmera polí či vysoká početnosť v rodine, stala práca v továrni nevyhnutnou. Inakšie by museli odchádzať na sezónne práce do Česka. Podmanínske zvyky sa zachovávajú s veľkou obľubou. Piesne však pomaly doznievajú a aj kroj pripomína už iba vyšívané rukávce u menších dievčat. V Podmaníne má každý ešte meno tretie, pripomínajúce pravdepodobne meno pôvodného vlastníka zaniknutého rodu. Tak sa rozlišujú osoby rovnakých priezvisk. Možno, že sa niečo skrýva aj v povesti, že na Manínci bol kedysi hrad. Na vyšnom konci obce sa zachovala živá spomienka na zemiansky pôvod. Občanov na hornom konci označujú niekedy zemeni, zemianska stránka, no na opačnom konci sedliacka stránka.
Hospodárstvo a ekonomika.
V Podmaníne sídli viacero známych firiem podnikajúcich v oblasti elektrotechniky, stavebníctva, gastro a ubytovacích služieb.
Doprava.
Do dediny sa dá dostať od Považskej Bystrice asfaltovou cestou. Doprava v Podmaníne je zabezpečovaná infraštruktúrou mestskej autobusovej dopravy.
Súčasnosť.
Dnes sa v obci nachádza "Bistro Pohoda" a "Stará Krčma", kostol (Kostol sv. Jozefa Robotníka, 2006), kultúrny dom a futbalové ihrisko. Hlas zvona z miestnej drevenej zvonice sa už neozýva, jeho krásny hlas bol nahradený zvonom z novo-vybudovaného kostola, a tak v súčasnej dobe už len pripomína staré časy.
K obci patria dva lazy: Pechov laz a Dvorského laz.
Hospodárstvo a infraštruktúra.
Elektrina.
Dedina má 2 trafostanice, nebývajú tu žiadne vážne problémy s dodávkou elektrickej energie.
Voda a kanalizácia.
V dedine je štátny rozvod vodovodu a väčšina RD ešte má aj svoj vlastný vodovod ako napríklad vykopanú studňu alebo vlastné menšie rezervoáry umiestnené po Podmaníne. Voda je tu v dobrom stave, rozbory vody v minulosti boli v poriadku. V dedine je možnosť napojiť sa na kanalizáciu.
Plyn.
V dedine je dovedený plyn, väčšina RD má plynovú prípojku.
Telekomunikačné siete.
V dedine je možnosť zriadiť stabilný internet pomocou WiFi technológie od lokálnych ISP. V budúcnosti tu bude možné zriadiť optický internet, momentálne už prebiehajú prípravy. Televízia je tu možná cez satelit.
V dedine je dobré pokrytie mobilným signálom od všetkých operátorov. Vo väčšine územia je dostupné 4G pokrytie.

</doc>
<doc id="31153" url="https://sk.wikipedia.org/wiki?curid=31153" title="Praznov">
Praznov

Praznov je mestská časť mesta Považská Bystrica. K mestu bola pričlenená v roku 1980. Nachádza sa tu rímskokatolícky Kostol Povýšenia sv. Kríža.
Demografia.
Obec mala v roku 2009 616 obyvateľov. 
Geografia.
Rozloha katastrálneho územia obce je 8 788 418 m².
Poloha.
Vzdialenosť od centra Považskej Bystrice je .
Dejiny.
Najstaršia písomná zmienka o obci pochádza z roku 1414.
Vodstvo.
Dedinou preteká Praznovský potok, ktorý sa pod obcou vlieva do Domanižanky.

</doc>
<doc id="31154" url="https://sk.wikipedia.org/wiki?curid=31154" title="Zemiansky Kvašov">
Zemiansky Kvašov

Zemiansky Kvašov je najmenšia mestská časť mesta Považská Bystrica. K mestu bola pričlenená v roku 1971. Pôvodne išlo o obec "Zemiansky Kvašov". Ku obci patril aj Markušovec pri Zemianskej Závade.
Mestskou časťou vedie cesta III. triedy č. III/1985 po ktorej premáva autobusová linka MHD s číslom 4.
V mestskej časti sa nachádza rímskokatolícky kostol sv. Juraja postavený v roku 1772.
Geografia.
Vzdialenosť od centra Považskej Bystrice je . Rozloha katastrálneho územia mestskej časti je . Územie ohraničuje zo severu VMČ SNP, Zákvašov, Hliny, zo západu VMČ Dolný Moštenec, z juhu VMČ Horný Moštenec a z východu Počarová a Zemianska Závada.
Mestskou časťou preteká Kvašovský potok. Najvyšším vrchom je Bukovina. Obec sa nachádza na hranici dvoch geomorfologických území nazývaných Považské podolie a Strážovské vrchy.
Časť katastrálneho územia na východe patrí do 2. stupňa ochrany CHKO Strážovské vrchy, pričom táto časť územia bola v roku 2009 vyhláškou Ministerstva životného prostredia podľa § 26 ods. 6 zákona č. 543/2002 Z. z. vyhlásená za súčasť chráneného vtáčieho územia Strážovské Vrchy.
Dejiny.
Podľa dostupných zdrojov najstaršia písomná zmienka o Zemianskom Kvašove pochádza z roku 1400.
Demografia.
Mestská časť mala v decembri 2019 241 obyvateľov.
Kultúra.
Zemiansky Kvašov je v miestnom regióne známy vďaka dobrovoľnému hasičskému zboru DHZ Zemiansky Kvašov, ako aj vďaka pravidelnému poriadaniu Jurajovských hodov, známych pod názvom Klepeto, na počesť patróna sv. Juraja, ktorému je zasvätený miestny kostol.
Kostol sv. Juraja, ktorý bol pôvodne ako barokový kostol postavený v roku 1772. Upravovaný bol v roku 1791 a 1949. Ide o jednoloďovú polygonálne uzavretú stavbu, zaklenutú krížovou klenbou. Veža je predstavaná s dodatočne pristavaným nebarokovým schodiskom. Hlavný oltár v tomto kostole je neskorobarokový z čias okolo roku 1797 s luiséznymi svietnikmi. Obrazy Krista a Panny Márie sú z polovice 19. storočia.

</doc>
<doc id="31155" url="https://sk.wikipedia.org/wiki?curid=31155" title="Považská Teplá">
Považská Teplá

Považská Teplá je najväčšia mestská časť mesta Považská Bystrica. K mestu bola pričlenená v roku 1979. Jej súčasťou sú aj bývalé samostatné obce "Zálužie" (od r. 1888) a "Vrtižer" (od r. 1966).
Nachádza sa tu rímskokatolícky Kostol Sedembolestnej Panny Márie. V katastrálnom území obce smerom ku Záskaliu leží turisticky atraktívna Manínska tiesňava.
Demografia.
Mestská časť mala v roku 2009 1473 obyvateľov. V roku 2019 mala už 1512 obyvateľov. 
Geografia.
Rozloha katastrálneho územia obce je 11 486 583 m².
Poloha.
Vzdialenosť od centra Považskej Bystrice je 4,2 km.
Vodstvo.
Obcou preteká Manínsky potok, ktorý pri obci ústi do Váhu.
Dejiny.
Najstaršia písomná zmienka o obci pochádza z roku 1439.
Kultúra a zaujímavosti.
Vila barónky Popperovej.
Vilu na rázcestí v Považskej Teplej dala v roku 1874 postaviť barónka Popperová. Prvý tam býval barónkin sekretár Havais. Po parcelizácii mala o vilu záujem obec, ale pozemkový úrad dal prednosť županovi Trenčianskej župy Dr. Jozefovi Minárikovi, bývalému lekárovi z Veľkej Bytče. V rokoch 1922 – 1923 vo vile býval aj jeho spolužiak a priateľ Martin Kukučín, ktorý sa po prvej svetovej vojne usadil na Slovensku – jeho pobyt pripomína aj pamätná tabuľa. V roku 1942 vilu dostal Július Rajman, spolu s manželkou vilu užívali až do ich smrti. Neobývanú vilu kúpil až v roku 1993 Milan Veščičík, ktorý prerobil a opravil koniareň, zhotovil prístrešky na koče, upravil park, zhotovil fontánku a nové kamenné oplotenie, a vo vile otvoril reštauráciu. Mal v pláne voziť hostí na kočoch do Manínskej tiesňavy, no v zime mu snehová nádielka polámala prístrešky na koče. Vila ostala prázdna až do roku 2002, kedy získala nového majiteľa.
Socha sv. Jána Nepomuckého.
Kamenná klasicistická prícestná socha sv. Jána Nepomuckého v Považskej Teplej v časti Zálužie vznikla v roku 1815. Patrí k najstaršej stavebnej pamiatke v obci.
Kostol Sedembolestnej Panny Márie.
Na podnet vtedajšieho považskobys­trického dekana Ladislava Hermana a veľkej túžby veriacich sa v roku 1991 v Považskej Teplej začala výstavba nového kostola, ktorého základný kameň požehnal pápež Ján Pavol II. dňa 22. apríla 1990 počas svojej prvej návštevy Slovenska. Výstavba tohto kostola, ktorý projektoval architekt Štefan Krušinský, sa ukončila v roku 1994. Auto­rom výtvarných diel je Dominik Monček. V interiéri kostola nad obetným stolom je drevorezba Sedembolestná Panna Mária a z kovu vyhotovené štylizované zobrazenia jej siedmich bolestí; na bočných stenách sú umiestnené výjavy jednotlivých zastavení krížovej cesty. Kostolná veža má tri zvony: malý nesie meno Gorazd, stredný Cyril a Metod a veľ­ký bol požehnaný na počesť Sedembolestnej Panny Márie. Kostol v Považskej Teplej 15. septembra 1994 posvätil vtedajší nitriansky pomocný biskup František Rábek.
Súkromné múzeum archeológie, numizmatiky a ľudových remesiel.
Súkromné múzeum nadšenca Ladislava Janecha v Považskej Teplej pozostáva z troch miestností zobrazujúcich exponáty, ktoré zbiera od roku 1988. V múzeu sa nám naskytne pohľad na archeologické nálezy, minerály, mince a rôzne platidlá od doby starého Ríma až po súčasnosť, ale aj výrobky starých remesiel, rozličné nástroje, s ktorými sa pracovalo i dorábalo živobytie, časti odevov a podobne. Múzeum do roku 2012 navštívilo viac ako štyritisíc návštevníkov z pätnástich krajín sveta, najďalej z Japonska, Kanady, USA, Sýrie či Namíbie, o čom svedčia i zápisy v knihe návštev. Často sa tu pristavia žiaci základných i stredných škôl, študenti histórie, ale aj iní návštevníci so záujmom o históriu.

</doc>
<doc id="31156" url="https://sk.wikipedia.org/wiki?curid=31156" title="Orlové">
Orlové

Orlové je mestská časť mesta Považská Bystrica. K mestu bola pričlenená v roku 1971.
Nachádza sa tu kaštieľ z roku 1612 a v ňom Kaplnka sv. Jána Nepomuckého.
Demografia.
Obec mala v roku 2009 655 obyvateľov. 
Geografia.
Rozloha katastrálneho územia obce je 6 044 291 m².
Poloha.
Vzdialenosť od centra Považskej Bystrice je 2,8 km.

</doc>
<doc id="31157" url="https://sk.wikipedia.org/wiki?curid=31157" title="Považské Podhradie">
Považské Podhradie

Považské Podhradie je mestská časť mesta Považská Bystrica. K mestu bola pričlenená v roku 1971. Nachádza sa tu rímskokatolícky Kostol svätého Ladislava z roku 1855.
Demografia.
Obec mala v roku 2009 872 obyvateľov. 
Geografia.
Rozloha katastrálneho územia obce je 5 044 600 m².
Poloha.
Vzdialenosť od centra Považskej Bystrice je 3,9 km.

</doc>
<doc id="31158" url="https://sk.wikipedia.org/wiki?curid=31158" title="Šebešťanová">
Šebešťanová

Šebešťanová je mestská časť mesta Považská Bystrica. K mestu bola pričlenená v roku 1979.
V tejto mestskej časti žije necelých 600 obyvateľov, ktorí sú zväčša rímskokatolíckeho vierovyznania. V Šebešťanovej pôsobí futbalový a hokejbalový klub. Neďaleko Šebešťanovej sa nachádza menší lyžiarsky vlek. V obci sa ďalej nachádza materská škôlka MŠ Šebešťanová či rímskokatolícka kaplnka.
Demografia.
Obec mala v roku 2009 579 obyvateľov. V roku 2015 mala obec 577 obyvateľov. 
Geografia.
Rozloha katastrálneho územia obce je .
Poloha.
Vzdialenosť od centra Považskej Bystrice je 6,3 km.

</doc>
<doc id="31159" url="https://sk.wikipedia.org/wiki?curid=31159" title="Podvažie (Považská Bystrica)">
Podvažie (Považská Bystrica)

Podvažie je mestská časť mesta Považská Bystrica. K mestu bola pričlenená v roku 1979. Nachádza sa tu rímskokatolícky Kostol Sedembolestnej Panny Márie. 
História.
Už od polovice 15. storočia bola obec rozdelená na Horné a Dolné Podvažie. Dolné Podvažie bolo poddanskou dedinou. Horné Podvažie bolo od daní oslobodené pre priame služobné postavenie voči hradu. Podvažie na začiatku 18. storočia bolo malou dedinkou, v ktorej žilo len želiarske obyvateľstvo. Uprostred prvej polovice 18. storočia tu pracoval mlyn a vodná píla. Podvažie žilo v 18. storočí v zajatí starších zvyklostí a tradičných foriem života. Väčšina obyvateľstva pracovala v poľnohospodárstve ,z textilných rastlín konope. Lúky v dedine chýbali, čiastočne ich nahrádzali pasienky. Podvažiu patrila obecná hora brezina a vrbina, odkiaľ obyvatelia brali palivové drevo, stavebné im dodávali zemepáni. Svoje obilie mleli v domácom pánskom mlyne, takže ušetrili náklady za dopravu. Poľnohospodárske prebytky a iný tovar predávali po okolí, privyrábali si aj rozvozom soli. V roku 1770 sa vylial Váh obyvatelia, ktorí bývali v blízkosti zbúrali svoje príbytky a stavali si nové na bezpečnejších miestach. V roku 1772 bol richtár Juraj Martinka a boženíci Juraj Doblej, Jan Fapšo a Jozef Kadák. V roku 1894 bol richtárom Juraj Kadák, podrichtár Štefan Hanulík. Obec mala 303 obyvateľov. V roku 1902 richtár Pavol Ščasník, obec mala 309 obyvateľov. Nebola tu škola, 37 detí chodilo do Malej Jasenice. V roku 1908 v dedine chovali 48 kráv, 28 jalovíc, 34 volov, 20 juncov a býka, 49 ošípaných a 2 kone. 
Demografia.
Obec mala v roku 2009 534 obyvateľov. 
V roku 2013 bol počet obyvateľov 558. Z toho mužov 234 a žien 242. 
Geografia.
Rozloha katastrálneho územia obce je 2 737 019 m².
Poloha.
Vzdialenosť od centra Považskej Bystrice je 7,8 km.
Vodstvo.
Krajom obce preteká Papradnianka, ktorá pod obcou ústi do Váhu.
Šport.
V dedine sa nachádza futbalový klub TJ Považan Podvažie. Tím mužov ako aj tím dorastencov hrá 2.triedu.
Umiestnenie mužov a dorastencov od sezóny 2006/2007:
Muži:
Dorast:

</doc>
<doc id="31160" url="https://sk.wikipedia.org/wiki?curid=31160" title="Milochov">
Milochov

Milochov (, ) je mestská časť mesta Považská Bystrica. K mestu bola pričlenená v roku 1979. Skladá sa z častí "Dolný Milochov" a "Horný Milochov". V Milochove žije 856 obyvateľov. Milochov je malá dedinka v horách, cez ktorú vedie priamy tok rieky Váh.
Geografia.
Rozloha katastrálneho územia obce je 8 426 711 m².
Poloha.
Vzdialenosť od centra Považskej Bystrice je 9,1 km.
Náboženstvo.
Kaplnka Ružencovej Panny Márie.
V obci sa nachádza rímsko-katolícka "Kaplnka Ružencovej Panny Márie". Stojí v strede obce pri miestnom cintoríne.&lt;br&gt;
28. augusta 2022 bola slávnostne odhalená busta rodáka z Milochova a čestného občana mesta Považská Bystrica Mons. ThDr. Ladislava Belása, ktorá sa nachádza pri vstupe do miestnej kaplnky.
Kalvária v Dolnom Milochove.
Pôvodne bola vytvorená svojpomocne miestnymi obyvateľmi. Neskôr bola nahradená novou, ktorú realizovali žiaci SOŠ z Považskej Bystrice. Štrnásť zastavení krížovej cesty predstavujú drevené stĺpiky, na ktorých sú umiestnené výjavy zastavení na drevených tabuľkách. Na konci nad cestou stojí drevený kríž.
Dejiny.
Historické názvy obce

</doc>
<doc id="31161" url="https://sk.wikipedia.org/wiki?curid=31161" title="Horný Moštenec">
Horný Moštenec

Horný Moštenec je mestská časť mesta Považská Bystrica. Nachádza sa nad časťou Dolný Moštenec. K mestu bola pričlenená v roku 1979. Nachádza sa tu rímskokatolícky Kostol sv. Cyrila a Metoda.
Demografia.
Obec mala v roku 2009 595 obyvateľov. 
Geografia.
Rozloha katastrálneho územia obce je 7 141 175 m².
Poloha.
Vzdialenosť od centra Považskej Bystrice je 6,5 km.
Vodstvo.
Obcou preteká potok Mošteník. V minulosti v potoku plávali pstruhy a malé raky.

</doc>
<doc id="31162" url="https://sk.wikipedia.org/wiki?curid=31162" title="Dolný Moštenec">
Dolný Moštenec

Dolný Moštenec je mestská časť mesta Považská Bystrica. Nachádza sa južne od Považskej Bystrice a severne od mestskej časti Horný Moštenec. K mestu bola pričlenená v roku 1979. K obci sa viaže i neďaleký Cingelov laz.
Geografia.
Rozloha katastrálneho územia Dolného Moštenca je 5 739 475 m2. Katastrálne územie obce hraničí s katastrom mesta Považská Bystrica (na severe a východe), s Horným Moštencom (na juhu), s Horným Lieskovom (na juhozápade) a so Sverepcom (na západe).
Obec a jej katastrálne územie leží v Podmanínskej pahorkatine, krajinnom podcelku Považského podolia. Má značne odlesnený pahorkatinový povrch s plochými chrbtami a močaristými dolinami. Dominantami územia sú vrchy Stráň (471,5 m n. m.) na juhovýchode, Skalica (463,2 m n. m.) na juhozápade, Žadovec (457,5 m n. m.) na východe a Prašnice na severe. Nadmorská výška v strede obce je 344 m n. m. Osada Cingelov laz leží v západnej časti katastra obce.
Dopravná poloha.
Dedina má výhodnú dopravnú polohu, keďže leží blízko najfrekventovanejšieho dopravného ťahu (Bratislava-Košice), ktorý spája východ a západ Slovenska.
Vzdialenosť od centra okresného mesta Považská Bystrica je 4,1 km, od krajského mesta Trenčín 50 km, od hlavného mesta Bratislava 169 km, od ostatných krajských miest: Trnava 123 km, Nitra 134 km, Žilina 36 km, Banská Bystrica 125 km, Prešov 256 km, Košice 280 km. 
Najbližšia železničná stanica v Považskej Bystrici sa nachádza 4,6 km a najbližšie letisko v Dolnom Hričove pri Žiline 25 km od obce. 
Do obce premáva autobusová linka MHD 9 na trase Považská Bystrica — Dolný Moštenec — Horný Moštenec.
Demografia.
Obec mala v roku 2009 741 obyvateľov. 
Náboženstvo.
V obci sa nachádza rímskokatolícky Kostol sv. Gorazda, ktorý posvätil dňa 29. júla 2001 nitriansky sídelný biskup, otec kardinál Ján Chryzostom Korec. Autormi projektu kostola sú Ing. Arch. Eduard Kolek a Ing. Arch. Marta Koleková. Oproti kostolu nájdeme kultúrny dom.
Dejiny.
O tom, že blízke okolie obce bolo osídlené už oddávna svedčí viacero archeologických nálezov. Významným archeologickým náleziskom je skalné bradlo Skalica. Podľa drobných i väčších črepov nájdených v týchto miestach sa usudzuje, že tu existovalo sídlisko už v neskorej dobe kamennej (eneolite). Nachádzalo sa tu opevnené hradisko, resp. hrádok, ktorý bol umiestnený na skalnom hrebeni, chránený mohutným valom. Badateľné prepálenie násypu poukazuje na to, že sídlo zaniklo násilne. Ústna tradícia hovorí o osade Kobyla, ktorá sa vraj na tomto mieste nachádzala.
V lesíku zvanom Prieseka, neďaleko od Skalíc sa nachádza slovanské pohrebisko (mohylník) s viacerými mohylnými navŕšeniami. 
V tejto oblasti sa uskutočnilo viacero archeologických prieskumov. Napríklad v dokumente vydanom Považským múzeom v Žiline po tom, ako sa tu uskutočnili arch. prieskumy roku 1961
sa píše : „"V lese vašeho chotára sa cca 200 metrov od brál na Skaliciach nachádza skupina staroslovienskych hrobov, pravdepodobne z doby veľkomoravskej. Je to veľmi vzácna pamiatka pre objasnenie dejín našeho kraja, lebo pochádzajú z doby, z ktorej sa v našom kraji nezachovali nijaké knihy alebo iné písané pamiatky. V hroboch sa nachádzajú materiálne bezcenné pamiatky (črepy hrncov, uhlíky, zhrdzavené železné zlomky drobných úžitkových predmetov), z ktorých sa ale dá určiť doba vzniku hrobov.“"Územie obce bolo teda osídlené slovanským etnikom už dávno pred najstaršou písomnou zmienkou o obci.
Najstaršia písomná zmienka o obci pochádza z roku 1397. Bola to listina vystavená uhorským kráľom Žigmundom Luxemburským pre Mikuláša, brata Ctibora z Beckova. Podľa nej dostal Mikuláš do držby hrad Košeca i hradné panstvo. Medzi lokalitami patriacimi k hradu sa spomínajú i oba Moštence (Dolný a Horný) ako „"possessio Mosenech et alter Mosenech"“ (čiže doslovne držba Moštenec i druhý Moštenec).
V 15. storočí teda obec patrila hradnému panstvu Košeca. Neskôr, roku 1506, sa jej majiteľmi stali Rožonovci, ktorí protizákonne obsadili hrad v Košeci. Onedlho sa hrad dostal do rúk Petröciovcov, Dolný Moštenec však naďalej ostal v držbe Rožonovcov. Okolo roku 1580 sa stáva Dolný Moštenec zemianskou obcou. Nepatril však k veľkým obciam. Podľa portálnych súpisov tu napríklad bolo roku 1598 len 22 zemianskych domov.
Obyvateľstvo sa živilo až do začiatku 20. storočia prevažne poľnohospodárstvom a chovom úžitkových zvierat.
Vývoj počtu obyvateľov: 
Názvy obce (boli často pomaďarčované): 
Služby.
V obci sa nachádza obchod a pizzeria. Kedysi aj pohostinstvo, ale už to neplatí.
Vodstvo.
Dedinou preteká potok Mošteník, do ktorého sa vlievajú potoky Niva, Dušianica a potok, ktorý tečie z oblasti Cingelovho lazu. Mošteník sa v Považskej Bystrici vlieva do Váhu.

</doc>
<doc id="31164" url="https://sk.wikipedia.org/wiki?curid=31164" title="Daltonov zákon">
Daltonov zákon

Daltonov zákon alebo Daltonov zákon parciálnych tlakov je fyzikálny zákon.
Jeho znenie: "celkový tlak, ktorý vyvíja zmes plynov je rovný súčtu tlakov, ktoré by vyvíjali jednotlivé plyny, keby okupovali pri takej istej teplote daný objem každý samostatne."
Matematicky vyjadrené, celkový tlak P zmesi n plynov môžeme definovať ako
 formula_1
kde formula_2 predstavujú parciálny (čiastkový) tlak každého z plynov prítomných v zmesi.
Znamená to, že každý z plynov v zmesi sa správa, ako keby tam ostatné plyny neboli prítomné, a že tlaky pochádzajúce z jednotlivých plynov v zmesi sa môžu jednoducho sčítať. Predpokladá sa, že medzi plynmi nedochádza k chemickým reakciám. Daltonov zákon sa vzťahuje na takzvané ideálne plyny.
Daltonov zákon definoval v roku 1801 John Dalton.

</doc>
<doc id="31166" url="https://sk.wikipedia.org/wiki?curid=31166" title="Prezidentské voľby v USA v roku 2000">
Prezidentské voľby v USA v roku 2000

Prezidentské voľby v USA v roku 2000 boli jedny z najtesnejších volieb v histórii USA. O výsledku rozhodlo len niekoľko stoviek hlasov v štáte Florida. Počas noci po uzatvorení volebných miestností média predčasne dvakrát ohlásili víťaza volieb (na základe prieskumov), až potom vyhlásili, že výsledok z Floridy je natoľko tesný, že ho ešte nemožno predpovedať. Hlavnými súpermi boli republikán George W. Bush a demokrat Al Gore. Vo voľbách zvíťazil po rozhodnutí Najvyššieho súdu USA kandidát George W. Bush.
Nominácie.
Demokratická strana.
Kandidáti.
Podľa 22. dodatku, vtedajší prezident Bill Clinton nemohol kandidovať už na tretie volebné obdobie. Kvôli tomu, že počas jeho vlády sa vyskytlo niekoľko škandálov, uvažovalo sa o viacerých kandidátoch. Uvažovalo sa o Dickovi Gephardtovi zo štátu Missouri, senátorovi Bobovi Kerreym z Nebrasky, senátorovi Paulovi Wellstoneovi z Minnesoty a o bývalom senátorovi Billovi Bradleym z New Jersey.
Nomináciu získal Al Gore.
Ďalší kandidáti.
Vo voľbách kandidovali aj (počet štátov, kde kandidát kandidoval, celkove z 51):
Kampaň.
George W. Bush.
V kampani, v ktorej Bushovi radil majster volebných kampaní Karl Rove, Bush vyzdvihol svoju vôľu zaoberať sa najmä vnútornými záležitosťami krajiny a znížiť zahraničnú angažovanosť Spojených štátov, čo bolo v súlade s izolacionistickou tradíciou Republikánskej strany. Sám seba vyhlasoval za „súcitného” konzervatívca. Počas kampane presadzoval povolenie náboženským charitatívnym spolkom zúčastňovať sa federálne podporovaných programov, používanie vzdelávacích lístkov, ťažbu ropy v národnom parku Arctic National Wildlife Refuge na Aljaške, reštrukturalizáciu armády Spojených štátov, a iné. Čo sa týka zahraničnej politiky, vyhlasoval, že je proti zahraničným národno-budovateľským („nation-building“) pokusom. Názor zmenil až po útokoch z 11. septembra 2001.
Výsledky.
Výsledky boli v niektorých štátoch veľmi tesné, napríklad v Novom Mexiku a na Floride. Nedostatky a nejasnosti niektorých volebných formulárov viedli k sporom v niektorých volebných úradoch, najmä na Floride, kde bol rozdiel len v stovkách hlasov (podľa oficiálnych výsledkov Bush získal 2 912 790 hlasov a Al Gore 2 912 253).
Advokáti Al Gorea dosiahli na Najvyššom súde Floridy (v ktorom 6 sudcov zo 7 bolo nominovaných demokratmi) nové manuálne sčítanie hlasov v troch obvodoch: Miami Dade, Palm Beach a Broward, ktorých voličská základňa je väčšinovo demokratická. Schválením tohto Najvyšší súd Floridy presiahol svoje právne kompetencie, čo hneď napadli právnici Georgea W. Busha. Po prvom upozornení anuloval Najvyšší súd USA (v ktorom 7 sudcov z 9 bolo nominovaných republikánskymi prezidentmi; aj keď všeobecne boli 4 považovaní za liberálnych, 4 za konzervatívnych a jedna sudkyňa bola považovaná za umiernenú) toto nariadenie a zastavil sčítanie hlasov.
Ďalšie tesné výsledky boli v Novom Mexiku (+0.06% pre Ala Gora); vo Wisconsine (+0,22% pre Ala Gora); Iowe (0,31% pre Ala Gora), Oregone (0,44% pre Ala Gora). Ďalšie rozdiely už prekračovali aspoň 1% hranicu. Najtesnejšie výsledky:
Štáty, v ktorých rozdiel medzi víťazom a porazeným bol menej ako 1 % (55 hlasov voliteľov):
Štáty, v ktorých rozdiel medzi víťazom a porazeným bol viac ako 1 %, ale zároveň menej ako 5% (84 hlasov voliteľov):
Štáty, v ktorých rozdiel medzi víťazom a porazeným bol viac ako 5 %, ale zároveň menej ako 10% (84 hlasov voliteľov):
Na záver bol George W. Bush zvolený prezidentom Spojených štátov amerických po rozhodnutí Najvyššieho súdu, vďaka volebným hlasom z Floridy. Bush nazbieral 271 volebných hlasov voči 266 hlasom Al Gorea, zahrňujúc volebné hlasy 30 z 50 štátov. 
Ani jeden z kandidátov nedosiahol väčšinu v ľudovom hlasovaní – Bush získal 47,9 percenta hlasov, Al Gore 48,4 percenta hlasov. Gore však dosiahol pluralitnú väčšinu nazbierajúc o 540 000 hlasov viac zo 105 miliónov hlasov (čo však vzhľadom na americký volebný systém nemusí znamenať víťazstvo). 
Toto boli prvé prezidentské voľby USA od roku 1888, kedy víťazný kandidát dosiahol menej ľudových hlasov ako jeho oponent, prvýkrát od roku 1876, čo došlo k volebnému sporu, a vôbec prvýkrát v histórii USA, keď bola konečná voľba prezidenta prisúdená rozhodnutiu Najvyššieho súdu.
Viceprezident Al Gore priznal porážku Georgeovi W. Bushovi v boji o prezidentský úrad po týždňoch právnych sporov 13. decembra 2000. V televíznom prejave zo svojej slávnostnej kancelárie vedľa Bieleho domu Gore povedal, že hoci je hlboko sklamaný a ostro nesúhlasí s verdiktom Najvyššieho súdu, ktorý ukončil jeho kampaň, "stranícke nezhody teraz musia ísť bokom".
Bush bol inaugurovaný za prezidenta 20. januára 2001. 29. októbra 2002 podpísal návrh zákona Help America Vote Act z roku 2002, ktorým sa malo zovšeobecniť používanie sčítacích strojov na registráciu volebných lístkov.
Florida.
Advokáti Ala Gorea dosiahli na Najvyššom súde Floridy (v ktorom 6 sudcov zo 7 bolo nominovaných demokratmi) nové manuálne sčítanie hlasov v troch obvodoch: Miami Dade, Palm Beach a Broward, ktorých voličská základňa je väčšinovo demokratická. Schválením tohto Najvyšší súd Floridy presiahol svoje právne kompetencie, čo hneď napadli právnici Georgea W. Busha. Po prvom upozornení anuloval Najvyšší súd USA (v ktorom 7 sudcov z 9 bolo nominovaných republikánskymi prezidentmi; aj keď všeobecne boli 4 považovaní za liberálnych, 4 za konzervatívnych a jedna sudkyňa bola považovaná za umiernenú) toto nariadenie a zastavil sčítanie hlasov.
Podľa kritikov zvýšil riziko zlého hlasovania, keď nebolo možné z takéhoto pohľadu určiť, ku ktorému menu patrí ktorý otvor.

</doc>
<doc id="31167" url="https://sk.wikipedia.org/wiki?curid=31167" title="Dick Cheney">
Dick Cheney

Dick Cheney, vlastným menom Richard Bruce Cheney (* 30. január 1941, Lincoln, Nebraska, USA† 3. november 2025) bol americký politik a obchodník. V rokoch 1989 – 1993 bol minister obrany USA v administratíve prezidenta Georga H. W. Busha, a 46. viceprezidentom USA v administratíve Georga W. Busha.
Cheney zomrel 3. novembra 2025.

</doc>
<doc id="31168" url="https://sk.wikipedia.org/wiki?curid=31168" title="Richard Bruce Cheney">
Richard Bruce Cheney



</doc>
<doc id="31170" url="https://sk.wikipedia.org/wiki?curid=31170" title="Tranzistor (polovodičová súčiastka)">
Tranzistor (polovodičová súčiastka)

Tranzistor alebo zriedkavo polovodičová trióda je trojvrstvová polovodičová súčiastka, používaná ako zosilňovač, spínač, stabilizátor a modulátor elektrického napätia alebo prúdu.
Dejiny.
Prvý zaznamenaný objav tranzistora je datovaný v roku 1947 a pochádza z Bellových laboratórií v USA. Za tento objav dostali jeho autori John Bardeen, Walter Houser Brattain a William Bradford Shockley v roku 1956 Nobelovu cenu za fyziku. Avšak prvé pokusy, pri ktorých Julius Edgar Lilienfeld náhodou spozoroval zosilnenie prúdu pri vhodnom kontakte rôznych kovov (základ dnešného unipolárneho tranzistora) sa udiali už v roku 1925. V roku 1930 si dal doktor Lilienfeld patentovať svoj koncept elektronickej súčiastky s použitím Al/Al2O3/Cu2S. Dnes ju poznáme pod pojmom „elektrickým poľom riadený tranzistor“. Prvý unipolárny tranzistor bol vyrobený až v roku 1960 po objavení MOS (metal-oxide-semiconductor) štruktúry v roku 1958. Bol zhotovený na báze kremíka s využitím izolačnej vrstvy z SiO2.
Tranzistory, hromadne integrované na spoločný polovodičový substrát, predstavujú základnú jednotku integrovaných obvodov. Pri súčasných (2021) technológiách je bežná integrácia do úrovne rádovo miliárd tranzistorov na jednom čipe. Od začiatku éry integrovaných obvodov malej hustoty integrácie až do súčasnosti sa toto zvyšovanie hustoty „riadi“ tzv. Moorovým zákonom – empirickým pravidlom, ktoré hovorí o zväčšení počtu integrovateľných tranzistorov na dvojnásobok približne každé dva roky.
Pôvod názvu.
V Bellových laboratóriách skúšali nájsť vhodné meno pre novoobjavenú súčiastku. Skúšali mená ako „polovodičová trióda“, „pevná trióda“, „kryštalická trióda“ alebo „iotatrón“, ale napokon sa ujal názov „tranzistor“, navrhnutý John R. Pierceom. Tranzistor je skratka zo slov "transconductance" alebo "transfer" (doslovne „prenos“) a "resistor".
Schematické značky tranzistorov.
Pre označovanie tranzistorov v schémach zapojenia sa používajú nasledovné značky:
Použitie.
Úvod.
Tranzistor je základný stavebný prvok skoro každého dnešného elektronického zariadenia. Zdá sa, že pôvodnú elektrónku a relé úplne vytlačil (i keď ešte stále existujú i dnes elektrónkové aplikácie a spínacie zariadenia založené na relé). Tranzistor je základným stavebným prvkom integrovaných obvodov a dá sa povedať, že najviac vyrobených tranzistorov je v súčasnosti práve v nich.
Výhodou tranzistorov oproti elektrónkam je až 1000x vyšší prúd ktorý znesú – tranzistory až do kiloampérov, zatiaľ čo elektrónky asi 10 A. Ale na druhej strane elektrónky znesú vyššie pracovné napätie, rádovo až kilovolty (vo vysielačoch rozhoduje napätie).
Zapojenia.
So spoločným emitorom.
Najčastejšie zapojenie, používané hlavne pri spínacích zapojeniach. Špeciálne na veľké výkony, keď nerozhoduje rýchlosť:
Menej vhodné na:
So spoločným kolektorom.
Druhé najčastejšie zapojenie. Používa sa na zníženie výstupného odporu niečoho analógového, napr. operačného zosilňovača alebo koncového zosilňovača pre reproduktory.
Sleduje vstupné napätie so zosilnením cca. 0,9 V. Je to prakticky 1 V, len na výstupe sa odpočítava cca. 0,7 V kvôli diódovej charakteristike vstupu (to sa dá ale rôznymi trikmi eliminovať alebo výrazne zmenšiť).
Výstup sa tentokrát berie nie z kolektora, ale z emitora. Princíp je založený na tom, že tranzistor sa snaží držať rovnaké napätie na báze aj na emitore, lebo:
Takže emitorový sledovač sa snaží držať na emitore rovnaké napätie ako na báze (mínus 0,7 V). Ako presne ho drží závisí od vstupného odporu záťaže a zosilnenia tranzistora.
Darlingtonove zapojenie.
Zosilnenie tranzistora môžeme zväčšiť zapojením do Darlingtonovho zapojenia. Vtedy sa prúdové zosilnenia násobia:
hfe1 x hfe2
Pri takom obrovskom prúdovom zosilnení môžeme slaboprúdovým obvodom (napr. mikrokontrolér) spínať veľké prúdy, lebo takto môžeme spojiť citlivý slabý tranzistor so silným výkonovým.
Nevýhoda je, že sa pri tomto sčítava necitlivosť a tiež fázový posun pri vyšších frekvenciách (~180° miesto ~90°), takže keď ho zaväzbíme, čo často treba, tak môže byť taký obvod nestabilný.
Dnes už nemá taký veľký zmysel pre spínacie aplikácie, lebo stačí zobrať výkonový NMOS tranzistor a ten má prúdové zosilnenie skoro nekonečno.
Pre analógové výkonové aplikácie má ale stále zmysel.
Spínač.
Hlavnou úlohou spínača je zopnúť v určitom čase a za určitý čas nejaký el. obvod. Ich hlavnou prednosťou je čas zopnutia a rozopnutia – má byť čo najkratší – rádovo jednotky ms u spínacích tranzistorov až jednotky ųs. Ďalšou vlastnosťou je spínací odpor. Má tiež byť čo najmenší v zopnutom stave a čo najväčší v rozopnutom. Ďalšia dôležitá vlastnosť je spínací výkon P = Imax.2.Rprech. alebo P = Imax..Uprech. Má byť menší ako výkon spínacieho prvku teda tranzistora.
Najjednoduchšie použitie tranzistora je spínač. Tu sa používa takmer vždy "zapojenie so spoločným emitorom" pre vysoké "výkonové" zosilnenie.
Napríklad chceme nejakým TTL obvodom (napr. blikačkou) zopnúť žiarovku, ktorá potrebuje prúd 20 mA. Bežný TTL obvod, ale dodá len 0,4 mA až 4 mA. Tu nastupuje tranzistor. Z katalógu vyberieme nejaký tranzistor, ktorý unesie tento prúd (a samozrejme aj napätie na našej žiarovke). Pri bipolárnom si pozrieme jeho zosilnenie (pri NMOS, napríklad rad IRF netreba, je totiž prakticky nekonečno). Tranzistory, ktoré znesú 1 000 mA mávajú zosilnenie obyčajne 100 a viac. Zosilnenie, ktoré potrebujeme, je:
20 : 0,4 = 50
Čo je ešte v norme. Použijeme zapojenie so spoločným emitorom a privedieme výstup TTL na bázu tranzistora. Tu sa dá použiť ešte ochranný odpor, ale pre TTL to funguje aj bez neho. Žiarovku pripojíme jedným koncom na kolektor tranzistora a druhým na plus zdroja (Vcc).
Ak potrebujeme viac prúdu a zosilnenie je nato malé, tak použijeme darlingtonove zapojenie.
Zosilňovač.
Pri zosilňovači volíme jedno z troch zapojení:
Tieto zapojenia sa osamote v málo ktorých aplikáciach používajú ako zosilnovače. Vždy tvoria jeden celok-zosilnovač (NF,VF)
V prípadoch 1. a 2. potrebujeme nastaviť pracovný bod. Znamená to, že keď dáme pracovný bod na báze do 2 V, tak keď sa vstupné napätie mení od -0,1 V do +0,1 V, tak sa na báze tranzistora mení od 1,9 V do 2,1 V a na výstupe napr. od +1V do +7V. To preto, lebo pri 2 V na báze je na výstupe 4 V.
Pracovný bod sa nastavuje lebo:
Pracovný bod sa nastavuje:
Typy tranzistorov.
Tranzistory môžeme rozlišovať na základe niekoľkých kategórií napr.:
najviac (~99%) sa dnes používajú kremíkové
 mnemotechnická pomôcka: "NPN – Nemám Peniaze Nejdem – šípka ide von" alebo "NPN – šípka ven"
 mnemotechnická pomôcka: "PNP – Poď Na Pivo – šípka ide dnu"
Dynamické vlastnosti tranzistorov.
Vlastnosti tranzistora sa dosť výrazne menia podľa pracovnej frekvencie. Pri návrhu vysokofrekvenčných obvodov s tranzistormi musíme rátať:
Základný údaj pre dynamiku tranzistora je tzv. "tranzitívna frekvencia" fT. Je to frekvencia, pri ktorej je zosilnenie rovné 1.
Princíp bipolárneho tranzistora.
Princíp je nasledovný (NPN):
Pri napätí medzi "kolektorom" a "emitorom" ("Vcc" na C a "nula" alebo mínus na E) je prechod BE priepustný a CB je nepriepustný. Takže medzi CE nemôže prejsť nijaký prúd, lebo otvorené musia byť obidva. V skutočnosti prechádza malý "zvyškový prúd", ale ten je obyčajne rádovo v nanoampéroch.
Keď ale privedieme na B napätie a cez BE začne prechádzať prúd, tento vyplní P-časť elektrónmi a tento už nie je čistý P ale má odrazu aj N-nosiče (elektróny), ktoré vytvoria malú cestičku pre elektróny z "kolektora". Tie sa začnú doslova hrnúť do "bázy" a tam sú už v priepustnom smere a letia do "emitora". Tu hovoríme, že tranzistor sa začína otvárať.
Pri kremíkových tranzistoroch treba na otvorenie 0,5 V až 0,7 V na prechode BE. Pri germániových okolo 0,25 V.
Lenže teraz je v báze ešte viac elektrónov, ktoré túto cestičku ešte zväčšujú. To znamená ešte viac elektrónov ktoré unikajú z "kolektora" do "bázy" a toto celé sa opakuje a vzniká takto lavína. Po čase sa táto cestička (pri rovnakom prúde z bázy) prestane zväčšovať a prúd z kolektora zostane konštantný, ale stále mnohokrát väčší ako bázový – pomer C-prúdu a B-prúdu sa nazýva zosilnenie tranzistora. Toto zosilnenie sa môže meniť s bázovým prúdom(=nelinearita), ale výraznejšie len pri malých bázových prúdoch alebo naopak pri veľmi veľkých (v saturačnej oblasti).
Keď prúd na báze vypneme, chvíľu ešte trvá, kým elektróny z bázy odtečú do emitora a cestička sa uzavrie. To preto, lebo elektróny z kolektora ešte chvíľu cestičku zásobujú. Toto uzavretie trvá podľa toho, aký široký je CB-prechod. Preto sú vysokovýkonové tranzistory pomalšie ako malovýkonové. Hlavne pri veľkých napätiach medzi CE.
Pri veľkých bázových prúdoch sa už báza správa ako N-polovodič, z tranzistora sa stane akoby jeden N-blok, t. j. úplne sa otvorí. Keď aj vtedy zvyšujeme bázový prúd, C-prúd sa už nezvyšuje, toto voláme saturácia. Saturovanému tranzistoru trvá dlhšie, kým sa vypne a preto sa pri VF obvodoch pridáva do tranzistora na CB-prechod paralelne tzv. "antisaturačná dióda".
Pri plnom zopnutí je úbytok napätia Uce veľmi malý (0.2 až 0.3V), tzv. saturačné napätie.
Pri PNP je to rovnaké, len musíme prehodiť plusové napätia za mínusové (nulové) a opačne.
Princíp unipolárneho tranzistora (FET).
N-kanál obohacovací.
Ak máme substrát P a elektródy (S a D) N, medzi ktorými je P substrát, tak je tento tranzistor normálne nevodivý. Ale nad substrátom je elektróda G. Na tú keď privedieme kladné napätie, tak k nej pritiahneme elektróny a zo substrátu P sa v blízkosti elektródy vytvorí N. Tak vznikne medzi S a D most a tranzistor je otvorený.
Dôležitá je izolačná vrstva medzi hradlovou elektródou a substrátom.
Keď ale hradlo odpojíme, tento most ešte dlho ostane (rádove sekundy, pri diskrétnych výkonových ešte dlhšie). Keď ho chceme vypnúť, musíme hradlo pripnúť na nulu (alebo vyrovnať s D). Toto sa využívalo v niektorých pamätiach. Príčinou je kapacita medzi hradlom a S a D. Táto kapacita tiež obmedzuje rýchlosť spínania na tranzistore, lebo pri väčších frekvenciách sa samozrejme správa ako skrat.
Fototranzistor.
Variantom tranzistora je fototranzistor, ktorý namiesto bázového vodiča využíva PN priechod citlivý na svetlo. (V podstate každý bipolárny tranzistor by sa dal prerobiť na fototranzistor tým, že namiesto vodiča na bázu sa na puzdre vyrobí vhodné okienko s optikou, kde prúd svetla je nasmerovaný na príslušný p-n prechod.) Pozri aj: fotodióda.

</doc>
<doc id="31171" url="https://sk.wikipedia.org/wiki?curid=31171" title="Pevný disk">
Pevný disk

Pevný disk (skratka HDD z , iné angl. názvy: , historicky tiež ) je elektromechanické zariadenie, ktoré sa používa na dlhodobé uchovávanie dát v počítačoch a iných zariadeniach.
Dáta sa na pevný disk zapisujú pomocou magnetického záznamu, čo má veľkú výhodu najmä v tom, že sú uložené natrvalo, teda až pokiaľ nie sú zmazané používateľom alebo prístrojom. Je to energeticky nezávislé pamäťové médium. Uložené údaje totiž uchováva aj po ukončení dodávky elektrickej energie.
Používa sa predovšetkým v počítačoch a iných digitálnych zariadeniach, napríklad v digitálnych fotoaparátoch alebo DVD rekordéroch alebo v prehrávačoch hudby.
Delenie pevných diskov.
Podľa rozmeru.
Pevné disky sa najprv do stolových počítačov montovali do rovnakých pozícií (anglicky disc / drive bay) ako diskety. Tieto mali rozmer / formát na konci svojho vývoja 5,25″ a 3,5″ (palcov). Formát udávaný v palcoch znamená teda rozmer šírky disku. Najstaršie disky mali tzv. plnú výšku (full high) 5 1⁄4 palca teda 83 mm. Novšie disky šírky 3,5″ mali polovičnú výšku – pozri obrázky. (Nové pevné disky rozmeru 2,5" a menším nemajú už s disketou nič spoločné.)
Fyzická stavba pevného disku.
Obvyklé komponenty v pevnom disku:
Úložné platne, opis a výroba.
Za najdôležitejšiu súčasť pevného disku môžeme považovať otočne uložené platne, dnes už takmer výlučne vyrábané z hliníkovej zliatiny. Platní môže byť v pevnom disku niekoľko, najčastejšie však výrobcovia používajú jednu až štyri úložné platne. V prípade diskov s extrémne veľkou kapacitou môže byť platní až 12. V zásade však platí, že čím má disk viac úložných platní, tým je hlučnejší, má väčšiu spotrebu elektrickej energie a vyvíja viac tepla. Preto sa výrobcovia snažia vyrábať kapacitne čo najväčšie pevné disky, avšak s čo najmenším počtom záznamových platní.
Z dôvodu zjednodušenia a automatizácie výrobných postupov sa môže stať, že výrobca „umelo“ zníži kapacitu pevného disku tak, že niektoré platne pevného disku sa nepoužívajú, aj napriek tomu, že sú v disku osadené.
Hliníkové úložné platne sa odlievajú v presných formách. Musia mať čo najnižšiu elektrickú vodivosť, aby sa zabránilo tvorbe vírivých prúdov, ktoré by mohli pevný disk poškodiť. Keďže hliníková zliatina, z ktorej sú platne vyrobené, nie je magnetická, musí sa na platne pevného disku naniesť tenká (cca 1 mikrometrová) magnetická vrstva oxidu železnatého a kobaltu. Táto vrstva obsahuje magnetické domény pre zápis dát. Do roku 2000 sa na výrobu úložných platní pevných diskov používalo aj sklo. Platne sú centricky nad sebou uložené na hriadeli motora.
Čítacie a zapisovacie hlavy.
Hlavy slúžia na zápis a čítanie magnetickej informácie z povrchu platní. Počas práce pevného disku sa hlavy premiestňujú nad jednotlivými platňami a načítavajú z nich údaje, prípadne ich na platne zapisujú. Hlavy sa platní nedotýkajú, ale plávajú na tenkej vzduchovej vrstvičke nad ich povrchom. Vzdialenosť hláv a platní je veľmi malá (môžeme ju merať iba v nanometroch) a je daná hrúbkou vzduchového vankúša, ktorý sa vytvorí nad rýchle rotujúcimi platňami disku. Ak platne nerotujú, riadiaca jednotka disku automaticky uloží (odparkuje) čítacie hlavice do tzv. Docku alebo „odkladača“ mimo platne. Vzduch musí byť dokonale čistý a nesmie obsahovať žiadne znečisťujúce častice poškodzujúce jemný povrch platní, preto sa pevné disky montujú v miestnostiach s vysokou filtráciou vzduchu.
Záznamové platne je potrebné chrániť aj pred náhodným dotykom s hlavami vyvolanými otrasmi a prudkým pohybom. Na platniach je vytvorená tzv. „parkovacia zóna“, kam sa čítacie a zapisovacie hlavy presunú ešte pred vypnutím pevného disku (t. j. hlavy sa „zaparkujú“). Na tomto mieste sa nenachádzajú žiadne dáta a hlavy sa tu môžu povrchu dotýkať. Po presunutí hláv do „parkovacej zóny“ sú hlavy v polohe zafixované malým permanentným magnetom, aby sa nemohli voľne pohybovať po platniach keď je pevný disk mimo prevádzky. V prenosných počítačoch, tzv. notebookoch, je technológia ochrany povrchu vylepšená senzorom zrýchlenia (akcelometer). Ak dôjde k výraznému zrýchleniu pohybu napr. hrozí pád prístroja, vyšle elektronika príkaz na zaparkovanie hláv. Pri bežných stolných počítačoch príkaz na zaparkovanie hláv pred vypnutím počítača vydáva operačný systém.
Obal disku.
Nosnou časťou pevného disku je jeho obal. Obal slúži ako základňa pre jednotlivé komponenty disku, zároveň pre upevnenie disku do počítača. Je prachotesne uzavretý, nie je však vzduchotesný. Na obale pevného disku sa nachádza malý otvor s filtrom, ktorým sa dovnútra pevného disku dostáva vzduch, slúžiaci na vyrovnanie tlaku. V žiadnom prípade nesmie byť otvor s filtrom uzavretý, prípadne upchatý, pretože by došlo k nenávratnému poškodeniu zariadenia. Obal je obvykle masívny frézovaný dielec, vyrobený z hliníkovej zliatiny.
Rozhranie na prepojenie pevného disku s počítačom.
Na prepojenie interného pevného disku s ostatnými počítačovými komponentmi sa momentálne používa najmä sériové rozhranie SATA, donedávna sa používal hlavne IDE ktoré sa tiež nazýva aj paralelným portom. Paralelný port môžeme rozdeliť na dva základné typy, a to: IDE, EIDE – používa sa najmä v stolných počítačoch; a paralelný port typu SCSI, ktorý nájdeme napríklad v serveroch alebo v počítačoch zapojených vo veľkých sieťach.
So zväčšujúcou sa prenosovou rýchlosťou pevných diskov sa však už objavili aj fyzikálne hranice tohto rozhrania. Cez paralelný port typu SCSI je totiž napr. možné previesť maximálne 320 MB dát za sekundu. Táto zdanlivo závratná rýchlosť však nemusí vždy postačovať a preto sa výrobcovia pevných diskov už niekoľko rokov usilujú priviesť používateľov počítačov k prechodu od paralelných rozhraní pevných diskov k sériovým rozhraniam.
Najznámejším sériovým portom na pripojenie pevného disku je port Serial ATA. Na význame nadobúda toto sériové rozhranie najmä od roku 2002.
Hlavnou výhodou tohto nového rozhrania oproti rozhraniam paralelným je možnosť väčšieho dátového prenosu a jednoduchšia kabeláž pevného disku. Keďže vývoj pokračuje aj v oblasti serverových pevných diskov, aj tu sa už v roku 2005 objavil potenciálny nástupca aktuálneho rozhrania SCSI. Nový port by sa mal volať Serial Attached SCSI (SAS) a jeho použitím je možné dosiahnuť dátový prenos až 600 MB/s. Na pripojenie externých pevných diskov sa najčastejšie používa port FireWire alebo USB.
Logická stavba pevného disku.
Základné pojmy.
Nosičom informácií na pevnom disku je magnetická vrstva úložnej platne. Táto magnetická vrstva je počas zápisu informácií postupne delená na jednotlivé cylindrické stopy. Jedna úložná platňa obsahuje zvyčajne niekoľko tisícok takýchto cylindrických stôp, ktoré bývajú vytvárané na oboch stranách úložnej platne. Všetky stopy vytvorené na jednotlivých úložných platniach disku sa súhrnne nazývajú ako cylinder. Každá stopa je rozdelená na mnoho malých logických jednotiek, ktoré sa nazývajú bloky. Jeden takýto blok je schopný poňať 512 bajtov informácií. Pre lepšiu kontrolu uložených dát je do každého bloku s uloženými dátami pridaná tzv. kontrolný súčet, pomocou ktorej dokáže elektronika zistiť, či sú dáta, ktoré sa budú načítavať identické s tými, ktoré boli zapísané na úložnú platňu pevného disku. Všetky bloky, ktoré majú na disku rovnaké koordináty umiestnenia, sa niekedy súhrnne nazývajú tiež ako sektor. Bohužiaľ sa význam pojmu "sektor" často v praxi mylne zamieňa s pojmom "blok".
Moderné pevné disky ešte delia úložné platne do tzv. zón, pričom každá zóna obsahuje niekoľko cylindrických stôp. Každá zóna by mala mať rovnaký počet sektorov.
Fyzické a virtuálne členenie pevného disku.
Pri moderných pevných diskoch je úplne bežné, že skutočné členenie na sektory, hlavičky a cylindre nie je navonok viditeľné a toto členenie „nevidí“ ani operačný systém počítača. Skutočné rozčlenenie tak „vidí“ a riadi iba riadiaca časť elektroniky disku (v angličtine sa táto časť nazýva aj „"controller"“). Elektronika disku vytvára a sprístupňuje pre operačný systém úplne iné, tzv. virtuálne členenie pevného disku. V tomto členení má každý pevný disk 255 virtuálnych hlavičiek (hoci fyzicky môže mať tých hlavičiek napr. len 5). Dôvodom tohto členenia je obmedzenie poruchovosti disku. Na každom pevnom disku totiž zvyčajne po nejakom čase vzniknú chybné bloky, do ktorých sa nedajú ukladať dáta. Ak by neexistovalo virtuálne členenie disku, operačný systém by vtedy diagnostikoval disk ako chybný a do určitých jeho oblastí by neukladal dáta, prípadne by dáta neukladal vôbec. Keďže však existuje virtuálne členenie disku, elektronika pevného disku môže tieto chybné fyzické oblasti jednoducho preskočiť a uložiť dáta do tzv. rezervnej oblasti disku bez toho, že by sa o tom dozvedel operačný systém, pretože jeho virtuálne členenie pevného disku sa týmto nenaruší. Vo virtuálnom členení pevného disku sa totiž nezaznamená žiadna chyba a pre operačný systém to vyzerá tak, akoby bol disk bezchybný.
Prekladanie (interleave).
Pri čítaní sa dáta zo sektoru musia odoslať cez radič a BIOS operačnému systému. Ten dáta spracuje a požiada o nové údaje. Operačný systém požiada BIOS a radič, ktorý načíta ďalšie údaje. Odoslanie údajov však trvá určitý čas, medzitým, čo radič dáta odosielal sa disk pootočil a radič musí počkať, kým prejde jedna otáčka platní disku, aby sa hlavy disku dostali na poslednú pozíciu. Takéto čakanie disk neúmerne spomaľuje, a preto sa dáta na platni disku neukladajú za sebou, ale sektory sú preskakované. Počas odosielania dát sa pod hlavou nachádzajú údaje, ktoré radič nepotrebuje, a v momente odoslania balíka dát prichádza pod hlavu sektor nasledujúci za už prečítaným. Hodnota prekladania súvisí s parametrami disku, z rýchlosťou čítania, otáčkami a rýchlosťou odosielania dát. Dnes sa častejšie kompenzuje tento čas bufferami, a inteligenciou disku (radič sa snaží predvídať, čo bude v nasledujúcom kroku čítané a preventívne to uloží do rýchlej vyrovnávacej pamäte).
Rezervná oblasť disku.
Je to tá oblasť pevného disku, do ktorej je možné ukladať dáta v prípade, že na mieste, kde by mali byť normálne uložené, sa nachádza napr. chybný blok. Táto oblasť má zvyčajne veľkosť 10 – 20 % kapacity pevného disku. Rezervná oblasť je navonok pre užívateľa (operačný systém) neviditeľná. Na odkrytie tejto oblasti je potrebný špeciálny firmware pre kontrolér disku, ktorý však má k dispozícií iba výrobca disku. Ak by sa užívateľovi aj podarilo odkryť rezervnú oblasť pevného disku, rapídne by sa tým skrátila životnosť disku. V prípade poruchy by už totiž nebola k dispozícií žiadna rezervná oblasť na uloženie dát.
Funkcia ovládača pevného disku.
Z pohľadu operačného systému sa dá každý pevný disk (vytvorením partícií) rozdeliť na viacero častí tak, že tieto jednotlivé časti potom v systéme vyzerajú akoby to boli ďalšie pripojené pevné disky. To, aby pevný disk rozdelený na viacero partícií vyzeral v systéme ako viac pevných diskov pripojených súčasne, zabezpečuje ovládač pevného disku, ktorý býva väčšinou priamo integrovaný v operačnom systéme.
Formátovanie, systém súborov.
Každá partícia pevného disku musí byť pred použitím naformátovaná, čím sa vytvorí určitý systém súborov. Pri formátovaní sa zvyčajne zlúči niekoľko základných údajových blokov – sektorov do väčších celkov – clusterov – a cluster sa tak vlastne stane najmenšou logickou jednotkou pre dáta uložené na pevnom disku. Systém súborov zabezpečuje, aby sa dáta dali na pevný disk ukladať vo forme súborov. Pri ukladaní súborov sa hneď vytvára aj tzv. zoznam s obsahom (adresár), podľa ktorého je možné jednotlivé súbory kedykoľvek vyhľadať a hierarchicky ich zoradiť. Operačné systémy MS-DOS a Windows 9x používali systém súborov s názvom FAT (File Allocation Table – v preklade: Tabuľka alokácie/umiestnenia súborov), novšie systémy ako napr. Windows 2000, XP, Vista používajú súborový systém s názvom NTFS. Iné operačné systémy (napr. Unix a od neho odvodené) používajú iné súborové systémy, často optimalizované pre určitú úlohu (napr. databázového servera). Známy operačný systém Linux používa najčastejšie súborový systém ext2, ext3, ext4 alebo novší btrfs.
Technológia S.M.A.R.T..
Keďže údaje uložené na pevných diskoch majú zvyčajne svoju cenu, je veľmi dôležité, aby sme vedeli čo najpresnejšie kedy môže dôjsť k poruche pevného disku, prípadne k jeho totálnemu zlyhaniu. Na zistenie pravdepodobnosti takéhoto výpadku je tu technológia S.M.A.R.T., pomocou ktorej môžeme pomerne presne (alebo zväčša len s malou odchýlkou) určiť, kedy je dobré pevný disk vymeniť.
Operačný systém Microsoft Windows ani v najaktuálnejšej verzii natívne nepodporuje načítanie hodnôt zo S.M.A.R.T. diagnostiky a nedokáže ich ani vyhodnocovať. Preto sa momentálne na vyhodnocovanie týchto informácií používajú externé programy, ako napr.: HDD Health, HDD Life a iné. Často najspoľahlivejšími programami na vyhodnocovanie týchto hodnôt sú priamo programy od výrobcov pevných diskov. Medzi najznámejšie programy patrí napr. Maxtor Powermax, Seatools a iné...
Technicky patrí SMART k testom integrity.
Externé pevné disky.
Externé jednotky pevného disku sa zvyčajne pripájajú cez USB. Varianty využívajúce rozhranie USB 2.0 majú zvyčajne nižšie rýchlosti prenosu dát v porovnaní s interne namontovanými pevnými diskami pripojenými cez SATA. Funkcia jednotky typu plug and play ponúka kompatibilitu k rôznym systémom. Od marca 2015 sa dostupné kapacity pre externé pevné disku pohybovali od 500 GB do 10 TB.
Externé pevné disky sú zvyčajne dostupné ako zostavené integrované produkty, ale je možné ich zostaviť aj kombináciou externého krytu (s USB alebo iným rozhraním) so samostatne zakúpenou jednotkou. Sú k dispozícii vo veľkostiach 2,5 a 3,5 palca; 2,5-palcové varianty sa zvyčajne nazývajú prenosné externé disky, zatiaľ čo 3,5-palcové varianty sa označujú ako stolové externé disky. „Prenosné“ disky sú zabalené v menších a ľahších krytoch ako disky „pre stolné počítače“; „prenosné“ disky navyše využívajú energiu poskytovanú pripojením USB, zatiaľ čo „stolové“ disky vyžadujú externé napájacie káble.
Héliové pevné disky.
Héliový pevný disk je vysokokapacitný pevný disk naplnený héliom namiesto vzduchu. Hélium je hermeticky uzavreté, aby sa zabránilo jeho úniku, čo zefektívňuje činnosť pohonu. Snahy o vytvorenie héliových pevných diskov boli vyvinuté v 70. rokoch 20. storočia, ale prvý z nich bol nakoniec vyrobený v roku 2013 spoločnosťou HGST (teraz Western Digital). Tento pevný disk mal 3,5 palca s kapacitou 6 TB. Veľkosť tohto disku sa neustále zmenšuje a zároveň sa zvyšuje úložná kapacita. V súčasnosti tieto disky vyrábajú spoločnosti Seagate, Toshiba a Western Digital.
Viac úložnej kapacity.
Hélium v porovnaní so vzduchom umožňuje použitie tenších diskov vo vnútri pevného disku. Týmto spôsobom sa zvyšuje úložná kapacita zariadenia a používatelia môžu ukladať viac údajov na pevný disk.
Nízka spotreba energie.
Ďalšou výhodou tenších diskov a menšieho ťahania héliových pevných diskov je, že vyžadujú menej energie. Pre prenosné zariadenia je to významný faktor, pretože zvyšuje výdrž batérie.
Menej hluku.
Nízka úroveň turbulencie vzduchu vo vnútri pohonu znižuje množstvo vytváraných vibrácií. Táto charakteristika má za následok efektívnejšiu a menej hlučnú prevádzku héliového pevného disku.
Nižšie riziko vnútorného poškodenia.
Tieto pevné disky sú naplnené héliom a dôkladne utesnené, aby sa zabránilo úniku hélia. Vďaka tomu sa hélium drží vo vnútri, zatiaľ čo všetky nečistoty zostávajú vonku.

</doc>
<doc id="31172" url="https://sk.wikipedia.org/wiki?curid=31172" title="Disk">
Disk

Disk (z lat. "discus" &gt; z gr. "dískos") označuje plochý kotúč a rôzne jemu podobné predmety, najmä:

</doc>
<doc id="31175" url="https://sk.wikipedia.org/wiki?curid=31175" title="Horné Kočkovce">
Horné Kočkovce

Horné Kočkovce sú mestská časť Púchova, bývalá samostatná obec. 

</doc>
<doc id="31176" url="https://sk.wikipedia.org/wiki?curid=31176" title="Ihrište">
Ihrište

Ihrište je jedna z mestských častí mesta Púchov, bývalá samostatná obec.
Polohopis.
Nachádza sa v Javorníkoch na Ihrištskom potoku v nadmorskej výške 355 m n. m., 4 km SSZ od mesta.

</doc>
<doc id="31177" url="https://sk.wikipedia.org/wiki?curid=31177" title="Nosice (mestská časť)">
Nosice (mestská časť)

Nosice sú jedna z mestských častí mesta Púchov, bývalá samostatná obec.
Polohopis.
Obec leží na rozhraní Javorníkov a Považského podolia, pri výtoku Vážskeho kanála z rovnomennej vodnej nádrže, v nadmorskej výške Leží 3 km severovýchodne od centra mesta a premáva sem linka č. 6 MHD z Púchova. Tiež tu zastavujú osobné vlaky na trati Púchov – Považská Bystrica.
Juhovýchodne od obce, pri vodnej nádrži, sa v zalesnenom prostredí nachádza rekreačné stredisko Cerov.
Dejiny.
Pôvodne samostatná obec sa spomína od roku 1407, patrila zemianskej rodine Lieskovských. Na kóte 566,7 m sa nachádza hradisko púchovskej kultúry. V chotári obce je sídlisko lužickej kultúry a slovanské pohrebisko z veľkomoravského obdobia. V rokoch 19491953 bola na Váhu vybudovaná Priehrada mládeže (Nosice), pod priehradným múrom vyviera minerálny prameň, domácimi nazývaný Gezonka.

</doc>
<doc id="31179" url="https://sk.wikipedia.org/wiki?curid=31179" title="Louis Pasteur">
Louis Pasteur

Louis Pasteur (čítaj "lui pastör") (* 27. december 1822, Dole, Francúzsko – † 28. september 1895, Marnes-la-Coquette) bol francúzsky chemik a biológ. Zakladateľ mikrobiológie, lekárskej imunológie a stereochémie.
Význam.
Vykonal objavy na poli kryštalografie, stanovil princípy závislosti medzi molekulárnou stavbou a jej kryštalickou mriežkou, tým objasnil princíp polarizácie svetla. Vynašiel pasterizáciu, objasnil fermentačný proces, presadil zavedenie očkovania, pripravil vakcínu proti besnote. Taktiež objavil princíp profylaxie proti baktériám vytvorený zo sušenej miechy králikov.
Jeho vedecké práce a štúdie pomohli mnohým nasledujúcim vedcom, napríklad aj Alexandrovi Flemingovi.
Životopis.
Otec Jean Joseph Pasteur bojoval v napoleonskej armáde v Španielsku. Po tom, ako na trón nastúpili Bourbonovci, opustil vojenskú službu, vrátil sa do rodného mestečka Salins a stal sa garbiarom. Tam sa oženil s Jeanne Étienne Roqui. Odsťahovali sa do Dole, kde sa im v roku 1818 narodilo prvé dieťa a o štyri roky neskôr aj Louis. Neskôr sa im narodili ešte ďalšie dve dcéry.
Detstvo.
Keď mal malý Louis dva roky, jeho rodičia sa opäť sťahovali, najprv do obce Marnoz a neskôr do Arbois, kde Pasteur vyrastal. Rád čítal a do kníh, ktoré si kupoval z vlastne zarobených peňazí, vpisoval "majetok Louisa Pasteura".
Štúdium.
Louis v škole nepatril medzi vynikajúcich žiakov. Bol usilovný, svedomitý, v okamihu vedel preložiť latinské texty, no zďaleka neoslňoval duchom. Šikovne kreslil a maľoval – nakreslil vynikajúce portréty rodičov, sestier a susedov, chýr o jeho talente sa rozšíril a vďaka tomu portrétoval aj samého starostu. Vydarený obraz zarámovali a umiestnili na radnici.
Pri prijímacích pohovoroch na "École normale supérieure" Pasteur neobstál dobre, z chémie ho zaradili do skupiny priemerných študentov. Louisovi tento výsledok nestačil a tak nenastúpil na štúdium. O rok neskôr skončil štvrtý a na štúdium nastúpil. Okrem štúdia chodil ešte na prednášky na Sorbonnu.
Pri záverečných skúškach sa ukázalo, že bol veľký trémista. Z prírodných vied dosiahol len priemerné výsledky. Pasteurovi ponúkli len prácu stredoškolského profesora do malého mestečka. Ujal sa ho však profesor, známy chemik, Antoine Jérôme Balard, ktorý už ako 25-ročný v skromnom laboratóriu objavoval zákonitosti chémie. Požiadal ministra, aby prehodnotil Pasteurovo preloženie, a tak sa Louis nakoniec nemusel sťahovať a ostal naďalej v laboratóriách "École normale supérieure".
Neskôr aj tak prerušil svoju prácu a zapojil sa do Februárovej revolúcie v roku 1848. Po krátkom čase sa opäť vrátil do svojho laboratória, kde sa zaoberal dimorfizmom: schopnosťou jednotlivých látok odlišne kryštalizovať.
Manželstvo.
Neskôr ho vymenovali za zastupujúceho profesora a presťahoval sa do Štrasburgu, kde sa zamiloval do Marie Laurentovej, a v roku 1850 sa zobrali. Narodilo sa im 5 detí: štyri dievčatá – Jeanne, Cécile, Camille, Marie Louise a chlapec Jean Baptiste.
Smrť.
28. septembra 1895 zomrel prirodzenou smrťou vo Villeneuve l´Etang. Rakvu dočasne umiestnili v katedrále Notre Dame v Paríži – neskôr však ju premiestnili do mramorovej hrobky. Do podzemnej hrobky sa vstupuje po deviatich schodoch. Mozaiky na stenách krypty zobrazujú jeho laboratórium, práce, pokusné zvieratá a iné výjavy.
Nápisy na stenách pripomínajú vedcove objavy:
Pani Pasteurová žila bez svojho muža 15 rokov. Pochovali ju v mramorovej hrobke vedľa neho.
Pôsobenie.
Po skončení "École normale supérieure" v Paríži pôsobil v Dijone. Od 1849 bol profesorom na univerzite v Štrasburgu, 1854 v Lille, 1867 na Sorbonne a od 1889 bol prvým riaditeľom Pasteurovho ústavu v Paríži. Bol členom Francúzskej akadémie vied a Londýnskej kráľovskej spoločnosti.
 "Hlavný článok:PasterizáciaHlavný článok: Mikroorganizmus"
Pasterizácia a štúdium mikroorganizmov.
Výskum opticky neaktívnej kyseliny hroznovej a s tým spojené objavy obrátili Pasteurovu pozornosť na otázky biológie, na život mikroorganizmov, najmä na látkovú premenu. Dokázal, že kvasenie je druh látkovej premeny živých organizmov, ktoré možno zastaviť vysokou teplotou. Termosterilizácia neničí spóry, ale znižuje počet živých mikroorganizmov citlivých na teplo, a tým napríklad predlžuje trvanlivosť potravín. V praxi tým umožnil zachovanie akosti, čistoty a predĺženie skladovateľnosti rozličných materiálov a sterilnú prácu v mnohých oblastiach biológie a medicíny.
Pasterizované produkty sa zahrievajú na teplotu 71–72 °C po dobu 20–30 sekúnd.
Vypracoval veľa laboratórnych metód pestovania mikroorganizmov na živných pôdach, pričom dokázal, že ani baktérie nevznikajú samy od seba, ale dostávajú sa napríklad vzduchom do sterilných látok. Významný bol Pasteurov objav anaerobiózy u baktérií maslového kvasenia, ktorý priniesol základné poznatky pre ďalšie štúdium procesov dýchania a kvasenia.
 "Hlavný článok: Fermentácia"
Fermentácia.
V roku 1857 objasnil proces fermentácie (kvasenia). Podľa Pasteura mliečne kvasenie spôsobujú živé organizmy (malé guľôčky alebo valčeky). Toto zistenie je v rozpore s vyhlásením „otca chémie“ Liebiga, ktorý tvrdí, že tieto malé guľôčky a valčeky majú len bezvýznamnú úlohu podnecovateľa pri mliečnom kvasení. A to nie svojimi životnými funkciami, ale svojím rozpadom. Podľa Liebiga pri kvasení a hnití kvasinky ani nie sú prítomné.
Vo svojom laboratóriu na povale si zriadil vykurovaciu tepelnú komoru, ktorú používal na svoje experimenty. Pri pokusoch s mliečnym kvasením spozoroval, že na povrch kvasiacej tekutiny vystupujú bubliny obsahujúce vodík. V tejto tekutine objaví aj kyselinu mliečnu, kyselinu maslovú a drobné divoké organizmy, ktoré kvôli ich trhavému pohybu pomenuje vibróny. Spozoroval aj nezvyčajný úkaz, že vibróny nežijú zo vzduchu tak, ako by predpokladal, ale vzduch ich zabíja. Vďaka tomu im prisúdil aj druhý názov: anaeróbne organizmy.
 "Hlavný článok: Očkovanie"
Aktívna imunizácia.
V roku 1864 sa venoval štúdiu nákazlivých chorôb zvierat. Dospel k všeobecnému záveru, že všetky nákazlivé choroby spôsobujú mikróby (napríklad gangréna, besnota, slepačí mor). Pri výskume tzv. kuracej cholery využil poznatky E. Jennera a dokázal, že keď infikuje organizmus oslabenou kultúrou choroboplodných zárodkov, organizmus nie je usmrtený, ale vytvára si odolnosť proti príslušnému ochoreniu tým, že si sám vytvára protilátky. Takýmto spôsobom zachránil aj malého Josepha Meistera, o ktorého sa veľmi obával. Takto vytvoril základy aktívnej imunizácie ako metódy preventívneho očkovania proti nákazlivým chorobám.
Pasteurov ústav.
Veľký praktický význam Pasteurových poznatkov o ochrane proti besnote podnietil vznik špeciálneho strediska na výrobu očkovacej látky. Z neho vznikol Pasteurov ústav, ktorý vyškolil mnoho generácií svetových mikrobiológov a lekárov.
Jeho zobrané spisy "Oeuvres de Pasteur" vyšli v rokoch 19221939.
Iné projekty.
 

</doc>
<doc id="31180" url="https://sk.wikipedia.org/wiki?curid=31180" title="Anton Jánošík">
Anton Jánošík

PhDr. Anton Jánošík (* 7. apríl 1904, Bánovce nad Bebravou – † 26. november 1971, Martin, pochovaný na Národnom cintoríne v Martine) bol slovenský jazykovedec, lexikograf a dialektológ, autor slovníkov, pedagóg, publicista, hlavný redaktor časopisu Slovenská reč, bojovník za samostatný slovenský spisovný jazyk a proti jednotnému „československému“ jazyku.
Rodisko, štúdiá, vzdelanie.
Anton Jánošík bol rodák z Bánoviec nad Bebravou, z kraja, ktorého reč svojím postavením medzi západnou a strednou slovenčinou núti jazykovo citlivých ľudí porovnávať rodné nárečie so spisovným jazykom. Citlivo vnímal jazyk svojej matky a ním sa často riadil aj v jazykovej praxi v svojom budúcom povolaní a poslaní. 
Jeho otec Ján (* 1874 – † 1947) bol roľník a sedlár, matka Mária, rod. Lexmanová (* 1875 – † 1945), mladší súrodenci, dve sestry i brat, sa venovali učiteľskému povolaniu.
V čase jeho detstva boli Bánovce nad Bebravou typickým malým mestom, z ktorého prostredia slovenský spisovateľ Janko Jesenský ako tamojší mladý advokát s prvou samostatnou praxou (1905 – 1914) čerpal námety pre svoje "Malomestské rozprávky" (1913).
Ľudovú školu A. Jánošík navštevoval v rodných Bánovciach v rokoch 1910 – 1914. V mestečku ako v sídle malého okresu bola už pred prvou svetovou vojnou maďarská meštianska škola, ktorá v slovenskom prostredí zanikla a zmenila sa po prevrate na slovenskú v čase, keď ju mladý A. Jánošík absolvoval (1914 – 18). V stredoškolských štúdiách pokračoval až o rok, po prijímacej skúške do 5. triedy, na reálnom gymnáziu v Trenčíne (1919 – 23). Po maturite sa A. Jánošík rozhodol študovať na Filozofickej fakulte Univerzity Komenského (otvorenej v septembri 1921), kde v rokoch 1923 – 1927 študoval slovenčinu (vo vtedajšej terminológii „českoslovenčinu") a francúzštinu. Bratislavská univerzita síce ešte nebola dobudovaná (napr. francúzsky jazyk a literatúru prednášali externe – profesori Prokop Miroslav Haškovec a Hertvík Jarník z Brna z Brna), ale slavistika, resp. slovakistika a bohemistika boli pomerne dobre obsadené: slavistiku prednášal výborný pedagóg prof. Miloš Weingart, indoeurópsku jazykovedu prof. Jozef Baudiš; literatúru prednášali profesori Jozef Hanuš (starú českú literatúru), ktorý bol dekanom filozofickej fakulty, a Albert Pražák (novú českú a slovenskú literatúru), neskoršie slovanské literatúry Dr. Frank Wollman. V prvom semestri A. Jánošík zastihol ešte prednášky prof. Jozefa Škultétyho, prodekana filozofickej fakulty, s ktorým sa po rokoch stretol v Matici slovenskej v Martine.
Povinné prednášky a praktické jazykové cvičenia A. Jánošík navštevoval a filozoficko-pedagogickú skúšku (r. 1926) zložil A. Jánošík načas, takže štúdium v Bratislave absolvoval r. 1927 a pokračoval v študijnom roku 1927/28 vo Francúzsku na Univerzite v Poitièrs. V školskom roku 1928/29 učil ako suplujúci profesor na Patronátnom reálnom gymnáziu v Kláštore pod Znievom. Potom školskú službu prerušil, aby sa mohol pripraviť na dokončenie štúdií štátnymi skúškami na Filozofickej fakulte UK v Bratislave. Zo slavistiky mu uznali seminárnu prácu "Lexikálne štúdie o Euchológiu sinajskom." Ústnu skúšku z „českoslovenčiny" vykonal 12. decembra 1929 a z francúzštiny 16. decembra 1930 (examinátormi boli J. Hanuš, Fr. Ryšánek, Vl. Buben a J. Kopal).
Hodnosť doktora filozofie (PhDr.) A. Jánošík dosiahol roku 1940 po tom, čo predložil ako doktorskú dizertačnú prácu súbor štúdií s názvom "Príspevky ku kvantite slovenčiny".
Pedagogické pôsobenie.
Po ročnom pôsobení v Kláštore pod Znievom (školský rok 1928/1929) a po štátnej skúške na Filozofickej fakulte UK v Bratislave 12. decembra 1929 A. Jánošík znova nastúpil do školskej služby – na gymnáziu v Malackách (školský rok 1929/30). Od 1. septembra 1930 učil na Štátnom maďarskom reálnom gymnáziu v Košiciach (1930 – 1932), v rokoch 1932 – 1934 na Štátnom koedukačnom učiteľskom ústave v Prešove, v školskom roku 1934/35 zasa na gymnáziu v Košiciach a v rokoch 1935 – 1939 na gymnáziu v Martine. V čase 2. svetovej vojny neprijal riaditeľské miesto na učiteľskom ústave mimo Martina a naďalej učil – v školskom roku 1939/40 na gymnáziu v Žiline a od školského roku 1940/41 na obchodnej akadémii v Martine.
Súčasne s pedagogickým pôsobením v rokoch 1939 – 1940 redigoval časopis Slovenská reč a v rokoch 1940 – 1950 bol externým redaktorom Matice slovenskej. Po roku 1945 naďalej pôsobil až do roku 1969 ako stredoškolský profesor na obchodnej akadémii, potom Strednej ekonomickej škole v Martine.
Výsledky svojich jazykovedných štúdií nielen publikoval v tlači a rozhlase, ale ich po celý život uvádzal do praxe aj ako stredoškolský pedagóg. Roku 1963 dostal Pochvalné uznanie za prácu na úseku výchovy a vzdelávania od Kultúrnej s školskej komisie ONV Marin. V školskom roku 1964/65 ťažko ochorel, po sedemmesačnom liečení sa vrátil do školskej služby, ale koncom školského roku 1968/69 opäť ochorel. Roku 1969, kedy odišiel do dôchodku, mu udelila Rada ONV Martin Pamätnú medailu za zásluhy o budovanie okresu. Umrel 26. novembra 1971 v Martine.
Časopis Slovenská reč.
V Košiciach sa A. Jánošík dostal do Miestneho odboru Matice slovenskej, kde sa zrodila myšlienka vydávať časopis Slovenská reč, „mesačník pre záujmy spisovného jazyka". Prvý ročník časopisu vychádzal od septembra 1932 v Košiciach, druhý ročník už v Martine. A. Jánošík mal v časopise Slovenská reč spolu s M. Knapom spočiatku sledovať problematiku spisovnej slovenčiny v školskej praxi. Takto je pochopiteľné že prvý príspevok A. Jánošíka má názov "Slovenčina na stredných školách" Konštatuje v ňom neutešený stav slovenčiny na školách, pretože slovenčinu neučia vždy a všade odborníci Slováci, a zdôrazňuje potrebu hľadieť na čistotu reči, na slovenský spôsob vykania, a na škodlivosť násilného nahrádzania zaužívaných prevzatých výrazov umelo vytvorenými domácimi. Argumenty sú jednoduché: 
V tomto príspevku pravdepodobne v spolupráci s redakciou naznačila sa v jadre teória a program slovenského purizmu.
Časopis Slovenská reč mal na slovenské pomery pomerne vysoký náklad.
Ďalšie pôsobenie.
Svoj jazykovedný výskum začínal opisom rodného bánovského nárečia. Monografiu, cennú pre zhromaždený materiál, uverejňoval po častiach ("Z bánovského nárečia") v Slovenskej reči už od prvého ročníka. V rokoch 1932 – 33 uverejňoval články a štúdie o spisovnej slovenčine v praxi ("Zo školskej slovenčiny"). Upozorňoval na správne vykanie, správne slová a väzby. A. Jánošík podľa ľudovej reči chcel ustrojiť aj spisovný jazyk. Najmä v slovnej zásobe. Podobne ako pred sedemdesiatimi rokmi zamýšľal i S. Czambel a novšie i J. Mihál. Aj pri skúmaní spisovného jazyka vychádzal z domáceho nárečia ako z pevného základu. V svojich najlepších prácach z hláskoslovia, najmä z kvantity slovenčiny sa usiloval zisťovať systém národného jazyka. Za vojny bol A. Jánošík redaktorom Slovenskej reči (1939 - 44).
V tom čase sa v Matici slovenskej systematicky zbieral materiál pre prvý veľký slovník slovenského jazyka. Prípravné práce a koncipovanie slovníka mali na starosti A. Jánošík a E. Jóna. Po vojne (1946 - 49) tento Slovník spisovného jazyka slovenského vychádzal v zošitoch (písmeno A až J), ale ostal nedokončený. Tento tzv. Matičný slovník bol koncipovaný ako výkladový a dokladový jazykový slovník, v ktorom sa slová a ich významy hojne dokladali citátmi zo slovenskej umeleckej a odbornej literatúry. Po reorganizácii Matice slovenskej podkladové materiály prešli do Slovenskej akadémie vied, kde z časti pomohli urýchliť práce na 6-dielnom Slovníku slovenského jazyka (1959 – 1968).
A. Jánošík až do konca života so záujmom sledoval slovníkové práce v jazykovednom ústave a posielal im pripomienky. 
A. Jánošík a B. Letz patrili do skupiny jazykovedcov, ktorí na začiatku 30. rokov po vydaní prvých (čechoslovakistických) Pravidiel slovenského pravopisu (1931) vystúpili a obhajovali osobitosť a čistotu slovenského spisovného jazyka proti oficiálnej ideológii o jednotnom československom národe a jazyku.

</doc>
<doc id="31182" url="https://sk.wikipedia.org/wiki?curid=31182" title="Barbara Pierceová Bushová">
Barbara Pierceová Bushová

Barbara Pierceová Bushová (* 25. november 1981, Dallas, Texas) je jedna z dvoch dcér (dvojičiek) 43. amerického prezidenta Georga W. Busha a Laury Bushovej. Je tiež vnučkou 41. amerického prezidenta George H. W. Busha a jeho manželky Barbary. 
Život.
Barbara sa narodila na Baylor University Medical Center v Dallase. Keď jej rodina žila v Preston Hollow časti Dallasu navštevovala so sestrou Preston Hollow Elementary School. Neskôr Barbara spolu so sestrou navštevovali Hockaday School v Dallase. V roku 1994, keď sa jej otec stal guvernérom štátu Texas navštevovala St. Andrew's Episcopal School v Texasskom Austine. V roku 1996 študovala na Austin High School, kde v roku 2000 promovala.
Kariéra.
Barbara pracovala pre Cooper–Hewitt, Smithsonian Design Museum, dcérsku spoločnosť Smithsonian Institution.Predtým pracovala s africkými pacientami chorými na AIDS v Tanzánii, Juhoafrickej republike a Botswane, okrem iných miest aj prostredníctvom programu Baylor International Pediatric AIDS Initiative, sponzorovaného Houstonskou univerzitou „Baylor College of Medicine“.
Global Health Corps.
Barbara Bushová je spoluzakladateľkou a prezidentka neziskovej organizácie Global Health Corps.

</doc>
<doc id="31189" url="https://sk.wikipedia.org/wiki?curid=31189" title="Monobook.css">
Monobook.css



</doc>
<doc id="31194" url="https://sk.wikipedia.org/wiki?curid=31194" title="S.M.A.R.T.">
S.M.A.R.T.

Self-Monitoring, Analysis, and Reporting Technology alebo S.M.A.R.T. je monitorovací systém pevných diskov, ktorý deteguje a posiela správy o rôznych ukazovateľoch spoľahlivosti v snahe predvídať zlyhania.
Zlyhania diskov môžeme rozdeliť na dve kategórie:
Pomocou S.M.A.R.T. technológie je možné odhaliť až v 60% predpovedateľnú chybu a tak včas zabezpečiť zálohu dát ešte pred samotným zlyhaním.
Každý sledovaný údaj má pridelené:
ID hovorí čo daný údaj znamená (napr. aktuálna teplota disku, počet presunutých sektorov, počet kalibrácií hlavičiek). Každý výrobca má iné ID pre udalosti.
Hodnoty jednotlivých atribútov sú v rozsahu od 1 do 253, pričom 1 je najhorší stav. V závislosti od výrobcu sa zvolí hodnota 100 alebo 200 za „normálny“ stav.
Priekopníkom technológie S.M.A.R.T. bol Compaq, ale dnes ju podporuje väčšina dodávateľov pevných diskov a materských dosiek. Väčšina materských dosiek vydá varovnú správu, keď sa blíži zlyhanie disku.
Softvér.
Existujú monitorovacie programy, ktoré detailnejšie sledujú stav disku. Každý výrobca určí sadu atribútov a ich prahových hodnôt, ktoré by pri normálnej prevádzke nemali byť prekročené. Vhodný softvér je schopný ich v čase sledovať, extrapolovať aktuálne trendy a predpovedať prekročenie prahovej hodnoty. Softvér tiež rozlišuje medzi postupnou degradáciou v čase (čo predstavuje normálne opotrebovanie) a náhlou zmenou, ktorá môže indikovať problém.
Príklad.
80-gigabajtový pevný disk WDC800JB-00CRA1 môže monitorovať tieto S.M.A.R.T atribúty:

</doc>
<doc id="31195" url="https://sk.wikipedia.org/wiki?curid=31195" title="Apple Macintosh">
Apple Macintosh

 Macintosh, tiež známy skrátene ako Mac je skupina osobných počítačov vyrábaných americkou spoločnosťou Apple Computer. Macintosh bol pomenovaný po obľúbenej odrode jablka vývojára Jefa Raskina – McIntosh. Prvý Macintosh so 128 kB pamäte bol uvedený na trh 24. januára 1984. Bol to prvý osobný počítač na trhu, ktorý spopularizoval grafické rozhranie (GUI), revolučný počin v počítačovom priemysle, keďže väčšina dovtedajších operačných systémov pracovala len s príkazovým riadkom.
Architektúra.
Operačný systém, pôvodne známy ako „systémový softvér“ alebo jednoducho „systém“ sa oficiálne začal nazývať Mac OS od verzie 7.6 (aj keď už vo verzii 7.5.1 bolo po prvý raz použité logo Mac OS). V marci 2001 Apple uviedlo na trh moderný a bezpečnejší systém Mac OS X vychádzajúci z Unixu. Jednou z posledných verzií systému bola OS X 10.9 Mavericks (vydaná 22. októbra 2013), ktorú v roku 2014 nahradila verzia 10.10 – OS X Yosemite (vydaná 16. októbra 2014).
Pôvodné Macintoshe mali procesory Motorola 68k, od roku 1994 prešli na procesory PowerPC a v roku 2006 na procesory Intel.
Od svojich počiatkov Macintosh uviedol na trh a spopularizoval množstvo vlastností a noviniek, ktoré boli neskôr použité inými operačnými systémami pre osobné počítače. Už súčasťou prvého Macintosha bolo:
Neskoršie počítače Macintosh prišli s nasledujúcimi novinkami a vlastnosťami:
História.
1979 – 1984.
Projekt Macintosh bol začatý začiatkom roku 1979 Jefom Raskinom, ktorý mal v pláne vytvoriť ľahko ovládateľný a cenovo prístupný počítač pre bežného zákazníka. V tom čase ešte Raskin trval na používaní tzv. metakláves, ktoré mali slúžiť ako polohovacie zariadenie namiesto myši. V septembri 1979 bolo Raskinovi schválené prijímanie nových zamestnancov pre projekt. Začal hľadať inžiniera, ktorý by bol schopný zostrojiť prototyp nového počítača. Bill Atkinson, člen tímu Lisa, mu predstavil Burrella Smitha, technika prijatého do Apple len v tom roku, no už zaujal vytvorením inovatívneho riešenia pre problém pretekania pamäte.
Smithova prvá základná doska pre Macintosh mala 64 kB pamäte, pomalý procesor Motorola 6809E a čierno-biely displej s 256 × 256 bodmi. Do konca roku 1980 už Smith vytvoril novú základnú dosku, ktorá používala rýchlejší procesor Motorola 68000 taktovaný na 8 MHz, pričom aj rozlíšenie displeja sa zvýšilo na 384 × 256 bodov. Smithov dizajn používal menej čipov ako Lisa, čo ho robilo omnoho lacnejším.
Inovatívny dizajn pritiahol pozornosť Steva Jobsa. Jobs si uvedomil, že Macintosh má väčšie možnosti uplatnenia na trhu ako Lisa. V roku 1981 Jobs úplne prebral zodpovednosť za projekt a následne v roku 1982 Raskin Apple opustil.
Jobs spolu s ďalšími inžiniermi Apple navštívil v decembri 1979, tri mesiace po spustení projektov Lisa a Macintosh, laboratóriá spoločnosti XEROX v Palo Alto. Táto návšteva mala významný vplyv na vývoj grafického prostredia budúcich počítačov Apple. Napriek tomu, že sa neskôr vyvinuté grafické rozhranie Macintosha výrazne líšilo od rozhrania počítača Xerox Alto, inžinieri Apple sa mali možnosť zoznámiť s funkčným GUI, ktorého prvky zakomponovali do počítačov Lisa a Macintosh.
V roku 1981 Jobs najal Hartmuta Esslengera, ktorý vytvoril dizajn produktov Apple, tzv. Snow White dizajn. Produkty Snow White mali cez seba pásiky, ktoré tieto produkty robili opticky menšími, než v skutočnosti boli. Princípy Snow White boli použité na počítačoch, monitoroch, príslušenstve, dokonca i na kábloch Apple. Po tom, čo Jobs odišiel z Apple po boji s novým šéfom spoločnosti Johnom Sculleym, Esslinger vytvoril dizajn aj pre produkty novej Jobsovej spoločnosti NeXT Inc.
Predchodca Macintosha, počítač Lisa, bol uvedený na trh v januári 1983. Stál 9995 dolárov a priniesol množstvo noviniek v grafickom rozhraní, ktoré sa neskôr stali súčasťou Macintosha. Lisa bola zameraná na obchodnú klientelu, no nepredávala sa za necelých desaťtisíc dolárov príliš dobre, preto bola v roku 1986 výroba ukončená.
22. januára 1984 v prestávke Superbowlu uviedlo Apple slávnu reklamu na Macintosh natočenú Ridleym Scottom: Atlétka s kladivom rozbíjajúca gigantický obraz diktátora („Veľkého brata“ – znázorňujúceho tyranskú postavu z knihy Georgea Orwella "1984" a dominantného výrobcu počítačov tej doby, IBM, známeho pod prezývkou „Veľká modrá“). Macintosh bol oficiálne uvedený na trh 24. januára 1984 za cenu 2495 dolárov.
Rovnako ako Lisa, Macintosh mal procesor Motorola 68000 bežiaci na 8 MHz (Lisa mala 5 MHz). Bol vytvorený ako uzavretý systém a mal omnoho viac kódu v ROM ako iné počítače. Mal tiež 128 kilobitov nerozšíriteľnej RAM. Dodával sa s dvoma programami využívajúcimi jeho pokrokový grafický systém: MacWrite a MacPaint.
Pre niektorých bol však Macintosh príliš radikálny na svoju dobu. Celá štruktúra počítača bola navrhnutá pre grafické rozhranie a dovtedajšie programy pre textový riadok museli byť prepísané, čo spočiatku odradilo mnohých vývojárov a na trhu bol nedostatok programov pre nový počítač. Niektorí používatelia zvyknutí na príkazový riadok nazývali Macintosh „hračkárskym počítačom“, čo odradilo mnohých potenciálnych zákazníkov.
1985 – 1989.
V roku 1985 kombinácia počítača Mac s programom Aldus PageMaker a tlačiarne Apple LaserWriter vytvorila nízkonákladové riešenie pre návrh a zobrazenie tlačených materiálov, čo je dnes známe ako desktop publishing. Záujem o Macintosh začal prudko rásť a dominancia tejto platformy pre DTP trvala až dovtedy, keď v roku 2003 Adobe vydalo novú verziu DTP softvéru "InDesign" najprv pre Microsoft Windows, až potom pre Mac OS X.
Obmedzenia prvého Macintosha začali byť zrejmé nedlho po jeho uvedení na trh. V porovnaní s inými počítačmi svojej doby mal príliš málo operačnej pamäte a okrem toho sa dala len ťažko rozšíriť. Nemal pevný disk, ani možnosť jednoducho ho pripojiť. Do roku 1985 bola pamäť Macintosha rozšírená na 512 kB, ale už bolo zrejmé, že Macintosh bude musieť byť výrazne vylepšený.
Výsledkom úprav bol Macintosh Plus z roku 1986. Mal 1 MB RAM, rozšíriteľnej na 4 MB, a úplne revolučné rozhranie SCSI umožňujúce pripojenie až siedmich zariadení ako pevné disky a scannery. Kapacita disketovej mechaniky vzrástla na 800 kilobajtov. Plus sa stal okamžite úspešným a vyrábal sa štyri roky.
V roku 1987 bol predstavený Macintosh II s novým 16-MHz procesorom Motorola 68020 a otvorenou architektúrou s rozširujúcimi slotmi. Tento počítač spolu s novým operačným systémom už podporoval farebný grafický systém.
Spolu s Mac II bol vydaný i Macintosh SE, prvý kompaktný Macintosh s rozširujúcim slotom. Pracoval síce len na 8 MHz, no prebral niektoré estetické prvky z počítača Mac II, napr. novú ergonomickú klávesnicu a myš. Neskoršie počítače SE mali tiež 1.44-megabajtovú disketovú mechaniku.
Rok 1988 priniesol ďalšiu aktualizáciu – počítač Macintosh IIx s procesorom Motorola 68030, ktorý bol stále taktovaný na 16 MHz, no mal prepracovanejšie riadenie pamäte. IIx bol nasledovaný kompaktnou verziu s menším počtom slotov IIcx a v roku 1989 verziou Mac SE poháňanou procesorom 68030 nazvanou Macintosh SE/30. V tom čase bol uvedený na trh aj dovtedy najrýchlejší Mac s 25-MHz procesorom a zároveň čisto 32-bitovým systémom s podporou nového operačného systému (Systému 7) – Macintosh IIci. V roku 1989 Apple uviedlo na trh aj prenosný počítač Macintosh Portable taktovaný na 16 MHz s aktívnym TFT displejom.
Nasledujúci rok bol uvedený na trh 40-megahertzový Macintosh IIfx. Stál až 13 000 dolárov a priniesol významné zmeny v podobe rýchlejšej pamäte a dvoch procesorov na spracovanie vstupno-výstupných operácií. V roku 1990 bol už Macintosh všeobecne prijímaný, no bol zároveň pokladaný za príliš drahý, najmä kvôli množstvu klonov PC, ktoré boli dostupné. Zároveň bol v máji roku 1990 vydaný Microsoft Windows 3.0, čo bola prvá verzia tohto operačného systému, ktorá bola schopná vážne konkurovať Macu.
1990 – 1998.
Odpoveďou Apple na lacné osobné počítače bolo množstvo nových lacných produktov z októbra 1990. Macintosh Classic, v podstate lacnejší SE, stál v základnej verzii 999 dolárov a bol dovtedy najlacnejším Macintoshom. Macinstosh CL pripomínajúci krabicu od pizze mal procesor Motorola 68020, stál 1800 dolárov a ponúkal farebné grafické rozhranie. Spolu s ním Apple ponúkalo lacný monitor s rozlíšením 512 × 384 bodov. Macintosh IIsi za 2500 dolárov bol zase 20-MHz IIci s jediným rozširujúcim slotom. Bol to prvý Macintosh s vstupom pre mikrofón. Všetky tri modely sa predávali veľmi dobre, no marža Apple bola výrazne nižšia ako pri skorších modeloch.
Nasledujúci rok bol konečne vydaný dlho očakávaný Systém 7, 32-bitový operačný systém pre Macintoshe s prepracovaným riadením farebnej grafiky, adresácie pamäte, podporou sietí, multitaskingu a virtuálnej pamäte. Rovnako v roku 1991 Apple uviedlo Quadra 700 a 900, prvé počítače s rýchlejším procesorom Motorola 68040 a vylepšené verzie hitov predchádzajúceho roka Macintosh Classic II a Macintosh LC II so 16-MHz procesorom 68030.
V rovnakom čase prišli na prišli na trh aj prvé prenosné počítače rady Powerbook – 16-MHz PowerBook 100 s procesorom 68000, 16-MHz PowerBook 140 s procesorom 68030 a 25-MHz PowerBook 170 s rovnakým procesorom. Boli to prvé prenosné počítače, ktoré mali za klávesnicou miesto na dlane a mali zabudované polohovacie zariadenie (tzv. "trackball") pod klávesnicou. Všetky tri modely mali čierno-biely displej s rozlíšením 640 × 400 bodov, pričom modely 100 a 140 mali pasívny a model 170 mal aktívny displej.
V snahe získať väčší trhový podiel začalo v roku 1992 Apple predávať počítače Macintosh pod názvom Macintosh Performa cez sieť maloobchodných predajcov. Modely dostali rozdielne mená, ale spotrebitelia boli iba zmätení; tento plán sa skončil neúspechom a Apple sa ho konečne vzdalo v roku 1997.
V roku 1991 Apple, IBM a Motorola založili alianciu nazvanú AIM a do roku 1994 vytvorili nový štandard počítačov založený na architektúre RISC s procesormi PowerPC. Prvé PowerPC počítače sa predávali od roku 1994. Vzhľadom na rozdielnu architektúru procesorov musel byť prepísaný operačný systém a dočasne bežal systém na PowerPc prostredníctvom softvérového emulátoru. Procesory PowerPC sa v Macoch používali vyše desať rokov, ale v roku 2005 Apple oznámilo plán presunúť do konca roku 2007 všetky svoje počítače na platformu procesorov Intel.
V roku 1994 prišla na trh druhá generácia PowerBookov, séria 500 s procesormi 68040. Boli to prvé počítače, ktoré mali ako polohovacie zariadenie touchpad, ako ho poznáme z dnešných moderných notebookov.
V roku 1995 sa Apple pokúsilo vytvoriť program klonov Macintosha, opäť v snahe znovu získať stratený trhový podiel. Spoločnosť predávala licencie na Mac OS, ale po návrate Steva Jobsa do Apple v roku 1997 bol tento program zrušený a licencie odkúpené späť.
1999 – súčasnosť.
V roku 1998, rok po návrate Jobsa do spoločnosti, Apple uviedlo na trh nový kompaktný počítač iMac, ktorý bol zabudovaný do jedného celku. Revolučný iMac neobsahoval zvyčajné porty ako napr. SCSI, mal však dva porty USB, čo výrazne prispelo k spopularizovaniu tohto rozhrania.
V roku 2000 vznikol Mac OS X, operačný systém založený na Unixe, ktorý bol významnou zmenou pre Mac.
Po roku 2000 prišlo na trh ešte niekoľko inovatívnych počítačov Mac (najmä po stránke dizajnu), najväčšiu pozornosť upútal drobný Mac mini so základňou rozmerov 16,5 ×  a výškou iba z januára 2005.
Od roku 2006 začala spoločnosť Apple prechod svojich produktov z platformy PowerPC na architektúru x86 od spoločnosti Intel. Ako oficiálny dôvod boli uvedené výkonnostné problémy architektúry PowerPC. Zmena si vyžiadala práce na úprave operačného systému a aplikácií. Do mája 2006 boli na procesory Intel portované všetky spotrebiteľské počítače (iMac, Mac mini a MacBook) a profesionálne počítače (Mac Pro, Xserve, MacBook Pro).

</doc>
<doc id="31196" url="https://sk.wikipedia.org/wiki?curid=31196" title="Smart">
Smart

Smart môže byť:

</doc>
<doc id="31200" url="https://sk.wikipedia.org/wiki?curid=31200" title="Hontianska paráda">
Hontianska paráda

Hontianska paráda je folklórny festival s medzinárodnou účasťou, ktorý sa koná pravidelne (okrem rokov 2020 a 2021, kedy sa nekonal kvôli pandémii koronavírusu) v obci Hrušov od roku 1996. Najbližší, v poradí 28. ročník sa bude konať 22.23. augusta 2025.
Charakteristika festivalu.
Dvojdňový festival sa koná počas tretieho augustového víkendu v obci Hrušov. Názov odkazuje na región Hont, v ktorom sa obec nachádza. Na začiatku sa predpokladalo, že pôjde o putovný festival po jednotlivých obciach Hontu, avšak pre veľký úspech a investície sa koná len na Hrušove. Priemerná návštevnosť je približne 1520 tisíc ľudí počas celého festivalu. Hontiansku parádu navštívilo aj mnoho predstaviteľov politického a verejného života.
Program festivalu.
Hontianska paráda ponúka od svojho prvého ročníka program na piatich programových úrovniach:
Ukážky tradičných vidieckych prác.
Hlavnou odlišovacou črtou Hontianskej parády od iných folklórnych festivalov na Slovensku, ktorých program spočíva najmä na scénickom programe, sú ukážky skoro zabudnutých prác. Miestni obyvatelia predvádzajú roľnícke práce s obilím (ručné kosenie, zvážanie, mlátenie ručne alebo na mláťačke) či pečenie chleba a hrušovských lepníkov v tradičných kamenných peciach. Ďalšími ukážkami prác je pálenie drevenej míle, tesárske a kamenárske práce. V desiatych rokoch 21. storočia pribudli ukážky spracovania konope a výroby textílií. Mnohé práce si návštevníci môžu vyskúšať.
Scénický program.
Programová skladba sa počas histórie festivalu postupne ustálila. Hlavným pódiom scénického programu je dvojpodlažný kamenno-drevený amfiteáter v podobe hradu. Amfiteáter symbolizuje spojenie moderného a zvykoslovného. V piatok sa večerný program začína vystúpením pozvaných hostí zo Slovenska alebo zahraničia. Nasleduje stály program domácich Hrušovčanov ako tzv. "Hrušovské generácie", ktorý je každý rok zameraný na určitú tému z pôvodného ľudového života. Piatkový program zvyčajne ukončuje významné umelecké teleso. Viackrát na doskách hrušovského amfiteátra vystúpili SĽUK či Lúčnica, ale aj sólisti ako napr. Ján Ambróz. 
Počas sobotného doobedia a skorého poobedia prebiehajú voľnejšie vystúpenia folkloristov z blízkeho či ďalekého okolia na dvoch miestach, tzv. Lesnej scéne a scéne pri Vežičke, pričom obe sa nachádzajú na hlavnej trase festivalu. Na amfiteátri sa sobotný program odohráva v poobednom a večernom bloku. Stálou súčasťou poobedného programu je prehliadka detských folklórnych skupín (blok Deti a generácie), prehliadka súborov zo zahraničia (Maďarsko, Srbsko, Česko, Rumunsko, Turecko a i.). Večerný program začínajú tradične program hontianskych obcí. Po tejto časti sa nasleduje vystúpenie pozvaného hosťa (v roku 2024 napríklad Štefan Štec). 
Remeselníci.
V centre dediny sú prítomní remeselníci, ktorí dotvárajú jedinečnú atmosféru festivalu. V priemere ich je približne stovka. Keďže z priestorových dôvodov nie je možné ich počet zvýšiť, obec preferuje výhradne tradičných remeselníkov, najlepšie s možnosťou priamych ukážok tvorby. 
Dvory.
Od založenia tohto folklórneho festivalu sú špecifikom tzv. dvory. V týchto vyhradených častiach obce prezentujú spolky alebo zoskupenia ľudové materiálne veci alebo pripravujú tradičné pokrmy. Mnohé dvory majú vlastných muzikantov, ktorých úlohou je zabaviť a spríjemniť pobyt návštevníkom. Medzi dvory, ktoré pravidelne usporadúva obec Hrušov patrí Hrušovský dvor, Pufancový, Haluškový, Páleničiarsky či Gazdovský dvor. Skladba dvorov sa mení: v minulosti mohli návštevníci navštíviť Rozhlasový dvor (Rádio Regina), Rybársky dvor, Poľovnícky dvor, dvory usporiadaných obcami z regiónu alebo Slovákmi v zahraničí, a pod, k novým dvorom (2019) patrí napríklad Mládenecký dvor, Dvor u starej mamy či Dvor u troch sestier. V posledných rokoch (20102019) je ich počet na Hontianskej paráde okolo 20.
Výstavy.
Návštevníci festivalu si môžu pozrieť mnohé výstavy počas programu. K tradičným patrí početná výstava tzv. stabilákov od miestneho zberateľa Antona Matušova či jedinečná výstava hasičských prilieb. V posledných rokoch (2019) pribudla prezentácia traktorov a výstava fotografií slovenských párt. 
Filmografia.
V roku 2001 natočila STV (štúdio Banská Bystrica) pod réžiou Drahomíry Kyslanovej krátkometrážny dokument "Hontianska paráda" o 6. ročníku festivalu.

</doc>
<doc id="31201" url="https://sk.wikipedia.org/wiki?curid=31201" title="Lenka (prvé meno)">
Lenka (prvé meno)

Lenka alebo Lena je ženské rodné (krstné) meno, ktoré pôvodne vzniklo ako domácka podoba mena Helena, Magdaléna alebo Eleonóra. Slovenské domácke podoby mena sú Lena a Lenuša, slovenské zdrobneniny sú Lenuška, Lenuľka a Lenôčka. Podľa slovenského kalendára (pozri meniny na Slovensku) majú Lenka a Lena meniny 4. júna, pričom oficiálne kalendárium uvádza len variant Lenka.

</doc>
<doc id="31202" url="https://sk.wikipedia.org/wiki?curid=31202" title="Spyware">
Spyware

Spyware (iné názvy: spajvér, špionážny softvér, špiónsky program, špiónsky softvér, zriedkavo: špehovací softvér; angl. "spyware") je počítačový program, ktorý sa bez vedomia používateľa pokúša „vyšpehovať“ citlivé dáta z počítača (napr. heslá). Tieto dáta sa potom pokúša poslať tretej strane. Následné posielanie informácie tretej strane značne spomaľuje chod počítača na internete a môže aj prepisovať URL zadané v internetovom prehliadači. 
Spajvér sa nešíri vlastnou replikáciou ako je tomu pri počítačových vírusoch a červoch ale najčastejšie sa do počítača dostáva nainštalovaním samotným používateľom. Keďže je nepravdepodobné, že by si niekto takýto softvér nainštaloval dobrovoľne, snaží sa spajvér tváriť ako užitočný program.

</doc>
<doc id="31203" url="https://sk.wikipedia.org/wiki?curid=31203" title="Počítačová sieť">
Počítačová sieť

Počítačová sieť () je súhrnné označenie počítačov, pomocou ktorých je realizované prepojenie a výmena dát medzi počítačmi. Umožňuje používateľom komunikáciu podľa zadaných pravidiel. Najčastejším dôvodom pripojenia k sieti je zdieľanie informácií a technických zariadení.
História.
Prvé počítače boli dostupné len počítačovým odborníkom už v 50. rokoch a veľmi zložito sa programovali prostredníctvom "strojového kódu". Neskôr sa začali objavovať prvé programovacie jazyky, medzi ktoré patril "Fortran" a "Algol". V 60. rokoch sa začali využívať "dierne štítky". Práca s nimi si vyžadovala presnosť a tiež dlhý čas na spracovanie. Neskôr sa objavujú "terminály", prostredníctvom ktorých sa zadávajú údaje do počítača a zobrazia sa výsledky činnosti. S rozvojom "polovodičov "nastala miniaturizácia využívaných komponentov. Dôležitá je dostupnosť počítačov a rýchlosť získaných výsledkov. Počítače nachádzajú uplatnenie vo výskume, vývoji a výrobe. Užívatelia si začínajú uvedomovať problém prenosu a dostupnosti dát medzi jednotlivými počítačmi. V 70. rokoch sa začalo s prepájaním počítačov. Rôzne organizácie vojenské (americká armáda – "ARPANET"), štátne, vzdelávacie alebo výrobné začali s budovaním vlastných sietí. Koncom 70. rokov sa objavuje prvý mikroprocesor "Intel 4004", ktorý sa mal pôvodne nachádzať v nových kalkulačkách. Neskôr sa objavujú prvé 8-bitové mikroprocesory "Intel 8080" a od firmy "Zilog Z80" a 16-bitové Intel "8086", "Z8000." Postupne vznikajú mikropočítače, ktoré sa programovali prevažne v programovacom jazyku "Basic "a nemali ešte vlastný operačný systém. Len v ojedinelých prípadoch sa prepájali do počítačových sietí, ich hlavným prínosom bolo masové rozšírenie. Spoluprácou firmy Intel a Microsoft bol na trh uvedený osobný počítač IBM PC s operačným systémom CP/M. V podnikoch sa začínajú objavovať rôznorodé dáta vo viacerých počítačoch a tvoria sa problémy s vyhľadávaním a prenosom, čo má za následok vznik prvých lokálnych sietí: "Ethernet", "ARCnet", "Token Ring" a iné. 
Klasifikácia počítačových sietí.
Počítačové siete môžeme deliť podľa viacerých kritérií.
Podľa veľkosti.
Najčastejšou normovanou technológiou používanou v LAN sú:
Metropolitné siete umožňujú rozšírenie pôsobnosti LAN ich predĺžením, zvýšením počtu uzlov, zvýšením prenosovej rýchlosti. Rýchlosť v MAN býva vysoká, ale charakterom sa radí k sietiam LAN. Siete môžu byť súkromné , ale i verejné a prenajímané.
Normalizovaná metropolitná sieť existuje jedna:
DQDB je založený na koncepcii ATM - medzi komunikujúcimi stranami musí byť vytvorené virtuálne spojenie. DQDB používa zbernicovú topológiu: dve protismerné nezávisle pracujúce zbernice, každá podporuje prenos v jednom smere. Prerušenie média môže byť izolované bez prerušenia siete.
Rozľahlé siete umožňujú komunikáciu na veľké vzdialenosti. Obvykle bývajú verejné, ale existujú aj súkromné WAN siete. Prenosové rýchlosti sa veľmi líšia podľa typu siete. Začínajú na desiatkach kbit, ale dosahujú aj rádovo Gbit/s. Klasickým príkladom takejto siete je internet.
Medzi rozľahlé WAN siete patria:
V literatúre sa môžeme stretnúť aj s ďalším typom siete HAN (Home Access Network) tvz. domáca sieť, tak ako to uvádza Nádběla. 
Podľa funkčného vzťahu.
Server poskytuje služby staniciam – klientom (workstation, pracovná stanica). Serverov môže byť viacero typov - podľa typu poskytovaných služieb - súborový server, tlačový server, poštový server, www server, ftp server ... nemusí platiť vzťah, že jeden server je jeden počítač. Na jednom fyzickom počítači môže existovať viacero serverov.
Termín pochádza z angličtiny a znamená „rovný k rovnému“, označuje sa tiež ako p2p sieť. Každá stanica v sieti môže vyčleniť nejaký svoj prostriedok (diskový priestor, tlačiareň, mechaniku ...) na zdieľanie. Iná stanica môže tieto prostriedky využívať. Tento typ siete obvykle nemá centrálnu správu, každý uzol sa spravuje sám. Zdieľanie prostriedkov je možné aj cez internet.
Podľa topológie.
Kľúčovú úlohu v sietiach akéhokoľvek typu zohrávajú aktívne prvky. Ich úlohou je prepájať jednotlivé časti sietí, menia typy rozhraní, spôsoby komunikácie, zaisťujú bezpečnosť a riadia sieť. Sieť môže byť prepojená priamo z počítača do počítača, alebo s využitím týchto aktívnych prvkov.
Všetky návrhy siete vychádzajú z troch základných topológií:
Ďalšie možnosti topológie siete:
Ďalšie možnosti klasifikácie.
Závodný ďalej ešte rozlišuje klasifikáciu počítačových sietí podľa nasledujúcich kritérií. 
Podľa spôsobu riadenia
Podľa použitého systému prenosu dát
Podľa druhu hlavných počítačov
Podľa rozmiestnenia počítačov
Architektúra počítačových sietí.
Už na začiatku budovania počítačových sietí bola snaha vytvoriť univerzálny koncept siete. Nezávisle od seba však pracovali viaceré firmy a výsledkom bolo niekoľko vzájomne nekompatibilných architektúr. Najpoužívanejšie architektúry počítačových sietí sú: SNA, OSI, TCP/IP.
Architektúra SNA (System Network Architecture)
Bola prvou architektúrou, ktorá slúžila na prepojenie terminálov IBM s centrálnymi počítačmi triedy Mainframe cez komunikačné radiče. Architektúra bola rozdelená do vrstiev tak, aby terminály mohli využívať rýchlosť, diskové priestory a výpočtovú kapacitu centrálnych počítačov. Je to staršia koncepcia označovaná ako host-terminal.
Architektúra OSI-RM (Open System Interconnection-Reference Model)
Tento typ bol vytvorený medzinárodnou štandardizačnou organizáciou ISO. Rozčleňuje komunikáciu na sedem vrstiev a to fyzickú, linkovú, sieťovú, transportnú, relačnú, prezentačnú, aplikačnú. Funkciou každej vrstvy modelu OSI je poskytovanie služieb vrstve vyššej.
Architektúra TCP/IP (Trasport Control Protocol/Internet Protocol)
Bola vytvorená počas prác iniciovaných Ministerstvom obrany USA na sieti ARPANet. Model sa skladá zo štyroch základných vrstiev: vrstva sieťového rozhrania, vrstva internet, transportná vrstva, aplikačná vrstva. 
Základné časti siete.
Sieť pozostáva z týchto základných častí:
Význam počítačových sietí.
Ak má používateľ svoje programy a údaje uložené na serveri, je možné v prípade poruchy pracovnej stanice pokračovať v práci na inej pracovnej stanici.

</doc>
<doc id="31208" url="https://sk.wikipedia.org/wiki?curid=31208" title="Šimon (prvé meno)">
Šimon (prvé meno)

Šimon je mužské krstné meno. Pôvod má v hebrejčine s významom „Boh vyslyšal“/„naslúchajúci“.
Meniny na Slovensku má 30. októbra.

</doc>
<doc id="31209" url="https://sk.wikipedia.org/wiki?curid=31209" title="Pasterizácia">
Pasterizácia

Pasterizácia (iné názvy: pasterizovanie, zastarano: "pasteurizácia", "pasteurizovanie") je metóda tepelnej sterilizácie tekutých nápojov (alebo potravinárskych surovín), ktorú vyvinul v polovici 19. storočia francúzsky vedec Louis Pasteur.
Jej podstatou je krátkodobé zvýšenie teploty, ktoré však na rozdiel od prevarenia nesmie výrazne zmeniť vlastnosti látky. Obvykle to znamená ohriatie látky na 60 – 75 °C a jej udržovanie v rozmedzí 1/2 až 2 hodiny (podľa spracovávanej suroviny). Účelom je likvidácia mikroorganizmov a tým jednak zvýšenie trvanlivosti potravín, a jednak zabránenie šírenia ochorení týmito potravinami.
Pôvodne bola pasterizácia vyvinutá na objednávku francúzskeho vojnového loďstva pre víno. Ale za krátku dobu sa ujala aj u ďalších komodít (pivo, mlieko).
V súčasnosti by napríklad všetko mlieko, ktoré sa do obchodov dostane, malo byť pasterizované, a preto sa to prísne kontroluje. Hlavne od epidémie kliešťovej encefalitídy, ktorá vznikla asi v polovici dvadsiateho storočia na strednom Slovensku a prenášala sa mliekom.

</doc>
<doc id="31211" url="https://sk.wikipedia.org/wiki?curid=31211" title="Kubuntu">
Kubuntu

Kubuntu je kompletná distribúcia operačného systému Linux.
Štandardne obsahuje desktopové prostredie KDE na rozdiel od GNOME, ktoré je súčasťou hlavnej vetvy systému Ubuntu. Distribúcia je založená na systéme Debian, rovnako ako systém Ubuntu, s ktorým zdieľa všetky programové balíky a je tak možné používať všetko, čo je dostupné pre Ubuntu.
Podobne ako pri systéme Ubuntu, aj Kubuntu existuje vo viacerých verziách. Verzia 6.06 s kódovým označením Dapper, obsahovala KDE 3.5.2, OpenOffice.org2, balíčkovací manažér Adept, jadro 2.6.15 a množstvo iných noviniek. Predchádzajúce verzie mali kódové označenie Breezy (5.10) a Hoary (5.04).
Aktuálna verzia je 22.04 LTS s označením Jammy Jellyfish, uvedená 21. apríla 2022. Obsahuje KDE 5.24 LTS.
Vlastnosti.
Distribúcia je určená pre používateľov, ktorí už majú nejaké vedomosti o systéme Linux a nie sú natoľko zdatní, aby dokázali plnohodnotne používať distribúciu Debian, Slackware, Gentoo alebo iné mainstreamové distribúcie. Kubuntu vyniká predovšetkým kvalitnou detekciou a podporou hardvéru, je teda vysoká pravdepodobnosť, že sa systém podarí nainštalovať na prvýkrát na väčšine hardvérových konfigurácií a tiež prevažná väčšina programového vybavenia funguje s nutnosťou len minimálnej počiatočnej konfigurácie. Výhodou je okamžitá dostupnosť aktuálneho programového vybavenia, predovšetkým systému KDE, KOffice, ako aj multimediálneho systému Amarok. Miernou nevýhodou je občasná nižšia stabilita a občasné mierne problémy s funkčnosťou, čo je však spôsobené používaním najnovšieho softvéru, prípadne aj beta verziami programových balíkov. Vo všeobecnosti platí, že základ systému Kubuntu funguje spoľahlivo, problémy môžu vzniknúť hlavne pri používaní neoficiálneho softvéru, ktorý nie je podporovaný zo strany výrobcu.
Porovnanie s Ubuntu.
Rozdiel medzi týmito operačnými systémami je viacmenej len v použitých grafickych aplikáciach a nástrojoch.

</doc>
<doc id="31212" url="https://sk.wikipedia.org/wiki?curid=31212" title="Okres Jičín">
Okres Jičín

Okres Jičín je okres v Královohradeckom kraji v Česku.

</doc>
<doc id="31214" url="https://sk.wikipedia.org/wiki?curid=31214" title="Okres Náchod">
Okres Náchod

Okres Náchod je okres v Královohradeckom kraji v Česku.

</doc>
<doc id="31215" url="https://sk.wikipedia.org/wiki?curid=31215" title="Borová">
Borová

Borová môže byť:

</doc>
<doc id="31224" url="https://sk.wikipedia.org/wiki?curid=31224" title="Aparteid">
Aparteid

Aparteid (do roku 2020 bol kodifikovaný tvar: apartheid; iné názvy: politika apart(h)eidu, politika rasovej oddelenosti, politika rasovej odlúčenosti) je výraz označujúci najmä rasistickú politiku takzvaného oddeleného spolužitia obyvateľov rôznych rás. Výraz pochádza z holandčiny a znamená oddelenie alebo odlúčenie. Prvé doložené použitie tohto slova pochádza z prejavu Jana Smutsa z roku 1917.
Aparteid v Juhoafrickej republike.
V JAR bol aparteid oficiálnou štátnou politikou v rokoch 1948 až 1990, neoficiálne sa táto politika uplatňovala už skôr. Prejavoval sa oddelením dopravných prostriedkov pre belošských a takzvaných „farebných“ obyvateľov. Černošské obyvateľstvo malo zakázaný prístup do reštaurácií, kín, parkov, pláží, škôl, nemocníc a iných zariadení a verejne prístupných miest určených belochom.
Nemocnice a školy určené pre pôvodné obyvateľstvo boli podstatne menej vybavené než tie, ktoré mohli využívať belosi.
Na približne 13 % územia Juhoafrickej únie (neskôr JAR) boli zriadené takzvané bantustany - černošské rezervácie s určitou mierou samosprávy. Bantustany juhoafrická vláda zriaďovala ako „nezávislé“ (avšak medzinárodne nikým neuznané) štáty s vlastným „občianstvom“, aby ich obyvateľstvo mohla zbaviť juhoafrickej štátnej príslušnosti a urobiť z nich bezprávnych robotníkov, cestujúcich za prácou do zvyšku JAR. Juhoafrické vojsko však túto „suverenitu“ aj tak príliš nerešpektovalo a zasahovalo, keď sa v rámci bantustanu začali prejavovať známky odporu voči ústrednej vláde.
21. marca 1960 sa zhromaždilo približne 20 000 černošských demonštrantov v Sharpeville, aby vyjadrili nesúhlas s novým zákonom, ktorý nariaďoval černochom, aby pri sebe nosili tzv. Dompas, identifikačné preukazy s odtlačkami prstov, údajmi o zamestnávateľovi, povolenky na vstup do určitých oblastí a i. Pri demonštrácii bolo 69 demonštrantov zastrelených a 180 zranených.
V reakcii na túto udalosť bol zakázaný Africký národný kongres a Panafrický kongres. Zároveň však v roku 1962 Valné zhromaždenie OSN prijalo rezolúciu 1761 odsudzujúcu juhoafrickú politiku aparteidu a vyzývajúci členské štáty OSN k prerušeniu obchodných a vojenských stykov s JAR.
Rastúci medzinárodný tlak prinútil JAR politiku aparteidu v 80. rokoch zmierňovať. F. W. de Klerk, juhoafrický prezident od roku 1989, ihneď po nástupe do úradu, aparteid odsúdil, dal z väzenia prepustiť Nelsona Mandelu, uväzneného roku 1964 na doživotie a umožnil obnovenie politickej činnosti ANK. Kvôli politickej nestabilite a násilným zrážkam na začiatku 90. rokov však zomrelo viac osôb než v predchádzajúcich 42 rokoch. Nástupom N. Mandelu do prezidentského úradu v roku 1994 bol juhoafrický aparteid definitívne odstránený. 15. apríla 2003 prezident Thabo Mbeki prisľúbil rozdeliť 660 miliónov randov ako odškodnenie 22 000 občanom, ktorí boli uväznení, mučení, či stratili z dôvodu aparteidu svojich príbuzných.

</doc>
<doc id="31229" url="https://sk.wikipedia.org/wiki?curid=31229" title="FK Dubnica nad Váhom">
FK Dubnica nad Váhom

FK Dubnica nad Váhom je slovenský futbalový klub, ktorý sídli v meste Dubnica nad Váhom. V sezóne 2017/18 opätovne po 3 sezónach postúpil do 2. slovenskej futbalovej ligy v ktorej hral v sezónach 2011/12 - 2014/15. V sezóne 2018/19 obsadil v 2. lige konečné 7. miesto
Aktuálna súpiska.
 "Legenda: B - Brankár, O - Obranca, Z - Záložník, Ú - Útočník"
Dejiny futbalového klubu v Dubnici.
Začiatok (1926-1942).
Dubnický futbalový klub bol založený v roku 1926 ako Kyselicova jedenástka a až do roku 1942 hral len v oblastných či regionálnych súťažiach.
Prvé zmienky (1943/44 a 1952, 1953).
Počas 2. svetovej vojny sa ŠK Dubnica dostala do 2. najvyššej súťaže - 2. ligy severovýchod, kde obsadila 2. miesto a bola len 2 body - 1 výhru za 1. miestom. Po vypuknutí SNP a konci sv. vojny sa na 3 desaťročia vytratil z 2. najvyššej súťaže.
Tesne po konci 2. sv. vojny sa futbalový klub Vorošilov Dubnica dostal do jednej zo šiestich 3. líg na Slovensku (hral v Žilinskom kraji). Po 2 rokoch v tejto lige (sezóny 1952 a 1953) sa znížil počet 3. líg zo 6 na 2 a klub sa opäť vrátil do regionálnej súťaže.
Návrat do oblastných súťaží (1954-1974/75).
Od polovice 50. do polovice 60. rokov sa Spartak Dubnica usadil vo 4. najvyššej súťaži. Odtiaľ sa v roku 1965 dostal do 3. najvyššej súťaže (po 1 celoštátnej československej lige a 1. slovenskej lige), kde hral v 3. lige stred. V sezóne 1974/75 sa Dubnici podarilo postúpiť do 1. SNL, čo bol najväčší dovtedajší úpech Dubnického futbalu. V roku 1973 sa Dubnici podarilo po 1. krát postúpiť do Semifinále slovenského pohára (štvrťfinále celonárodného, kde podľahla 1:4 Prešovu).
(1975/76 - 1992/1993).
Posledných takmer 20 rokov existencie Československa strávil Spartak Dubnica v 1. SNL (okrem sezóny 1987/88). Stal sa teda jej pravidelným účastníkom. Prvé dve sezóny v 1.SNL to bola ešte 3. najvyššia súťaž ( 1. a 2. boli celoštátne), ale od 1977/78 to bola 2. najvyššia súťaž. Najlepším umiestnením klubu boli dve 6. miesta (1978/79 a 1980/81), no klub bol stále okolo 10. miesta tabuľky zo 16 tímov. V 1977 a 1983 bola Dubnica vo štvrťfinále pohára (vyradili ju Žilina a Nitra).
Samostatná Slovenská liga (od 1993/1994).
Po rozpade Československa bola Dubnica zaradená do 1. ligy (2. najvyššej súťaže) a už čoskoro postúpila do Superligy (v sezóne 1995/96 postúpila spolu s Nitrou, Rimavskou Sobotou a Petržalkou). V sezóne 1996/97 však skončila na 15. mieste a súťaž opustila. V sezóne 1998/99 bola po ročnej prestávke Dubnica späť v najvyššej súťaži. V sezóne 2000/2001 zo 16 mužstiev vypadlo 7 a liga sa zúžila na 10 tímov a Dubnica bola jedným zo 7 vypadnutých tímov. Po 1 sezóne sa opäť vrátila medzi elitu a v lige je od sezóny 2001/2002 až dodnes (momentálne už 10 sezón). V roku 1999 bola Dubnica najbližšie k finále pohára, no po domácej výhre 3:2 prehrala v Banskej Bystrici 2:1 a vypadla.
Sezóna 2004/05.
Najúspešnejšia sezóna v histórii Dubnice - 4. miesto, len 1 bod za bronzovou Banskou Bystricou. Ideálna zostava v tejto sezóne : Dušan Perniš - Peter Pekarík, Cyril Špendla, Martin Švestka, Marián Zimen - Juraj Dovičovič,Igor Držík, Pavol Kopačka, Matej Ižvolt - Peter Kiška, Pavol Straka. V tíme boli aj hráči ako Michal Filo, Dalibor Pleva, Lukáš Tesák či Marián Adam.
Sezóny 2007/08 - 2010/11.
V tíme a jeho zložení sa prejavuje nedostatok peňazí, kvôli ktorým musel klub predať opory tímu akými boli reprezentanti do 21 rokov - Erik Grendel, Ján Zápotoka,Marek Kuzma, Peter Jánošík, ďalej odišiel aj Jozef Adámik, Michal Filo, Dalibor Pleva, Mohamadou Seyé, Marcel Ondráš či brankár Richard Zajac. Tím sa z toho v roku 2010 pomaly dostáva a do klubu prišlo niekoľko kvalitných hráčov ako Tomáš Bruško, Srdjan Grabež, Matej Ižvolt či Peter Šulek.
Pred sezónou 2008/2009 bol klub v dôsledku zmeny v akcionárskej štruktúre premenovaný z FK ZTS Dubnica na MFK Dubnica.
Sezóna 2011/12.
Klub po 10 sezónach strávených v najvyššej lige hrá v II. lige. To sa prejavilo aj na hráčskom kádri a najmä na rozpočte klubu, ktorý klesol asi o polovicu. Po obchode opôr akými boli Bruško, Šulek, Trousil, Polách či brankár Kováč sa výrazne zmenil aj herný štýl a úroveň zápasov. Najväčšími oporami tým sa tak stali Matej Ižvolt, Martin Nosek a Oliver Augustíni.
Sezóny 2012/13 - 2014/15.
Dubnický futbal naďalej strácal svoj lesk a po troch 8. miestach v druhej lige napokon v sezóne 2014/15 klub vypadol do 3. ligy. Nezachránilo ho ani rozšírenie 2. ligy v sezóne 2014/15 na 24 tímov. V skupine Západ skončila Dubnica na poslednom mieste. V tom čase sa hovorilo dokonca o neprihlásení sa ani do 3. ligy, čo sa napokon neukázalo ako pravdivé.
Sezóny 2015/16 - 2017/18.
Dubnický futbal sa po troch desaťročiach ocitol až v tretej najvyššej lige, !domovom sa pre tradičný klub stala. 3. liga - Západ. V prvej sezóne sa prepad klubu prehlboval a len tesne sa Dubnica dokonca vyhla ďalšiemu zostupu. Veľmi zle to vyzeralo aj v sezóne 2016/17, keď po jeseni bola Dubnica skutočne v pásme zostupu. Na prelome rokov 2016 a 2017 ale došlo konečne k dohode medzi mestom, klubom a novým investorom. Na jar 2107 sa tak začala písať radostnejšia kapitola. Bezproblémová záchrana len predznamenala suverénny triumf v sezóne 2017/18 a návrat do celoštátnej súťaže.
Sezóna 2018/19.
Klub už pod názvom FK Dubnica ukončil napriek stále mladému tímu pod trénerským tandemom Peter Gergely - Peter Jakuš v hornej polovici tabuľky. Od minulosti sa líšil aj herný štýl, veď často defenzívne hrajúci tím zaznamenal druhý najvyšší počet strelených gólov, no zároveň často aj inkasoval. Skóre 55:42 v 30 kolách tomu dáva jasne za pravdu. 
Sezóna 2019/20.
V úvode zaznamenala Dubnica fantastickú sedem zápasov trvajúcu sériu výhier, čo ju katapultovalo na 1. miesto a zaradila sa medzi ašpirantov na popredné priečky a dokonca na postup.
Mládež.
Dubnickí mládežnícky hráči patria k absolútnej slovenskej elite, pretože Dubnica je spolu s Nitrou a Košicami označovaná za 3 najväčšie liahne talentov na Slovensku. Žiaci aj dorastenci sú niekoľkonásobnými majstrami Slovenska. Všetky mládežnícke tímy hrajú vo svojich kategóriach 1. ligy a "B"-tímy 2. ligy. Zatiaľ posledným veľkým úspechom je titul majstra slovenska v kategórii Starší dorast 2008/2009, keď za tím hralo niekoľko futbalistov súčasného A-tímu - Lukáš Beňo, Martin Klabník, Miloš Riečičiar, Miroslav Duga, Juraj Vavrík či Ľubomír Ulrich. Už tu je vidieť, že mladí hráči z Dubnice sa dokážu presadiť aj v Corgoň lige. Mnohí začali za A-tím hrávať už od 16 či 17 rokov, napr. Erik Grendel, Ján Zápotoka, Marek Kuzma , Martin Nosek, Ján Sokol, ...
Najlepší strelci MFK Dubnica od sezóny 2003/2004.
Od začiatku sezóny 2003/04 do 2009/2010 za 7 sezón Dubnica odohrala v Corgoň lige 243 zápasov a dala v nich 264 gólov. Najlepším strelcom tohto obdobia je na Považí Peter Kiška. Od sezóny 2011/12 Dubnica pôsobí striedavo v 2. a 3. lige, najlepším strelcom tohto obdobia je Miladin Vujošević. 
B tím.
Rezervný tím klubu, v ktorom hrali prevažne mladší hráči, resp. hráči z A tímu preradení do B pre horšiu výkonnosť, rozohranie po zranení a pod., momentálne neexistuje. V minulosti hrával 4. najvyššiu slovenskú futbalovú súťaž, posledným kapitánom v sezóne 2010/11 bol záložník Radovan Straka. V sezóne 2009/2010 obsadil tím 3. miesto so 4-bodovou stratou na 1. miesto.
Výsledky z minulých sezón.
Sezóna 2006/2007.
Jesenná časť:
Jarná časť - baráž o záchranu.
Dubnica skončila v baráži na 2.mieste a zachránila sa v Corgoň lige spolu so Spartakom Trnava, AS Trenčín a nováčikom sú Zlaté Moravce.
Sezóna 2008/2009.
Zostava MFK Dubnica v sezóne 2008/2009.
Brankári: Richard Zajac, Dušan Kolmokov, Marek Igaz.
Obrancovia:Dalibor Pleva, Cyril Špendla, Peter Jánošík, Marián Zimen, Martin Nosek, Miroslav Duga, Marcel Ondráš, Petr Zapalač (hosťovanie z Baník Ostrava)
Stredopoliari:Igor Držík(C), Erik Grendel, Igor Obert, Ján Zápotoka, Erik Ľupták, Radovan Kulík, Ľuboš Chmelík, Juraj Vavrík
Útočníci: Mouhamadou Seye, Andrej Porázik, Peter Kiška, Tomáš Zápotoka, Marek Kuzma, Ľubomír Ulrich
Zápasy v sezóne 2011-12.
1.MFK Dubnica - FO ŽP Šport Podbrezová 0:0 (0-0)
2.MFK Dubnica - MFK Rimavská Sobota 0:1 (0-0)
3.MFK Petržalka - MFK Dubnica 2:2 (1-0) - Matej Ižvolt a Lukáš Beňo
4.MFK Dubnica - MFK Zemplín Michalovce 0:1 (0-1)
5. SFM Senec - MFK Dubnica 0:0 (0-0)
6. MFK Dubnica - MFK Tatran Liptovský Mikuláš 1:1 (1-1) - Lukáš Bogiň
7. FK Bodva Moldava nad Bodvou - MFK Dubnica 0:0 (0-0)
8. MFK Dubnica - MFK Dynamo Dolný Kubín 0:0 (0-0)
9. FC LAFC Lučenec - MFK Dubnica 2:3 (1-0) - Ján Varga 2, Michal Filo
10.MFK Dubnica - MFK Ružomberok "B" 1:0 (0-0) - Andrej Urban
11.TJ Spartak Myjava - MFK Dubnica 2:1 (1-0) - Matej Ižvolt
12.FO ŽP Šport Podbrezová - MFK Dubnica 2:1 (2-1) - Andrej Urban
13.MFK Rimavská Sobota - MFK Dubnica 0:2 (0-1) - Matej Ižvolt 2
14.MFK Dubnica - MFK Petržalka 0:0 (0-0)
15.MFK Zemplín Michalovce - MFK Dubnica 0:0 (0-0) 
16.MFK Dubnica - SFM Senec 2:0 (1-0) - Matej Ižvolt, Michal Filo
17.MFK Tatran Liptovský Mikuláš - MFK Dubnica 1:0 (1-0)
18.MFK Dubnica - FK Bodva Moldava nad Bodvou 1:1 (0-1) - Frederik Bílovský
19.MFK Dynamo Dolný Kubín - MFK Dubnica 0:0 (0-0)
20.MFK Dubnica - FC LAFC Lučenec 3:0 (2-0) - Andrej Urban, Michal Filo, Miloš Šupák
21.MFK Ružomberok "B" - MFK Dubnica 2:0 (0-0)
22.MFK Dubnica -TJ Spartak Myjava 0:0 (0-0)
23.MFK Dubnica - FO ŽP Šport Podbrezová 0:0 (0-0)
24.MFK Dubnica - MFK Rimavská Sobota 0:2 (0-1)
25.MFK Petržalka - MFK Dubnica 0:3 (0-1) - Patrik Abrahám, Oliver Augustíni, Miloš Šupák
26.MFK Dubnica - MFK Zemplín Michalovce 2:1 (1-1) - Lukáš Beňo, Michal Filo
27.SFM Senec - MFK Dubnica 4:0 (2-0)
28.MFK Dubnica - MFK Tatran Liptovský Mikuláš 3:1 (2-0) - Michal Filo, Tomáš Brigant, Marek Božoň
29.FK Bodva Moldava nad Bodvou - MFK Dubnica 1:1 (0-0) - Matej Ižvolt
30.MFK Dubnica - MFK Dynamo Dolný Kubín 2:1 (1-0) - Michal Filo, Filip Vavrík
31.FC LAFC Lučenec - MFK Dubnica 1:2 (1-1) - Michal Filo, Matej Ižvolt
32.MFK Dubnica - MFK Ružomberok "B" 1:2 (1-0) - Michal Filo
33.TJ Spartak Myjava - MFK Dubnica 3:1 (1-0) - Matej Ižvolt
Zaujímavosti.
Počas domáceho zápasu 12. kola Corgoň ligy v sezóne 2008/2009 proti Spartaku Trnava zničili hosťujúci fanúšikovia atletický tartan dymovnicami, čím spôsobili škodu zhruba vo výške 200 tisíc Sk.

</doc>
<doc id="31230" url="https://sk.wikipedia.org/wiki?curid=31230" title="Concurrent Versions System">
Concurrent Versions System

Concurrent Versions System alebo CVS je systém na správu a udržovanie histórie súborov, zároveň umožňuje prístup k týmto súborom a manipuláciu s nimi cez sieť.
Systém CVS spravuje jednu, alebo niekoľko skupín súborov nazývaných repozitár (angl. repository). Každý repozitár má vlastné riadenie prístupu a je delený na menšie časti nazývané moduly, ktoré môžu reprezentovať projekty alebo skupiny projektov v stromovej štruktúre. Celý repozitár je uložený vo forme súborov na súborovom systéme servera. Zmeny sú sledované a uchovávané na úrovní verzií (revízií) jednotlivých súborov v stromovej štruktúre projektu. Skupinu súborov môžeme označiť jednou nálepkou (angl. tag) a vytvárať tak rôzne vydania celého projektu (angl. release). V ktoromkoľvek okamihu je možné vytvoriť novú vývojovú vetvu (angl. branch) a tu potom rozvíjať samostatne, alebo ju neskôr opäť zlúčiť. Tak isto je možné sa kedykoľvek vrátiť k ľubovoľnej predchádzajúcej verzii ľubovoľného súboru.
Programátori získavajú kópie modulov operáciou „check out“. "Check-outované" súbory slúžia ako pracovná kópia nazývaná „sandbox“ alebo „workspace“. Zmeny v pracovnej kópii sa do repozitára premietnu vykonaním operácie commit - "commitovaním". Operácia update je získanie alebo spojenie (merge (čítaj merdž)) zmien repozitára do programátorovej pracovnej kópie.

</doc>
<doc id="31232" url="https://sk.wikipedia.org/wiki?curid=31232" title="Storočná vojna">
Storočná vojna

Storočná vojna bola v rokoch 1337 – 1453 vojna medzi Anglickom a Francúzskom, ktorej príčinou bol spor o nadvládu vo Flámsku a juhozápadnom Francúzsku a zámienkou neuznanie nástupníctva Eduarda III. na francúzsky trón. Skončila sa tak, že Angličania stratili všetky francúzske územia (ktoré pred vojnou vlastnili - Normanské vojvodstvo) okrem Calais a Normanských ostrovov.
Príčiny vojny.
Anglicko a Francúzsko boli dve suverénne kráľovstvá, no anglickí králi mali ako feudum značnú časť francúzskych území, pretože keď svojho času normanský vojvoda Viliam Dobyvateľ porazil anglického kráľa Harolda II. v bitke pri Hastingse, ponechal si aj svoje dŕžavy vo Francúzsku. Francúzi potom o tieto územia v nasledujúcich storočiach zvádzali striedavo úspešné aj neúspešné vojny s Angličanmi. Storočná vojna bola konečným vyvrcholením týchto sporov.
Ďalšou príčinou storočnej vojny bol aj spor oboch kráľovstiev o nadvládu nad dôležitým obchodným centrom, Flámskom. Pred začiatkom storočnej vojny mali v týchto sporoch prevahu Francúzi. V roku 1336, teda rok pred začiatkom vojny, dalo flámske knieža Ludvig pozatýkať všetkých anglických obyvateľov Flámska. Nasledovalo odvetné opatrenie zo strany Angličanov proti všetkým obyvateľom Flámska prevádzkujúcim obchod, zákaz vývozu anglickej vlny do Flámska a dovozu flámskych výrobkov do Anglicka, dôsledkom čoho vypuklo v krajine ľudové povstanie pod vedením Jacoba van Artelvede, ktorý uzavrel spojenectvo s anglickým kráľom Eduardom III. Keď však francúzsky kráľ Filip VI. napadol anglické dŕžavy vo Francúzsku, Eduard III. pod zámienkou nároku na francúzsky trón, vyhlásil Francúzsku vojnu.
Prvá etapa.
Na začiatku Storočnej vojny mali Angličania predovšetkým záujem udržať si svoje územia vo Francúzsku ako aj upevnenie svojho obchodného postavenia vo Flámsku. Spojencom Francúzska bolo Škótsko, ktoré len ťažko znášalo svoju lénnu závislosť od Anglicka, kým spojencom Anglicka bolo samotné Flámsko.
Víťazstvo v námornej bitke pri Sluis v roku 1340 zaistilo Angličanom dlhodobú kontrolu nad kanálom La Manche. Kým sa Angličanom darilo v námorných stretoch, v pozemných toľko šťastia nemali. Stratili dokonca aj svojho veľkého podporovateľa, Jakoba van Artevelde, ktorý bol za svoj pokus dosadiť na flámsky trón princa z Walesu v roku 1345 zavraždený.
Hneď na ďalší rok však zvíťazila anglická armáda vedená Eduardom III. vo významnej bitke pri Kreščaku nad mnohonásobnou presilou Francúzov. V tomto boji sa hlavne osvedčili waleskí lukostrelci, ktorým Eduard III. pozdvihol morálku tým, že prikázal svojim rytierom zosadnúť z koní a bojovať bok po boku s lukostrelcami. V tejto bitke padol tiež významný spojenec Francúzska, český kráľ Ján Luxemburský, ktorý bol už v tej dobe slepý. Jeho chrabrosť neskôr ocenil syn Eduarda III. Čierny princ Eduard tým, že prijal do svojho znaku tri pierka z chocholu jeho prilby a za svoje prijal aj jeho heslo "Ich Dien" (Slúžim).
Vo viacerých bitkách storočnej vojny sa prejavil rozdiel v taktike Anglicka a Francúzska. Francúzske vojská sa skladali predovšetkým zo šľachtickej jazdy, ktorú sprevádzali oddiely mešťanov a žoldnierov, ktorými šľachta opovrhovala, a nechcela ich pripustiť do bitky, čo si spolu s dokonalejšou anglickou taktikou vyžiadalo sériu prehier a tragédii. Naproti tomu Eduard III. disponoval nielen výbornou jazdou, ale aj výbornými lukostrelcami z Walesu, ozbrojenými dlhými lukmi. V bitkách storočnej vojny títo lukostrelci postrieľali francúzskych jazdcov skôr než stihli použiť svoje dlhé kopije a ostré meče. Lukostrelci sa preukázali ako neoceniteľná súčasť anglickej armády.
V roku 1347 po dlhodobom obliehaní dobyli Angličania prístavné mesto Calais a to zostalo v ich moci dlhšie ako dvesto rokov. V roku 1347 bolo uzavreté aj osemročné prímerie medzi Francúzskom a Anglickom trvajúce do roku 1355. Po smrti Filipa VI. v roku 1350 nastúpil na francúzsky trón jeho syn Ján II. prezývaný Dobrý. V bitke pri Poitiers v roku 1356 boli Francúzi porazení Čiernym princom Eduardom a kráľ Ján, spolu s mnohými svojimi šľachticmi, bol zajatý. V následných zmätkoch sa vlády vo Francúzsku chopil Karol V., prezývaný Múdry, syn Jána II., ktorý s pomocou panstva a duchovenstva najprv musel zlikvidovať protivojnovú vzburu parížskych mešťanov. Toto víťazstvo Karol nezneužil, ale snažil sa urobiť v krajine poriadok. 
Mier z Brétigny v roku 1360 ukončil prvú etapu storočnej vojny. Anglický kráľ sa zriekol francúzskej koruny a Flámsko zotrvalo v moci Francúzov. V moci Angličanov však zostalo prístavné mesto Calais, ako aj väčšina francúzskeho územia. Okrem toho mal kráľ Ján zaplatiť ohromné výkupné v hodnote troch miliónov dukátov, čo však nikdy nesplatil a preto odišiel do zajatia do Anglicka, kde v roku 1364 zomrel. Skôr ako zomrel, udelil svojmu druhému synovi Filipovi Smelému Burgundské vojvodstvo.
Druhá etapa.
Mierom v Brétigny skončilo prvé obdobie storočnej vojny a začalo druhé. Na francúzsky trón v roku 1364 nastúpil Karol V. a za niekoľko rokov Francúzi obnovili boj. Teraz však už zmenili svoju taktiku a pod vedením schopného vojaka Bertranda du Guesclin viedli malú vojnu, bránili mestá a veľkým bitkám sa opatrne vyhýbali. Tento spôsob sa im oplatil a v roku 1380 zostali v anglickej moci už len Bayonne, Bordeaux, Brest, Cherbourg-Octeville a Calais.
Za vlády Karola V. Francúzsko prosperovalo. Karol zbavil krajinu lúpežných bánd bývalých žoldnierov a dal zbúrať veľa hradov, aby sa nestali anglickou oporou. Nariadil, aby parlament zasadal stále, nielen občas ako dovtedy, no právo vydávať zákony vyhradil iba panovníkovi. Podporoval vedu a umenie, rozšíril Paríž, zveľadil Louvre a založil niekoľko zámkov.
V roku 1377 zomrel v Anglicku kráľ Eduard III. a zanechal vládu svojmu vnukovi, Richardovi II., synovi Čierneho princa Eduarda. Jeho strýkovia Ján z Gentu, vojvoda z Lancasteru, Edmund z Cambridge, vojvoda z Yorku a Tomáš z Woodstocku, vojvoda z Gloucesteru, uznali mladého kráľa a súhlasili so zriadením zvláštnej vlády. Obdobie panovania Richarda II. však nebolo pokojné. Už v roku 1381 musel potlačiť ľudové povstanie, ktoré si pod vplyvom Johna Wicliffa kládlo za cieľ rovnosť všetkých stavov. Povstalci sa pod vedením Wata Tylera zmocnili Toweru, no povstanie bolo potlačené a Wat Tyler zavraždený.
Po porážke povstania Wata Tylera sa Richard obrátil proti parlamentu a proti svojím strýkom, ktorí neustále obmedzovali jeho moc. Najprv sa roku 1389 sám chopil moci a o osem rokov, v roku 1397, dal časť z nich zajať a niektorých dokonca popraviť. Obmedzil moc parlamentu a začal vládnuť absolutisticky. V roku 1399 zomrel Richardov strýko Henrich z Gauntu a Richard sa zmocnil jeho majetku. Henrichov syn, takisto Henrich, využil kráľovu neprítomnosť v Anglicku, Richard vtedy podnikol vojnovú výpravu do Írska, vrátil sa z exilu a spojil sa s nespokojnými stavmi. Richarda po návrate do Anglicka zajali a prinútili vzdať sa kráľovskej koruny. Parlament potom prijal za kráľa syna Henricha z Gauntu, Henricha IV. Na anglický trón tak v osobe Henricha IV. dosadla dynastia Lancasterovcov. Richard zomrel v roku 1400 vo väzení na hrade Pontefract.
Vo Francúzsku od roku 1380 vládol syn Karola V., Karol VI., a pre Francúzsko vtedy nastali zlé časy. Za mladého Karola najprv vládli jeho strýkovia, vojvodovia burgundskí, anjouskí a berryskí. V zemi vypukol rad povstaní, v Paríži, vo Flámsku aj inde. Povstania boli potlačené a v roku 1384 sa vlády vo Flámsku ujal burgundský vojvoda Filip. Po získaní Flámska sa začalo Burgundsko Francúzsku stále viac a viac odcudzovať a viesť vlastnú politiku.
V roku 1388 sa Karol VI. odvrátil od svojich strýkov a vybral si radcov z príslušníkov nižšej šľachty. V roku 1392 však u neho prepukla duševná choroba a vlády sa znovu chopili jeho strýkovia. Keď v roku 1404 burgundský vojvoda Filip zomrel, jeho syn Ján I. Nebojácny si chcel zachovať svoj vplyv a postavenie vo vláde. Keď sa mu v tom pokúšal zabrániť kráľov brat, Ľudovít Orleánsky, dal ho Ján v roku 1407 zavraždiť. Nasledovala občianska vojna medzi burgundskou a orleánskou stranou.
Tretia etapa.
Nepokoje vo Francúzsku využil nový anglický kráľ Henrich V., syn Henricha IV., a v roku 1415 sa vylodil v Normandii. Tým skončilo druhé obdobie vojny a začalo tretie, posledné. Ešte v tom roku zvíťazil Henrich V. nad šesťnásobnou presilou Francúzov v bitke pri Azincourte, rovnakou taktikou ako Eduard III. a Eduard Čierny Princ v bitke pri Kreščaku a v bitke pri Poitiers. Henrich ovládol celú Normandiu a v roku 1420 uzavrel s francúzskou kráľovnou Izabelou a novým burgundským vojvodom Filipom Dobrým zmluvu v Troyes. Podľa nej mal Henrich V. dostať za manželku dcéru Karola VI., Katarínu, a po svokrovej smrti zasadnúť na francúzsky trón. Syn Karol mal byť z následníctva vylúčený. Angličania vtedy našli v burgundskom vojvodovi mocného spojenca.
Henrich V. sa však francúzskej koruny nedočkal, pretože v roku 1422, iba sedem týždňov pred Karolom VI. nečakane zomrel. Zanechal po sebe deväťmesačného syna Henricha VI. ktorý bol uznaný za kráľa v Anglicku a časti Francúzska, severne od Loiry a v Guyenne. V Anglicku za neho vládol vojvoda z Gloucesteru a vo Francúzsku jeho strýko, vojvoda z Bedfordu.
V ostatných oblastiach Francúzska vládol syn Karola VI., Karol VII., devätnásťročný mladík. Proti nemu pokračoval vo vojne vojvoda z Bedfordu, ktorého vojská postúpili za Loiru a v roku 1428 už obliehali Orléans, poslednú väčšiu vojenskú pozíciu francúzskych síl, kde bol veliteľom známy Dunois, prezývaný Bastard orleánsky. Francúzi sa však ubránili do príchodu posíl vedených obyčajným sedliackym dievčaťom, Janou z Arku. V roku 1429 sa jej podarilo Orléans uvoľniť, čím si získala svoje "bojové" meno, "Panna Orleánska". V tom istom roku bol v Reims korunovaný princ Karol VII. čím malo Francúzsko zrazu dvoch kráľov.
Vystúpením Jany z Arku v storočnej vojne sa vo väčšej miere uplatnili ľudové sily a vojna proti Angličanom zrazu nadobudla národný charakter. Na Angličanov sa problémy začali hrnúť zo všetkých strán – ich vzťahy s burgundským vojvodom sa začali zhoršovať a ich vojská vo Francúzsku začali trpieť nedostatkom zásob a posíl. Navyše začali vznikať nezhody medzi dvomi najmocnejšími panovníkmi lancasterskej ríše, vojvodom z Befordu a vojvodom z Gloucesteru.
Po oslobodení mesta Orléans a porážke Angličanov pri mestách Patay a Jargeau nastal obrat vo vojne. Vysoká šľachta však závidela Jane z Arku jej postavenie a prekážalo jej, že spásu Francúzsku prinieslo obyčajné dievča. Johanka bola nakoniec vyštvaná z kráľovského dvora a vrátila sa späť do boja. Pri oslobodzovaní Compiègne bola zajatá Burgunďanmi a v roku 1431 bola v Rouen upálená. 
V roku 1435 bolo zvolané zasadnutie v meste Arras, na ktoré sa dostavili vyslanci skoro všetkých európskych štátov. Malo sa tu rozhodnúť o osude Francúzska, ale k tomu nedošlo pre nezhody medzi Anglickom a Francúzskom. Vojna preto pokračovala. Angličania však stratili svojho burgundského spojenca, ktorý za prestup na francúzsku stranu zinkasoval mnohé územia a lénnu nezávislosť od francúzskeho kráľa až do Karolovej smrti.
Potom už nasledovala jedna porážka Angličanov za druhou. V roku 1436 dobyli Francúzi Paríž a v roku 1449 Normandiu. Angličania napokon v roku 1453 prehrali bitku pri Castillone a museli vojnu skončiť. Vo Francúzsku zostalo v ich moci jedine prístavné mesto Calais s okolím a Normanské ostrovy. Calais padlo do rúk Francúzov znovu v roku 1558 a jediné územie, ktoré Angličanom vo Francúzsku zostalo sú Normanské ostrovy.
Chronológia.
I. etapa (1337 – 1360)
II. etapa (1360 – 1415)
III. etapa (1415 – 1453)
Výsledok.
Po prehre v bitke pri Castillone museli Angličania vojnu ukončiť. Stratili všetky svoje územia vo Francúzsku okrem prístavu Calais (ktorý bol znovudobytý Francúzskom v roku 1558) a Normanských ostrovov.
Dôsledky.
Storočná vojna zmietla prosperitu Francúzska, ktorej sa tešilo viac než dve storočia. Obchodníci nechceli riskovať cestu cez vojnou zničené územia, a tak prestali trhy v Champagne, kde sa obchodovalo s orientálnym tovarom, anglickou vlnou a flámskym súknom. V Provensalsku pracovalo v roku 1340 tritisíc práčovní, v roku 1399 už len tridsaťdva. Navyše Francúzsko od 80. rokov 14. storočia postihlo mnoho povstaní a nepokojov, ktoré na začiatku 15. storočia vyústili v občiansku vojnu medzi burgundskou a orleánskou stranou. Storočná vojna však priniesla Francúzsku aj dlho chýbajúcu jednotu.
Oproti tomu Anglicko prežívalo počas storočnej vojny obdobie hospodárskeho rozvoja, aj keď bolo v rokoch 1348 – 1350 oslabené úderom moru. Na rozdiel od Francúzska sa mu však vyhlo priame bojové besnenie a naopak, ťažilo z vojnovej konjunktúry. Hospodársky rozvrat priniesla až bratovražedná vojna ruží. Politicky na tom nebolo Anglicko práve najlepšie. Krajinu zmietali spory mocných šľachticov, ktoré slabý Henrich V. nedokázal skončiť. Preto až vojna ruží "prečistila" politickú situáciu v krajine a spojila ju pod vládou Tudorovcov.
Zmeny vo vojenskej službe.
Vznikom miest v dobe vrcholného stredoveku skončilo výsadné postavenie šľachty v spoločnosti, čo sa čoskoro prejavilo v oblasti, ktorá až dovtedy bola jej doménou, vo vojenskej službe. Prítomnosť neurodzených vrstiev na bojovom poli vo svojej podstate znamenala koniec monopolu šľachty na vojnu. Po celé 14. storočie dochádzalo k sporom feudálnej šľachtickej jazdy s neurodzeným protivníkom, či už mešťanmi alebo dedinčanmi. V roku 1302 boli Francúzi porazení flámskymi sedliakmi pri Courtai, v roku 1315 Švajčiari porazili habsburské vojská pri Morgatene a v roku 1367 pri Sempachu. Najviac sa ale sila neurodzených vrstiev prejavila v bitkách storočnej vojny. Či už na strane Anglicka (lukostrelci z Walesu) alebo na strane Francúzska (ľudové hnutie pod vedením Jany z Arku).
Ďalším novým prvkom vo vojenskej službe bol vznik žoldnierskych vojsk, tvorených nižšou šľachtou, neskôr aj mestskou chudobou. Mestá neboli pôvodcami vzniku žoldnierskych vojsk, ale boli ich veľkými užívateľmi. Mešťania sa potrebovali venovať práci a obchodu, nie vojne, a tak im možnosť najať si niekoho, kto by za nich bojoval, prišla vhod. Navyše sa začali objavovať nové vojenské prostriedky, primitívne palné zbrane, ktorých výroba a používanie bolo veľmi drahé, takže si ich už šľachta nemohla dovoliť.
Rytieri dominovali na bojovom poli po celé 14. storočie. Až víťazstvá husitov a Švajčiarov nad feudálnou jazdou v 15. storočí znamenali koniec ich éry na bojovom poli. Súčasne sa vojny stali oveľa surovejšími. Rytieri sami seba považovali za nadnárodný stav a z tohto titulu dali prednosť zajatiu a následnému plateniu výkupného pred smrťou. Pechote milosť nikdy nedávali a tá preto pre nich tiež nikdy nenašla zľutovanie.
Dôležité osoby.
Anglicko
Francúzsko

</doc>
<doc id="31235" url="https://sk.wikipedia.org/wiki?curid=31235" title="Wormský konkordát">
Wormský konkordát

Wormský konkordát bola dohoda medzi pápežom Kalixtom II. a cisárom Svätej rímskej ríše Henrichom V. z 23. septembra 1122, na základe ktorej získali pápeži právo menovať biskupov za prítomnosti kráľa, ktorý odovzdával zvolenému biskupovi majetky a aj žezlo ako znak jeho moci. Išlo o kompromis:biskupská voľba bola rozdelená na svetskú a cirkevnú časť. Ním sa skončil boj o investitúru.

</doc>
<doc id="31239" url="https://sk.wikipedia.org/wiki?curid=31239" title="Spavá choroba">
Spavá choroba

Spavá choroba (tiež spavá nemoc, africká trypanozomiáza, africká trypanozomóza, "meningoencephalitis lethargica") je infekčné ochorenie človeka zapríčinené prvokmi, bičíkovcami "Trypanosoma brucei gambiense" (spôsobuje Gambijskú trypanozomózu, tzv. Západoafrickú spavú chorobu) a "Trypanosoma brucei rhodesiense" (spôsobuje Rodézsku trypanozomózu, tzv. Východoafrickú spavú chorobu), ktoré sú prenášané slinami muchy tse-tse (Glossina). 
Choroba je endemická v rozsiahlej oblasti Subsaharskej Afriky (zasahujúca 30 štátov, čo je približne 60 miliónov ľudí). Každý rok je nakazených zhruba 300 000 – 500 000 ľudí a z toho 40 000 zomrie. Tri veľké epidémie zasiahli Afriku v predošlých 100 rokoch, a to v rokoch 1896–1906, v roku 1920 a v roku 1970.
Vpich muchou tse-tse spôsobuje boľavé opuchnutie, ktoré normálne po 24 hodinách zmizne. V prípade, že zostane niekoľko dní alebo týždňov zapálené, lymfatické uzliny u postihnutého sa zväčšia a vyskytnú sa príznaky pripomínajúce chrípku (horúčka, zdurenie uzlín a ďalšie), človek sa stáva nakazeným. Neskôr sa prejavuje anémia a rôzne ďalšie problémy s krvným obehom a vylučovacou sústavou. V záverečnom štádiu dochádza k halucináciám a výbuchom zúrivosti a úplnému rozhodeniu spánkového cyklu. V závislosti na forme ochorenia ústi tento jav buď do relatívne rýchlej smrti, alebo v postupnú, prehlbujúcu sa letargiu. 
Ochorenie prenášajú dva rôzne prvoky: "Trypanosoma brucei gambiase" a "Trypanosoma brucei rhodesiense". Rodézsky poddruh je omnoho agresívnejší a pôsobí rýchlejšie. Gambijský poddruh vyvoláva chronické ochorenia, pre ktorú sú v poslednej fáze typické letargické fázy, ktoré dali tejto chorobe aj meno. Smrť nastáva po dvoch až šiestich týždňoch.
Liečivá proti spavej chorobe.
Poskytuje sa intravenózne suramín alebo pentamidín.

</doc>
<doc id="31241" url="https://sk.wikipedia.org/wiki?curid=31241" title="Humanizmus (ľudomilnosť)">
Humanizmus (ľudomilnosť)

Humanizmus je demokratický a etický životný postoj, ktorý potvrdzuje, že ľudia majú právo a zodpovednosť dať svojmu životu zmysel a podobu.
Význam pojmu „humanizmus“ sa menil v závislosti od nasledujúcich intelektuálnych hnutí, ktoré sa s ním stotožňovali. Počas talianskej renesancie sa antickými dielami inšpirovali talianski učenci, čím vzniklo hnutie renesančného humanizmu. V období osvietenstva humanistické hodnoty posilnil pokrok vo vede a technike, čo dodalo ľuďom sebavedomie pri skúmaní sveta. Začiatkom 20. storočia v Európe a Spojených štátoch prekvitali organizácie venujúce sa humanizmu a odvtedy sa rozšírili do celého sveta. Na začiatku 21. storočia tento pojem vo všeobecnosti označuje zameranie na blaho človeka a obhajuje ľudskú slobodu, autonómiu a pokrok. Vníma humanizmus ako zodpovednosť za podporu a rozvoj jednotlivcov, zasadzuje sa za rovnakú a prirodzenú dôstojnosť všetkých ľudských bytostí a zdôrazňuje záujem o človeka vo vzťahu k svetu.
Od 20. storočia sú humanistické hnutia zvyčajne nenáboženské a sú v súlade so sekularizmom. Najčastejšie sa humanizmus vzťahuje na neteistický pohľad, ktorý sa zameriava na ľudskú činnosť a na pochopenie sveta sa spolieha skôr na vedu a rozum než na zjavenie z nadprirodzeného zdroja. Humanisti sa zvyčajne zasadzujú za ľudské práva, slobodu prejavu, progresívnu politiku a demokraciu. Ľudia s humanistickým svetonázorom tvrdia, že náboženstvo nie je predpokladom morálky, a namietajú proti prílišnému prepojeniu náboženstva so vzdelávaním a štátom.
Súčasné humanistické organizácie pracujú pod hlavičkou Humanists International. Známymi humanistickými združeniami sú Humanists UK a American Humanist Association.
Etymológia.
Slovo „humanizmus“ pochádza z latinského slova "humanitas", ktoré prvýkrát použil Cicero a ďalší myslitelia v starovekom Ríme na označenie hodnôt súvisiacich so slobodným vzdelaním. Táto etymológia sa zachovala v modernom univerzitnom poňatí humanitných vied - umenia, filozofie, histórie, literatúry a súvisiacich disciplín. Toto slovo sa znovu objavilo počas talianskej renesancie ako "umanista". Slovom humanista sa označovala skupina študentov klasickej literatúry a zástancov klasického vzdelania.
Definícia.
Neexistuje jediná, všeobecne prijímaná definícia humanizmu a vedci dávajú tomuto pojmu rôzne významy. Podľa filozofa Sidneyho Hooka sú humanisti proti zavádzaniu jednej kultúry v niektorých civilizáciách, nepatria k cirkvi ani k zavedenému náboženstvu, nepodporujú diktatúry a neospravedlňujú používanie násilia na sociálne reformy. Hook tiež uviedol, že humanisti podporujú odstránenie hladu a zlepšenie zdravotníctva, bývania a vzdelávania. Humanistický filozof H. J. Blackham v tej istej editovanej zbierke tvrdil, že humanizmus je koncepcia zameraná na zlepšenie sociálnych podmienok ľudstva zvýšením autonómie a dôstojnosti všetkých ľudí. V roku 1999 Jeaneane D. Fowlerová uviedla, že definícia humanizmu by mala zahŕňať odmietnutie božstva a dôraz na blaho a slobodu človeka. Poznamenala tiež, že chýba spoločný systém viery alebo doktrína, ale vo všeobecnosti sa humanisti usilujú o šťastie a sebarealizáciu.
V roku 2015 sa významný humanista Andrew Copson pokúsil definovať humanizmus takto:
Podľa Medzinárodnej humanistickej a etickej únie:
Humanizmus je demokratický a etický životný postoj, ktorý potvrdzuje, že ľudia majú právo a zodpovednosť dať svojmu životu zmysel a podobu. Zasadzuje sa za budovanie humánnejšej spoločnosti prostredníctvom etiky založenej na ľudských a iných prirodzených hodnotách v duchu rozumu a slobodného skúmania prostredníctvom ľudských schopností. Nie je teistická a neuznáva nadprirodzené názory na realitu.
Slovníky definujú humanizmus ako svetonázor alebo filozofický postoj. Podľa slovníka Merriam Webster je humanizmus „... doktrína, postoj alebo spôsob života zameraný na ľudské záujmy alebo hodnoty; najmä: filozofia, ktorá zvyčajne odmieta nadprirodzenosť a zdôrazňuje dôstojnosť a hodnotu jednotlivca a jeho schopnosť sebarealizácie prostredníctvom rozumu“.
Dejiny.
Predchodcovia.
Stopy humanizmu možno nájsť v starogréckej filozofii. Predsokratovskí filozofi boli prvými západnými filozofmi, ktorí sa pokúšali vysvetliť svet na základe ľudského rozumu a prirodzených zákonov bez toho, aby sa spoliehali na mýtus, tradíciu alebo náboženstvo. Protagoras, ktorý žil v Aténach okolo roku 440 pred Kr., predložil niektoré základné humanistické myšlienky, hoci sa zachovali len fragmenty jeho diela. Vyslovil jeden z prvých agnostických výrokov; podľa jedného fragmentu: „O bohoch nemôžem vedieť ani to, že existujú, ani to, že neexistujú, ani to, akú majú podobu, pretože mi v tom bráni mnoho vecí, ich nejasnosť a krátkosť ľudského života“. Sokrates hovoril o potrebe „poznať seba samého“; jeho myšlienka zmenila zameranie vtedajšej filozofie z prírody na človeka a jeho blaho. Bol to teista popravený za ateizmus, ktorý skúmal podstatu morálky pomocou argumentácie. Aristoteles (384322 pred Kr.) učil racionalizmus a systém etiky založený na ľudskej prirodzenosti, ktorý sa tiež podobá humanistickému mysleniu. V treťom storočí pred naším letopočtom Epikuros rozvinul vplyvnú filozofiu zameranú na človeka, ktorá sa zameriavala na dosiahnutie eudaimónie. Epikurejci pokračovali v Demokritovej atomistickej teórii - materialistickej teórii, podľa ktorej je základnou jednotkou vesmíru nedeliteľný atóm. Ľudské šťastie, dobrý život, priateľstvo a vyhýbanie sa excesom boli kľúčovými zložkami epikurejskej filozofie, ktorá prekvitala v posthelénskom svete i mimo neho. Medzi vedcami sa opakovane objavuje názor, že humanistické črty starogréckeho myslenia sú koreňmi humanizmu o 2 000 rokov neskôr.
Ďalšie predchádzajúce hnutia, ktoré niekedy používajú rovnaký alebo ekvivalentný slovník ako moderný západný humanizmus, možno nájsť v čínskej filozofii a náboženstvách, ako sú taoizmus a konfucianizmus.
Arabské preklady starogréckej literatúry počas Abbásovského kalifátu v ôsmom a deviatom storočí ovplyvnili islamských filozofov. Mnohí stredovekí moslimskí myslitelia sa pri hľadaní poznania, zmyslu a hodnôt usilovali o humanistický, racionálny a vedecký diskurz. Široká škála islamských spisov o láske, poézii, histórii a filozofickej teológii ukazuje, že stredoveké islamské myslenie bolo otvorené humanistickým myšlienkam individualizmu, príležitostnému sekularizmu, skepticizmu, liberalizmu a slobode slova; školy boli založené v Bagdade, Basre a Isfaháne.
Renesancia.
Intelektuálne hnutie neskôr známe ako renesančný humanizmus sa prvýkrát objavilo v Taliansku a výrazne ovplyvnilo súčasnú aj modernú západnú kultúru. Renesančný humanizmus sa objavil v Taliansku a obnovený záujem o literatúru a umenie nastal v 13. storočí v Taliansku. Talianski učenci objavili starogrécke myslenie, najmä Aristotela, prostredníctvom arabských prekladov z Afriky a Španielska. Ďalšími centrami boli Verona, Neapol a Avignon. Významnou postavou je Petrarca, ktorý sa často označuje za otca humanizmu. Petrarca vyrastal v Avignone; už v mladosti inklinoval k vzdelaniu a študoval popri svojom vzdelanom otcovi. Petrarcovo nadšenie pre antické texty ho priviedlo k objaveniu rukopisov, ako sú Cicerove "Pro Archia" a "De Chorographia" od Pomponia Mela, ktoré mali vplyv na rozvoj renesancie. Petrarca napísal latinské básne ako "Canzoniere" a "De viris illustribus", v ktorých opísal humanistické myšlienky. Jeho najvýznamnejším prínosom bol zoznam kníh, v ktorých načrtol štyri hlavné disciplíny - rétoriku, morálnu filozofiu, poéziu a gramatiku, ktoré sa stali základom humanistických štúdií ("studia humanitatis"). Petrarcov zoznam sa vo veľkej miere opieral o antických spisovateľov, najmä o Cicera.
Oživenie klasicistických autorov pokračovalo aj po Petrarcovej smrti. Florentský kancelár a humanista Coluccio Salutati urobil zo svojho mesta významné centrum renesančného humanizmu; do jeho okruhu patrili ďalší významní humanisti - vrátane Leonarda Bruniho, ktorý znovu objavil, preložil a spopularizoval antické texty. Humanisti výrazne ovplyvnili vzdelávanie. Vittorino da Feltre a Guarino Veronese vytvorili školy založené na humanistických princípoch; ich učebné osnovy boli široko prijaté a v 16. storočí bola humanistická "paideia" dominantným pohľadom na preduniverzitné vzdelávanie. Paralelne s pokrokom vo vzdelávaní renesanční humanisti dosiahli pokrok v oblastiach, ako je filozofia, matematika a náboženstvo. Vo filozofii Angelo Poliziano, Mikuláš Kuzánsky a Marsilio Ficino ďalej prispeli k pochopeniu antických klasických filozofov a Giovanni Pico della Mirandola podkopal dominanciu aristotelovskej filozofie oživením skepticizmu Sexta Empirika. Náboženské štúdiá ovplyvnil rast renesančného humanizmu, keď pápež Mikuláš V. inicioval preklad hebrejských a gréckych biblických textov a ďalších textov v týchto jazykoch do súčasnej latinčiny.
Humanistické hodnoty sa z Talianska rozšírili v 15. storočí. Študenti a učenci odchádzali do Talianska študovať a potom sa vracali do svojej vlasti s humanistickým posolstvom. V Benátkach, Bazileji a Paríži vznikli tlačiarne venované antickým textom. Koncom 15. storočia sa centrum humanizmu presunulo z Talianska do severnej Európy, pričom popredným humanistickým učencom bol Erazmus Rotterdamský. Najdlhšie trvajúcim účinkom renesančného humanizmu boli jeho vzdelávacie osnovy a metódy. Humanisti trvali na význame klasickej literatúry pri zabezpečovaní intelektuálnej disciplíny, morálnych noriem a civilizovaného vkusu pre elitu - vzdelávací prístup, ktorý dosiahol súčasnosť.
Osvietenstvo.
V období osvietenstva sa znovu objavili humanistické myšlienky, tentoraz však ďalej od náboženstva a klasickej literatúry. Veda a intelektualizmus napredovali a humanisti tvrdili, že racionalita môže nahradiť deizmus ako prostriedok na pochopenie sveta. Začali sa formovať humanistické hodnoty, ako napríklad tolerancia a odpor voči otroctvu. Objavili sa nové filozofické, sociálne a politické myšlienky. Niektorí myslitelia úplne odmietli teizmus a vznikol ateizmus, deizmus a nepriateľstvo voči organizovanému náboženstvu. V období osvietenstva Baruch Spinoza nanovo definoval Boha ako pojem, ktorý označuje celok prírody; Spinoza bol obvinený z ateizmu, ale o tejto otázke mlčal. Naturalizmus presadzovali aj významní encyklopedisti. Barón d’Holbach napísal polemiku "Systém prírody", v ktorej tvrdil, že náboženstvo je založené na strachu a v dejinách pomáhalo tyranom. Diderot a Helvetius spojili svoj materializmus s ostrou politickou kritikou.
Počas osvietenstva sa začala formovať aj abstraktná koncepcia ľudstva - kritický bod pre budovanie humanistickej filozofie. Predchádzajúce apely na "ľudí" sa teraz posunuli smerom k "človeku"; na ilustráciu tohto bodu poukazuje vedec Tony Davies na politické dokumenty, ako je Rousseauova "Spoločenská zmluva" (1762), v ktorej hovorí: "Človek sa rodí slobodný, ale všade je v reťaziach". Podobne aj Thomas Paine vo svojom diele Práva človeka používa jednotný tvar slova, čím odhaľuje univerzálne chápanie "človeka". Paralelne bakoniánsky empirizmus - hoci nie humanizmus ako taký - viedol k materializmu Thomasa Hobbesa.
Vedec J. Brent Crosson tvrdí, že hoci prevláda názor, že zrod humanizmu bol výlučne európskou záležitosťou, významne k nemu prispeli aj intelektuáli z Afriky a Ázie. Poznamenáva tiež, že počas osvietenstva univerzálny človek nezahŕňal všetkých ľudí, ale bol formovaný podľa pohlavia a rasy. Crosson tiež tvrdí, že osvietenstvo, najmä v Británii, vytvorilo nielen predstavu univerzálneho človeka, ale zrodilo aj pseudovedecké predstavy, napríklad o rozdieloch medzi rasami, ktoré formovali európske dejiny.
Od Darwina po súčasnosť.
Francúzsky filozof Auguste Comte predstavil myšlienku "pozitivistickej cirkvi", ktorá sa niekedy pripisuje Thomasovi Painovi. Podľa vedca Tonyho Daviesa to mal byť ateistický kult založený na niektorých humanistických princípoch, ktorý mal niekoľko významných členov, ale čoskoro upadol. Napriek tomu bola v 19. storočí vplyvná a jej humanizmus a odmietanie nadprirodzena našli odozvu v dielach neskorších autorov, ako sú Oscar Wilde, George Holyoake - ktorý vytvoril slovo "sekularizmus" - George Eliot, Émile Zola a E. S. Beesly. K novým formám humanizmu prispela aj Paineova kniha "Vek rozumu" spolu s biblickou kritikou nemeckých hegeliánov Davida Straussa a Ludwiga Feuerbacha v 19. storočí.
Pokrok vo vede a filozofii poskytol vedcom ďalšie alternatívy k náboženskej viere. Teória prirodzeného výberu Charlesa Darwina ponúkla prírodovedcom vysvetlenie pre rozmanitosť druhov. Darwinova teória tiež naznačovala, že ľudia sú jednoducho prírodným druhom, čo bolo v rozpore s tradičným teologickým pohľadom na ľudí ako na niečo viac než zvieratá. Filozofi Ludwig Feuerbach, Friedrich Nietzsche a Karl Marx napadli náboženstvo z viacerých dôvodov a teológovia David Strauss a Julius Wellhausen spochybnili Bibliu. Paralelne sa v Británii rozvíjal utilitarizmus prostredníctvom prác Jeremyho Benthama a Johna Stuarta Milla. Utilitarizmus, morálna filozofia, sústreďuje svoju pozornosť na ľudské šťastie a usiluje sa o odstránenie ľudskej a zvieracej bolesti prirodzenými prostriedkami. V Európe a USA sa s rastúcou filozofickou kritikou teistických názorov veľká časť spoločnosti dištancovala od náboženstva. Vznikali etické spoločnosti, čo viedlo k vzniku súčasného humanistického hnutia.
Po vzostupe racionalizmu a vedeckej metódy vzniklo koncom 19. storočia v Británii mnoho racionalistických a etických združení, ako napríklad Národná sekulárna spoločnosť, Etická únia a Racionalistická tlačová asociácia. V 20. storočí sa humanizmus ďalej presadzoval vďaka prácam filozofov, ako boli A. J. Ayer, Antony Flew a Bertrand Russell, ktorého obhajoba ateizmu v knihe "Prečo nie som kresťanom" ďalej spopularizovala humanistické myšlienky. V roku 1963 sa z Etickej únie vyvinula Britská humanistická asociácia, ktorá sa spojila s mnohými menšími etickými a racionalistickými skupinami. Humanistické organizácie prekvitali aj inde v Európe. V Holandsku získala po druhej svetovej vojne širokú základňu Holandská humanistická aliancia, v Nórsku získala podporu Nórska humanistická asociácia.
V USA sa humanizmus rozvíjal s pomocou významných osobností unitárskej cirkvi. Začali vychádzať humanistické časopisy vrátane "The New Humanist", ktorý v roku 1933 uverejnil Humanist Manifesto I. Z novozaložených malých etických spoločností vznikla Americká etická únia. Americká humanistická asociácia (AHA) bola založená v roku 1941 a stala sa rovnako populárnou ako niektoré jej európske náprotivky. AHA sa rozšírila do všetkých štátov a jej členmi sa stali niektoré významné osobnosti verejného života, ako napríklad Isaac Asimov, John Dewey, Erich Fromm, Paul Kurtz, Carl Sagan a Gene Roddenberry. Humanistické organizácie zo všetkých kontinentov vytvorili Medzinárodnú humanistickú a etickú úniu (IHEU), ktorá je dnes známa ako Humanists International a presadzuje humanistický program prostredníctvom organizácií OSN UNESCO a UNICEF.
Odrody humanizmu.
Prírodovedci zo začiatku 20. storočia, ktorí považovali svoj humanizmus za náboženstvo a zúčastňovali sa na cirkevných zhromaždeniach, používali termín "náboženský humanizmus". Náboženský humanizmus sa objavil najmä v USA a v súčasnosti sa praktizuje len zriedkavo. Z náboženského humanizmu vznikla Americká humanistická asociácia. Rovnaký termín používali aj náboženské skupiny, napríklad kvakeri, na označenie svojej humanistickej teológie.
Termínom "renesančný humanizmus" sa označovala tradícia kultúrnych a vzdelávacích reforiem, do ktorých sa zapojili občianski a cirkevní kancelári, zberatelia kníh, pedagógovia a spisovatelia a ktoré sa rozvíjali v 14. a na začiatku 15. storočia. Koncom 15. storočia sa títo akademici začali označovať ako "umanisti" (humanisti). Hoci korene moderného humanizmu možno vystopovať v renesancii, renesančný humanizmus sa od neho výrazne líši.
Medzi ďalšie pojmy, ktoré vo svojom názve používajú slovo "humanizmus", patria:
Tieto odrody humanizmu majú dnes už zväčša len historický význam. Niektoré etické hnutia pokračujú (napr. Newyorská spoločnosť pre etickú kultúru), ale vo všeobecnosti humanizmus už nepotrebuje žiadnu kvalifikáciu, "pretože životný štýl je podľa definície naturalistický, vedecký a sekulárny". Podľa Andrewa Copsona však názor, že stále existujú dva druhy humanizmu - náboženský a sekulárny - "začal vážne mútiť pojmovú vodu".
Filozofia.
Immanuel Kant poskytol moderný filozofický základ humanistického naratívu. Jeho teória kritickej filozofie vytvorila základ sveta poznania, obhajovala racionalizmus a zakotvila ho v empirickom svete. Podporoval aj myšlienku morálnej autonómie jednotlivca, ktorá je základom jeho filozofie. Podľa Kanta je morálka výsledkom spôsobu, akým ľudia žijú, a nie súborom pevne stanovených hodnôt. Namiesto univerzálneho etického kódexu Kant navrhol univerzálny postup, ktorý formuje etiku, ktorá sa líši medzi skupinami ľudí.
Humanizmus je silne spojený s racionalitou. Podľa humanistov sú ľudia rozumné bytosti a uvažovanie a vedecká metóda sú prostriedkami na hľadanie pravdy. Humanisti tvrdia, že veda a racionalita sú hnacou silou úspešného vývoja v rôznych oblastiach, zatiaľ čo odvolávanie sa na nadprirodzené javy nedokáže koherentne vysvetliť svet. Jednou z foriem iracionálneho myslenia je abdukcia. Humanisti sú skeptickí voči vysvetleniam prírodných javov alebo chorôb, ktoré sa spoliehajú na skryté deje.
Autonómia človeka je ďalším charakteristickým znakom humanistickej filozofie. Aby boli ľudia autonómni, ich presvedčenie a konanie musia byť výsledkom ich vlastného uvažovania. Pre humanistov autonómia dôstojne vyjadruje každého jednotlivca; bez autonómie sa znižuje ľudskosť ľudí. Humanisti tiež považujú ľudskú podstatu za univerzálnu bez ohľadu na rasu a spoločenské postavenie, čím znižujú význam kolektívnych identít a znamenajú dôležitosť jednotlivcov.
Filozof a zástanca humanizmu Corliss Lamont vo svojej knihe "The Philosophy of Humanism" (1997) uvádza:V humanistickej etike je hlavným cieľom myslenia a konania presadzovanie týchto pozemských ľudských záujmov v prospech väčšej slávy ľudí. Heslom humanizmu je šťastie pre celé ľudstvo v tejto existencii v protiklade so spásou individuálnej duše v budúcej existencii a oslavou nadprirodzenej Najvyššej bytosti ... Srdečne víta všetky život podporujúce a zdravé radosti, od energických pôžitkov mladosti až po kontemplatívne pôžitky zrelého veku, od jednoduchých pôžitkov z jedla a nápojov, slnečného svetla a športu až po zložitejšie ocenenie umenia a literatúry, priateľstva a spoločenského spoločenstva.
Témy.
Mravnosť.
Humanistický postoj k mravnosti sa od svojho počiatku zmenil. Od 18. storočia sa humanisti orientovali na objektívny a univerzalistický postoj k etike. Utilitaristická filozofia - ktorej cieľom je zvyšovať ľudské šťastie a znižovať utrpenie - aj kantovská etika, podľa ktorej by mal človek konať v súlade s maximami, ktoré by sa podľa jeho vôle mohli stať univerzálnym zákonom, formovali humanistický mravný príbeh až do začiatku 20. storočia. Keďže koncepcie slobodnej vôle a rozumu nie sú založené na vedeckom naturalizme, ich vplyv na humanistov pretrvával aj na začiatku 20. storočia, ale bol oslabený spoločenským pokrokom a egalitarizmom. V rámci spoločenských zmien koncom 20. storočia sa humanistická etika vyvíjala tak, aby podporovala sekularizmus, občianske práva, osobnú autonómiu, náboženskú toleranciu, multikulturalizmus a kozmopolitizmus.
Naturalistická kritika humanistickej morálky je popieraním existencie mravnosti. Podľa naturalistických skeptikov mravnosť nebola v ľuďoch počas evolúcie pevne zakódovaná; ľudia sú predovšetkým sebeckí a egoistickí. Humanistický filozof John R. Shook pri obhajobe humanistickej mravnosti uvádza tri postrehy, ktoré ho vedú k akceptácii mravnosti. Podľa Shooka má homo sapiens koncepciu mravnosti, ktorá musela byť s týmto druhom od počiatku ľudských dejín, pričom sa vyvíjala rozpoznávaním a premýšľaním nad správaním. Dodáva, že mravnosť je medzi ľudskými kultúrami univerzálna a všetky kultúry sa snažia zlepšiť svoju morálnu úroveň. Shook uzatvára, že hoci morálku pôvodne vytvárali naše gény, kultúra formovala ľudskú mravnosť a naďalej ju formuje. „Morálnym naturalizmom“ nazýva názor, že morálka je prirodzeným javom, dá sa vedecky skúmať a je skôr nástrojom ako súborom doktrín, ktoré boli použité na rozvoj ľudskej kultúry.
Humanistický filozof Brian Ellis obhajuje sociálno-humanistickú teóriu morálky nazvanú „sociálny zmluvný utilitarizmus“, ktorá vychádza z Humovho naturalizmu a empatie, Aristotelovej teórie cností a Kantovho idealizmu. Podľa Ellisa by sa morálka mala usilovať o eudaimóniu, aristotelovský koncept, ktorý spája spokojný život s cnosťou a šťastím prostredníctvom zlepšovania spoločnosti na celom svete. Humanista Andrew Copson zastáva konzistentný a utilitaristický prístup k morálke; podľa Copsona všetky humanistické etické črty smerujú k ľudskému blahu. Filozof Stephen Law zdôrazňuje niektoré princípy humanistickej etiky; rešpektovanie osobnej morálnej autonómie, odmietanie morálnych príkazov daných Bohom, snahu o ľudský blahobyt a „zdôrazňovanie úlohy rozumu pri morálnom usudzovaní“.
Bezbožný prístup humanizmu k morálke vyvolal kritiku zo strany náboženských komentátorov. Častým argumentom je nevyhnutnosť existencie božskej bytosti, ktorá by dodávala súbory doktrín pre existenciu morálky; podľa Dostojevského postavy Ivana Karamazova v diele "Bratia Karamazovovci" „ak Boh neexistuje, potom je všetko dovolené“. Tento argument naznačuje, že ak zmizne náboženská viera, nastane chaos. Pre humanistov je teizmus skôr prekážkou morálky než jej predpokladom. Podľa humanistov je konanie len zo strachu, dodržiavanie dogiem a očakávanie odmeny skôr sebeckou motiváciou než morálkou. Humanisti poukazujú na subjektivitu údajne objektívnych Božích príkazov odkazom na Euthyphrovu dilemu, ktorú pôvodne položil Sokrates: „Prikazuje Boh niečo, pretože je to dobré, alebo je niečo dobré, pretože to prikazuje Boh?“ Ak je dobro nezávislé od Boha, ľudia môžu dosiahnuť dobro bez náboženstva, ale relativizmus vyvoláva, ak Boh dobro vytvára. Ďalším argumentom proti tejto náboženskej kritike je človekom vytvorená povaha morálky, a to aj prostredníctvom náboženských prostriedkov. Výklad svätých písiem takmer vždy zahŕňa ľudské uvažovanie; rôzni vykladači dospievajú k protichodným teóriám.
Náboženstvo.
Humanizmus sa všeobecne považuje za protiklad náboženstva. Filozof náboženstva David Kline sleduje korene tohto nepriateľstva od renesancie, keď humanistické názory dekonštruovali predchádzajúci nábožensky definovaný poriadok. Kline opisuje niekoľko spôsobov, ako sa tento protiklad vyvíjal. Konštatuje, že vznik 
sebavedomého poznania vytvoreného človekom, ktoré bolo novým spôsobom epistemológie, odpudzovalo cirkev z jej autoritatívneho postavenia. Používa paradigmu nehumanistov Koperníka, Keplera a Galilea, aby ilustroval, ako vedecké objavy prispeli k dekonštrukcii náboženského príbehu v prospech poznania vytvoreného človekom. To v konečnom dôsledku oddelilo osud ľudí od božskej vôle, čo podnietilo spoločenské a politické zmeny. Vzťah štátu a občanov sa zmenil, keď sa objavili občianske humanistické princípy; ľudia už nemali byť podriadení nábožensky založeným monarchiám, ale mohli sledovať svoje vlastné osudy. Kline poukazuje aj na aspekty osobnej viery, ktoré prispeli k nepriateľstvu medzi humanizmom a náboženstvom. Humanizmus bol spojený s významnými mysliteľmi, ktorí obhajovali existenciu Boha pomocou racionalistických argumentov. Kritika teizmu pokračovala v humanistických revolúciách v Európe, ktoré na racionálnom základe spochybňovali náboženský svetonázor, postoje a povery - táto tendencia pokračovala až do 20. storočia.
Podľa Stephena Lawa humanistické vyznávanie sekularizmu postavilo človeka do rozporu s náboženstvom, najmä s národne dominantnými náboženstvami, ktoré sa usilovali udržať si privilégiá získané v posledných storočiach. Worth poznamenáva, že nábožensky založení ľudia môžu byť sekularistami. Law poznamenáva, že sekularizmus je kritizovaný za potláčanie slobody prejavu náboženských osôb, ale takéto obvinenie rozhodne odmieta; naopak, hovorí, že sekularizmus chráni tento druh slobody, ale stavia sa proti privilegovanému postaveniu náboženských názorov.
Podľa Andrewa Copsona humanizmus nie je nezlučiteľný s niektorými aspektmi náboženstva. Poznamenáva, že zložky ako viera, prax, identita a kultúra môžu koexistovať, čo umožňuje jednotlivcovi, ktorý sa hlási len k niekoľkým náboženským doktrínam, aby sa zároveň identifikoval ako humanista. Copson dodáva, že náboženskí kritici zvyčajne stavajú humanizmus do pozície nepriateľa náboženstva, ale väčšina humanistov je zástancami náboženskej tolerancie alebo prejavuje zvedavosť o vplyve náboženstva na spoločnosť a politiku.
Zmysel života.
V 19. storočí sa spolu s úpadkom náboženstva a jeho teleológie dostala do popredia otázka zmyslu života. Na rozdiel od náboženstiev humanizmus nemá jednoznačný názor na zmysel života. Humanisti bežne tvrdia, že ľudia zmysel skôr vytvárajú, než objavujú. Kým filozofi ako Nietzsche a Sartre písali o zmysle života vo svete bez bohov, dielo Alberta Camusa našlo odozvu a formovalo humanizmus. V Camusovom dielo "Mýt o Sizyfovi" cituje grécky mýtus, v ktorom má absurdný hrdina Sizyfos vytlačiť ťažký kameň na kopec; kameň sa mu však skĺzne späť a on musí úlohu zopakovať. Sizyfos popiera bohov a vopred dané významy života, ale tvrdí, že život má hodnotu a význam a že každý jednotlivec je schopný vytvoriť si svoj význam života. Camus tak zdôrazňuje dôležitosť osobného konania a sebaurčenia, ktoré ležia v centre humanizmu.
Osobné humanistické interpretácie zmyslu života sa líšia od hľadania šťastia bez ľahkomyseľnosti a excesov až po účasť na ľudských dejinách a spojenie s blízkymi, živými zvieratami a rastlinami. Niektoré odpovede sú blízke odpovediam náboženského diskurzu, ak sa prehliadne odvolávanie sa na božstvo. Podľa humanistického profesora Petra Derksa sú prvkami, ktoré prispievajú k zmyslu života, morálne hodnotný cieľ života, pozitívne sebahodnotenie, porozumenie svojmu okoliu, byť videný a chápaný inými, schopnosť citovo sa spojiť s inými a túžba mať zmysel života. Humanistický profesor Anthony B. Pinn kladie zmysel života do hľadania toho, čo nazýva „komplexná subjektivita“. Pinn, ktorý sa zasadzuje za neteistické, humanistické náboženstvo inšpirované africkými kultúrami, hovorí, že hľadanie nikdy nedosiahnuteľného zmyslu života prispieva k blahobytu a že rituály a obrady, ktoré sú príležitosťou na zamyslenie, poskytujú príležitosť na posúdenie zmyslu života, čím sa zlepšuje blahobyt.

</doc>
<doc id="31242" url="https://sk.wikipedia.org/wiki?curid=31242" title="Hadar (hviezda)">
Hadar (hviezda)

Hadar (iné názvy: Agena, β Cen, β Centauri) je druhá najjasnejšia hviezda v súhvezdí Centaurus a 11. najjasnejšia hviezda na nočnej oblohe. Beta Centauri je modrobiely obor vzdialený približne 530 svetelných rokov od Slnka. Vo vzdialenosti 1,3" od seba má na oblohe sprievodcu, spektroskopickú dvojhviezdu zdanlivej jasnosti 4,1m. V našich zemepisných šírkach nie je viditeľná.
Meno "hadar" pochádza z arabského slova „zem“, zatiaľ čo meno "agena" je latinské slovo znamenajúce „koleno“.

</doc>
<doc id="31244" url="https://sk.wikipedia.org/wiki?curid=31244" title="Acrux">
Acrux

Acrux (z lat. α Crucis) je trojhviezda α1,2 Cru so zdanlivou jasnosťou 0,77m. Je najjasnejším objektom súhvezdia Južný kríž a 13. najjasnejšou hviezdou na nočnej oblohe. V Číne je známa ako "druhá hviezda kríža" (十字架二).
Hlavnou zložkou sústavy je spektroskopická dvojhviezda zdanlivej jasnosti 1,40m. Patrí do spektrálneho typu B2 a do triedy svietivosti IV. Okolo tejto dvojhviezdy obieha vo vzdialenosti 4,4" ďalšia hviezda so zdanlivou jasnosťou 2,09m. Patrí do spektrálneho typu B1 a triedy svietivosti V. Vzdialenosť Acrux od Zeme približne 321 ly. V našich zemepisných šírkach nie je viditeľný.

</doc>
<doc id="31245" url="https://sk.wikipedia.org/wiki?curid=31245" title="Beta Centauri">
Beta Centauri



</doc>
<doc id="31246" url="https://sk.wikipedia.org/wiki?curid=31246" title="Agena">
Agena

Agena bol raketový stupeň široko používaný v 60. a 70. rokoch 20. storočia, ako horný stupeň rakiet Thor, Atlas a Titan. Bol vyvinutý americkou spoločnosťou Lockheed v 50. rokoch, v rámci programu amerických špionážnych satelitov. Agena bol v podstate prvý viacúčelový satelit a poslúžil ako základ mnohých vojenských i civilných satelitov. Ďalšie využitie našiel aj v pilotovanom programe Gemini, kde Agena slúžil ako cieľové teleso pre nácvik spájania lodí na orbite. Spolu bolo do vesmíru vynesených približne 365 stupňov Agena, posledný z nich v roku 1987.
História.
V roku 1955 USAF začal program WS-117L, ktorý mal za úlohu vývoj strategického špionážneho satelitného systému. Hlavnou úlohou programu bolo vyvinúť univerzálnu platformu, ktorá by mohla byť vybavená rôznymi typmi kamerových a fotografických prístrojov, zároveň by bola vybavená vlastným pohonom a manévrovacími dýzami a mohla byť vypustená ako horný stupeň v tom čase vyvíjaných rakiet. Hlavným dodávateľom bol v októbri 1956 zvolený Lockheed. Stupeň Agena bol v podstate postavený okolo motora Bell XLR81, ktorý bol pôvodne vyvinutý pre raketový zbraňový systém bombardéra B-58 Hustler (preto ho USAF označuje ako vojenskú strelu: RM-81 Agena). Prvý štart v kombinácii s raketou Thor sa uskutočnil v januári 1959 a bol neúspešný, ale 28. februára toho istého roku sa uskutočnil ďalší štart, tentoraz už úspešný a na obežnú dráhu bol umiestnený satelit Discoverer 1. Stupeň bol používaný na raketách Thor až do konca 60. rokov a na raketách Atlas ho roku 1966 nahradil stupeň Centaur. Niekoľko stupňov Agena bolo využitých v programe Gemini medzi rokmi 1965 a 1966, kde slúžili na nácvik približovacích a spojovacích manévrov na orbite.
Opis.
Motor Bell XLR81 (pozri Bell 8000) používal ako palivo hydrazín a ako oxidačné činidlo kyselinu dusičnú. Dýza bola výkyvne zavesená a umožňovala smerovať vektor výstupných plynov. Dýza bola chladená regeneratívnym systémom, ale sústava kanálikov nebola klasickej „špagetovej“ konštrukcie, kde sú chladiace trubičky pripájané na vonkajšiu stranu steny dýzy, ale dýzu tvoril len hliníkový kužeľ, v ktorom boli vyvŕtané delovým vrtákom blízko seba diery, ktoré tvorili chladiaci okruh. Motor mohol byť niekoľkokrát reštartovaný, pretože palivo bolo hypergolické, nebol potrebný žiadny zážihový systém.
Parametre Agena A.
Motor XLR81, firemné označenie Bell 8048.
Varianty.
Väčšina parametrov je stále neuverejnená, pretože podliehajú utajeniu ako všetky programy špionážnych satelitov. Každý zo 365 stupňov Agena bol vypustený NASA alebo USAF. Posledný štart sa konal 2. februára 1987, ako druhý stupeň rakety Titan 34B.

</doc>
<doc id="31247" url="https://sk.wikipedia.org/wiki?curid=31247" title="Augsburský mier">
Augsburský mier

Augsburský mier je názov mierovej dohody prijatej cisárom Karlom V. a ríšskymi kniežatami na sneme v Augsburgu dňa 25. septembra 1555, ktorou bolo ukončené prvé obdobie náboženských vojen v Nemecku. V dohode bola uznaná náboženská sloboda vo forme zásady "cuius regio, eius religio (koho panstvo, toho náboženstvo)". Poddaní mali možnosť z náboženských dôvodov emigrovať. Zároveň bola potvrdená sekularizácia cirkevného majetku (prevod cirkevného majetku do svetských rúk) protestantskými kniežatami do roku 1552.
Tento akt sa považuje za ukončenie epochy nemeckej reformácie a podľa tohto mieru bolo stanovené, že ríšske kniežatá sa budú môcť slobodne rozhodnúť pre svoju vieru a zároveň s nimi túto ich vieru budú prijímať aj ich poddaní, v latinskej vete „cuius regio eius religio“ - „koho vláda, toho náboženstvo“. Bolo stanovené, že tí, ktorí nechceli prijať vieru svojho pána, sa mohli vysťahovať na panstvo iného pána s prijateľnou vierou. 
Ríšski cirkevní predstavitelia sa museli vzdať svojej funkcie, aby sa zabránilo sekularizácii majetkov. Sekularizácia – prechod do svetských rúk. Duchovné kniežatá, biskupi arcibiskupi, opáti, ak prešli na protestantizmus, sa ich majetok, územie, sa premenilo na ich vlastne územie – sekularizácia. 
Do mieru alebo do tejto tolerancie nového náboženstva však nespadali také okrajové skupiny, ako bolo kalvínstvo a zwingliniazmus. Tento mier prispel k náboženskej tolerancii v Svätej ríši rímskej do vypuknutia tridsaťročnej vojny, bol pokoj 70 rokov, prispel ale k väčšiemu partikularizmu nemeckých kniežat (zvýšenie ich moci) na územiach – posilnenie moci jednotlivých častí na úkor celku. Najvýznamnejším dôsledkom bolo definitívne zrušenie jednoty latinského kresťanstva. Táto cirkev bola rozdelená na dve skupiny: katolícku a luteránsku cirkev.

</doc>
<doc id="31250" url="https://sk.wikipedia.org/wiki?curid=31250" title="Ján Francisci">
Ján Francisci

Ján Francisci (* 14. jún 1691, Banská Bystrica – † 27. apríl 1758, Banská Bystrica) bol slovenský hudobný skladateľ a organista.
Životopis.
Študoval na gymnáziu (u Jána Pilárika a Mateja Bela), hudbu u otca a u J. Karchuta a M. Tomašiho v Banskej Bystrici. V roku 17091721 kantor a regenschori evanjelickej a.v. cirkvi v Banskej Bystrici. Od 1733 cestoval po Európe, 17331735 organista a správca chóru v Bratislave, od 1737 organista v Banskej Bystrici. V hudobnej teórii a kompozícii samouk. Roku 1725 sa stretol v Lipsku s J.S. Bachom. Autor árie pri príležitosti rozlúčky Mateja Bela s Banskou Bystricou (1714), 1735 venoval skladbu banskobystrickej evanjelickej cirkvi. Napísal aj rukopisnú príručku Úvod do generálneho basu (Introductio in Generalem Bassum).

</doc>
<doc id="31251" url="https://sk.wikipedia.org/wiki?curid=31251" title="Pollux (hviezda)">
Pollux (hviezda)

Pollux (β Gem/β Geminorum/beta Geminorum) je jednou z najjasnejších hviezd súhvezdia Blíženci a jednou z najjasnejších hviezd na oblohe. Hoci je označená ako beta, v súčasnosti je jasnejšia ako Kastor, alfa Geminorum.
Táto hviezda je vzdialená asi 33,7 svetelných rokov od Slnka a jej priemer je asi 8,3-násobkom priemeru Slnka. Je to oranžový obor a jeho nápadná oranžová farba sa dá pozorovať už voľným okom. Je to náš najbližší obor vôbec. V jeho blízkosti je možné vidieť niekoľkých optických sprievodcov, ktorí k nemu fyzicky nepatria. 
V roku 2006 bola v okolí hviezdy potvrdená prítomnosť planéty nazvanej "Pollux b" s hmotnosťou 2,3 krát vyššou než hmotnosť Jupitera. Planéta obehne materskú hviezdu za 590 dní v priemernej vzdialenosti 1,64 astronomických jednotiek. 
Pôvod názvu.
Pomenovanie dostal podľa mytologického hrdinu Polluxa (v Grécku Polydeukes), ktorý bol syn najvyššieho boha Jupitera (v Grécku Dia) a kráľovnej Lédy. Mal brata dvojča, Kastora, ktorý však bol na rozdiel od neho smrteľný. Obaja patrili medzi najslávnejších dórskych hrdinov. Keď Kastor prišiel o život pri bitke s bratrancom Idasom, Pollux pomstil smrť svojho brata tým, že zabil Idasovho brata Linkea. Potom musel s Idasom bojovať o svoj život. Pollux s pomocou Dia tento boj vyhral, no preklial svoju nesmrteľnosť, lebo chcel zomrieť spolu s bratom. Zeus, dojatý Polluxovou láskou, mu ponúkol dve možnosti: buď ostane večne mladým uprostred bohov Olympu, alebo bude žiť jeden deň s bratom v podzemnom kráľovstve Hádesa a jeden deň na Olympe uprostred bohov. Pollux si vybral druhú možnosť. Zeus premenil bratov na hviezdy a umiestnil ich na nebo do súhvezdia Blíženci.

</doc>
<doc id="31252" url="https://sk.wikipedia.org/wiki?curid=31252" title="Fomalhaut">
Fomalhaut

Fomalhaut (α PsA / α Piscis Austrini / alfa Piscis Austrini) je najjasnejšia hviezda v súhvezdí Južná ryba a jedna z najjasnejších hviezd na oblohe. 
Fomalhaut je skutočne výraznou dominantou súhvezdia Južná ryba, lebo všetky ostatné hviezdy súhvezdia sú od nej slabšie minimálne o tri magnitúdy. Je to osemnásta najjasnejšia hviezda oblohy a deviata najjasnejšia hviezda severnej oblohy. Jasnosť je však skreslená tým, že u nás vychádza len približne 10° nad obzor. V roku 1983 sa pri snímaní družicou IRAS potvrdilo, že Fomalhaut má okolo seba chladný prstenec materiálu. V tomto prstenci sa môžu tvoriť planéty. 
Jej názov pochádza z arabského Fum-al-Hút, čo sa prekladá ako „tlama ryby“ alebo „ústa veľkej ryby“. Jej spektrálny typ je A5V (podľa iných zdrojov A3), svietivosť 14-krát väčšia ako svietivosť Slnka a povrchová teplota približne 10 000 K. Nájdeme ju po predĺžení spojníc hviezd Scheat a Markab (alfa a beta Pegasi). Keďže je výrazná, často slúži pozorovateľom v hľadaní okolitých nevýrazných súhvezdí. Fomalhaut bola tiež jednou zo štyroch kráľovských hviezd. Spolu s Regulom (z Leva), Aldebaranom (z Býka), a Antarom (zo Škorpióna) slúžila ako nebeský medzník pri rozdeľovaní roka na 4 ročné obdobia. 
V novembri roku 2008 Hubbleov vesmírny ďalekohľad detegoval po prvýkrát v histórii astronómie extrasolárnu planétu vo viditeľnom spektre. Planéta Dagon, približne 3-krát hmotnejšia ako Jupiter, obieha materskú hviezdu Fomalhaut vo vzdialenosti 10,7 miliardy kilometrov. Planéta pravdepodobne udržiava vonkajší okraj prstenca materiálu okolo hviezdy, ktorý je v planetárnej sústave Fomalhautu analógiou Kuiperovho pásu.

</doc>
<doc id="31253" url="https://sk.wikipedia.org/wiki?curid=31253" title="Mimosa (hviezda)">
Mimosa (hviezda)

Mimosa alebo Becrux (β Cru/β Crucis/beta Crucis) je druhá najjasnejšia hviezda v súhvezdí Južný kríž a jedna z najjasnejších hviezd na oblohe. Tvorí východné rameno kríža. 

</doc>
<doc id="31254" url="https://sk.wikipedia.org/wiki?curid=31254" title="Kastor (hviezda)">
Kastor (hviezda)

Kastor alebo Castor (α Gem/α Geminorum/alfa Geminorum) je druhá najjasnejšia hviezda v súhvezdí Blíženci a jedna z najjasnejších hviezd na oblohe. Spolu s Polluxom predstavuje dvojicu najjasnejších hviezd Blížencov. Patrí k najzaujímavejším viacnásobným hviezdam na oblohe. 
Je to vizuálna trojhviezda. Ďalekohľadom uvidíme dve hlavné modré zložky, Castor A a Castor B s jasnosťami 1,96 a 2,89 magnitúd. Neďaleko tejto dvojice je červený trpaslík Castor C alebo YY Geminorum typu M1. Uhlová vzdialenosť hlavných zložiek je 2,2“ a navzájom sa obehnú raz za 340 až 400 rokov. Najmenšiu uhlovú vzdialenosť, 1,9“ dosiahli v roku 1970 a odvtedy sa ich odstup stále zväčšuje. V roku 1985 bola 2,6“ a v roku 2000 približne 3,8“. Hmotnejšia z hviezd je 22-krát svietivejšia ako Slnko. Červený trpaslík je tejto dvojice vzdialený 73“, má jasnosť vyše 9 magnitúd a dvojicu obehne za niekoľko tisíc rokov. Trpaslík je eruptívna, podľa iných zdrojov zákrytová premenná hviezda typu Algol. Jej jasnosť kolíše medzi 9,1 a 9,6 (8,6 až 9,1) magnitúd v perióde 19,5 hodiny. 
Všetky zložky tejto trojhviezdy sú navyše spektroskopickými dvojhviezdami. V prípade dvojhviezd A a B je vzdialenosť zložiek iba 10 miliónov km (menej než pätina vzdialenosti Merkúru od Slnka). Obeh zložiek systému A okolo spoločného ťažiska trvá 9,2 dňa, obeh zložiek B iba 2,9 dňa. Červený trpaslík C je v skutočnosti zložený z dvoch chladných trpaslíkov vzdialených od seba 3 milióny kilometrov a obiehajúcich sa raz za 19 (20) hodín, pričom spôsobujú periodické zmeny jasnosti. Castor je teda až šesťnásobný hviezdny systém zložený z troch veľmi tesných dvojhviezd.

</doc>
<doc id="31255" url="https://sk.wikipedia.org/wiki?curid=31255" title="Adara">
Adara

Adara alebo Adhara (arab. ̀adārā – panny) (ε CMa/ε Canis Majoris), je druhá najjasnejšia hviezda v súhvezdí Veľký pes a jedna z najjasnejších hviezd na oblohe. Ide o vizuálnu dvojhviezdu so zdanlivou jasnosťou +1,51m (podľa EB 1,6m), ktorá je vzdialená od Zeme asi 430 svetelných rokov (podľa EB 200 pc). Okolo hlavnej zložky triedy svietivosti II, spektrálneho typu B2 a absolútnej jasnosti -5,0m obieha na oblohe vo vzdialenosti 7,4" hviezda zdanlivej jasnosti +9,0m (podľa EB).
Adara je v skutočnosti oveľa žiarivejšia ako Sírius, ale na oblohe sa javí slabšia, pretože je oveľa ďalej. Keby sa Adara nachádzala v rovnakej vzdialenosti od Slnka ako Sírius, dosahovala by absolútnu jasnosť -7m a bola by tým pádom 7-krát jasnejšia ako Venuša v čase svojej najväčšej jasnosti.

</doc>
<doc id="31258" url="https://sk.wikipedia.org/wiki?curid=31258" title="Slovenské národné divadlo (inštitúcia)">
Slovenské národné divadlo (inštitúcia)



</doc>
<doc id="31259" url="https://sk.wikipedia.org/wiki?curid=31259" title="Divadlo verejnej služby">
Divadlo verejnej služby

Divadlo verejnej služby (nazývané aj štatutárne) je považované za základný typ divadla. Bolo zriadené z nadosobných pohnútok poskytovať kultúrnu službu verejnosti. Jeho zriaďovateľom je štát, kraj alebo obec. Jeho zriaďovateľ tiež zabezpečuje jeho kontinuálne financovanie vo forme dotácií a subvencií.
Takéto divadlá sú repertoárové (majú na repertoári viacero titulov), ensamblové (majú stály súbor alebo viac súborov) a majú stále pôsobisko.

</doc>
<doc id="31260" url="https://sk.wikipedia.org/wiki?curid=31260" title="Divadlo ako súkromný podnik">
Divadlo ako súkromný podnik

Divadlo ako súkromný podnik - takéto divadlá sú zakladané osobami alebo spoločnosťami z individuálneho podnikateľského záujmu. Sú viazané na určité pôsobisko - buď si postavia vlastnú sálu, alebo majú v prenájme stagionu. Na rozdiel od repertoárových divadiel uvádzajú zväčša iba jedno predstavenie a nemajú stály umelecký súbor. 
Tieto divadlá fungujú ako akciové spoločnosti alebo spoločnosti s ručením obmedzeným.

</doc>
<doc id="31262" url="https://sk.wikipedia.org/wiki?curid=31262" title="Gacrux">
Gacrux

Gacrux (γ Cru/γ Crucis/gama Crucis) je tretia najjasnejšia hviezda v súhvezdí Južný kríž a jedna z najjasnejších hviezd na oblohe.

</doc>
<doc id="31263" url="https://sk.wikipedia.org/wiki?curid=31263" title="Shaula">
Shaula

Shaula (λ Sco/λ Scorpii) je druhá najjasnejšia hviezda v súhvezdí Škorpión a jedna z najjasnejších hviezd na oblohe. Je to trojhviezda. Hlavná zložka má vysokú povrchovú teplotu – 25 000 K. Má hmotnosť 11 Sĺnk. Zmeny v jej spektre ukazujú, že okolo nej obieha neviditeľný sprievodca s periódou necelých 6 dní. Hmotnosť tohto sprievodcu sa odhaduje sa 1,8 Sĺnk. Ešte ďalej obieha druhý sprievodca, tiež typu B, ktorý má hmotnosť 8 Sĺnk.

</doc>
<doc id="31264" url="https://sk.wikipedia.org/wiki?curid=31264" title="Bellatrix">
Bellatrix

Bellatrix (lat., bojovníčka) alebo Gama Orionis (γ Ori) je tretia najjasnejšia hviezda v súhvezdí Orión a 27. najjasnejšia hviezda na oblohe. Je to obor zdanlivej jasnosti 1,64m. Patrí do spektrálneho typu B2, do triedy svietivosti III. Vzdialenosť od Zeme je približne 240 ly.

</doc>
<doc id="31265" url="https://sk.wikipedia.org/wiki?curid=31265" title="Kochab">
Kochab

Kochab (β UMi/β Ursae Minoris) je druhá najjasnejšia hviezda v súhvezdí Malá medvedica. Názov Kochab pochádza z arabčiny a pravdepodobne znamená „cap“. Je to žltý obor alebo oranžový obor. V asterizme Malý voz zobrazuje jedno zadné koleso. Spolu s druhým kolesom (Pherkad) tvoria dvojicu nazývanú Strážcovia pólu.
Aj keď nie je tak horúci ako Slnko, Kochab je približne 40-krát väčší v priemere a 500-krát viac energický. Ak by sa Kochab umiestnil, kde je naše Slnko teraz, by siahal do polovičnej vzdialenosti k planéte Merkúr. David Darling hovorí, že Kochab vyčerpal svoju hlavnú zásobu vodíka a je vyvíjajúcou oranžovou obriou hviezdou pravdepodobne v štádiu horenia hélia.

</doc>
<doc id="31266" url="https://sk.wikipedia.org/wiki?curid=31266" title="Algenib">
Algenib

"O hviezde v súhvezdí Perzeus pozri Mirfak"
Algenib (iné názvy: Gamma Pegasi, γ Peg, γ Pegasi; arab. al-džánib = bok alebo al-džanb = strana) je hviezda v súhvezdí Pegas. Je to premenná hviezda typu β Cep, spektrálneho typu B2, triedy svietivosti IV. Zdanlivá hviezdna veľkosť sa mení od 2,87m do 2,89m v perióde 0,15 d. Vzdialenosť od Zeme dosahuje 330 ly. Má jedného spektroskopického a dvoch vizuálnych sprievodcov. 

</doc>
<doc id="31267" url="https://sk.wikipedia.org/wiki?curid=31267" title="Alioth">
Alioth

Alioth (pravdepodobne z arab. 'alja, 'ilja – tučný ovčí chvost al. al-hawar – kontrast medzi bielou farbou očnej rohovky a tmavou farbou dúhovky) alebo Epsilon Ursae Majoris (ε Uma/ε Ursae Majoris) je najjasnejšia hviezda v súhvezdí Veľká medvedica. V asterizme Veľkého voza je to tretia hviezda v oji.
Alioth je krátkoperiodická premenná hviezda a zároveň aj spektroskopická dvojhviezda. Jej zložky sa vzájomne obehnú raz za 4,15 roka. 
Alioth patrí medzi premenné hviezdy, ktorých magnetické pole sa voči Zemi mení s periódou rovnou rotačnej perióde hviezdy. Tento typ hviezd sa nazýva premenné hviezdy typu Alfa2 Canum Venaticorum.

</doc>
<doc id="31268" url="https://sk.wikipedia.org/wiki?curid=31268" title="Alhena">
Alhena

Alhena (arab. al-han`a – vypálený znak na krku ťavy), Almeisan (arab. al-maisān – vznešene kráčajúci) alebo Gamma Geminorum (γ Gem/γ Geminorum) je hviezda v súhvezdí Blíženci. Je to podobor zdanlivej jasnosti 1,93m. Patrí do spektrálneho typu A0, do triedy svietivosti IV. Vzdialenosť od Zeme je približne 105 ly.

</doc>
<doc id="31269" url="https://sk.wikipedia.org/wiki?curid=31269" title="Delta Centauri">
Delta Centauri

Delta Centauri je hviezda typu B v súhvezdí Centaurus. Severne od seba má sprievodcu 4. magnitúdy, južne zase sprievodcu šiestej magnitúdy.

</doc>
<doc id="31270" url="https://sk.wikipedia.org/wiki?curid=31270" title="Činohra Slovenského národného divadla">
Činohra Slovenského národného divadla

 
Činohra Slovenského národného divadla je jednou zo zložiek Slovenského národného divadla. Do marca 2007 sídlila v dvoch budovách v centre Bratislavy - v Divadle P. O. Hviezdoslava na Laurinskej ulici a na Malej scéne na Dostojevského rade. Od apríla 2007 hrá súbor Činohry v novej budove SND na nábreží Dunaja a v historickej budove na Hviezdoslavovom námestí. 
Predstavenia v činohre sa konajú každý deň s výnimkou pondelka počas celej divadelnej sezóny, ktorá trvá od začiatku septembra do konca júna. 
História.
Prvé kroky Slovenského národného divadla.
Činohra SND bola založená v roku 1920, spolu s ostatnými dvomi súbormi SND. 4. marca 1920 činoherný súbor uviedol svoju prvú premiéru - hru Aloisa a Viléma Mrštíkovcov "Mariša". Prvé predstavenie v slovenskom jazyku sa uskutočnilo až v máji 1920 uvedením jednoaktoviek Jozefa Gregora Tajovského - "Hriech" a "V službe".
Prevažná časť repertoáru bola uvádzaná v češtine, pretože nebolo dosť slovenských hier, prekladov, hercov či spevákov. O popularizáciu slovenského divadla sa snažili prví slovenskí herci a ich Propagačný činoherný súbor SND, zvaný aj Marška (z nemeckého "Marschkompanie"). V rokoch 1921–1922 po slovenskom vidieku okrem iných cestovali aj zakladajúce osobnosti slovenského divadla – Andrej Bagar, Ján Borodáč a Oľga Borodáčová-Országhová, Jozef Kello a Gašpar Arbét.
Počet slovenských premiér sa zvyšoval s príchodom prvého slovenského profesionálného režiséra – Jána Borodáča. V roku 1932 bol činoherný súbor rozdelený na dve skupiny – činohru českú (vedenú režisérom Viktorom Šulcom) a činohru slovenskú (pod vedením Jána Borodáča). 
V polovici 30. rokov prichádza do Slovenského národného divadla ďalšia významná režisérska osobnosť Ján Jamnický – ovplyvnený európskymi avantgardnými divadelníkmi ako boli Rusi Jevgenij Bagrationovič Vachtangov, Alexander Jakovlevič Tairov, Vsevolod Emilievič Mejerchoľd, alebo Čech Emil František Burian. Jamnický vnímal divadlo ako ako vnútorne bohatú syntézu viacerých umení. Súbor sa začína výrazne profesionalizovať príchodom prvých absolventov bratislavskej Hudobnej a dramatickej akadémie.
Po zmene politických podmienok v rokoch 1938 a 1939, mníchovskej arbitráži a rozpade Československej republiky je zrušený aj súbor českej činohry a českí herci sú nútení opustiť Slovensko. Nastupuje plejáda mladých hercov, ktorí sa stávajú na ďalšie desiatky rokov oporami súboru (Mikuláš Huba, František Dibarbora, Karol L. Zachar, František Zvarík, Ladislav Chudík, Július Pántik). 
V činohre sa dopĺňa režisérsky zbor aj dramaturgia a začína sa rozvíjať i pôvodná slovenská dramatická tvorba. Z tohto obdobia sú významné najmä inscenácie hier Ivana Stodolu, Júliusa Barča-Ivana a Petra Zvona. Súbor sa začína polarizovať najmä kvôli estetickej a ideovej orientácie dvoch vedúcich postáv činohry – konzervatívneho a tradicionalistického Jána Borodáča a otvorene kritického experimentátora Jána Jamnického.
Činohra SND v druhej polovici 20. storočia.
Po vojne nastáva opäť výmena generácií - do divadla prichádzajú nielen noví herci, napr. Gustáv Valach, Mária Kráľovičová, Ctibor Filčík, Karol Machata, Eva Kristínová, Zdena Gruberová a iní; ale aj noví režiséri – Josef Budský, Tibor Rakovský, Karol L. Zachar. Objavujú sa aj noví autori – Štefan Králik a Peter Karvaš. Do divadla sa tiež vracajú herci, ktorí ho z národnostných, či politických dôvodov museli opustiť, medzi nimi boli napr. Hana Meličková alebo Andrej Bagar. 
Snahy o syntetické básnické divadlo vrcholia vo viacerých divadelne pôsobivých inscenáciách poézie, ktoré nachádzajú veľký ohlas u publika. Po komunistickom prevrate v roku 1948 sa však s príchodom ideológie marxizmu–leninizmu táto estetická orientácia Činohry SND násilne prerušuje a začína sa obdobie socialistického realizmu. Avšak už po roku 1956, s prvým miernym uvoľnením stalinizmu, sa Činohra SND vracia k úsiliu o nezávislú divadelnú tvorbu.
Tvorivý dialóg režisérov Budského, Rakovského a Zachara určuje obdobie druhej polovice päťdesiatych rokov i roky šesťdesiate. Budského tvorbu charakterizuje predovšetkým pôsobivá divadelná metaforickosť a Zachara jeho hravosť a harmonizujúca výtvarná štylizácia. 
Do divadla prichádzajú ďalší absolventi Vysokej školy múzických umení, otvorenej v Bratislave v roku 1949: Elo Romančík, Jozef Kroner, Božidara Turzonovová, Emília Vášáryová, Juraj Slezáček, Ivan Mistrík, Štefan Kvietik, Michal Dočolomanský a iní. Okrem hercov prichádzajú aj mladí režiséri - Peter Mikulík a Pavol Haspra. 
Na prelome 70. a 80. rokov prichádzajú do Činohry SND režiséri Miloš Pietor a Ľubomír Vajdička (z martinského Divadla SNP), ktorí zaujmú netradičnou a odromantizovanou interpretáciou slovenskej dramatickej klasiky. Obaja režiséri významne ovplyvnili aj hereckú tvorbu súboru. Kládli dôraz na detail, schopnosť vyjadriť mnohoznačnosť postavy a ukázať motiváciu jej nezvyčajného správania a konania. Vo svojich inscenáciách využívali napätie medzi komickým a tragickým, banálnym a vznešeným. Tieto princípy rozvíja a prehlbuje od polovice 80. rokov aj režisér Vladimír Strnisko.
Herecký súbor sa opäť dopĺňa o významných hercov mladej i strednej generácie. Medzi nimi: Anna Javorková, Martin Huba, Juraj Kukura, Pavol Mikulík, Emil Horváth, Dušan Jamrich, Milan Kňažko, Zdena Studenková, Kamila Magálová, Maroš Kramár, Stano Dančiak, Marián Labuda a iní.
Činohra SND je od roku 2000 členom medzinárodnej organizácie ETC (Európska divadelná konvencia), ktorá združuje 35 divadiel z 22 krajín Európy.
Činohra SND na ceste k 21. storočiu.
V posledných desiatich rokoch Činohra SND čoraz viac poskytuje priestor pre hosťovanie mladých osobností slovenskej réžie. Medzi inými napr. Dodo Gombár, Patrik Lančarič, Martin Čičvák, Silvester Lavrík alebo Ondrej Spišák. Rovnako sa snaží objavovať nové herecké talenty a vytvárať tak postupne miesto pre novú hereckú generáciu. V posledných rokoch do súboru Činohry SND vstúpili herci ako napr. Zuzana Fialová, Monika Hilmerová, Tomáš Maštalír, Marko Igonda, Ľuboš Kostelný, Ondrej Kovaľ, Ivana Kuxová, Zuzana Marošová, Ján Koleník a Vladimír Kobielsky.

</doc>
<doc id="31271" url="https://sk.wikipedia.org/wiki?curid=31271" title="LBV 1806-20">
LBV 1806-20

LBV 1806-20 je hviezda vzdialená 49 000 svetelných rokov od Slnka, na opačnej strane Galaxie. Jej hmotnosť je 130-krát väčšia ako hmotnosť Slnka a jej premenná jasnosť kolíše v rozmedzí 5 – 40 miliónov jasností Slnka, čím je viac ako 6-krát jasnejšia ako Eta Carinae alebo Pištoľová hviezda.

</doc>
<doc id="31272" url="https://sk.wikipedia.org/wiki?curid=31272" title="Pištoľová hviezda">
Pištoľová hviezda

Pištoľová hviezda (Revolverová hviezda), bola považovaná za najjasnejšiu hviezdu v Galaxii, pričom je približne 1,7 miliónovkrát jasnejšia ako Slnko a približne 100-krát hmotnejšia. Hviezda uvoľní za 20 sekúnd toľko energie ako Slnko za celý rok. Je vzdialená približne 30 000 svetelných rokov od Slnka.
Táto veľmi masívna a žiarivá hviezda je typickým príkladom toho, ako vzdialenosť hviezd a hustota medzihviezdneho prostredia veľmi skresľuje ich jasnosť. Jej svietivosť je asi tretinová v porovnaní s Eta Carinae, ale aj tak patrí medzi najžiarivejšie hviezdy v našej Galaxii. Je taká jasná, že keby nebolo prachových mračien v rovine Galaxie, videli by sme ju voľným okom ako hviezdu 4. magnitúdy. Pritom je od nás taká vzdialená, že bežné hviezdy by sme voľným okom v takej vzdialenosti už nerozoznávali. Nachádza sa len o niečo menej ako 100 svetelných rokov od jadra Galaxie.
Jej povrchová teplota je odhadovaná na 14 až 21 tisíc °C. Hviezdy s takou veľkou hmotnosťou však už nie sú stabilné, lebo v ich vnútre je obrovský tlak žiarenia. Hubblov vesmírny ďalekohľad ju pozoroval v infračervenom žiarení. Hviezda je obklopená emisnou hmlovinou v tvare pištole, podľa ktorej dostala hmlovina aj hviezda názov. Hmlovina vznikla pred asi 5 000 rokmi pri explózii hviezdy. Bola to najväčšia známa hviezdna explózia. Hmota, ktorá bola pri explózii vyvrhnutá, dosahuje niekoľko slnečných hmotností. Hmlovina sa doteraz rozpína a v súčasnosti má priemer asi 4 ly. 
Pištoľová hviezda aj jej hmlovina sú súčasťou veľmi mladej hviezdokopy nazývanej Pätica (Quintuplet). Hviezdokopa nemá viac ako 4 milióny rokov. Infračervená snímka z Hubblovho vesmírneho ďalekohľadu zaznamenala v hviezdokope asi 10 000 hviezd, pričom najmasívnejšie z nich sa blížia k svojmu zániku. Pôsobením gravitácie galaktického jadra sa táto hviezdokopa rýchlo rozpadá.

</doc>
<doc id="31273" url="https://sk.wikipedia.org/wiki?curid=31273" title="Eta Carinae">
Eta Carinae

Eta Carinae (η Car/η Carinae) je veľmi veľká a jasná hviezda v súhvezdí Kýl, pričom jej hmotnosť je asi 100-150-krát väčšia ako hmotnosť Slnka a jej jasnosť predstavuje asi 4-miliónnásobok jasnosti Slnka. Je to premenná hviezda podobná novám, spektrálneho typu F5 a triedy svietivosti I. Od nov sa líši tým, že jej jasnosť sa mení vo veľmi dlhej časovej škále. Maximum jasnosti dosiahla roku 1843, keď bola druhou najjasnejšou hviezdou južnej oblohy (zdanlivá jasnosť -1m). V súčasnosti má zdanlivú jasnosť 7m. Je silným zdrojom infračerveného žiarenia. Obklopuje ju hustá obálka ionizovaného vodíka, ktorá expanduje rýchlosťou 480 km/s a je súčasťou veľkého komplexu plynovo-prachovej hmoty, prejavujúceho sa ako premenná difúzna hmlovina.

</doc>
<doc id="31274" url="https://sk.wikipedia.org/wiki?curid=31274" title="Rakovice (okres Písek)">
Rakovice (okres Písek)

Rakovice sú obec v Česku v okrese Písek.

</doc>
<doc id="31275" url="https://sk.wikipedia.org/wiki?curid=31275" title="Levia hriva">
Levia hriva

Levia hriva (iné názvy: Algieba, Al Gieba, Gamma Leonis, γ Leo, γ Leonis; arab. Al-džabha = čelo alebo predok, alebo Džabha(t) al-asad = čelo leva, predok leva) je dvojhviezdny systém v súhvezdí Lev zdanlivej jasnosti 1,98m. Jej zložky, žltý obor zdanlivej jasnosti 2,28m a oranžový obor 3,51m, patria do spektrálneho typu K0 a G7, do triedy svietivosti III. Povrchová teplota jasnejšej hviezdy je 4 470 K, menej jasnej 4 980 K. Obidve obiehajú okolo spoločného ťažiska raz za 618,6 r. Vzdialenosť od Zeme je približne 126 ly. Je preto ľahko rozlíšiteľnou dvojhviezdou už s ďalekohľadom s priemerom objektívu 4 až 5 cm. Keď v roku 1782 William Herschel túto dvojhviezdu objavil, bola oblúková vzdialenosť jej zložiek menšia ako 2“.

</doc>
<doc id="31276" url="https://sk.wikipedia.org/wiki?curid=31276" title="FK Inter Bratislava">
FK Inter Bratislava

FK Inter Bratislava je futbalový klub z Bratislavy, ktorý v súčasnosti hráva v 2. slovenskej futbalovej lige. Bol založený v roku 1940 ako ŠK Apollo Bratislava. Je to významný slovenský futbalový klub s bohatou tradíciou, ktorý na prelome milénií získal dva tituly majstra Slovenska spolu s double v slovenskom pohári.
História klubu.
Za futbalovým klubom stála firma Apollo, neskôr Slovnaft. Inter patril medzi silné futbalové oddiely už v bývalom Česko-Slovensku a patril k špičke aj v slovenskej lige. V bývalej federálnej lige bol účastníkom od roku 1962 (predtým ČH) s prerušením v ročníkoch 1972/1973 a 1986/1987; t. j. 36 ročníkov. Bilancia: 1058 zápasov (429 - 259 - 370), skóre 1543:1323, 1117 bodov. 
Na Majstrovstvách Európy 1976 v Juhoslávii hral vo víťaznom mužstve Česko-Slovenska aj hráč Interu Ladislav Jurkemik.
Na Majstrovstvách Európy 1980 v Taliansku hrali v bronzovom mužstve Česko-Slovenska aj hráči Interu Ladislav Jurkemik a Jozef Barmoš.
Na Majstrovstvách sveta 1982 v Španielsku hrali v mužstve Česko-Slovenska aj hráči Interu Ladislav Jurkemik a Jozef Barmoš.
V rokoch 2000 a 2001 sa Interu podarilo získať titul majstra Slovenskej republiky a zároveň aj Slovenský pohár.
V roku 2009 vyhral 2. najvyššiu súťaž a postúpil do 1. ligy. Licenciu však odpredal klubu FK Senica. Nový majiteľ zo Senice si ponechal licenciu na najvyššiu súťaž v seniorskej a dorasteneckej kategórii a delegoval riadenie zvyšku klubu - mládežnícke kategórie - na bývalý INTER FAN-CLUB, ktorý sa pretransformoval na plnohodnotné občianske združenie INTER BRATISLAVA, o.z. Občianske združenie autonómne zastrešovalo chod futbalového a futsalového klubu do roku 2014, kedy delegovalo práva na riadenie na FK Inter Bratislava, a.s. 
Seniorské družstvo Interu bolo po odpredaní licencie v roku 2009 do FK Senica obnovené roku 2010 pod názvom FK Inter Bratislava, o.z. a začalo hrať v 5. lige. 
V sezóne 2013/2014 vyhral Inter Majstrovstvá regiónu Bratislava s náskokom 5 bodov pred druhým FC Rohožník a postúpil do 3. ligy. 
V sezóne 2016/2017 vyhral Inter III. ligu Bratislava o bod pred druhým FC Rohožník a postúpil do II. ligy.
V sezóne 2023/2024 klub vyhral 4. ligu Bratislava a postúpil do 3. ligy. Zároveň sa vrátil na svoj domovský štadión Pasienky.
V sezóne 2024/2025 Inter postúpil do 2. najvyššej súťaže.
Športové úspechy.
Československá najvyššia futbalová liga
Slovenská najvyššia futbalová liga
Víťaz Slovenského pohára
Medzinárodné úspechy
Účasť v európskych pohároch.
Liga majstrov
2001/02
– 2. predkolo (Inter Bratislava : Slavia Mozyr 1:0 a 1:0)
– 3. predkolo (Inter Bratislava: Rosenborg 3:3 a 0:4)
2000/01
– 2.predkolo (Inter Bratislava : Haka Valkeakoski 0:0 a 1:0)
– 3. predkolo (Inter Bratislava : Olympique Lyon 1:2 a 1:2)
Pohár UEFA
2001/02
– 1.kolo (Inter Bratislava : Litex Loveč 1-0 a 0-3)
2000/01
– 1.kolo (Roda JC Kerkrade : Inter Bratislava 0-2 a 1-2)
– 2.kolo (FK Lokomotiv Moskva : Inter Bratislava 1-0 a 2-1)
1999/2000
– 1.predkolo (FK Inter Bratislava : KS Bylis 3-1 a 2-0)
– 1.kolo (FK Inter Bratislava : SK Rapid Wien 1-0 a 2-1)
– 2.kolo (Inter Bratislava : FC Nantes 0–3 a 0–4)
1998/99
– 1.predkolo (Inter Bratislava : SK Tirana 2-0 a 2-0)
– 2.predkolo (Slavia Praha : Inter Bratislava 4-0 a 0-2)
1994/1995
– 1. predkolo (Inter Bratislava : MyPa 0-3 a 1-0)
1990/91
– 1.kolo (FC Avenir Beggen : FK Inter Bratislava 2-1 a 0-5)
– 2.kolo (1. FC Köln : FK Inter Bratislava 0-1 a 2-0)
1983/84
– 1.kolo (Rabat Ajax FC : Inter Bratislava 0-10 a 0-6)
– 2.kolo (FK Radnički Niš : TJ Internacionál Bratislava 4-0 a 2-3)
1977/78
– 1.kolo ( SK Rapid Wien : TJ Internacional 1–0 a 0–3)
– 2.kolo (TJ Internacional : Grasshopper Club Zürich 1–0 a 1–5)
1975/76
– 1.kolo (FK Inter Bratislava : Real Zaragoza 5–0 a 3–2)
– 2.kolo (FK Inter Bratislava : AEK Athény FC 2–0 a 1–3)
– 3. kolo (FK Inter Bratislava : Stal Mielec, 1–0 a 0–2)
Pohár víťazov pohárov
1995/96 (1. kolo)
1988/89 (1.kolo)
1984/85 (2.kolo)

</doc>
<doc id="31277" url="https://sk.wikipedia.org/wiki?curid=31277" title="Technopol (budova)">
Technopol (budova)

Technopol je druhá najvyššia výšková budova v Petržalke a jedna z najvyšších výškových budov v Bratislave.
Tvorí ju dvojica budov o výške 90 m. Nachádza sa na Kutlíkovej ulici č. 17 v Bratislave pri Chorvátskom ramene oproti Námestiu Jána Pavla II a Kostolu Svätej rodiny.
Výstavba.
Budova bola postavená v roku 1984 a nachádzajú sa tu predovšetkým kancelárske priestory. Autorom projektu je Rudolf Masný.
Využitie.
Technopol je sídlom viacerých spoločností, napr. Technopol, a.s., ako aj miestneho úradu Petržalka.
Na streche budovy sa nachádzajú rôzne antény, napr. vysielače rôznych rádií.
Okolie.
V roku 1999 sa vybudoval pred budovou na južnej strane malý parčík a centrálne námestie, v strede ktorého je umiestnená tzv. spievajúca fontána, ktorá je v prevádzke v určité dni a okrem vodometu má aj zvláštne svetelné efekty a hudobný sprievod.

</doc>
<doc id="31278" url="https://sk.wikipedia.org/wiki?curid=31278" title="Avior">
Avior

Avior alebo Epsilon Carinae (ε Car / ε Carinae) je spektroskopická dvojhviezda v súhvezdí Kýl, ktorej hlavná zložka je obor zdanlivej jasnosti 2,4m, spektrálneho typu K0, triedy svietivosti II. Vzdialenosť od Zeme je približne 630 ly. V našich zemepisných šírkach nie je viditeľný.

</doc>
<doc id="31279" url="https://sk.wikipedia.org/wiki?curid=31279" title="Saiph">
Saiph

Saiph (κ Ori/κ Orionis) je šiesta najjasnejšia hviezda v súhvezdí Orión.
Externé odkazy (v angličtine).
Saiph (Kappa Orionis)

</doc>
<doc id="31280" url="https://sk.wikipedia.org/wiki?curid=31280" title="Mintaka">
Mintaka

Mintaka (δ Ori / δ Orionis) je jedna z troch hviezd (spolu s Alnitakom a Alnilamom) tvoriacich Oriónov pás v súhvezdí Orión. Je to modrobiela hviezda typu B. Jej zdanlivá hviezdna veľkosť (magnitúda) je približne +2.
Umiestnenie hviezdy naznačuje aj jej meno, ktoré pochádza z arabského myntykat, čo znamená „pás“. Mintaka je známa tým, že je to jedna z mála jasných hviezd, ktoré sa nachádzajú v tesnej blízkosti svetového rovníka. Leží len 17,5 oblúkových minút pod ním, takže možno povedať, že ňou svetový rovník prakticky prechádza. 
Mintaka je viacnásobná hviezda. Už ďalekohľadom s 5 cm objektívom rozlíšime hlavnú zložku s jasnosťou 2,4 magnitúdy a sprievodcu 6,8 magnitúdy. Delí ich uhlová vzdialenosť 53“, čím patrí medzi najľahšie rozlíšiteľné dvojhviezdy oblohy. Pravdepodobne ide o skutočný hviezdny pár, hoci hviezdy sú od seba vzdialené takmer pol svetelného roka, takže ich vzájomná obežná doba môže byť aj viac ako 1 milión rokov. Vo vzdialenosti 8,6“ sa nachádza ďalší sprievodca 12. magnitúdy. Zmeny v spektre Mintaky naznačujú, že môže mať ešte ďalšie zložky. Hlavná hviezda je zákrytová premenná. Jej jasnosť sa mení o 0,1 magnitúdy v priebehu 5,7 dňa.

</doc>
<doc id="31281" url="https://sk.wikipedia.org/wiki?curid=31281" title="Alnitak">
Alnitak

Alnitak (arab. al-nitáq – opasok, pás) alebo Zeta Orionis (ζ Ori) je astrometrická trojhviezda zdanlivej jasnosti 1,70m. v súhvezdí Orión, jedna z hviezd tvoriacich Oriónov pás. Jej zložky, dvojhviezda zdanlivej jasnosti 1,70m a hviezda 4,21m, sú na oblohe vzdialené od seba 2,5". Jasnejšia z nich patrí do spektrálneho typu 09, do triedy svietivosti Iab, slabšia do typu B0III. Alnitak je vzdialený od Zeme približne 800 ly.
V blízkosti Alnitaku sa nachádzajú známe hmloviny: Plamenná hmlovina (NGC 2024) a hmlovina Konská hlava. 

</doc>
<doc id="31282" url="https://sk.wikipedia.org/wiki?curid=31282" title="Alnilam">
Alnilam

Alnilam (z arab. النظام - an-nidám – poriadok, systém) alebo Epsilon Orionis (ε Ori/ε Orionis) je veľká modrá hviezda v súhvezdí Orión, jedna z hviezd tvoriacich Oriónov pás. Jej Flamsteedov názov je 46 Orionis.

</doc>
<doc id="31283" url="https://sk.wikipedia.org/wiki?curid=31283" title="Sadr">
Sadr

Sadr (γ Cyg/γ Cygni) je hviezda v súhvezdí Labuť. Jej názov znamená znamená „prsia“, alebo „hruď“. Je to trojhviezda. Žiarivosť hlavnej zložky, nadobra, je obrovská. Jeho sprievodca je vo vzdialenosti 41,2“ a má magnitúdu 9,9. Samotný sprievodca je tesnou dvojhviezdou. 
Súradnice (epocha 2000.0): 

</doc>
<doc id="31286" url="https://sk.wikipedia.org/wiki?curid=31286" title="Opera Slovenského národného divadla">
Opera Slovenského národného divadla

 
Opera Slovenského národného divadla je jedna zo zložiek Slovenského národného divadla. Sídli v novej budove SND na Pribinovej ulici v blízkosti historického centra Bratislavy.
Opera SND pracuje na platforme semiblokového hracieho systému - ponuku v sezóne tvorí vyše pätnásť rôznych operných titulov, komorné a väčšie koncertné podujatia. 
História.
Svoju činnosť začala v budove niekdajšej mestskej opery v Bratislave postavenej v druhej polovici 19. storočia podľa projektu známych viedenských architektov .
V jej vedení sa vystriedali viaceré významné osobnosti, jednou z prvých bol Oskar Nedbal, skladateľ a dirigent európskeho formátu. Dôležité miesto v jej prvej historickej etape mali českí umelci, ktorí pomáhali budovať súbor na vysokej profesionálnej úrovni.
Hosťami operného domu v medzivojnovom období boli viaceré významné umelecké osobnosti, ako Richard Strauss, Pietro Mascagni, ktorí tu dirigovali svoje diela, či speváci Fiodor Šaljapin, , Ema Destinová, .
Po druhej svetovej vojne dostáva divadlo do vienka prvé veľké národné dielo, hudobnú drámu Eugena Suchoňa Krútňava. Na javisku Opery SND majú svoju premiéru i veľké diela jedného z popredných európskych operných tvorcov, slovenského skladateľa Jána Cikkera.
Umelecký súbor má vo svojich radoch vynikajúcich interpretov, najmä v sedemdesiatych a osemdesiatych rokoch viacerí prenikajú na významné európske scény. Sú to predovšetkým vokálni umelci Peter Dvorský, Sergej Kopčák, Gabriela Beňačková, dirigent Ondrej Lenárd, neskôr tenoristi Miroslav Dvorský, Sergej Larin, barytonista Dalibor Jenis, sopranistka Ľubica Vargicová, basista Peter Mikuláš a ďalší. 
Opera SND postupne upozorňuje na seba v širšom európskom kontexte, so svojimi inscenáciami podniká viacero dôležitých zájazdov. Úspechy slávila v parížskej Komickej opere, na svetoznámom festivale v Edinburgu i na turné v Japonsku. Veľmi blízke, partnerské vzťahy tradične viažu operný dom s Operou ND Praha, s ktorou pravidelne realizuje vzájomné pohostinské vystúpenia.
Prelomovým rokom v histórii Opery SND je rok 2007, keď sa otvorila na dunajskom nábreží nová budova SND.
Veľký medzinárodný ohlas vyvolala v roku 2017 novodobá svetová premiéra zabudnutého Vivaldiho diela Arsilda v réžii s hosťujúcim ansámblom pod taktovkou ; na javisku SND pravidelne inscenuje jeden z veľkých európskych tvorcov partnermi súčasných i pripravovaných projektov sú významné európske divadlá a festivaly, ako , , , a i. 

</doc>
<doc id="31287" url="https://sk.wikipedia.org/wiki?curid=31287" title="Galaxia v Trojuholníku">
Galaxia v Trojuholníku

Galaxia v Trojuholníku (iné názvy: Messier 33, M33, NGC 598, Veľká hmlovina v Trojuholníku, Veľká galaxia v Trojuholníku, galaxia Veterník) je špirálová galaxia nachádzajúca sa v súhvezdí Trojuholník. Je to tretia najväčšia galaxia v Miestnej skupine galaxií a od našej Galaxie ju delí vzdialenosť približne 2,5 miliónov svetelných rokov.
Nachádza sa v západnej časti súhvezdia Trojuholník. Leží symetricky v predĺženej spojnici hviezdy Mirach a Veľkej hmloviny v Andromede. Je to tretia najväčšia galaxia v tejto skupine – hneď po Veľkej hmlovine v Andromede a našej Galaxii. Podľa všetkého začína M33 s Veľkou hmlovinou v Andromede gravitačne integrovať. Je dokonca možné, že M 33 je na dlhej, pomalej obežnej dráhe okolo M 31. Zároveň predstavuje najmenšiu galaxiu z trojice dominantných galaxií kopy. Má priemer 60 000 svetelných rokov a typ Sc. 
Je od nás vzdialenejšia ako Veľká hmlovina v Andromede, jej vzdialenosť sa odhaduje na 2,3 až 3 milióny svetelných rokov. Nakoľko je ešte aj menšia ako M 31, javí sa nám na oblohe slabšia. Jej vizuálna jasnosť je 5,7 magnitúd. Za výnimočne dobrých podmienok ju možno vidieť aj voľným okom, inak iba za pomoci triédra alebo ďalekohľadu. Má veľmi malú plošnú jasnosť a uhlovú veľkosť o niečo väčšiu ako Mesiac v splne (73´ × 45´). Oproti M 31 však máme pri jej pozorovaní jednu výhodu – dívame sa na ňu takmer presne zhora („en face“). Vďaka tomu veľmi dobre vynikne jej špirálová štruktúra. Jej otvorené špirálové ramená sú výraznejšie ako u M31. Dostatočne dobre ju zobrazí až 37-centimetrový reflektor.
V porovnaní s M 31 má M 33 menej jasné jadro, čo môže byť spôsobené neprítomnosťou čiernej diery v jeho strede. Zvláštnosťou Veľkej hmloviny v Trojuholníku je, že jej jadro je tvorené podobnými objektami ako jej špirálové ramená. Aj jej jadro obiehajú guľové hviezdokopy, najjasnejšia z nich (C39) má však jasnosť len 15,9 mag a neuvidíme ju menším ako 40-cm ďalekohľadom. Poloha hviezdokopy je rektascenzia = 1 h 34´ 50“, deklinácia = +30° 21´ 56“. 
Predpokladá sa, že galaxia obsahuje objekty všetkých druhov: napríklad hviezdokopy, premenné hviezdy a hmloviny. V severovýchodnej časti M33 sa nachádza veľká oblasť rýchleho zrodu hviezd NGC 604. Je to najväčšia oblasť ionizovaného vodíka tejto galaxie, má priemer 1 500 ly a prevyšuje dokonca aj všetky hviezdotvorné oblasti v Galaxii. Plyn tejto emisnej hmloviny svieti preto, pretože je k tomu vybudený ultrafialovým žiarením z centrálnej hviezdokopy. Hviezdy tejto hviezdokopy sú natoľko hmotné a svietivé, že väčšinu svojho žiarenia už vyžarujú v ultrafialovej oblasti spektra a vo viditeľnom spektre sú menej výrazné. 
Ako väčšina veľkých špirálových galaxií, aj M33 má svojho súputnika. Má jasnosť 15 magnitúd.

</doc>
<doc id="31288" url="https://sk.wikipedia.org/wiki?curid=31288" title="NGC 598">
NGC 598



</doc>
<doc id="31289" url="https://sk.wikipedia.org/wiki?curid=31289" title="M33">
M33



</doc>
<doc id="31290" url="https://sk.wikipedia.org/wiki?curid=31290" title="Balet Slovenského národného divadla">
Balet Slovenského národného divadla

Balet Slovenského národného divadla je jednou z troch umeleckých zložiek Slovenského národného divadla. Balet SND je najstarším a najväčším profesionálnym tanečným telesom na Slovensku. Jeho aktuálnym sídlom je nová budova Slovenského národného divadla na Pribinovej ulici. Vo vedení súboru stojí od roku 2021 bývalá primabalerína Baletu SND a dlhoročná vedúca sólistka Viedenskej štátnej opery Nina Poláková. 
História.
Prvým umeleckým šéfom Baletu Slovenského národného divadla bol český tanečník Václav Kalina, ktorý 19. mája 1920 uviedol balet "Coppélia" od Léa Delibesa. 
Vedenie Baletu SND.
1920 – 1921/22            Václav KALINA, baletný majster (1. 3. 1920 – 15. 8. 1922)
1922/23                        Marta AUBRECHTOVÁ, baletná majsterka a choreografka
1923/24 – 1930/31       Achille VISCUSI, baletný majster a choreograf (1. 8. 1923 – 15. 8. 1931)
1931/32 – 1931/33       Ella FUCHSOVÁ-LEHOTSKÁ, baletná majsterka a choreografka
1933/34 – 1934/35       Vladimír PIRNIKOV, baletný majster a choreograf
1935/36 – 1936/37       Ella FUCHSOVÁ-LEHOTSKÁ, baletná majsterka a choreografka
1937/38 – 1939/40       Bohumil RELSKÝ, baletný majster a choreograf
1940/41 – 1944/45       Maximilán FROMAN, baletný majster a choreograf
1945/46                        Tamar CORPONA (Marta POKORNÁ), dočasná vedúca baletu (1. 8. 1945 – 30. 11. 1945)
Bedrich FÜSSEGGER, dočasný vedúci baletu (1. 12. 1945 – 31. 1. 1946)
                                     Jaroslav HÄUSLER, šéf baletu (1. 2. 1946 – 7. 5. 1946)
1946/47 – 1947/48       Rudolf MACHAROVSKÝ, šéf baletu (15. 8. 1946 – 23. 8. 1948)
1948/49 – 1955/56       Stanislav REMAR, šéf baletu (16. 8. 1948 – 30. 9. 1955)
1955/56 – 1956/57       Jozef ZAJKO, dočasný umelecký vedúci baletu (1. 10. 1955 – 30. 6. 1957)
1957/58 – 1960/61       Milan HERÉNYI, dočasný umelecký vedúci baletu (1. 7. 1957 – 28. 2. 1961)
1960/61 – 1971/72       Karol TÓTH, umelecký šéf baletu (1. 3. 1961 – 14. 6. 1972)
1971/72 – 1972/73       Ján KÁKOŠ, umelecký šéf baletu (14. 6. 1972 – 15. 5. 1973)
1972/73 – 1979/80       Boris SLOVÁK,  umelecký šéf baletu (16. 5. 1973 – 31. 3. 1980)
1980/81 – 1988/89       Karol TÓTH, umelecký šéf baletu  (1. 9. 1980 – 19. 1. 1989)
1988/89 -1996/97         Emil BARTKO, umelecký šéf baletu (19. 5. 1989 – 31. 12. 1995)
                                     riaditeľ baletu (1.1.1996 – 25.11.1996)
1996/97 – 1997/98       Gabriela ZAHRADNÍKOVÁ, riaditeľka baletu (26. 11. 1996 – 21. 9. 1997)
1997/98 – 1998/99       Jozef SABOVČÍK, riaditeľ baletu (20. 9. 1997 – 31. 12. 1998)
1998/99 – 2006/07       Emil BARTKO, poverený vedením baletu (1. 1. 1999),
                                     riaditeľ baletu (9. 3. 1999 – 16. 10. 2006)
2006/07 – 2009/10       Mário RADAČOVSKÝ, riaditeľ baletu (17. 10. 2006 – 21. 5. 2010)
2009/10 – 2010/11       Vlastimil HARAPES, riaditeľ baletu (22. 5. 2010 – 21. 5. 2011)
2010/11 – 2011/12       Andrej SUCHANOV, riaditeľ baletu (23. 5. 2011 – 20. 8. 2012)
2012/13 – 2020/21       Jozef DOLINSKÝ ml., riaditeľ baletu (21. 8. 2012 – 19. 2. 2021)
2020/21 -                      Nina POLÁKOVÁ, riaditeľka baletu (Február.2021-)

</doc>
<doc id="31291" url="https://sk.wikipedia.org/wiki?curid=31291" title="Miaplacidus">
Miaplacidus

Miaplacidus (β Car/β Carinae) je druhá najjasnejšia hviezda v súhvezdí Kýl a jedna z najjasnejších hviezd na oblohe s hviezdnou veľkosťou 1,68.

</doc>
<doc id="31292" url="https://sk.wikipedia.org/wiki?curid=31292" title="El Nath">
El Nath

El Nath (β Tau/β Tauri) je druhá najjasnejšia hviezda v súhvezdí Býk so zdanlivou hviezdnou veľkosťou 1,7 spektrálneho typu B7. Od Slnka je vzdialená 130 ly. Kedysi patrila do súhvezdia Povozník ako "gama Aurigae". 
Súradnice:

</doc>
<doc id="31293" url="https://sk.wikipedia.org/wiki?curid=31293" title="Al Nair">
Al Nair

Al Nair (arab. "al-najjir" – jasná, žiarivá) alebo Alpha Gruis (α Gru/α Gruis) je najjasnejšia hviezda v súhvezdí Žeriav. Má zdanlivú jasnosť 1,73m, patrí do spektrálneho typu B5, do triedy svietivosti V. Teplota na jej povrchu dosahuje 13 500 K. Jej sprievodca, hviezda zdanlivej jasnosti 11,5m, je od nej vzdialený na oblohe 29". Vzdialenosť od Zeme je približne 101 ly. V našich zemepisných šírkach nie je viditeľný.

</doc>
<doc id="31294" url="https://sk.wikipedia.org/wiki?curid=31294" title="Wezen">
Wezen

Wezen (δ CMa / δ Canis Majoris) je hviezda v súhvezdí Veľký pes.
Jej zdanlivá hviezdna veľkosť je 1,84. Jej spektrálny typ je F8 a teplota na povrchu 6200 K. Vyžaruje 50 000-krát viac energie ako Slnko a jej polomer je približne 200-krát väčší ako polomer Slnka. Hviezda je vzdialená 1800 ly.

</doc>
<doc id="31295" url="https://sk.wikipedia.org/wiki?curid=31295" title="FC Petržalka">
FC Petržalka

FC Petržalka je slovenský futbalový klub s vyše storočnou históriou z bratislavskej mestskej časti Petržalka. Klub bol založený v roku 1898. V 80-tych rokoch 20. storočia (sezóny 1981/82 a 1984/85) dvakrát postúpil do najvyššej futbalovej súťaže v Česko-Slovensku a v rokoch 19962010 pôsobil 14 sezón nepretržite v prvej slovenskej lige. Najväčším medzinárodným úspechom Petržalky bola účasť v skupinovej fáze Ligy majstrov UEFA 2005/2006 a následné šestnásťfinále Pohára UEFA 2005/2006. 
Futbalový klub založený v roku 1898 z predchádzajúceho športového klubu Pozsonyi Torna Egyesület, ktorý bol založený v roku 1880. Spočiatku hral v regionálnej maďarskej lige. Klub bol známy vo svojej histórii pod 17 názvami, ktoré sú nižšie uvedené. Artmedia Bratislava hrala v najvyššej slovenskej lige v rokoch 1996 až 2010. Klub dosiahol najväčší úspech v polovici prvého desaťročia 21. storočia, keď trénoval mužstvo Vladimír Weiss. Klub získal titul majstra Corgoň Ligy v roku 2005 a neskôr sa kvalifikoval do skupinovej fázy Ligy majstrov, kde dosiahol najväčší úspech zo všetkých slovenských klubov. 
V súčasnosti hrá klub domáce zápasy na vlastnom novom štadióne s kapacitou 1 500 divákov v Ovsišti v Petržalke.
História klubu.
Futbal sa v Petržalke hral už od konca 19. storočia, futbalový oddiel vznikol v roku 1898, ale samotný športový klub existoval už o šesť rokov skôr. Už vtedy patril PTE k najsilnejším vidieckym klubom Uhorska, v roku 1913 sa dokonca stal majstrom Horného Uhorska. Potom sa však nadlho vytratil a opäť sme ho zaregistrovali, až keď v osemdesiatych rokoch strávil 2 roky v 1. česko-slovenskej lige. Okrem toho zväčša hrával v druhej, alebo tretej lige.
Medzi najväčšie úspechy klubu sa môžu radiť dva majstrovské tituly Slovenska v rokoch 2005 a 2008 a tri víťazstvá v Slovenskom pohári (1988, 2004 a 2008). V roku 1988 zvíťazili v pohári ešte ako Inter ZŤS. Okrem toho z finále tejto súťaže odchádzali bieločierni trikrát ako porazení (1982, 2005 a 2009).
Účinkovanie v európskych pohároch 2005/2006.
Predkolá.
V lete roku 2005 klub postúpil do skupinovej fázy Ligy majstrov UEFA po víťazstvách nad Kajrat Almaty, Celtic Glasgow a Partizanom Belehrad. V 1. predkole postúpila Petržalka cez kazašský klub FC Kairat Almaty. V prvom zápase síce prehrala , odvetný zápas sa však skončil výsledkom a tak postúpila Petržalka s celkovým skóre .
Dňa 27. júla 2005 v 2. predkole Ligy majstrov dosiahla Petržalka v domácom zápase vysoké víťazstvo nad Celticom Glasgow, finalistom Pohára UEFA z roku 2003 a víťazom Pohára majstrov európskych krajín z roku 1967 ., čo napriek prehre v odvetnom zápase stačilo na postup do 3. predkola. Tam po dvoch bezgólových remízach postúpila Petržalka cez Partizan Belehrad v penaltovom rozstrele s výsledkom a stala sa druhým slovenským klubom, po 1. FC Košice v sezóne 1997/1998, ktorý postúpil do skupinovej Ligy majstrov.
Skupinová fáza Ligy majstrov.
Artmedia odohrala svoje zápasy Ligy majstrov na Tehelnom poli, štadióne súpera Slovana Bratislava, pretože ich vlastné ihrisko nespĺňalo štandardy UEFA pre zápasy Ligy majstrov.
Artmedia sa 28. septembra 2005 znovu zapísala do histórie tým, že sa stala prvým slovenským klubom, ktorý získal bod v skupinovej fáze Ligy majstrov (v ôsmom pokuse slovenského klubu). A taktiež prvým slovenským klubom s víťazstvom v tejto fáze súťaze, keď s výsledkom porazili víťaza Ligy majstrov z roku 2004 FC Porto na domácej pôde. Nakoniec Artmedia skončila na 3. mieste v skupine a putovala do Pohára UEFA.
V decembri 2005 prešiel brankár Juraj Čobej komplikovanou operáciou mozgu, pri ktorej sa mu pokúsili odstrániť zhubný nádor. Našťastie sa úplne uzdravil a už v prvých kolách sezóny 2006/2007 si udržal pevné miesto v bránke.
Pohár UEFA.
V šestnásťfinále Pohára UEFA Artmedia nestačila na Levski Sofia a po prehrách doma a vonku vypadla zo súťaže.
Po úspešnej sezóne tréner Vladimír Weiss odišiel do ruského klubu FK Saturn Ramenskoje. Niekoľko hráčov opustilo klub, medzi inými Ján Ďurica (FK Saturn Ramenskoje), Balázs Borbély (1. FC Kaiserslautern) a Blažej Vaščák (Treviso FBC, Taliansko).
20082014 pokles Petržalky.
Klub vymenoval Vladimíra Weissa za hlavného trénera na sezónu 2007/2008. Niektorí hráči sa vrátili, kapitán klubu Ján Kozák sa vrátil z hosťovania vo West Bronwich Albion, Aleš Urbánek, Branislav Fodrek a Branislav Obžera sa vrátili a medzi nové tváre v klube patril okrem iného český obranca Radek Dosoudil, brazílsky záložník Cléber a český útočník Zbyněk Pospěch.
Klub získal druhý titul v slovenskej lige, keď v dôležitých zápasoch dokázal zdolať aj obhajcu trofeje MŠK Žilina. Pred novou sezónou opustil klub majiteľ klubu Ivan Kmotrík a hlavný sponzor, čo ich neskôr ovplyvnilo. V predkolách Ligy majstrov 2008/2009 Artmedia zvíťazila nad Valletta FC a Tampere United, ale prehrala s Juventusom Turín, s ktorým klub utrpel porážku v prvom zápase a v odvete remizoval . V ďalších etapách niekoľko hráčov opustilo klub (štyria z nich odišli ku miestnemu súperovi Slovan Bratislava).
Pred sezónou 2009/2010 opustil klub veľký počet hráčov, väčšinu z nich nahradili mladí futbalisti a hráči z Interu Bratislava.
Po slušnej prvej polovici sezóny, keď MFK Petržalka bol v tabuľke ligy do šiesteho miesta, sa tím v druhej polovici sezóny rozpadol a nakoniec sa na konci sezóny vypadol do 2. ligy.
Začiatkom roku 2011 sa začala Petržalka boriť vo finančných problémoch. Vedeniu sa za rok pôsobenia nepodarilo získať strategického investora a z toho dôvodu hráči odohrali celú jesennú časť ďalšej sezóny bez jedinej výplaty. Neustále oslabovanie kádra malo napokon za následok v roku 2012 zostup do 3. ligy. Do sezóny 2012/2013 vstúpil klub už s novým šéfom, stal sa ním Ing. Jozef Augustín. Konečne sa podarilo mužstvo skonsolidovať a získať aj niekoľkých menších sponzorov. Futbal sa po štyroch rokoch opäť vrátil na pravý breh Dunaja a Petržalka tak začala hrať konečne na vlastnom štadióne v Ovsišti. Momentálne je už štadión úplne dokončený, a svoje brány divákom otvoril prvýkrát 5. augusta 2012 v zápase s juniormi Nitry.
2014: nová éra.
V lete roku 2014 bol v Petržalke nájdený nástupca tradičného klubu - tím FC Petržalka. Tento klub sa prihlásil do 5. ligy a vo svojej premiérovej sezóne 2014/2015 zvíťazil v súťaži. V dôsledku reorganizácie divízií slovenského futbalu nepostúpil do vyššej súťaže. 
Sezónu 2015/2016 odštartovala Petržalka neúspešne, keď v 6 zápasoch utrpeli 4 prehry a získali iba 6 bodov. Ale po pozoruhodnej sérii bez prehry vyhrali znovu 5. ligu a postúpili do 4. ligy. V sezóne 2016/2017 začala Petržalka 4. ligu podobným spôsobom ako ukončila predchádzajúcu. Petržalka utrpela prvú a jedinú prehru sezóny v 27. kole, čím ukončila sériu 46 zápasov bez prehry. Po 25 víťazstvách v 30 zápasoch vyhral Petržalka 4. ligu a postúpila do 3. ligy.
Od začiatku sezóny 2017/2018 bola Petržalka medzi kandidátmi na postup do 2. ligy. Po jesennej časti bola Petržalka na 2. mieste za Rohožníkom s rovnakým počtom bodov. Rozhodujúci zápas prišiel začiatkom jari, keď Petržalka porazila Rohožník v domácom zápase a vystriedala ho na čele tabuľky. Petržalka navyše vyhrala 15 z posledných 16 zápasov v 3. lige (prehrala iba s rezervou mestského rivala Slovana U21 v zápase, v ktorom mal Slovan U21 v zostave 5 hráčov z prvého tímu, vrátane bývalých reprezentantov Róberta Vitteka a Kornela Salátu a v 29. kole si po víťazstve v Moste pri Bratislave zabezpečila postup a po 2209 dňoch sa vrátila do 2. ligy.
Dňa 20. júla 2018 hrala Petržalka prvý zápas v 2. lige po 6 rokoch a v prvom zápase po postupe dosiahla svoje prvé víťazstvo.
Štadión.
Prvé ihrisko
Prvé ukážkové futbalové stretnutie Pozsonyi Torna Egyesület (PTE) bolo oznámené, že sa bude hrať 25. septembra 1898, ale kvôli tragickým veciam v cisárskej rodine (Bavorská Alžbeta zomrela 10. septembra 1898) bol odložený na 2. októbra 1898. Pravidlá hry boli publiku vysvetlené pred zápasom v októbri. Zápas sa odohral medzi členmi PTE v oboch tímoch na ihrisku vysokej školy Ligetfalu. V tom čase v Pressburgu neexistovalo pravidelné futbalové ihrisko, takže PTE v prvých rokoch hral svoje domáce zápasy prostým terénom.
Štadión za Starým mostom (štadión PTE)
Na mimoriadnom stretnutí klubov 29. septembra 1899 sa rozhodlo o vybudovaní pravidelného ihriska pre PTE neďaleko rieky Dunaj, železnice do Viedne a Mestského parku. Štadión bol postavený koncom 19. storočia pre PTE v roku. Slávnostné otvorenie nového štadióna bolo oficiálne 25. septembra 1900. PTE vyhral zápas proti Magyar Football Club Budapest 3–2, prvé víťazstvo PTE v histórii proti tímu z Budapešti. Tento štadión sa používal na bratislavské regionálne majstrovstvá až do štadióna pre I. Čsl. ŠK Bratislava bola postavená na konci 20. rokov. O viac ako 100 rokov neskôr Artmedia stále hrával svoje domáce zápasy na rovnakom mieste - pod menom Štadión za Starým mostom.
Dnešná odhadovaná kapacita je 10 000; nie je však možné uviesť presnú hodnotu, pretože staršia časť štadióna stále zostáva pre stálych návštevníkov. Priemerná účasť na ligových zápasoch na tomto štadióne sa pohybuje nad 4 000, jeden z najvyšších na Slovensku. Štadión však nespĺňa niektoré z kritérií UEFA, preto bol klub nútený hrať svoje medzinárodné zápasy inde. Zúčastnili sa najmä kampaní Ligy majstrov 2005 - 2006 UEFA na Tehelnom póle, kde sa konali domáce zápasy súperov Slovana Bratislava. Štadión bol uzavretý v roku 2009 a zbúraný v roku 2012.
Nový domov - Športový areál FC Petržalka
V roku 2011 bol postavený športový areál FC Petržalka 1898 ako nový futbalový štadión na Sklodowskej ulici. Pôvodne slúžil ako domáci štadión pre futbalový klub FC Petržalka 1898. Po jeho bankrote v roku 2014 sa stal domovom pre FC Petržalka akadémia a neskôr pre tím FC Petržalka. Štadión bol oficiálne otvorený v roku 2012. Prvý zápas sa odohral medzi domácim klubom FC Petržalka 1898 a FC Nitra B (1–3), 5. augusta 2012. Po jeho otvorení mal štadión jednu tribúnu (s 800 miestami na sedenie) s možnosťou zvýšenia kapacity. Neskôr sa kapacita tribúny zvýšila na počet 1 500.
Fans.
Klub má aj Ultras fanúšikov, ktorí tvoria skupinu Ultras Engerau. Klub má tiež aj svoju vlastnú hymnu, ktorá sa hráva pred každým domácim zápasom.
Heslo: "Immer Wieder Engerau! (Vždy a len Petržalka!)"

</doc>
<doc id="31296" url="https://sk.wikipedia.org/wiki?curid=31296" title="Divadlo Pavla Országha Hviezdoslava">
Divadlo Pavla Országha Hviezdoslava

Divadlo Pavla Országha Hviezdoslava (DPOH) je samostatná nezisková organizácia v Bratislave. Do marca 2007 bolo jedným z troch sídiel Činohry Slovenského národného divadla, od 17. októbra 2009 do júna 2022 bolo umeleckou scénou BKIS, vtedy známou ako Mestské divadlo Pavla Országha Hviezdoslava (MDPOH). Po svojej reštrukturalizácii funguje od júna 2022 už nezávisle a pod svojou historickou skratkou.
História budovy.
Nachádza sa v bývalej budove Slovenskej národnej banky (neskôr tu sídlila Všeobecná úverová banka) na rohu Laurinskej a Štúrovej ulice, postavenej v rokoch 1943 – 1947. Projekt vzišiel z verejnej súťaže na budovu banky a komorného divadla. Víťazmi súťaže sa stali architekti Ing. arch. Eugen Kramár a Ing. arch. Štefan Lukačovič. V roku 1944 dokončili hrubú stavbu a ďalej sa pokračovalo len v stavbe bankovej časti. V roku 1948 sa rozhodlo o pridelení budovy Slovenskému národnému divadlu a začalo sa s vybavovaním budovy divadelnou technikou.
Stavbu realizovali domáce stavebné spoločnosti a technologické zariadenie divadelnej scény dodali zahraničné firmy Wiener Brückenbau a Siemens. Výtvarník František Gajdoš je zodpovedný za pôvodnú výzdobu hľadiska, foyerov a opony. Mozaikové okná vo foyeri vytvoril významný slovenský maliar Janko Alexy. Výstavba bola dokončená roku 1955 a ešte v tom istom roku sa činohra SND presťahovala z nevyhovujúcej historickej budovy do úplne nového, vlastného divadla.
Divadlo prešlo prvou rekonštrukciou v roku 1968, zmenilo sa usporiadanie hľadiska a znížil sa počet diváckych miest. Zatiaľ posledná modernizácia prebehla v prvej polovici 80. rokov a týkala sa predovšetkým javiskovej techniky a zázemia.
V roku 2007 ministerstvo kultúry odpredalo budovu Bratislave. Mesto Bratislava sa zaviazalo, že budova bude naďalej slúžiť na kultúrne účely.
BKIS.
Od roku 2010 bola budova na základe uznesenia Mestského zastupiteľstva Bratislavy v prenájme Bratislavského kultúrneho a informačného strediska a divadlo sa stalo i súčasťou zriaďovacej listiny tejto organizácie. Na júnovom zasadnutí v roku 2020 zastupiteľstvo mesta schválilo predĺženie nájmu BKIS na ďalšie dva „tranzitné“ roky, vedúcou oddelenia divadelného manažmentu v januári 2021 sa stala scenáristka a režisérka Valéria Schulczová. Od júna 2022 už divadlo nie je v správe BKIS.

</doc>
<doc id="31297" url="https://sk.wikipedia.org/wiki?curid=31297" title="Malá scéna Slovenského národného divadla">
Malá scéna Slovenského národného divadla

Malá scéna SND bola do konca marca 2007 druhou domovskou scénou Činohry Slovenského národného divadla. Neskôr bolo divadlo známe už ako Malá scéna STU či Malá scéna VŠMU.
História budovy.
Malá scéna sa nachádza vo viacúčelovej budove na Dostojevského rade. V budove sa okrem divadelných priestorov nachádza aj študentský domov STU s vchodom z Dobrovičovej ulice. Budova bola postavená v polovici 50. rokov podľa projektov architektov J. Štefanca a J. Lacku. 
Po úprave priestorov na divadlo sa v roku 1962 Malá scéna stala druhým domov Činohry SND. Jej účelom bolo dopĺňať repertoár hlavnej činohernej scény sídliacej v Divadle P. O. Hviezdoslava s dôrazom na netradičnú dramaturgiu a scénické a inscenačné experimentovanie. 
Na Malej scéne sa nikdy nepodarilo vytvoriť samostatný herecký súbor. Hrali tu buď herci hlavnej činohernej scény alebo študenti Vysokej školy múzických umení. Okrem iného tu v rokoch 1962 - 1967 vystupoval známy mím Milan Sládek.
V 80. a v polovici 90. rokov prebehla modernizácia zariadenia a výzoru vstupných priestorov, v ktorých sa nachádza v súčasnosti kaviareň. Budova je vo vlastníctve Slovenskej technickej univerzity. Od októbra 2007 prezentujú na Malej scéne svoju tvorbu študenti Divadelnej fakulty VŠMU.

</doc>
<doc id="31298" url="https://sk.wikipedia.org/wiki?curid=31298" title="FK Artmedia Bratislava">
FK Artmedia Bratislava



</doc>
<doc id="31299" url="https://sk.wikipedia.org/wiki?curid=31299" title="Maska">
Maska

Maska je napodobeninou ľudskej alebo zvieracej tváre, ktorá sa používala pri rôznych náboženských obradoch, vyrábala sa z plátna, neskôr z kože a z dreva. Počas éry divadla v antickom Grécku sa masky vyrábali zo sadry.
V gréckom divadle bola rozpoznávacím znamením určitých fixných postáv. Keď mal herec na tvári masku, mohol vystupovať v niekoľkých rôznych úlohách, čo bolo nevyhnutné najmä preto, lebo Gréci obmedzovali počet hercov na určitý počet.
O niekoľko storočí neskôr sa v talianskej commedii dell'Arte znázorňovala maska nemenné typy postáv, napr. "Arlecchino", "Pantalone" alebo "Pierrot".
Použitie našla tiež v čase karnevalov. 
V súčasnosti sa výraz „maska“ používa pre nalíčenú tvár herca.
Masky a zamedzenie spoznania.
V prípade správania sa, ktoré je v rozpore so zákonom, sa niekedy využívajú masky na zabezpečenie anonymity. V mnohých jurisdikciách sa však nosenie masiek pri páchaní trestnej činnosti považuje za priťažujúcu okolnosť. Rovnako sa môže považovať za priestupok nosenie masiek na verejných zhromaždeniach, mítingoch a demonštráciách (kde sa zúčastnení chránia maskou pred spoznaním agentami silových štruktúr štátu).
Príkladom je právna úprava v štáte Virginia v USA, kde zodpovednosť za nosenie masiek vzniká po dovŕšení 16-steho roku. V niektorých iných štátoch USA sa za nezákonné považuje len nosenie masky s úmyslom spáchať trestný čin. 
Podobná právna úprava sa pripravuje i na Slovensku.
Iným prípadom je krycia funkcia masky pri svedeckých výpovediach, kde maska v prípade ohrozenia môže zabezpečovať anonymitu svedka.
Záchranné masky.
Patria sem i také masky, ktoré spĺňajú ochrannú funkciu, a chránia hlavu pred poraneniami, napr. v športe, v bojových umeniach a pod., ale tiež masky, ktoré zabezpečujú dostatočný prívod vzduchu (alebo kyslíka), prípadne filtrujú vdychované plyny a odstraňujú z nich jedovaté látky. 
Niektoré tieto masky môžu chrániť aj dýchacie ústrojenstvo a zároveň i zrak a pokožku, sú však aj také, ktoré chránia výlučne dýchacie ústrojenstvo (polomasky).

</doc>
<doc id="31300" url="https://sk.wikipedia.org/wiki?curid=31300" title="Martin Benka">
Martin Benka

Martin Benka (* 21. september 1888, Kostolište – † 28. jún 1971, Malacky) bol slovenský maliar, grafik, ilustrátor, výtvarný pedagóg a esperantista. Pseudonym: Marko Betýn; Janko Synevin.
Životopis.
Zakladateľ moderného slovenského prejavu v maľbe a v kresbe. Venoval sa gobelínovej tvorbe, scénickému výtvarníctvu, hudbe a husliarstvu. V roku 1939 sa presťahoval z Prahy do Martina kde okrem iného zoskupil kruh hudobníkov-amatérov - priateľov komornej hudby: bratia Hirnerovci, Ferenc, Kleinhans, Lukáš Molnár, Pantlík, Dr. Novák, prof. Filip, Dr. Muntág a iní. Na začiatku roka 1950 vzniklo kvarteto hudobníkov: 1. husle V. Belorid, 2. husle E. Muntág, viola M. Benka, violončelo M. Filip. Stretávali sa raz týždenne vo štvrtok až do rozpadu v roku 1951 odchodom M. Filipa na vysokú školu a E. Muntága na základnú vojenskú službu. Vytvoril si sám 13 huslí, sú odložené v Martine - Múzeum Martin Benku. Autor memoárových, spomienkových úvah a cestopisných článkov. Maľoval aj v Banskej Bystrici (1944), najmä jej predmestia. V Martine roku 1945 založil spolu s maliarmi Karolom Ondreičkom, Emilom Makovickým a sochárom Fraňom Štefunkom výtvarné združenie "Trojštít". Malo konzervatívny charakter, jeho cieľom bolo skĺbiť spoluprácu rôznych druhov umení, napr. realizáciami v architektúre.
V oblasti knižného dizajnu a typografie vytvoril Benka množstvo zaujímavých experimentálnych fontov a dizajnérskych úprav kníh, ktoré sú ovplyvnené kubistickou ideou. Benkom vymyslené fonty však často neboli použité. Azda najznámejším použitím Benkovho kubistického písma je oficiálny font názvu Slovenská akadémia vied. Martin Benka vytvoril množstvo obálok kníh pre nakladateľa Leopolda Mazáča v Prahe (edície EMSA - Edícia mladých slovenských autorov a MSK - Mazáčova slovenská knižnica). Takisto je autorom niekoľkých súkromných, nepredajných bibliofílií. Spolu s Fullom a Galandom patrí Benka k zakladateľom slovenskej knižnej ilustrácie.
Martin Benka sa venoval aj tvorbe huslí, v kontexte kubizmu, ktorý sa v našom sochárstve a maliarstve prejavil minimálne, vytvoril aj niekoľko jedinečných kubistických huslí, od roku 1945 - 1963.
Individuálne výstavy v Banskej Bystrici (1964, 1965, 1969, 1983).
Jeho motto: "„Nenadrapovať sa, neliezť privysoko, nehľadať krásu v prázdnote, ale zveľaďovať ju a tešiť sa z nej tam, kde je: medzi ľuďmi, v živote.“"
Zároveň bol aj esperantista. Namaľoval série pohľadníc s textami v esperante alebo na motívy esperanta. Bol tiež autorom štúdie "PRI SLOVAKA ARTO" a poviedok "LA AKVOGUTETO, RUĜAJ DIANTOJ" a "STRANGA KONCERTO".
Je pochovaný na Národnom cintoríne v Martine.
Externé odkazy.
[[Kategória:Slovenskí maliari]]
[[Kategória:Slovenskí ilustrátori]]
[[Kategória:Česko-slovenskí národní umelci]]
[[Kategória:Slovenskí esperantisti]]
[[Kategória:Osobnosti z Kostolišťa]]
[[Kategória:Osobnosti na česko-slovenských poštových známkach]]
[[Kategória:Osobnosti na slovenských poštových známkach]]
[[Kategória:Pochovaní na Národnom cintoríne v Martine]]

</doc>
<doc id="31302" url="https://sk.wikipedia.org/wiki?curid=31302" title="Mikuláš Galanda">
Mikuláš Galanda

Mikuláš Galanda (* 4. máj 1895, Turčianske Teplice – † 5. jún 1938, Bratislava) bol významný slovenský maliar, grafik a ilustrátor. Patrí k výrazným priekopníkom a propagátorom moderného umenia na Slovensku. Pochovaný je na Národnom cintoríne v Martine.
V ankete RTVS Najväčší Slovák v roku 2019 bol vyhodnotený na 77. mieste.
Štúdium.
Po absolvovaní gymnázia v Lučenci, začal v roku 1914 študovať maľbu na Akadémii výtvarných umení v Budapešti. Štúdium však musel po dvoch rokoch pre vojnové udalosti zanechať. 
V roku 1922 odišiel do Prahy, kde začal študovať na Umeleckopriemyselnej škole u prof. H. V. Brunnera. Po roku prestúpil na pražskú Akadémiu výtvarných umení a študoval u prof. A. Thieleho a prof. F. Bromseho. Počas štúdia v Prahe sa spriatelil s Ľudovítom Fullom. Spoločne vydávali časopis Súkromné Listy Fullu a Galandu, ktoré sa stali manifestom slovenského umenia.
Pôsobenie.
Po ukončení štúdia vyučoval Mikuláš Galanda od roku 1929 maľbu a kreslenie na strednej škole v Bratislave. V roku 1933 sa stal riadnym profesorom na tamojšej Škole umeleckých remesiel.
Na začiatku tridsiatych rokov vystúpil Mikuláš Galanda spolu s Ľudovítom Fullom pred verejnosť s manifestom "Súkromné listy Fullu a Galandu", v ktorých: "„vyslovili potrebu skoncovať so starými, nič nehovoriacimi umeleckými metódami a zabehanými manierami a žiadali preraziť a uvoľniť cestu novým výrazovým prostriedkom a postupom, ktoré by zodpovedali dynamickým premenám, ktoré boli charakteristické pre život človeka a spoločnosti 20. storočia.“" 
Po náhlej smrti v 1938 bol Mikuláš Galanda pochovaný v Turčianskych Tepliciach a v roku 1978 boli jeho telesné pozostatky prevezené na Národný cintorín v Martine. V jeho rodnom dome v Turčianskych Tepliciach je od roku 1991 sprístupnená galéria so stálou expozíciou jeho diel.
Výstavy a jeho diela.
Okrem množstva výstav po celom Československu vystavoval Mikuláš Galanda svoje diela v New Yorku, v Moskve a v roku 1937 na Svetovej výstave v Paríži, kde získal striebornú medailu za knižnú grafiku a ilustráciu. Jeho bibliofílie boli nesmierne populárne v Moravskom spolku bibliofilov - spolupracoval napríklad s B.B.Buchlovanom či J. Dvořákom a pod. Výtvarne sa spolupodieľal na tvorbe publikácii ľavicovo orientovaných autorov (F. Kráľ - Balt, L. Novomeský - Nedeľa, DAVisti a pod.).
Medzi jeho najznámejšie obrazy patria:

</doc>
<doc id="31303" url="https://sk.wikipedia.org/wiki?curid=31303" title="Ľudovít Fulla">
Ľudovít Fulla

Ľudovít Fulla (* 27. február 1902, Ružomberok – † 21. apríl 1980, Bratislava) bol slovenský maliar, grafik, ilustrátor, scénograf a výtvarný pedagóg. Je považovaný za jedného zo zakladateľov moderného maliarstva a grafiky na Slovensku. Inšpiroval ho najmä slovenský folklór. Fullove tapisérie sú považované za základné diela tohto umenia na Slovensku. Ako ilustrátor sa zapísal do povedomia výtvarným spracovaním ľudových rozprávok Pavla Dobšinského.
Životopis.
Ľudovít Fulla sa narodil v roku 1902 v Ružomberku. Od útleho veku bol fascinovaný maľbou a kresbou. Z ružomberského gymnázia prestúpil na Vyššiu obchodnú školu v Dolnom Kubíne (1918-1921). Jeden rok navštevoval súkromnú maliarsku školu Gustáva Mallého v Bratislave (1921-1922). V roku 1922 odišiel študovať do Prahy. Na Umeleckopriemyselnej škole u prof. Arnošta Hofbauera a u prof. Františka Kyselu si osvojil princípy moderného umenia. Počas štúdií sa zoznámil s o sedem rokov starším rodákom z Turčianskych Teplíc - Mikulášom Galandom. Vzniklo medzi nimi priateľstvo a dlhodobá spolupráca.
Štúdium ukončil v roku 1927 a vrátil sa na Slovensko. Hneď po návrate začal pracovať ako učiteľ kreslenia na meštianke v Senici, neskôr pokračoval v Malackách (1927-1929).
V roku 1928 pozval prof. Josef Vydra učiť Ľudovíta Fullu na novozaloženú Školu umeleckých remesiel v Bratislave. Tomu sa podarilo stiahnuť späť na Slovensko aj priateľa Mikuláša Galandu. Spolupráca oboch umelcov sa tým naplno rozvinula. Ukončila ju až smrť Galandu v roku 1938. Za jej vyvrcholenie možno považovať prvý manifest slovenského moderného maliarstva "Súkromné listy Fullu a Galandu" (1930-1932). V roku 1943 sa Fulla presťahoval do Martina, no v roku 1949 sa vrátil späť do Bratislavy, kde pôsobil ako vedúci oddelenia monumentálno-dekoratívneho maliarstva Vysokej školy výtvarných umení až do roku 1952. V Žiline si maliar vo svojom dome zriadil malú súkromnú galériu (1958). Po smrti prvej manželky sa v roku 1962 presťahoval ku svojim sestrám do Ružomberka. V roku 1969 mu na pozemkoch jeho starého otca postavil štát Galériu Ľudovíta Fullu. Bola darom za umelcovo celoživotné dielo a zároveň sa mala stať múzeom diel, ktoré maliar daroval štátu. Národný umelec v tejto budove býval aj tvoril celých desať rokov. Ľudovít Fulla zomrel 21. apríla 1980 v Bratislave a pochovaný je v rodnom Ružomberku.
Tvorba a výstavy.
Po návrate z Prahy sa doma snažia spolu s Mikulášom Galandom propagovať moderné maliarstvo.
Na začiatku tridsiatych rokov vystúpili spolu pred verejnosť s manifestom „Súkromné listy Fullu a Galandu“, v ktorých "„vyslovili potrebu skoncovať so starými, nič nehovoriacimi umeleckými metódami a zabehanými manierami a žiadali preraziť a uvoľniť cestu novým výrazovým prostriedkom a postupom, ktoré by zodpovedali dynamickým premenám, ktoré boli charakteristické pre život človeka a spoločnosti 20. storočia“." 
Námety pre svoje obrazy našiel Ľudovít Fulla v jednoduchom vidieckom živote. Ľudové umenie, ale aj inšpirácia ikonami mala na umelcov rukopis najväčší vplyv. Charakteristické žiarivé farby či neochvejná snaha o čitateľnosť/zrozumiteľnosť je typická skoro pre celé Fullovo dielo. Neopomenuteľná je detská kresba, ku ktorej vzhliadali všetci maliari v tom období. Z umeleckých smerov ovplyvnil maliara predovšetkým kubizmus.
Ľudovít Fulla vystavoval v Bratislave, Žiline, Varšave, Prahe a Košiciach. 
Ocenenia.
Roku 1936 bol Ľudovít Fulla odmenený bronzovou medailou za scénografické návrhy na Trienále užitých umení v Miláne. Nasledujúci rok získal Grand Prix za obraz "Pieseň a práca" na svetovej výstave v Paríži. Tapiséria utkaná podľa spomínaného obrazu získala zlatú medailu na Expo 1958 v Bruseli. Titul Národný umelec bol Fullovi udelený v roku 1963.
Najznámejšie diela.
Maľba
Ilustrácia
Grafika
Gobelín
Iné projekty.
[[Kategória:Narodenia v 1902]]
[[Kategória:Úmrtia v 1980]]
[[Kategória:Slovenskí maliari]]
[[Kategória:Česko-slovenskí národní umelci]]
[[Kategória:Osobnosti z Ružomberka]]

</doc>
<doc id="31306" url="https://sk.wikipedia.org/wiki?curid=31306" title="Ondrej I. (Uhorsko)">
Ondrej I. (Uhorsko)

Ondrej I. (* 1015 – † pred 6. decembrom 1060, Zirc, Uhorsko) bol uhorský kráľ v rokoch 10461060, pochádzal z mladšej vetvy rodu Arpádovcov. 
Po tom, čo strávil pätnásť rokov v exile, nastúpil na trón počas silného povstania pohanských Maďarov. Napriek tomu posilnil pozíciu kresťanstva v Uhorsku a tiež sa mu podarilo uchrániť nezávislosť Uhorska proti Svätej ríši rímskej. Pokúsil sa zaistiť nástupníctvo pre svojho syna, čo viedlo k otvorenej revolte jeho brata, ktorý ho zosadil z trónu pomocou sily.
Mladosť.
Ondrej bol druhý syn vojvodu Vazula, bratanca Štefana I., prvého kráľa Uhorska. Jeho matka bola pravdepodobne konkubína (dcéra člena uhorského rodu Tátony) jeho otca, stále uznávajúceho staré zvyky.
2. septembra 1031 bol diviakom pri love zabitý jediný preživší syn kráľa Štefana Imrich. Kráľ chcel poistiť pozíciu kresťanstva v poloprevrátenom kráľovstve, preto plánoval menovať syna svojej sestry, Petra Orseola, svojim nástupcom. Vojvoda Vazul, považovaný za ctiteľa zvykov, sa zúčastnil konšpirácie s cieľom zabiť kráľa, ale atentát nevyšiel a vojvodovi vyškriabali oči, do uší naliali roztavené olovo a jeho troch synov vyhnali do exilu.
Pozadie.
Uhorská kmeňová spoločnosť neuznávala prvorodenstvo, miesto toho favorizovala vek pre určenie poradia nástupníctva. To urobilo z ostatných mužských členov Arpádovskej dynastie nebezpečenstvo pre úradujúceho kráľa. Ondrejova vetva dynastie dlho súperila so staršou vetvou, ku ktorej patrili Štefan I. a jeho otec. V predošlom polstoročí sa rodinná rivalita sústredila väčšinou na spor medzi východným a západným kresťanstvom, predstavovaným mladšou a staršou vetvou. Staršia vetva vymrela po meči v roku 1038, čo otvorilo nové príležitosti pre mladšiu preživšiu vetvu. Uhorská klanová spoločnosť 11. storočia stále verila v jedinečnú dedičnosť po mužskej línii.
V exile.
Po otcovej tragickej smrti museli bratia opustiť vlasť. Najskôr utiekli do Čiech a pokračovali do Poľska, kde sa Belo oženil s členkou dynastie Piastovcov. Ondrej a Levente pokračovali v ceste a usadili sa v Kyjeve. Tam sa Ondrej oženil s Anastáziou, dcérou kniežaťa Jaroslava I. Múdreho.
Anglickí preláti, vedení biskupom Gerardom z Csanádu, sa rozhodli povolať Ondreja a jeho bratov späť do Uhorska a napísali im list. V dobe, kedy sa Ondrej a Levente vrátili do vlasti, rozpútalo sa obrovské povstanie Maďarov. Obaja bratia vytvorili v Abaújváre alianciu s rebelmi, ktorí prijali vedenie. Kráľ Peter sa pokúsil utiecť do Svätej ríše rímskej, ale bol uväznený a oslepený spojencami oboch bratov.
Vláda.
V roku 1048 povolal z Poľska svojho brata a kráľovstvo rozdelil na 3 časti, pričom dve ostali v majetku kráľa a jedna prešla do majetku kniežaťa (Tercia pars regni). Belo takto získal údelné kniežatstvo siahajúce od rieky Morava až po hranice Sedmohradska. Rozdeľovalo sa na dve časti - Nitriansko a Biharsko, deliacou čiarou bola rieka Tisa. Začiatkom roka 1050 Uhorsko čelilo útokom reznianského biskupa smerujúcim do západného pohraničia. Ako odvetu uhorské vojsko vyplienilo susedné pohraničie a vypálilo hrad Hainburg. O rok neskôr vpadol do Uhorska nemecký cisár Henrich III. spolu s českým kniežaťom Břetislavom. Ondrej a Belo však vypálili oblasti, kadiaľ cisárske vojsko prechádzalo, a vojaci tak trpeli hladom, rušení prepadmi uhorských a pečenžských vojsk. Ondrejovi sa ľsťou podarilo zničiť lode zo zásobami a Henrich III. musel odtiahnuť. Nasledujúci rok cisár zaútočil opäť, pričom obľahol Bratislavu. Bratislavčania všetky útoky odrazili a podarilo sa im aj potopiť všetky cisárove lode. Mier prišiel dokonca sprostredkovať aj pápež Lev IX..
Spory o nástupníctvo.
Keďže Ondrej mal z prvého manželstva iba jednú dcéru - Adelaidu (ktorú vydal za olomoucké knieža Vratislava), v roku 1048 určil za nástupcu svojho brata Bela. Druhé manželstvo uzavrel v roku 1049 s Anastáziou, dcérou Jaroslava Múdreho a v roku 1052 sa mu narodil syn Šalamún. V septembri 1058 sa Ondrej stretol s novovymenovaným nemeckým kráľom Henrichom, uzavreli mier a zasnúbili Šalamúna s Juditou, Henrichovou sestrou. Krátko na to dostal záchvat mŕtvice a v tom istom roku nechal korunovať malého Šalamúna, čo pobúrilo Bela. Bratia sa stretli v roku 1059 pričom Belo si mal vybrať medzi kráľovstvom a kniežatstvom. Ak by si vybral kráľovstvo, mali ho zabiť najatí vrahovia. Belo sa o tom dozvedel a ušiel do Poľska ku švagrovi Boleslavovi II. S ním nasledujúci rok vpadol do Uhorska. Postavilo sa proti nemu početné nemecké vojsko. Bitka sa odohrala pri rieke Tisa a Belo zvíťazil. Ťažko ranený Ondrej chcel utiecť do Nemecka, no Belovi vojaci ho chytili a krátko na to svojim zraneniam podľahol.

</doc>
<doc id="31307" url="https://sk.wikipedia.org/wiki?curid=31307" title="Belo I.">
Belo I.

Belo I. () (* okolo 1016 – † 11. september 1063) bol v rokoch 10481060 knieža Nitrianskeho kniežatstva a Biharska, v rokoch 10601063 uhorský kráľ. Pochádzal z rodu Arpádovcov.
Rodina.
Rodičia:
Súrodenci:
Manželka: 
Deti:
Život v exile.
Potom ako bol roku 1031 jeho otec Vazul na príkaz kráľa Štefana I. oslepený, ušiel spolu s bratmi Leventem a Ondrejom a bratrancom Domoslavom do Čiech. Po uzavretí nemecko-českého spojenectva, namiereného proti Samuelovi Abovi, uprednostnil knieža Břetislav I. Domoslava, ktorého zobral v roku 1042 na výpravu do Uhorska. Belo spolu s bratmi odišiel do Poľska, k poľskému kniežaťu Kazimírovi. Tu Belo získal povesť skúseného a silného bojovníka v bojoch s Pomorancami. Získal si priazeň kniežaťa Kazimíra I., ktorý mu dal svoju sestru Rychezu za manželku. Ondrej a Levente sa v tejto situácii rozhodli odísť k Pečenehom a neskôr do Kyjevskej Rusi.
Knieža Nitrianskeho kniežatstva.
Roku 1046 sa Ondrej vrátil do Uhorska a stal sa kráľom, Domoslav sa stal nitrianskym kniežaťom. Keď o dva roky neskôr Domoslav zomrel, povolal Ondrej Bela z Poľska. Belo dostal kniežací údel, ktorý sa skladal z Nitrianska a Biharska. Ondrej zároveň určil Bela za svojho nástupcu, keďže v tom čase nemal žiadneho zákonného syna.
Belo bol suverénnym vlastníkom kniežacieho údelu. Pravdepodobne za jeho vlády bolo vybudované nové opevnenie Nitrianskeho hradu, ktorý bol jeho sídlom. Tu razil aj vlastné mince, ktoré boli kvalitnejšie ako mince kráľa Ondreja I. Spolu s bratom žili spolu v zhode, spoločne bránili krajinu proti vpádom Nemcov v rokoch 10501052, až kým roku 1053 neuzavreli s nemeckým cisárom mier. V septembri 1058 sa Ondrej I. stretol pri rieke Morava s nemeckým kráľom Henrichom IV., s ktorým uzavrel mier a zasnúbil svojho syna Šalamúna (* 1053) s Henrichovou sestrou Juditou. V tom istom roku dal Ondrej Šalamúna korunovať za kráľa, čím porušil sľub daný Belovi. Belo sa nechcel vzdať nároku na korunu a preto sa roku 1059 rozhodol hľadať pomoc v Poľsku, u svojho švagra Boleslava II. Smelého. Na jeseň 1060 vpadol Belo s poľským vojskom do Uhorska. Ondrejovi prišlo na pomoc početné vojsko z Nemecka. Obe vojská sa stretli v bitke pri rieke Tisa, v ktorej Belo zvíťazil. Ondrej sa spolu s meissenským markgrófom Viliamom a grófom Potom snažili ujsť do Nemecka, ale Belovi vojaci ich chytili pri Mošoňskom hrade. Krátko nato Ondrej zomrel. 6. decembra 1060 bol Belo v Stoličnom Belehrade korunovaný za uhorského kráľa.
Uhorský kráľ.
Roku 1061 chcel Belo I. zvolať veľké zhromaždenie do Stoličného Belehradu, kam mali z každej obce prísť dvaja zástupcovia a rozšíriť kráľovskú radu. Chcel tu predložiť rôzne reformné opatrenia (ohľadom daní, cien tovarov, hodnoty mincí, trhových dní atď.), ktoré mali napomôcť hospodárstvu krajiny. Na zhromaždenie však prišlo aj veľké množstvo nespokojencov, ktorí žiadali od kráľa návrat k pohanstvu. Kráľ na vzbúrencov povolal vojsko a pohanské povstanie potlačil. Zmeny v hospodárstve presadil nakoniec bez veľkého zhromaždenia ľudu. Dal raziť kvalitné strieborné denáre, určil pevnú cenu tovarov, znížil dane, zrušil vymáhanie starých dlhov a namiesto nedele sa trhovným dňom stala sobota.
V auguste 1063 začal nemecký kráľ Henrich IV. organizovať výpravu, ktorá mala za cieľ dosadiť Šalamúna na uhorský trón. Belo prišiel s návrhom, že odovzdá trón Šalamúnovi a ponechá si svoje bývalé údelné kniežatstvo. Po odmietnutí tohto návrhu dal zosilniť hrady a zvolať vojsko. Počas pobytu v Dömösi však utrpel ťažké zranenia, keď sa pod ním zrútila stavba trónu. Napriek tomu vytiahol do boja, ale počas cesty zraneniam podľahol. Bol pochovaný v benediktínskom kláštore v Szekszárde, ktorý sám založil v roku 1061. Na trón nastúpil Šalamún, ktorého tam dosadil Henrich IV. Belovi synovia, Gejza, Ladislav a Lampert, podobne ako pred rokmi ich otec, našli útočisko v Poľsku.

</doc>
<doc id="31309" url="https://sk.wikipedia.org/wiki?curid=31309" title="Sadako Sasakiová">
Sadako Sasakiová

Sadako Sasakiová (; * 7. január 1943, Hirošima, Japonsko – † 25. október 1955, tamže) bolo japonské dievčatko, ktoré žilo v Hirošime a vo veku 2 rokov po zásahu mesta jadrovou bombou bola vážne ožiarená. Prežila ďalších desať rokov a stala sa jednou z najznámejších hibakuša – japonský výraz, ktorý znamená „osoba zasiahnutá bombou“. Zomrela ako 12-ročná 25. októbra 1955 v nemocnici Červeného kríža v Hirošime v dôsledku leukémie spôsobenej ožiarením. Spomína si na ňu predovšetkým pre príbeh o viac ako tisícke origami žeriavov, ktoré poskladala pred svojou smrťou.
Životopis.
Malo dva roky, keď bola 6. augusta 1945 zvrhnutá atómová bomba na Hirošimu. Bombardovanie prežilo bez viditeľného zranenia a vyrástlo z nej silné a zdravé dievčatko. 
Ako 11 ročná (9 rokov po zvrhnutí atómovej bomby) dostala náhle závrate. Diagnóza znela leukémia, ochorenie spôsobené výbuchom atómovej bomby. Sadako hospitalizovali vo februári nasledujúceho roku. 
Najlepšia priateľka vyrozprávala Sadako starú japonskú legendu, v ktorej sa hovorí, že každému, kto zloží tisíc origami papierových žeriavov, sa splní jedno želanie. Skladanie žeriavov – origami patrí k prastarej japonskej tradícii, v súčasnosti sú však papierové žeriavy predovšetkým neodmysliteľným symbolom mieru.
Sadako si želala, aby sa uzdravila. Posledných 14 mesiacov svojho života strávila v nemocnici a za ten čas zložila viac ako 1 300 papierových žeriavov. 
(Iná verzia tohoto príbehu hovorí, že sa jej podarilo zložiť iba 644 papierových žeriavov a tak priatelia pre ňu zložili ostatné, aby ich mala vysnených 1 000). Zomrela vo veku 12 rokov. 
Po smrti sa priatelia a spolužiaci Sadako inšpirovali jej odvahou a vytrvalosťou a vydali knihu, v ktorej publikovali jej listy. 
Následne odštartovali hnutie, ktoré sa zasadilo za to aby bol jej a všetkým deťom, ktoré zabila atómová bomba v Hirošime postavený pamätník. Postavili ho z darov, ktorými prispeli ľudia z celého Japonska. 
5. mája 1958 bola v Parku Mieru v Hirošime odhalená socha Sadako, ktorá drží v rukách zlatého žeriava. Pamätník je vysoký deväť metrov, nazýva sa tiež Veža tisícich žeriavov. V súčasnosti je okolo neho v sklených vitrínach zavesených približne 10 miliónov papierových žeriavov, ktoré sem návštevníci denne prinášajú. 
Sadako sa stala známym symbolom dôsledkov použitia jadrových zbraní. Niekedy je označovaná ako „japonská Anna Franková“. Sadako má tiež pomník v Parku mieru v Seattle v USA.

</doc>
<doc id="31310" url="https://sk.wikipedia.org/wiki?curid=31310" title="Pasteurizácia">
Pasteurizácia



</doc>
<doc id="31314" url="https://sk.wikipedia.org/wiki?curid=31314" title="Prorok">
Prorok

Prorok je človek schopný predpovedať budúcnosť bez vedeckého podkladu. V Biblii a v Koráne je to človek, prostredníctvom ktorého Boh hovorí k ľuďom ("prorokuje" či vyslovuje "proroctvo").
Prorok v Biblii.
V Biblii, predovšetkým v Starom zákone, je prorok jednou z kľúčových postáv. Používa sa preňho najčastejšie hebrejský termín "נביא" ("náví" = prorok), niekedy "חוזה" ("chózé" = vidiaci), gréčtina používá termín "profétés". Na rozdiel od dnešného chápania, nie je to človek, ktorý by predpovedal budúcnosť, ale je to Boží prostredník, človek (muž, ale v starších textoch i žena), ktorý sprostredkováva styk medzi Bohom a ľuďmi. Má to dva aspekty:
Najväčším prorokom podľa biblického výkladu a vzorom pre všetkých ostatných prorokov je Mojžiš, ktorý hovoril s Bohom tvárou v tvár a skrz neho dal Boh svojmu ľudu zákon. Ďalším významným prorokom je Eliáš, ktorý nezomrel, ale dostal sa k Bohu v ohnivom voze.
V Starom zákone sa obyčajne rozlišujú dve skupiny prorokov: proroci „nepíšuci“ a proroci „píšuci“, podľa toho, či sa nám zachovali knihy s ich výrokmi alebo nie. Celkovo pozná židovská tradícia 48 prorokov a 7 prorokýň.
Nepíšuci proroci.
Je to staršia skupina prorokov. Radia sa sem napríklad Samuel, Nátan, Gad, Eliáš, Elíša, Achijáš, Míkajáš, Jehú a ďalší. O týchto mužoch sa nám zachovali správy v rôznych knihách, predovšetkým v knihách Samuelových a knihách kráľov. Ich sprostredkovateľská činnosť sa prejavuje predovšetkým v boji a v politike a ich funkcia viac zodpovedá pojmu proroctva v Kenaáne na prelome 2. a 1. tisícročia pr. Kr. Okrem týchto prorokov nájdeme i zmienky o prorockých školách a o dvorných prorokoch, ktorí sú často kritizovaní ako falošní, pretože prorokovali (tj. hovorili menom Božím a zvestovali to, čo prehlasovali za Božiu vôľu) podľa svojich osobných alebo straníckych záujmov..
Píšuci proroci.
Od týchto prorokov sa nám dochovali spisy a výroky. Niektoré pochádzajú priamo od nich, iné im boli pripísané neskôr. Ide o nasledujúcich prorokov (podľa biblického poradia): Izaiáš, Jeremiáš, Ezechiel, Ozeáš, Joel, Amos, Abdiáš, Jonáš, Micheáš, Nahum, Habakuk, Sofoniáš, Ageus, Zachariáš, Malachiáš. Kresťania zaraďujú medzi prorokov ešte Daniela. Títo sa ďalej delia na väčších a menších (Izaiáš, Jeremiáš a Ezechiel (Daniel) väčší, zvyšok menší) alebo na predexilných, exilných a poexilných (podľa doby pôsobenia; exilom sa myslí babylonské zajatie).
Hlavným záujmom predexilných prorokov, či už pôsobili v Izraeli alebo v Judsku, bolo väčšinou napomínať ľud a vytýkať mu Božím menom jeho viny. Tie sa týkali predovšetkým dvoch oblastí, sociálnej sféry (nespravodlivosť, úplatné súdy, útlak, vydieranie a podobne) a sféry náboženskej (odpadlíctvo od kultu jediného Boha, obetovanie iným bohom, nekromancia a podobne). Obe sféry sú však pre prorokov neoddeliteľné. V prípade, že sa ľud neobráti a zotrvá vo svojej zatvrdnutosti a zlobe, hrozia Božím trestom, v prípade obrátenia naopak sľubujú, že sa Boh o svoj ľud postará, ako to sľúbil ich predkom. Niektorí proroci pridávajú i politické témy. Napríklad Jeremiáš a Izaiáš sa snažia prinútiť Judsko, aby v dobe veľkých politických zvratov na svetovej scéne zložilo svoju dôveru v Boha, a nie v cudzie mocnosti.
Exilní a poexilní proroci kladú väčšinou dôraz na pokánie, vernosť Bohu a neskôr na očistu kultu. Začínajú sa objavovať a silnejšie prejavovať apokalyptické a eschatologické tendencie.
Podľa tradičného kresťanského chápania jednou z hlavných funkcií starozákonných prorokov bolo i predpovedať príchod Mesiáša (tj. Krista).
Prorok v Koráne.
Korán (a islam) má podobné chápanie proroka ako židovstvo a kresťanstvo. Prorok je ten, komu Boh zveril hlásanie a obnovu pravej viery v jediného Boha. Avšak častejšie než o prorokoch (po arabsky "nabí") hovorí Korán o posloch (po arabsky "رسول", "rasúl"), čo umožňuje lepšie pochopiť poslanie týchto osôb.
Korán pozná mnoho prorokov, či už sú to biblické postavy ako Noe, Mojžiš, Jonáš, Ježiš či iné, aj nebiblické. Každá doba a každý národ má svojho proroka, ktorý k nemu bol poslaný a ktorého majú poslúchať. Židia majú Mojžiša a kresťania Ježiša. Tí, ak ich učenie nie je nesprávne vykladané (ako sa to stalo v kresťanstve alebo židovstve), sú pravými Božími poslami. Preto kresťania a Židia sú z hľadiska Koránu vyznavači pravých Božích poslov, len si Božie posolstvo prekrútili a pozmenili. Existujú však výroky Koránu, ktoré hovoria, že kresťania a Židia nie sú viazaní Koránom, ale svojimi spismi od svojich prorokov, ktorých za nimi Boh svojho času poslal. 
Islamský Prorok „par excellence“ je Mohamed, ktorý bol poslaný k Arabom, aby im v pravý čas zvetoval pravú abrahámovskú vieru. Islam je podľa moslimov na rozdiel od kresťanstva a židovstva jediným veľkým náboženstvom, ktoré si uchovalo pôvodné pravé Božie posolstvo.

</doc>
<doc id="31315" url="https://sk.wikipedia.org/wiki?curid=31315" title="Deneb Kaitos">
Deneb Kaitos

Deneb Kaitos (Difda, β Cet/β Ceti) je najjasnejšia hviezda v súhvezdí Veľryba, jasnejšia ako Alfa Ceti. Názov "Deneb Kaitos" znamená „chvost veľryby“, názov "Difda" zase „žaba“. Deneb Kaitos leží južne od Pegasovho štvorca a dve hviezdy zo štvorca, Sirrah a Algenib ukazujú viac-menej smer k nej. Ľudia si ju často mýlia s hviezdou Fomalhaut zo súhvezdia Južná ryba, je však o magnitúdu slabšia.

</doc>
<doc id="31316" url="https://sk.wikipedia.org/wiki?curid=31316" title="Denebola (hviezda)">
Denebola (hviezda)

Denebola (β Leo / β Leonis / Beta Leonis) je druhá najjasnejšia hviezda v súhvezdí Lev. Pôvodné znenie bolo Dhanab al Asad, čiže chvost leva. V obrazci Leva je skutočne na jeho chvoste. Je 20-krát jasnejšia ako Slnko. V odstupe takmer 19´ nájdeme hviezdu šiestej magnitúdy, ktorú môžeme zbadať už divadelným ďalekohľadom. Niekedy sa Denebola považuje za vrchol Jarného trojuholníka namiesto Regula. Trojuholník tvorený hviezdami Denebola, Arktúr, Spika je presne rovnostranný.

</doc>
<doc id="31317" url="https://sk.wikipedia.org/wiki?curid=31317" title="Mizar">
Mizar

Mizar (ζ UMa / ζ Ursae Majoris / Zeta Ursae Majoris) je hviezda v súhvezdí Veľká medvedica. Má sprievodcu, ktorý sa nazýva "Alcor", o ktorej stále nie je jasné, či ide o skutočného sprievodcu, alebo či obe hviezdy tvoria iba optickú dvojhviezdu. Pred érou ďalekohľadov sa adepti hvezdárstva vyberali podľa zrakovej ostrosti a bystrosti a u mnohých národov bolo testom rozlíšiť Alcor od Mizaru.
Charakteristika.
Mizar (ζ UMa) je druhá hviezda oja Veľkého voza. Pôvodne sa nazývala Mirak. Je to snáď najznámejšia viacnásobná hviezda. Neďaleko od nej je slabšia hviezda Alcor. Mizar a Alcor sú od seba vzdialení 12´. 
Samotný Mizar bol prvou hviezdou, ktorú ďalekohľad rozložil na dve zložky. Stalo sa to v roku 1650, keď taliansky hvezdár Giovanni Battista Riccioli pozoroval Mizar. Zložky Mizar A a Mizar B (ζ A a ζ B) sú od seba vzdialené 14,8“ a rozoznáme ich už vo väčšom triédri. Jasnejšia zložka Mizar A má dvakrát väčší priemer a trikrát väčšiu hmotnosť ako Slnko. Jej žiarivosť je 63-krát väčšia ako žiarivosť Slnka a povrchová teplota je približne 9 600 K. 
V roku 1889 sa zistilo, že Mizar A je spektroskopická dvojhviezda. Neskôr sa zistilo, že i slabšia zložka a taktiež Alcor sú spektroskopickými dvojhviezdami. Ide teda až o šesťnásobnú hviezdu. Mizar aj Alcor patria do pohybovej hviezdokopy "Collinder 285".

</doc>
<doc id="31318" url="https://sk.wikipedia.org/wiki?curid=31318" title="Merak">
Merak

"Merak môže byť aj názov hviezdy Mirach."
Merak (β UMa / β Ursae Majoris) je hviezda v súhvezdí Veľká medvedica.

</doc>
<doc id="31319" url="https://sk.wikipedia.org/wiki?curid=31319" title="Adhara">
Adhara



</doc>
<doc id="31320" url="https://sk.wikipedia.org/wiki?curid=31320" title="Aludra">
Aludra

Aludra (arab. al-`adrā' – panna) alebo Eta Canis Majoris (η CMa/η Canis Majoris) je hviezda v súhvezdí Veľký pes. Je to biely nadobor zdanlivej jasnosti 2,45m. Patrí do spektrálneho typu B5, do triedy svietivosti Ia. Vzdialenosť od Zeme je približne 3 000 ly.

</doc>
<doc id="31321" url="https://sk.wikipedia.org/wiki?curid=31321" title="Phecda">
Phecda



</doc>
<doc id="31322" url="https://sk.wikipedia.org/wiki?curid=31322" title="Phekda">
Phekda

Phekda (γ UMa / γ Ursae Majoris, Phecda, Phad, Phacd) je hviezda v súhvezdí Veľká medvedica.

</doc>
<doc id="31323" url="https://sk.wikipedia.org/wiki?curid=31323" title="MFK Dukla Banská Bystrica">
MFK Dukla Banská Bystrica

MFK Dukla Banská Bystrica je futbalový klub z Banskej Bystrice. "Dukla" je slovenský futbalový klub s bohatou tradíciou. Patril medzi elitu slovenského futbalu ale v roku 2016 zastihli klub finančné problémy a musel opustiť najvyššiu súťaž a prepadli sa až do tretej ligy. V roku 2018 sa prebojovala do druhej ligy. Od sezóny 2022/2023 pôsobí opäť v najvyššej slovenskej futbalovej súťaži. Klubové zázemie je Štadión SNP.
História klubu.
Prvý futbalový klub v Banskej Bystrici bol založený v roku 1904 (Besztercebányai Sport Club). Armádný klub začal pôsobiť v meste od roku 1965, kedy bola do B. Bystrice prevelená VTJ z Brezna. Vo futbalovom ročníku 1966/67 pod vedením trénera Rudolfa Zibrínyho postúpila Dukla do II. ligy, keď vyhrala F-skupinu divízie o bod pred Martinom. O rok neskôr (súťažný ročník 1967/68) postúpila Dukla prvýkrát v histórií do I. celoštátnej československej futbalovej ligy, kedy bol tréner Arnošt Hložek. Kritériom postupu bolo prvé miesto v II. moravsko-slovenskej lige s dvojbodovým náskokom pred Tatranom Prešov. V roku 1970 Dukla po treťom vystriedaní hráča trénerom Jirasom vypadla do II. celoštátnej ligy. V tom konkrétnom zápase však nad Slaviou Praha vyhrala 4:0. Do najvyššej súťaže sa Dukla vrátila až v sezóne 1976/77. Bývalý hráč Dukly Anton Ondruš bol taktiež kapitánom víťazného celku, ktorý vyhral Majstrovstvá Európy vo futbale v roku 1976 v Belehrade. Bol to veľký úspech nielen československého, ale hlavne slovenského futbalu, vo finálovom stretnutí hralo deväť slovenských hráčov. V roku 1981 víťazí v Slovenskom pohári a vo finále československého pohára podlieha konkurentovi a súperovi Dukle Praha. V ročníku 1984/85 obsadila v ligovej súťaži 4. miesto a získala právo účasti v Pohári UEFA. Žreb prvého kola spomínaného Pohára UEFA Dukle prisúdil nemeckého súpera Borussia Monchengladbach, ktorý bol však nad jej sily. V sezónach 1984 – 86 bola najlepším slovenským mužstvom československej futbalovej ligy podľa umiestnenia.
Od leta 1993 začal klub písať svoju novú históriu v najvyššej súťaži, ktorá bola zriadená v samostatnej SR. V sezóne 1998/99 bola finalistom Slovenského pohára a účastníkom Pohára UEFA, kde v jeho prvom kole vypadla so súperom Ajax Amsterdam. Dukla v tom ročníku vypadla na základe reorganizácie z najvyššej ligy. Tri súťažné ročníky pôsobila v II. lige a od ročníka 2003/2004 sa vrátila do najvyššej súťaže. Ročník 2003/2004 bol najúspešnejším v celej doterajšej histórií Dukly. Dukla obsadila konečné druhé miesto /o horší vzájomný zápas/, kde bola ako nováčik účastníkom Pohára UEFA. V ňom postúpila cez dve predkolá do hlavnej súťaže, kde pod vedením Ladislava Molnára stroskotala až na celku S.L. Benfica Lisabon. V nasledujúcom súťažnom ročníku 2004/2005 opäť zaznamenala ďalší historický úspech a to hneď dvojnásobný. V konečnej tabuľke skončila na treťom mieste a po druhýkrát získala aj Slovenský pohár. Útočník Martin Jakubko bol tretím najlepším strelcom Corgoň ligy. V ročníku 2005/2006 v druhom predkole Pohára UEFA tím vypadol po neúspechu v dvojzápase s poľským celkom Groclin Grodzisk. 
Začiatkom roku 2009 sa v klube hovorilo o fúzii s Podbrezovou a o presťahovaní klubu do mesta Brezno. Nakoniec sa tak po viacerých protestov zo strany fanúšikov nestalo a klub pôsobí v Banskej Bystrici.
V roku 2017 po finančných problémoch dovtedajšieho klubu predstavitelia občianskeho združenia TJ ŠK Kremnička.
Od sezóny 2022/2023 pôsobí opäť v najvyššej slovenskej futbalovej súťaži.
Fanúšikovia.
Počiatky novodobého organizovaného fanúšikovského života siahajú do polovice deväťdesiatych rokov 20-teho storočia, do obdobia vzniku samostatnej Slovenskej ligy. V roku 1994 bol registrovaný oficiálny fanklub FK DUKLA B. Bystrica, začalo sa platiť členské a vydávali sa prvé preukazy. Výsledkom aktivít nového fanklubu bolo zorganizovanie niekoľkých výjazdov (Trnava, D. Streda, Prievidza, Ružomberok…), výroba vlajok a snaha o fandenie na všetkých zápasoch červenobielych. Vrcholom tejto etapy vývoja fanklubu sa stala účasť na finálovom zápase Slovenského pohára v Žiari nad Hronom v roku 1999 a následný postup do pohára UEFA. Preplnené státie (okolo 3000 divákov) sledovalo na Štiavničkách počínanie duklistov proti slávnemu Ajaxu Amsterdam. Vyradenie z pohára a následné vypadnutie z najvyššej Slovenskej súťaže znamenalo aj útlm fanúšikovských aktivít. Nie však ich koniec, pretože fandenie doma i na zápasoch vonku, hlavne v blízkom okolí, pokračovalo ďalej. Ďalšia etapa fanúšikovania sa odštartovala v sezóne 2002/03, keď Dukla bojovala o postup do najvyššej ligy. Na jar 2003 nechýbali priaznivci z tímu spod Urpína na žiadnom zápase doma ani vonku. V tomto období sa nadviazala aj spolupráca s klubom v organizovaní zájazdov na zápasy vonku i v iných oblastiach, ktorá pretrváva až do dnešných dní. Výsledkom je množstvo autobusových zájazdov do všetkých končín Slovenska (od Veľkých Levárov až po Humenné či od Žiliny po R. Sobotu) a 2 medzinárodné (Zürich, Grodzisk Wlkp.). Fanklub prešiel zmenami stanov a preregistráciou v roku 2007. Nezávisle od neho fungujú menšie skupiny združené podľa spoločných záujmov či bydliska napr.: Red White Angeles, Crazy Boys Podlavice, Sconfessione, Neusohl Supporters, N.Y.H., Chimenkovci a pod. V roku 2006 sa zrealizovala prvá družba s priaznivcami tímu najvyššej poľskej ligy GKS Bełchatów a aktívne navštevovanie ich zápasov v Poľsku. Tieto aktivity fungovali samozrejme aj z druhej strany. Družobné vzťahy sa však po 4 rokoch končia v lete 2010 a momentálne je fanklub bez družobných vzťahov.

</doc>
<doc id="31324" url="https://sk.wikipedia.org/wiki?curid=31324" title="Alpheratz">
Alpheratz

Alpheratz alebo Sirrah ( z "surra al-faras" – "pupok koňa") alebo Alfa Andromedae (α And/α Andromedae) je najjasnejšia hviezda v súhvezdí Androméda.
Sirrah Alpheratz znamená „"pupok koňa"“. V minulosti totiž táto hviezda oficiálne patrila do súhvezdia Pegas, ako delta Pegasi. Dodnes je to jedna hviezd z asterizmu Pegasov štvorec a v takmer všetkých hviezdnych mapách sa spojnice od ďalších dvoch rohov štvorca – Algenib a Scheat – kreslia k Sirrah. Spojení touto hviezdou teda vytvárajú Pegas a Androméda akési dvojsúhvezdie. Ich spoločná hranica prechádza tesne popri Sirrah zo západnej strany. Niektorí astronómovia považujú preradenie Sirrah k Androméde za nelogické, ale podľa starých vyobrazení naopak zasahovala Androméda ešte viac do Pegasa a hviezdy alfa, beta a gama tvorili iba jej telo a nohy. Z toho pochádza aj názov hviezdy Sirrah – „pupok“. Hviezda Sirrah je podobor spektrálneho typu B a má pekuliárne spektrum. Vyskytujú sa v ňom netypické čiary mangánu a ortuti. 
Je to spektroskopická dvojhviezda. Má zdanlivú jasnosť 2,07m, patrí do spektrálneho typu B8, do triedy svietivosti IV. Jej sprievodca, hviezda zdanlivej jasnosti 9,2m, je od nej na oblohe vzdialený 76". Nachádza sa približne vo vzdialenosti 97 ly od Slnka.

</doc>
<doc id="31325" url="https://sk.wikipedia.org/wiki?curid=31325" title="Gemma">
Gemma

Gemma (α CrB / α Coronae Borealis), tiež známa ako "Alphekka" alebo "Alphecca", je najjasnejšia hviezda v súhvezdí Severná koruna. Je to biela hviezda s povrchovou teplotou 10 000 K a magnitúdou 2,2. Je to zákrytová premenná hviezda, jej jasnosť však klesá iba asi o 0,1 magnitúdy. Patrí do pohybovej hviezdokopy Collinder 285. 

</doc>
<doc id="31326" url="https://sk.wikipedia.org/wiki?curid=31326" title="Ró Cassiopeiae">
Ró Cassiopeiae

Ró Cassiopeiae (ρ Cas/ρ Cassiopeiae) je žltý nadobor v súhvezdí Kasiopeja. Je to polopravidelná premenná hviezda. 
Jeho jasnosť klesá zo zvyčajných 4,9 mag až pod 6 magnitúd. Je to polopravidelne premenná hviezda typu SRd podobne ako SV Ursae Majoris a vzdialená je asi 3 400 ly. 

</doc>
<doc id="31327" url="https://sk.wikipedia.org/wiki?curid=31327" title="Naos (hviezda)">
Naos (hviezda)

Naos (ζ Puppis) je hviezda v súhvezdí Korma.
Je to modrý nadobor, jedna z najsvietivejších hviezd v Galaxii.

</doc>
<doc id="31328" url="https://sk.wikipedia.org/wiki?curid=31328" title="Almaaz">
Almaaz

Almaaz (Maaz) alebo Epsilon Aurigae (ε Aur/ε Aurigae) je zákrytová dvojhviezda s neviditeľným sprievodcom v súhvezdí Povozník, ktorej jasnosť klesá z 2,7m na 3,8m raz za 27 rokov. 
Primárna zložka je nadobor spektrálneho typu F0 a triedy svietivosti Ia, s hmotnosťou 15 M☉ a s polomerom 100-násobne väčším ako polomer Slnka v štádiu po opustení hlavnej postupnosti. Jeho svietivosť je až 200 000-krát väčšia ako svietivosť Slnka a jeho priemer je 300 miliónov km, čo je priemer obežnej dráhy Zeme okolo Slnka. Sekundárna zložka je protohviezda alebo dvojhviezda s hmotnosťou 10-20 M☉, obklopená akréčnym diskom s polomerom 1 100 R☉. Teplota vonkajšieho okraja disku je 520 K. Družica IRAS merala infračervené žiarenie, na ktoré sa zmenilo svetlo sprievodcu a jeho ultrafialové žiarenie v chladnom prachovom obale. Z priebehu krivky svetelných zmien sa dá usúdiť, že okolo sprievodcu je rozsiahly prstenec materiálu prerušený veľkou medzerou. Vzdialenosť je približne 2 000 ly.
Hviezda epsilon Aurigae má podľa našich súčasných poznatkov najdlhšiu periódu medzi zákrytovými premennými hviezdami. Perióda je 27,1 roka a počas nej klesne jasnosť hviezdy zhruba na polovicu, z 3,1 na 3,8 magnitúd. Ploché minimum trvá 330 dní, pokles k minimu a výstup z neho trvá vždy 140 dní. Celý zákryt trvá 610 dní. Zákryt je pravdepodobne spôsobený tým, že počas doby minima je hlavná zložka zakrytá oblakom obklopujúcim sprievodcu. Zákryt tejto dvojhviezdy nastal medzi 2. júlom 1982 a 25. júnom 1984. Ďalší zákryt sa nastal v roku 2009.

</doc>
<doc id="31329" url="https://sk.wikipedia.org/wiki?curid=31329" title="Arneb">
Arneb

Arneb (arab. 'arnab = zajac) alebo Alfa Leporis (α Lep/α Leporis) je najjasnejšia hviezda v súhvezdí Zajac. Má zdanlivú jasnosť 2,58m, patrí do spektrálneho typu F0, do triedy svietivosti Ib. Jej sprievodca, hviezda zdanlivej jasnosti 11m, je od nej na oblohe vzdialený 36". Vzdialenosť od Zeme je približne 1300 ly.

</doc>
<doc id="31334" url="https://sk.wikipedia.org/wiki?curid=31334" title="Cherubín">
Cherubín

"Cherubín alebo cherub znamená aj prenesene ideálnu, krásnu, dobrotivú osobu."
Cherubín alebo cherub (čechizmus) (hebr. כרוב "kerúv"; pl. כרובים "kerúvím") je druh anjela, ktorý spomína Starý zákon a Zjavenie svätého Jána.
Etymológia.
Slovo cherub zrejme pochádza z babylonského slova "karabu" (akkadské "kuribu" požehnaný, prosperujúci), ktoré označuje služobníkov bohov, ktorí im slúžia ako radcovia a prostredníci. Niektorí spojujú vznik slova so slovom "kirabu", menom asýrskeho božstva v podobe okrídleného býka. Je možné, že zo slova vzniklo grécke γρύψ "gryps" (názov bájneho vtáka).
Charakteristika.
Biblia zvyčajne opisuje cherubov ako okrídlené bytosti s ľudskými a zvieracími charakteristikami. V knihe Genezis chránia cherubovia cestu k Stromu života na východ od Edenu s plamenným mečom (Gn 3,24). Podľa knihy Exodus boli spodobenia cherubov tiež na opone stánku zmluvy (Ex 26,1). V Šalamúnovom chráme chránili sochy dvoch cherubov archu zmluvy, ktorá stála vo veľsvätyni, kde sa zdržiavala podľa viery Izraelitov Božia sláva. Prorok Ezechiel zobrazuje zrejme viac rozšírenú predstavu o cheruboch — v nej má cherub štyri tváre, telo a ruky muža a nohy teľacie, k tomu má pár krídel ako atribút asýrskych božstiev danej doby. Kresťania v tomto zobrazení vidia štyroch evanjelistov. Cherubovia sa podľa Ezechielovej vízie neotáčajú, ale stoja priamo ako kolesá cherubského voza. 
V najstarších starozákonných textoch, predovšetkým v niektorých žalmoch, sa objavuje archaické označenie Boha ako toho, ktorý „sedí na cheruboch“ (יושב הכרובים "jóšév hakkerúvím") alebo ktorý na nich ide (רוכב על כרוב "róchév cal kerúv"). V týchto prípadoch cherubovia predstavujú Boží trón či snáď i jeho vojnový voz. 
V stredovekej teológii patria cherubovia medzi najvyššie rády v hierarchii anjelov, spoločne so serafmi. Umenie zobrazuje často cherubov ako deti, zvlášť v podaní renesančných sochárov a maliarov, napríklad Raffaela.

</doc>
<doc id="31335" url="https://sk.wikipedia.org/wiki?curid=31335" title="Ministerstvo zahraničných vecí Spojených štátov">
Ministerstvo zahraničných vecí Spojených štátov

Ministerstvo zahraničných vecí Spojených štátov (zriedkavo v presnom preklade Štátny department [Spojených štátov], , akronym "DoS", príp. len "State Department") je súčasťou federálnej vlády Spojených štátov, ktoré riadi medzinárodné vzťahy USA. Vzniklo v roku 1789 ako vôbec prvé ministerstvo.
Sídli v budove Harry S. Trumana vzdialenej niekoľko blokov od Bieleho domu vo Washingtone D.C. Na čele ministerstva je v súčasnosti Marco Rubio, ktorému predchádzal demokrat Antony Blinken.
Poslaním DoS je formovať a udržiavať mierový, prosperujúci, spravodlivý a demokratický svet a podporovať podmienky pre stabilitu a pokrok v prospech amerického ľudu a ľudí na celom svete. Tento široký cieľ prostredníctvom diplomacie, advokácie a pomoci. Protistrany zahŕňajú zahraničné organizácie, medzinárodné organizácie a mimovládne organizácie. 

</doc>
<doc id="31338" url="https://sk.wikipedia.org/wiki?curid=31338" title="Trest smrti">
Trest smrti

Trest smrti je právoplatné zbavenie života, najčastejšie za obzvlášť závažné trestné činy. V Česko-Slovensku bol zrušený v roku 1990.
Dejiny.
Trest smrti bol po tisícročia najvyšším trestom. Bol základným prvkom represívnych systémov, trestom v pravom zmysle slova exemplárnym, ktorý mal jedincov pokladaných za nenapraviteľných a nebezpečných definitívne vyradiť zo spoločnosti.
Na počiatku bola pravdepodobne osobná pomsta. Zabitie páchateľa bolo morálnym a spravodlivým činom odplaty a zárukou udržania poriadku. S postupným upevňovaním, centralizáciou autority dochádzalo k čoraz väčšiemu obmedzovaniu súkromnej pomsty a toto právo prináleží dnes skoro výlučne štátu pretransformované do podoby zákonného trestu.
Starovek.
Trest smrti sa od najstarších čias používal ako trest za široké spektrum priestupkov. Aj v staroveku však existoval veľký kontrast medzi jednotlivými zákonníkmi.
Egyptské, židovské, asýrske alebo babylonské sa vyznačovali najprísnejšími trestami – napríklad v tridsiatich štyroch trestnoprávnych prípadoch ustanovení Chammurapiho kódexu sa stereotypne opakuje "bude usmrtený".
Trestné sankcie chetitského zákonníka sú, aspoň pre slobodné obyvateľstvo, neobyčajne mierne. A čo je na ňom priam moderné: Rozlišuje, či vinník spáchal trestný čin úmyselne, alebo nie – napríklad vražda, t. j. usmrtenie človeka s vopred uváženým úmyslom sa trestá dvojnásobným trestom než prosté zabitie, keď hreší len "ruka vinníkova".
Trest smrti v Biblii.
Odraz židovského právneho myslenia v Biblii predpisuje trest smrti za vraždu a mnohé iné zločiny, vrátane únosu. Na rozdiel od egyptského a babylonského práva nepostihoval trest smrti ani majetkové trestné činy ani hospodárske zločiny, zato však stíhal stratou života každý vážny priestupok proti posvätnému zákonu – modloslužobníctvo, rúhanie či čarodejníctvo – ako aj sexuálne vzťahy ohrozujúce rodinnú a klanovú stabilitu.
 "Šesť dní sa bude pracovať, ale siedmy deň je svätý deň sviatočného odpočinku Hospodinovho. Každý, kto by pracoval v deň sviatočného odpočinku, musí byť vydaný na smrť." (Exodus 31, 15)
Trest smrti v starovekom Grécku.
V starom Grécku neexistovalo "grécke právo", ale iba osobitné práva každej obce a rozvoj legislatívy týkajúcej sa najvyššieho trestu závisel od spoločenského a politického vývoja každej z nich. Kým napríklad Atény zverili popravu vinníka verejnej moci, v Macedónii bol vinník vydaný príbuzným obete, aby ho usmrtili tak, ako uznajú za vhodné.
Na tomto mieste je možné uviesť tri osobitosti Aténskeho práva:
Trest smrti v starovekom Ríme.
Vývin najvyššieho trestu v rímskom práve vzbudzuje sústredený záujem historikov, právnikov i sociológov.
V prvých storočiach rímskej kultúry bol trest smrti – najmä však poprava – náboženským činom a pripomínal obetný rituál. Tento hlboký náboženský vplyv sa udržiava ešte v Zákone Dvanástich tabúľ ("Lex Duodecim Tabularum") z roku 450 pred Kr., ktorý znamenal prechod od posvätného práva k právu svetskému. Vyskytuje sa v ňom starobylé ustanovenie, podľa ktorého bol páchateľ, vinný z neodčiniteľného skutku zasvätený božstvu, ktoré urazil. Takýto "homo sacer" bol postavený mimo zákona a každý občan ho smel usmrtiť – stal sa vlastne obetinou.
Zákon Dvanástich tabúľ tiež rozlišoval medzi úmyselným a neúmyselným skutkom, trest smrti – na rozdiel od ostatných civilizácii – postihol len samotného vinníka, nikdy nie jeho rodinu. Ani v starom Ríme nebol vinník vystavený vôli jedinca, ale na smrť ho mohol odsúdiť len zhromaždený ľud ("provocatio ad populum").
Po upevnení republiky sa v Ríme prejavuje odpor k najvyššiemu rozsudku a napriek veľkému množstvu historických prameňov nenachádzame stopy po poprave – toto potrestanie sa v tichosti vytratilo. Leges Corneliae (82 pred Kr. – 79 pred Kr.) netrestali smrťou ani násilné zabitie, ani lúpež na verejnej ceste, za ktoré sa ukladalo vyhnanstvo mimo Itálie.
Tiež Pompeius ("Lex Pompeia") inicioval zákon, odstraňujúci trest smrti, ktorý sa dovtedy ukladal vrahovi najbližších príbuzných, a nahradil ho zákazom poskytnúť jedlo a prístrešie. Samotné súdne konanie viedlo k "de facto" zániku najvyššieho trestu: Každý obvinený mal právo ostať dočasne na slobode a teda vyhnúť sa očakávanému rozsudku útekom. Takto bol dobrovoľný exil faktickou náhradou za smrť a "Comices centuriates", poverené riešením dotyčného prípadu sa obmedzovali na potvrdenie vyhnanstva.
Cisárstvo, pravdepodobne z dôvodu upevnenia moci, sa vrátilo k najvyššiemu trestu. Trest smrti za vraždu najbližších príbuzných zrušený Pompeiom bol znovu zavedený cisárom Augustom. Zaviedla sa neľútostná prísnosť, napríklad voči kresťanstvu, ktoré sa previnilo proti tradičnej morálke ("mos maiorum") a malo za následok celú sériu náboženských prenasledovaní.
Táto prísnosť sa dodržiavala ako v Západorímskej, tak aj vo Východorímskej ríši. Každý kto sa previnil proti životu inej osoby, manželskému zväzku, peniazom, lodnej doprave alebo proti náboženstvu – "capite punietur" – bude potrestaný hrdelným trestom. Vinníci mali v takomto prípade jedinú nádej: Panovník, neobmedzený vládca, mohol použiť prostriedok zvaný "indulgentia" – zmierniť alebo úplne zrušiť následky vyplývajúce z vynesenia najvyššieho trestu. Toto právo udelenia milosti časom zaniklo a európskym panovníkom sa navrátilo až v 12. storočí, po renesancii rímskeho práva.
Stredovek.
Na prelome 12. a 13. storočia spochybnila sekta Valdenských po prvý raz v dejinách samotný princíp trestu smrti. Podľa Valdusových stúpencov musí byť vražda, aj legálna, absolútne zakázaná. Valdenskí abolicionisti našli v textoch Starého aj Nového zákona závažné argumenty proti trestu smrti:
 "Nechcem smrť hriešnika, ale aby sa obrátil a žil."
 "Milujte svojich nepriateľov a robte dobre tým, čo Vás nenávidia."
Takéto učenie bolo v porovnaní so všeobecným dobovým presvedčením natoľko revolučné, že pápež Inocent III. naň odpovedal a odmietol ho tým, že im dal podpísať spis, v ktorom by sa verejne zriekli svojich názorov a vyznali vieru. 
V stredovekých európskych krajinách možno objaviť dve všeobecné črty, ktoré charakterizovali zvyky spojené s trestom smrti.
V Anglicku okolo roku 1500 sa udeľoval trest smrti výlučne za najťažšie zločiny – zradu, vraždu, lúpež, vlámanie, znásilnenie a podpaľačstvo.
S nástupom absolutistických monarchií sa náležitosti verejného poriadku dostali do právomocí panovníka a zemepánske alebo mestské súdy postupne strácali právo nad životom a smrťou. Aby zaistili bezpečnosť osôb a majetkov proti narastajúcej vlne pauperizmu, zavádzajú králi nemilosrdnú legislatívu. Napríklad okolo roku 1800 anglický parlament schválil najvyšší trest za množstvo priestupkov a každoročne umierali stovky ľudí. Treba však povedať, že rozvoj poznania v oblasti trestného práva viedol k presnejšiemu posúdeniu osobnej zodpovednosti za zločiny.
Novovek – boj za zrušenie trestu smrti.
Reforma trestu smrti sa v Európe začala v päťdesiatych rokoch 18. storočia za podpory mysliteľov ako boli taliansky právnik Cesare Bonesana markíz de Beccaria, francúzsky filozof François Voltaire a anglický právny reformátor Jeremy Bentham.
Beccaria: O deliktoch a trestoch.
Začala sa vlastne vydaním Beccariovho pojednania "O deliktoch a trestoch" (tal. "Dei delitti e delle pene") v Livorne roku 1764. Dielo požadovalo úplné zrušenie trestu smrti a okamžite sa stretlo s veľkým úspechom. Beccaria píše:
 "Aby trest smrti nebol násilím jednotlivca alebo skupiny proti občanovi, musí byť verejný, uložený bez prieťahov, použitý ako núdzové opatrenie, taký nízky, ako je to za daných okolností len možné, úmerný deliktu a pevne stanovený zákonom."
V boji proti trestu smrti sa markíz Beccaria opieral o jednoduché a logické uvažovanie. Veril v Rousseauovu "Spoločenskú zmluvu", ale nevyvodil z nej tie isté závery, ako jeho vzor: "Zákony, vychádzajúce zo všeobecnej vôle sú vlastne súhrnom želaní jednotlivcov – a komu by kedy napadlo dať iným právo zabiť ho?" A keďže dobové zákony pokladali aj samovraždu za zločin, Beccaria dôvodí, že "ak človek nemá právo nakladať so svojim vlastným životom, nemohol toto právo postúpiť nikomu inému, ani v podobe celej spoločnosti." Otázky užitočnosti trestu smrti sa zhostil tvrdením, že "ani celé storočia praktikovania tohto exemplárneho trestu neodrádzajú niektorých jednotlivcov, odhodlaných previniť sa proti pravidlám spoločnosti."
Voltaire, ktorý vo svojom "Komentári" k Beccariovmu pojednaniu zaujal zdržanlivý postoj voči úplnému zrušeniu trestu smrti sa v roku 1777 vo svojom diele "Cena spravodlivosti a ľudskosti" stotožnil s týmto zrušením. Veľkí právnici síce neprijali všetky Beccariove závery, ale podľahli ich vplyvu a ostro kritizovali zneužívanie trestu smrti.
Abolicionizmus 19. storočia.
Prvá abolicionistická kampaň markíza de Beccariu bola zaštítená humanistickou filozofiou, ktorá ožila v 19. storočí – o sto rokov neskôr. Abolicionizmus sa však nestal literárnou debatou, ale hnutie nadobúdalo konkrétnu podobu. Okolo päťdesiatych rokov reformné snahy začali prinášať prvé plody. V roku 1845 bola v Spojených štátoch založená "Americká spoločnosť za zrušenie trestu smrti" a prvým štátom ktorý odstránil trest smrti bol štát Michigan (1847). Prvé krajiny ktoré úplne odstránili najvyšší trest boli Venezuela (1853) a Portugalsko (1867).
Recidíva 20. storočia do roku 1945.
Reálne úspechy abolicionistického hnutia v 19. storočí sa v čase pred druhou svetovou vojnou týkali jedine Španielska, ktoré zrušilo najvyšší trest 8. septembra 1932. V krajinách, kde si trest smrti ponechali (napr. Veľká Británia, Francúzsko) počet popráv mierne klesal. K návratu však viedli jednak vojny a jednak nastolenie totalitných diktatúr. Cez vojnu narastal počet príležitostných (vojenských, mimoriadnych) súdov a došlo k rozšíreniu počtu zločinov trestaných najvyšším trestom. Španielsko obnovilo tento trest 10. októbra 1934 a Nemecko ho opäť začalo široko používať. Tak isto trestná politika Sovietskeho zväzu ilustrovala náchylnosť diktatúr k tomuto prostriedku – aj keď sa nazýval "výnimočné obranné opatrenie štátu pracujúcich."
Medzinárodné záväzky po roku 1945.
Široký vývin medzinárodných vzťahov po druhej svetovej vojne viedol k vyhláseniam s celosvetovým alebo regionálnym dosahom, ktoré sa priamo alebo nepriamo dotýkajú problému najvyššieho trestu. Trest smrti sa stal predmetom medzinárodnej diskusie, najmä na pôde OSN. Ide o snahu vypracovať medzinárodné štandardy, ktoré majú byť recipované do národných legislatív signatárskych štátov a ktoré sa opierajú o liberálne ponímanie postavenia jedinca a jeho vrodených, nezastupiteľných a neodňateľných práv.
Medzinárodná charta ľudských práv.
Dominantné postavenie tu zaujíma "Medzinárodná charta ľudských práv", ktorá o danej problematike priamo pojednáva. Tento dokument vlastne pozostáva zo série niekoľkých dokumentov, ktoré sa dotýkajú rozličných práv. Sú to:
Popravy v Československu.
Česká a Slovenská federatívna republika zrušila trest smrti novelou Trestného zákona z 2. mája 1990. Novela, ktorá nadobudla platnosť 1. júna 1990, zmenila najvyšší trest na odňatie slobody od 15 do 25 rokov a na doživotie. Do 50. rokov sa v bývalom Československu popravy vykonávali vo väzniciach v Prahe na Pankráci, v Brne, Bratislave, Ostrave, Uherskom Hradišti, Jihlave, Plzni, Litoměřiciach a v Olomouci, potom už len v Prahe a Bratislave. Od roku 1945 do roku 1989 bolo v Československu popravených 1162 odsúdených. Posledná poprava v Prahe sa uskutočnila 2. februára 1989 a v Bratislave 8. júna 1989.
Poslednou ženou, ktorá bola popravená na území Československa bola Olga Hepnarová. Poprava bola vykonaná v Prahe na Pankráci 12. marca 1975. Hepnarovú odsúdili na smrť za masovú vraždu, ktorú vykonala v lete 1973. Požičaným nákladným autom vrazila do čakajúcich ľudí na električkovej zastávke na Strossmayerovom námestí v pražských Holešoviciach; zabila 8 ľudí a mnohí boli zranení. Po Hepnarovej smrti boli popravovaní už iba muži.
Posledným mužom, ktorý v Československu zomrel na šibenici (a teda posledným popraveným vôbec) bol Štefan Svitek, ktorý bol odsúdený za mimoriadne brutálne vyvraždenie svojej rodiny (tehotná manželka a dve dcéry). Popravený bol 8. júna 1989 v Bratislave. 
Súčasný stav vo svete.
V roku 2015 bolo na svete 96 krajín, ktoré úplne, teda "de iure" aj "de facto" odstránili trest smrti zo svojich právnych úprav pre všetky trestné činy. Trest smrti však dlhšie ako 10 rokov nepraktikovalo ďalších 34 krajín a v 9 krajinách je povolený len za zvláštnych okolností. V 58 krajinách sa trest smrti používa.

</doc>
<doc id="31341" url="https://sk.wikipedia.org/wiki?curid=31341" title="Regor">
Regor

Regor, Al Suhail (arab. suhail – jasný, žiarivý) alebo Gama Velorum (γ Vel/γ Velorum) je zložitá, mladá a veľmi žiarivá viacnásobná hviezda v súhvezdí Plachty. 
Hlavná zložka je modrý nadobor zdanlivej jasnosti 1,78m. Patrí do spektrálneho typu O7,5, do triedy svietivosti III. Vzdialenosť celej sústavy od nás nie je presne určená. V našich zemepisných šírkach sa nedá pozorovať.
Názvy.
Plachty nemajú hviezdy s gréckym označením alfa a beta, pretože tie zostali po rozdelení pôvodného súhvezdia v lodnom Kýle. Najjasnejšia hviezda súhvezdia tak nesie označenie až gama. Niekedy sa jej hovorí Regor; meno dostala údajne po astronautovi Rogerovi Chaffeem (Regor je Roger písané odzadu), ktorý tragicky zahynul počas nácviku štartu kozmickej lode Apollo 1 v roku 1967. Iné meno je arabské Suhail. 
Charakteristika.
Regor je zložitá viacnásobná hviezda. Hlavná zložka tohto systému je modrý nadobor vyvíjajúci sa mimo hlavnej postupnosti. Má hmotnosť okolo 30 slnečných hmotností, povrchovú teplotu 35 000°C a svietivosť 200 000-krát vyššiu ako Slnko. Má veľmi tesného spoločníka, ktorý ovplyvňuje jeho vývoj. Tento spoločník je najjasnejšou Wolf-Rayetovou hviezdou na oblohe. Wolf-Rayetove hviezdy sú horúce a nestabilné hviezdy, ohromujúcou rýchlosťou vyvrhujú veľa hmoty. Wolf-Rayetova hviezda je momentálne menej hmotnou zložkou tejto tesnej dvojice, ale pravdepodobne začínala ako hmotnejšia a vyvíjala sa oveľa rýchlejšie. Táto zložka svieti približne 3800-krát intenzívnejšie než Slnko, ale jej hviezdy život nebude trvať dlho. Zdá sa, že môže explodovať ako supernova, aj keď pravdepodobne až po mnohých miliónoch rokov. Dvojica sa navzájom obehne raz za 78,5 dňa a je od seba vzdialená približne ako Zem a Slnko. 
Opticky najbližší sprievodca tejto tesnej dvojhviezdy je modrý s emisnými čiarami (spektrálny typ O7e) a vo vzdialenosti 41,2" vytvára s hlavnou zložkou veľmi impozantný pár. Jeho magnitúda je 4,2 a skutočná vzdialenosť 0,16 svetelného roka. Túto trojhviezdu obieha vo väčšej vzdialenosti (62,3“) modrobiely podobor triedy B1 IV s jasnosťou približne 8 mag. Vo väčších vzdialenostiach, ale stále v tom istom zornom poli ďalekohľadu, sa nachádzajú ďalší dvaja sprievodcovia. Ich jasnosti sa udávajú ako 9. a 10. magnitúda, alebo 9,1 a 12,5 mag. Jasnejší sprievodca je vzdialený od hlavnej zložky 93,5“. 

</doc>
<doc id="31342" url="https://sk.wikipedia.org/wiki?curid=31342" title="Nair Al Saif">
Nair Al Saif

Nair Al Saif alebo Hatysa (ι Ori/ι Orionis) je najjasnejšia hviezda v Oriónovom meči.

</doc>
<doc id="31343" url="https://sk.wikipedia.org/wiki?curid=31343" title="Beta Crucis">
Beta Crucis



</doc>
<doc id="31344" url="https://sk.wikipedia.org/wiki?curid=31344" title="Al Suhail">
Al Suhail



</doc>
<doc id="31345" url="https://sk.wikipedia.org/wiki?curid=31345" title="Kaus Australis">
Kaus Australis

Kaus Australis (ε Sgr/ε Sagittarii) je hviezda v súhvezdí Strelec.

</doc>
<doc id="31346" url="https://sk.wikipedia.org/wiki?curid=31346" title="Native Command Queuing">
Native Command Queuing

Native Command Queuing (skratka: NCQ, preklad: natívne zaraďovanie príkazov) je pomerne nová technológia v oblasti ukladania údajov na pevný disk. Vyvinula ju v roku 2003 firma Seagate a ako prvá ju aj použila na svojich pevných diskoch s rozhraním Serial ATA.
Podstata technológie je v inovatívnom odosielaní požiadaviek na uloženie alebo zápis dát na pevný disk. Požiadavky na uloženie alebo načítanie údajov sa odosielajú a zaraďujú do radu, pričom elektronika pevného disku sama rozhoduje o poradí, v akom sa budú tieto požiadavky plniť. Postup spracúvania požiadaviek je pomerne logický a vytvorený tak, aby sa čo najviac skrátil čas potrebný na zapisovanie alebo načítavanie údajov. Keďže pri načítavaní alebo zapisovaní údajov trvá najdlhšie presun čítacích a zapisovacích hlavičiek pevného disku nad určenú oblasť na úložnej platni, elektronika disku sa s využitím tejto technológie usiluje práve o eliminovanie zbytočných presunov hlavičiek. Ak teda čítacie a zapisovacie hlavičky prejdú nad určitú časť disku, najskôr sa vykonajú všetky požadované operácie na tomto mieste a hlavičky sa až potom presúvajú nad ďalšie oblasti úložných platní.
Aby táto technológia fungovala, nestačí iba jej podpora pevným diskom, musí ju podporovať aj radič pevného disku, prípadne aj ovládače zariadenia.
Dá sa povedať, že až na malé rozdiely technológia Native Command Queuing vychádza z podobnej technológie TCQ, ktorá sa začala používať v 90-tych rokoch na pevných diskoch s rozhraním SCSI. V roku 2002 sa technológia TCQ použila po prvý raz aj na pevnom disku s rozhraním ATA. O presadenie sa na trhu sa vtedy usilovala najmä firma IBM, no kvôli nedostatočnej podpore radičov pevných diskov, nakoniec nebola veľmi úspešná.

</doc>
<doc id="31350" url="https://sk.wikipedia.org/wiki?curid=31350" title="Ncq">
Ncq



</doc>
<doc id="31353" url="https://sk.wikipedia.org/wiki?curid=31353" title="Asmidiske">
Asmidiske

Asmidiske (gr.) alebo Azmidi alebo ksí Puppis (ξ Pup) je spektroskopická dvojhviezda v súhvezdí Korma zdanlivej jasnosti 3,34m. Patrí do spektrálneho typu G3, do triedy svietivosti Ib, teplota na jej povrchu dosahuje 5 000 K. Na oblohe vo vzdialenosti 5,4" od seba má sprievodcu, hviezdu zdanlivej jasnosti 13,8m. Vzdialenosť od Zeme je približne 1 300 ly.

</doc>
<doc id="31354" url="https://sk.wikipedia.org/wiki?curid=31354" title="Pí Puppis">
Pí Puppis

Pí Puppis (π Pup) alebo Ahadi je dvojhviezda v súhvezdí Korma. Hlavná zložka je oranžový nadobor a má jasnosť 2,7 mag.

</doc>
<doc id="31356" url="https://sk.wikipedia.org/wiki?curid=31356" title="Upsilon Carinae">
Upsilon Carinae

Upsilon Carinae je dvojhviezda v súhvezdí Kýl. Má rozstup zložiek 4,9″. Jasnosti zložiek sú 3,02 a 6,03 mag.

</doc>
<doc id="31357" url="https://sk.wikipedia.org/wiki?curid=31357" title="Eta Leonis">
Eta Leonis

Eta Leonis (Éta Leonis, η Leo, η Leonis) je hviezda s magnitúdou 3,5 v súhvezdí Lev. Podľa katalógu Hipparcos leží vo vzdialenosti 1 275 ly od Zeme. Je to nadobor triedy A (A0) s povrchovou teplotou 9 730 K, svietivosťou 5 600 Sĺnk a priemerom 27 – 28-násobku priemeru Slnka. Jej hmotnosť sa odhaduje na vyše 7 hmotností Slnka. 

</doc>
<doc id="31358" url="https://sk.wikipedia.org/wiki?curid=31358" title="Iota1 Scorpii">
Iota1 Scorpii

Iota-1 Scorpii je hviezda v súhvezdí Škorpión. Jej povrchová teplota je 6 700 K. Žiari až 29 000-krát jasnejšie ako Slnko. Tvorí širokú optickú dvojhviezdu s Iota-2 Scorpii.

</doc>
<doc id="31359" url="https://sk.wikipedia.org/wiki?curid=31359" title="Omicron Canis Majoris">
Omicron Canis Majoris

Omicron Canis Majoris je hviezda v súhvezdí Veľký pes.

</doc>
<doc id="31360" url="https://sk.wikipedia.org/wiki?curid=31360" title="Cyg OB2-12">
Cyg OB2-12

Cyg OB2-12 je hviezda v súhvezdí Labuť, jedna z najsvietivejších známych hviezd a tiež jedna z najhmotnejších známych hviezd.

</doc>
<doc id="31361" url="https://sk.wikipedia.org/wiki?curid=31361" title="225 Carinae">
225 Carinae

225 Carinae (HD 93129A) je jedna z najjasnejších a najhmotnejších známych hviezd v našej Galaxii. 

</doc>
<doc id="31362" url="https://sk.wikipedia.org/wiki?curid=31362" title="QPM-241">
QPM-241

QPM-241 alebo HD 93129A je jedna z najsvietivejších známych hviezd. Má absolútnu magnitúdu -11,25 a svietivosť 2 500 000 Sĺnk. Nachádza sa v hviezdokope Quintuplet v súhvezdí Strelec.

</doc>
<doc id="31364" url="https://sk.wikipedia.org/wiki?curid=31364" title="Acrab">
Acrab



</doc>
<doc id="31365" url="https://sk.wikipedia.org/wiki?curid=31365" title="Akrab">
Akrab

Akrab (Acrab, β Sco/β Scorpii) alebo Graffias je päťnásobná hviezda v súhvezdí Škorpión. V malom ďalekohľade sa javí ako ľahko rozlíšiteľná dvojhviezda dvoch horúcich, modrobielych členov.
Súradnice (epocha 2000.0)

</doc>
<doc id="31366" url="https://sk.wikipedia.org/wiki?curid=31366" title="Zosma">
Zosma

Zosma (δ Leo / δ Leonis) je hviezda v súhvezdí Lev. Medzi jej tradičné názvy patrí aj názov „Duhr“.

</doc>
<doc id="31367" url="https://sk.wikipedia.org/wiki?curid=31367" title="Zeta Centauri">
Zeta Centauri

Zeta Centauri (ζ Cen / ζ Centauri) je spektroskopická dvojhviezda v súhvezdí Kentaur. Hlavná zložka je modrobiely podobor. O je sprievodcovi nie je známe nič. Sústava sa nachádza vo vzdialenosti 385 svetelných rokov.

</doc>
<doc id="31368" url="https://sk.wikipedia.org/wiki?curid=31368" title="Zeta Ophiuchi">
Zeta Ophiuchi

Zeta Ophiuchi (ζ Oph / ζ Ophiuchi) je hviezda v súhvezdí Hadonos.
ζ Ophiuchi nemá na rozdiel od iných jasných hviezd na oblohe vlastné meno. Býva stotožňovaná s hviezdou s čínskym názvom Han. Aj keď je ζ Ophiuchi horúci modrý obor, javí sa červenkastá kvôli mračnu medzihviezdneho prachu, ktoré pohlcuje väčšinu jej svetla. Keby nebolo tohto mračna, ζ Ophiuchi by žiarila niekoľkokrát jasnejšie a patrila by medzi najjasnejšie hviezdy na oblohe. Hviezda je zhruba v polovici prvotnej fázy hviezdneho vývoja. Za pár miliónov rokov dospeje do štádia nadobra a skončí svoj život mohutným výbuchom ako supernova.

</doc>
<doc id="31369" url="https://sk.wikipedia.org/wiki?curid=31369" title="Menkar">
Menkar

Menkar (Menkab, α Cet/α Ceti) je hviezda v súhvezdí Veľryba. Jej názov znamená „nos“. Je to červený obor v päťuholníkovej hlave Veľryby tvorenej okrem nej ešte aj hviezdami gama, ní, mí a lambda. Menkar je asi 100-krát svietivejší než Slnko. V jej blízkosti možno už triédrom uvidieť modrú hviezdu "93 Ceti" s jasnosťou 5,6 magnitúd. S Menkarom však fyzicky nesúvisí, je to iba optická dvojhviezda. Jej modrý sprievodca je v skutočnosti od Slnka 6-krát ďalej. Ich uhlová vzdialenosť je okolo 16´. Za výnimočne dobrých pozorovacích podmienok sa dá modrá sprievodca vidieť aj voľným okom.
Napriek označeniu alfa Menkar nie je najjasnejšou hviezdou súhvezdia. Je ňou β, Deneb Kaitos, za predpokladu, že nie je v maxime premenná hviezda Mira.

</doc>
<doc id="31370" url="https://sk.wikipedia.org/wiki?curid=31370" title="Menkab">
Menkab



</doc>
<doc id="31371" url="https://sk.wikipedia.org/wiki?curid=31371" title="Markab">
Markab

Markab (Marchab, α Peg/α Pegasi) je druhá najjasnejšia hviezda v súhvezdí Pegas. Je to modrobiely obor, respektíve hviezda hlavnej postupnosti, s povrchovou teplotou 10 500 K. 

</doc>
<doc id="31372" url="https://sk.wikipedia.org/wiki?curid=31372" title="Marchab">
Marchab



</doc>
<doc id="31373" url="https://sk.wikipedia.org/wiki?curid=31373" title="Aljanah">
Aljanah

Aljanah alebo (staršie) Gienah (ε Cyg/ε Cygni) je hviezda v súhvezdí Labuť. Jej meno pochádza z arabského Al Janáh, krídlo. Tvorí juhovýchodné krídlo Labute v blízkosti súhvezdia Líška. Má zo všetkých hviezd základného obrazca Labute najväčší vlastný pohyb.

</doc>
<doc id="31374" url="https://sk.wikipedia.org/wiki?curid=31374" title="Kappa Velorum">
Kappa Velorum

Kappa Velorum (κ Vel, κ Velorum) s vlastným menom Markeb je hviezda v súhvezdí Plachty. Jej zdanlivá jasnosť je 2,5 magnitúd. Patrí k modrobielym podobrom. V perióde 116,65 dňa ju obieha spektroskopický spoločník.

</doc>
<doc id="31375" url="https://sk.wikipedia.org/wiki?curid=31375" title="Alderamin">
Alderamin

Alderamin (arab. "al- dirā`al-jamin" – pravé rameno) alebo Alfa Cephei (α Cep/α Cephei) je najjasnejšia hviezda súhvezdia Cefeus. Má zdanlivú jasnosť 2,45m, patrí do spektrálneho typu A7 a do triedy svietivosti IV. Vzdialenosť od Zeme je približne 49 ly.

</doc>
<doc id="31376" url="https://sk.wikipedia.org/wiki?curid=31376" title="Viktor Frankl">
Viktor Frankl

Viktor Emil Frankl, M.D., Ph.D. (* 26. marec 1905, Leopoldstadt, Viedeň, Rakúsko-Uhorsko, † 2. september 1997, Viedeň, Rakúsko) bol rakúsky neurológ a psychiater židovského pôvodu.
Život.
Viktor Emil Frankl sa narodil 26. marca 1905 vo Viedni. Jeho rodičia pochádzajú z Pohořelic. Mal dvoch súrodencov - staršieho brata Waltera a mladšiu sestru Stellu. Jeho rodičia pochádzali z Česka, matka zo starého pražského židovského rodu, otec z Pohořelic na južnej Morave. Otec vykonával funkciu riaditeľa na rakúskom ministerstve sociálnych vecí.
Počas prvej svetovej vojny žila rodina až v tak veľkej biede, že deti museli chodiť v Pohořeliciach žobrať a kradnúť kukuricu na pole.
Frankl sa už počas štúdia na gymnáziu zaujímal o psychológiu. Stal sa nadaným a zanieteným študentom s veľkým záujmom o filozofiu a psychológiu. Už ako stredoškolák si písal so Sigmundom Freudom, ktorý odporučil jednu jeho prácu na vydanie v International Journal of Psychoanalysis.
Neskôr sa zoznámil s Alfredom Adlerom, ktorý ho tiež na nejaký čas zaujal. Ako mladý študent medicíny mal úvodnú prednášku na Medzinárodnom kongrese individuálnej psychológie, v ktorej vymedzil svoju vlastnú cestu. Základná myšlienka, na ktorej založil a prepracoval svoju psychoterapeutickú koncepciu znie: Človek je bytosť hľadajúca zmysel (logos) a poskytnúť človeku pomoc v jeho hľadaní zmyslu je jedna z úloh psychoterapie. Život je potenciálne zmysluplný za akýchkoľvek podmienok.
Po skončení štúdia medicíny pracoval ako psychiater vo Viedni. Rozhodol sa zabudnúť na svojich veľkých učiteľov a počúvať pozorne svojich pacientov.
V roku 1942 sa oženil so svojou prvou manželkou, staničnou sestrou Tilly Grosserovou. Boli jednou z posledných dvojíc Židov, ktoré dostali povolenie od národných socialistov na sobáš. Tilly musela obetovať ich nenarodené dieťa, keďže Židom bolo zakázané mať deti, i keď boli manželmi. O deväť mesiacov neskôr ho zatkli aj s manželkou a celou rodinou a deportovali ich do koncentračného tábora Terezín (len jeho sestra Stella emigrovala už skôr do Austrálie).
V Osvienčime, Dachau a Terezíne strávil Frankl za dramatických okolností zvyšok vojnových rokov. Počas pobytu v koncentračných táboroch neustále stojí zoči-voči smrti, napokon ochorie i na škvrnitý týfus. Keď je tábor oslobodený americkými oddielmi, Frankl sa vracia do Viedne. Zisťuje zdrvujúce správy o svojich blízkych: manželka zahynula až po oslobodení anglickými oddielmi, Franklov otec zomrel hladom v Terezíne, jeho matka a brat v Osvienčime.
V ťažkých chvíľach po návrate mu pomáhali priatelia a práca, a v tom čase napísal počas iba deviatich dní knihu „Ein Psychologe erlebt das Konzentrationslager“. Vydal ju najskôr anonymne, no vzápätí vyšla pod názvom „... trotzdem Ja zum Leben sagen“ - „Napriek všetkému povedať životu áno“. Túto knihu sa snažil písať počas pobytu v táboroch, no niekoľkokrát mu ju zničili a po vojne ju spamäti rekonštruoval.
Tu si dramaticky overoval svoju psychologickú intuíciu, sformulované psychologické a filozofické postoje. Zistil, že to, akým človek bude, záleží na ňom. V koncentračných táboroch extrémny hlad vzbudil v niektorých ľuďoch zviera a v iných najjemnejšiu ušľachtilosť. Známy je aj jeho príklad o životnej orientácii jednovaječných dvojčiat. Jeden z týchto bratov sa stal kriminálnikom, zdatným a rafinovaným a druhý kriminalistom, takým istým.
Najdôležitejšie princípy jeho teórie.
Frankl sa zaoberá človekom ako celkom. Podľa jeho názoru je ľudská povaha trojdimenzionálna. Má dimenziu fyziologickú (biologickú), psychologickú a noologickú.
Žiadna z dimenzií nesmie zostať nepovšimnutá. Frustrácia fyziologických potrieb spôsobí somatické ochorenie, ignorovanie psychologických potrieb spôsobí problémy emocionálne a neuspokojovanie noologických (duchovných, metafyzických) potrieb vedie k problémom v samom jadre osobnosti, k existenciálnej kríze, k absencii, či strate zmyslu života.
Človek má so zvieratami spoločnú biologickú a psychologickú dimenziu, ale ako človek sa osvedčí až keď sa povznesie do vyššej, ľudskej dimenzie, do dimenzie slobody a sebatranscendencie.
Ako existencialista považuje za základnú ľudskú vlastnosť slobodu vôle, aj keď jej uplatnenie nemusí byť ľahké. Človek nie je slobodný od podmienok, v ktorých žije, ale je slobodný na to, aby k nim zaujal stanovisko. Podmienky človeka nedeterminujú úplne. Záleží vždy na ňom, či sa im podrobí a vzdá, alebo nie. Môže sa i povzniesť nad ne.
Taktiež uznáva osud, ale v jeho rámci priznáva indivíduu slobodu rozhodovania a konania. Sloboda teda nie je bez determinizmu, ale napriek determinizmu.
Vôľa k zmyslu.
Kým Freud považoval za hlavnú motivačnú silu človeka vôľu po slasti, Adler vôľu po moci, Frankl argumentuje, že súčasné teórie týmto považujú človeka za bytosť, ktorá buď reaguje na podnety, alebo abreaguje svoje pudy, ale neberú do úvahy, že svojím životom človek odpovedá na otázky, ktoré mu kladie život, a tak napĺňa zmysel, ktorý mu život ponúka.
K morálnemu správaniu nevedie človeka žiaden pud, ale si ho dobrovoľne vyberá. Tým vyjadruje pravú vôľu k zmyslu, ktorá musí byť výsledkom slobodných rozhodnutí.
Hľadanie zmyslu v živote je hlavnou zodpovednosťou každého človeka.
Zmysel nie je možné do situácií umelo vložiť, je tam už prítomný, len ho treba objaviť.
Nie je iba sebarealizáciou človeka, ale jeho naozajstným stretnutím so životom a druhými ľuďmi. Životný zmysel nie je abstraktný, ale taký konkrétny ako situácia sama. Človek musí byť otvorený situáciám, do ktorých sa dostáva a odkrývať ten zmysel, ktorý zodpovedá jeho účasti na nich.
Pokiaľ by zmysel, ktorý čaká na svoje naplnenie bol v skutočnosti iba seba vyjadrením, projekciou vlastného priania, ihneď by stratil svoju povahu požiadavky a výzvy. Nemohol by človeka osloviť, či povolať.
Myslím, že zmysel našej existencie nevynachádzame, ale objavujeme. (1995, s.100)
Znamená to, že zmysel života nemôžeme človeku predpísať. Môžeme mu ho pomôcť hľadať, no nájsť si ho musí sám. Podobne ako nemôžeme niekomu nariadiť, aby sa smial, ale môžeme ho rozosmiať niečím humorným, musíme aj existenciálne frustrovanému človeku ukázať bohatstvo a cenu sveta hodnôt a vôľa po zmysle vyklíči sama.
Nepýtame sa, čo ešte môžeme od života očakávať, ale čo život očakáva od nás.
Človek môže nachádzať zmysel pohyblivou orientáciou na tri skupiny hodnôt:
Trpiaci človek sa môže stať hrdinom, keď zmení svoje utrpenie na morálne víťazstvo.
Utrpenie môže byť zušľachťujúcim stavom pre človeka, nie len stavom deštruktívnym. Tragická triáda – utrpenie, vina a smrť môže byť príležitosťou pre najhlbší ľudský rast.
Hľadanie zmyslu ale môže byť prístupom človeka zmarené aj tam, kde sa priamo ponúka a očakáva. Ak človek napríklad umeleckú činnosť robí len pre peniaze, bez radosti a zadosťučinenia, bez snahy povedať niečo ostatným, stratil jej zmysel. Podobne aj pomáhajúce činnosti, vrátane poradenstva, keď sú vykonávané z pozície autority, bez kontaktu, záujmu o druhého a spoluúčasti, alebo len ako rutinná pracovná činnosť pre peniaze, nemusia byť zmysluplné pre človeka na jednej i druhej strane vzťahu.
Frankl bol príkladom vzácneho stretnutia filozofie a medicíny. Bol poznačený skúsenosťou, že jeho spolužiak spáchal samovraždu s knihou Nietzscheho filozofie v ruke a odvtedy si bol vedomý významu základných životných postojov pre život človeka..
Jeho psychológia býva nazývaná aj psychológiou výšin ako protiklad hlbinnej psychológie Z. Freuda.
Výšinami sa označuje dimenzia zmyslu, duchovná dimenzia. Freud a mnohí iní vedú vedecký rez človekom len jednou rovinou. Vidia v láske napr. hlavne potlačené pudy, v mozgu hlavne počítač a podobne. Redukujú humánne fenomény na subhumánne javy. Frankl elegantne odhalil takýto redukcionizmus a jeho nebezpečenstvo. Pri vedeckých analýzach má redukcionizmus svoje miesto, keď sa zameriavame na jednu dimenziu a hľadáme jej súvislosti s inými, ale ako výsledok vedeckého bádania je frustrujúci a deštruktívny.
Prínos na zmysel orientovanej terapie, alebo logoterapie aj pre nás spočíva v hlavne v upriamení pozornosti na metafyzické, duchovné a existenciálne rozmery osobnosti a možných príčin problémov, ako napr. noogénna neuróza.
Logoterapia s jej prepracovanými technikami sa používa v klinickej praxi napr. u terminálne chorých, drogovo závislých, patologických poruchách u mladistvých.
Frankl atraktívnym spôsobom upozornil na špecificky ľudskú dimenziu zmyslu a jej liečebný potenciál, prispel k rehumanizácii psychoterapie a medicíny.
Knihy, ktoré vyšli v slovenčine a češtine.
zdroj: bulletin EMPATIA č.4/2001, článok PhDr. J. Kusej

</doc>
<doc id="31377" url="https://sk.wikipedia.org/wiki?curid=31377" title="Scheat">
Scheat

"Scheat môže byť aj názov hviezdy Skat."
Scheat (β Peg / β Pegasi) je hviezda v súhvezdí Pegas. Názov pochádza z arabského výrazu sa „id al faras“, čo by sa dalo preložiť ako plece koňa. Niekedy sa to prekladá len ako „noha (predné nohy)“ alebo „plece“. Scheat je červený obor s priemerom 145-krát väčším než Slnko. Je to polopravidelná premenná hviezda, ktorá mení svoju jasnosť od 2,1 po 3,0 magnitúd v približnej perióde 35 až 40 dní. Vhodné porovnávacie hviezdy sú Markab a Algenib. Vo vzdialenosti až 264“ má sprievodcu 10. magnitúdy. Rovnakým menom Scheat sa niekedy označuje aj hviezda delta Aquarii.

</doc>
<doc id="31378" url="https://sk.wikipedia.org/wiki?curid=31378" title="Sabik">
Sabik

Sabik (η Oph / η Ophiuchi) je druhá najjasnejšia hviezda v súhvezdí Hadonos. Má zdanlivú hviezdnu veľkosť 2,4. Je to dvojhviezda zložená z dvoch bielych hviezd hlavnej postupnosti, ktoré sa vzájomne obiehajú po dráhe s veľmi vysokou excentricitou (0,94).
Sabik je tiež polárnou hviezdou planéty Urán - pri pohľade z povrchu tejto planéty ukazuje na sever podobne ako Polárka pri pohľade zo Zeme.

</doc>
<doc id="31379" url="https://sk.wikipedia.org/wiki?curid=31379" title="Sargas">
Sargas

Sargas (θ Sco/θ Scorpii) je hviezda v súhvezdí Škorpión.

</doc>
<doc id="31381" url="https://sk.wikipedia.org/wiki?curid=31381" title="Menkalinan">
Menkalinan

Menkalinan, v arabčine „rameno“ alebo „plece povozníka“ (Beta Aurigae, β Aur, β Aurigae) je zákrytová dvojhviezda v súhvezdí Povozník. Zmeny jasnosti sú len približne o 0,1 magnitúd z 2,07 na 2,16. Perióda zmien trvá 3,96 dňa.

</doc>
<doc id="31382" url="https://sk.wikipedia.org/wiki?curid=31382" title="Atria">
Atria

Atria alebo Alpha Trianguli Australis (α TrA, α Triangulum Australis) je najjasnejšia hviezda v súhvezdí Južný trojuholník zdanlivej jasnosti 1,91m. Je to obor spektrálneho typu K4, triedy svietivosti II, s povrchovou teplotou 3 600 K. Vzdialenosť od Zeme je približne 420 ly. V našich zemepisných šírkach nie je viditeľná.

</doc>
<doc id="31383" url="https://sk.wikipedia.org/wiki?curid=31383" title="Origami">
Origami

Origami (jap. 折り紙 "origami") je staré japonské umenie skladania papiera. Výraz „origami“ v japončine doslova znamená „skladanie papiera“ a skladá sa zo slov 折る "oru" skladať, a 紙 "kami" papier. Používa sa pre všetky druhy papierových skladačiek, dokonca aj pre tie, ktoré nie sú pôvodne japonské.
Origami používa iba niekoľko málo pomerne jednoduchých spôsobov prehýbania papiera, ale ich vzájomným kombinovaním sa dajú vytvoriť veľmi zložité tvary. Pre väčšinu skladačiek je východiskom list papiera v tvare štvorca, tradične z jednej strany biely a z druhej farebný, prípadne so vzorom. Papier sa tvaruje iba rôznym skladaním a prehýbaním, zostáva však v jednom kuse a nestrihá sa. Na rozdiel od rozšíreného presvedčenia, tradičné japonské origami bolo často voči týmto konvenciám menej prísne. Občas sa pri skladaní origami strihalo (Kirigami) alebo sa používal papier v tvare obdĺžnika, kruhu alebo aj iný.
História.
Pôvodné japonské origami sa pravdepodobne vyvinulo z obradného skladania papiera, akým bolo napríklad tzv. „noši“ - skladané obaly na obradné, hlavne kvetinové dary, alebo sa k malým darčekom skladačky vešali pre šťastie. Najstaršie zmienky o origami v Japonsku pochádzajú už z 9. storočia. Ako zábava sa origami v Japonsku rozšírilo až niekedy v 17. storočí. Zároveň sa začala formovať základná zásada, podľa ktorej má origami tvar skutočných predmetov iba zjednodušene symbolizovať, nie ho verne kopírovať. Dôraz sa kladie predovšetkým na jednoduchosť a estetickú vyváženosť výsledného modelu. Postupne sa origami vyvinulo ako zvláštna forma umenia so širokými možnosťami tvorby a využitia a rozšírilo sa aj do iných kultúr. Postupy skladania najstarších origami sa kedysi odovzdávali od rodičov deťom ústnym podaním. Neskôr však vyšlo niekoľko publikácií s detailnými návodmi a v nich zaznamenané skladačky patria dnes do „zlatého fondu“ tradičných origami. Dodnes je však väčšina skladaných modelov inšpirovaná svetom zvierat a rastlín.
Najväčší rozkvet zaznamenalo origami v Japonsku na konci 19. storočia a túto obľúbenosť nestratilo ani v súčasnosti. Jednoduché modely si skladajú deti už v škôlkach a origami je dokonca zahrnuté v učebných osnovách výtvarnej výchovy na základných školách. Nejde však len o detskú zábavku. V Japonsku je origami považované za serióznu tvorivú činnosť a majstri origami požívajú všeobecnú úctu a uznanie.
Joseph Albers, otec modernej teórie farieb a minimalizmu v umení, vyučoval origami a skladanie papiera v 20. a 30. rokoch 20. storočia. Jeho postupy, medzi ktoré patrili aj okrúhle papiere skladané do tvaru špirál a kriviek, ovplyvnili moderných umelcov z oblasti origami ako je napr. Kunihiko Kasahara. Friedrich Fröbel, zakladateľ materských škôlok, považoval ohýbanie, skladanie a strihanie papiera za významný učebný prvok v rozvíjaní schopností dieťaťa už na začiatku 19. storočia.
Práca Akiru Yošizawu, plodného tvorcu návrhov origami a autora kníh o origami, vyvolala modernú renesanciu tohto umenia. K propagácii jeho práce prispeli štúdie Gershona Legmana publikované v knihách Roberta Harbina "Paper magic" (po slovensky "Kúzlo papiera") a najmä "Secrets of the Origami Masters" (po slovensky "Tajomstvá majstrov origami"), ktoré v polovici 60. rokov umožnili verejnosti objaviť bohatý svet skladania papiera. Následne moderné origami upútalo pozornosť v mnohých kútoch sveta a začali vznikať nové, prepracovanejšie modely a vylepšené techniky. Jednou z nich ja napríklad „wet-folding“, teda skladanie za vlhka, pri ktorom sa papier v priebehu skladania zvlhčuje, takže výsledný model po dokončení lepšie drží tvar. Iným príkladom je modulárne origami, ktoré využíva množstvo malých samostatných tvarov. Tie sa navzájom spájajú, čím vznikajú rôzne komplikované konštrukcie a dekoratívne celky.
Súčasní historici odhalili stratené origami Tamatebako, model z ľudovej rozprávky "Urašima-Taro a Tamatebako". Trojdielna kniha "Ranma-Zušiki", vydaná v roku 1734 vo forme série drevorezieb, obsahovala dva obrázky, ktoré Yasuo Koyanadži v roku 1993 identifikoval ako model Tamatebako. Masao Okamura, historik origami, zrekonštruoval tento model. Na rozdiel od všeobecne zaužívaných pravidiel tradičného origami vytvorenie Tamatebako predpokladá strihanie a lepenie.
Orizuru.
Jedným z najznámejších modelov origami je tradičná japonská skladačka (折り鶴 alebo skrátene 折鶴 "orizuru") žeriav. V Japonsku vták žeriav (鶴 "curu") symbolizuje nádej. Stará legenda hovorí, že každému, kto poskladá tisíc papierových žeriavov, sa splní túžba. Papierový žeriav sa stal vďaka tejto legende a prostredníctvom japonského dievčatka Sadako Sasaki symbolom mieru. Sadako bola ako dvojročná pri zhodení atómovej bomby na Hirošimu vystavená radiácii, no prežila. V dvanástich rokoch sa však u nej naplno prejavili dôsledky ožiarenia a lekári zistili, že umiera na leukémiu. Rozhodla sa poskladať tisíc papierových žeriavov, aby sa jej splnilo najväčšie želanie - chcela ešte žiť. Hoci sa jej žeriavy podarilo poskladať, nad chorobou nezvíťazila. Nezlomná nádej a úsilie Sadako však inšpirovali jej spolužiakov a priateľov, ktorí zorganizovali zbierku a dali postaviť pamätník všetkým detským obetiam atómového útoku na Hirošimu. Pamätník stojí v parku Mieru v Hirošime a predstavuje dievča stojace s natiahnutými rukami, z ktorých vzlieta papierový žeriav. Každoročne sa na pamätník vešajú vence, každý urobený z tisíc papierových žeriavov (po japonsky sa nazývajú „senbazuru“).

</doc>
<doc id="31384" url="https://sk.wikipedia.org/wiki?curid=31384" title="Alsephina">
Alsephina

Delta Velorum (δ Velorum, δ Vel) je hviezda v súhvezdí Plachty. Je zákrytovou dvojhviezdou dvoch bielych hviezd hlavnej postupnosti, ktoré delí vzdialenosť len pol astronomickej jednotky. Jasnosť počas zákrytu poklesne o 0,4 magnitúd.

</doc>
<doc id="31385" url="https://sk.wikipedia.org/wiki?curid=31385" title="Peacock">
Peacock

Peacock (Alf Pavonis, α Pav) je hviezda v súhvezdí Páv.
Opis.
Peacock je najjasnejšou hviezdou súhvezdia. V skutočnosti je to spektroskopická dvojhviezda, ktorej zložky obiehajú okolo spoločného ťažiska raz za 11,75 dňa. Hlavná zložka sústavy je modrobiely podobor. Má jasnosť 1,93m, patrí do spektrálnej triedy B3IV a je od nás vzdialená 233 svetelných rokov. Nájdeme ju na rozhraní súhvezdí Páva, Ďalekohľadu a Indiána. Meno hviezdy je anglické (v preklade páv).

</doc>
<doc id="31386" url="https://sk.wikipedia.org/wiki?curid=31386" title="Murzim">
Murzim

Murzim alebo Murzam alebo Mirzam (β CMa/β Canis Majoris) je hviezda v súhvezdí Veľký pes. Znamená „predchádzajúci Síria“, pretože jeho heliaktický východ nastáva o päť dní skôr ako heliaktický východ Síria, ktorý mal v živote Egypťanov veľký význam. Murzim je modrý obor so spektroskopickým sprievodcom. Ten obehne hlavnú zložku raz za 42 dní. Hlavná zložka je prototypom premenných hviezd typu beta Canis Maioris, ktoré sú však niekde známejšie ako premenné hviezdy typu Beta Cephei. Murzim pulzuje v perióde šiestich hodín, čo spôsobuje malé kolísanie jeho jasnosti, menšie, než 0,1 mag. Nápadnejšie sú zmeny radiálnej rýchlosti. Od cefeíd a premenných typu RR Lyrae sa premenné hviezdy typu Beta Canis Maioris líšia tým, že maximum ich jasnosti nastáva pri najmenšom priemere hviezdy. 

</doc>
<doc id="31387" url="https://sk.wikipedia.org/wiki?curid=31387" title="Alfard">
Alfard

Alfard (Alphard, arab. "al-fard" – jedinečnosť, - srdce Hydry) alebo Alfa Hydrae (α Hya/α Hydrae) je najjasnejšia hviezda súhvezdia Hydra. Jedná sa o oranžového obra zdanlivej jasnosti 1,98m, spektrálneho typu K3 a triedy svietivosti III. Hviezda s povrchovou teplotou 4 400 K žiari 100-násobne silnejšie ako Slnko. Vzdialenosť od Zeme je približne 177 ly. Druhý názov hviezdy Alfard (Cor Hydrae) zaviedol Tycho de Brahe.

</doc>
<doc id="31388" url="https://sk.wikipedia.org/wiki?curid=31388" title="Alphard">
Alphard



</doc>
<doc id="31389" url="https://sk.wikipedia.org/wiki?curid=31389" title="Hamal">
Hamal

Hamal (α Ari/α Arietis) je najjasnejšia hviezda v súhvezdí Baran. Jej zdanlivá hviezdna veľkosť je 2,0. Jej názov arabského pôvodu znamená "baran" alebo "baranček". Oveľa zriedkavejšie meno tejto hviezdy je "Elnath", „ten, ktorý hrká rohom“, zvyčajne sa však toto meno používa len pre betu zo súhvezdia Býk.

</doc>
<doc id="31390" url="https://sk.wikipedia.org/wiki?curid=31390" title="Nunki">
Nunki

Nunki (σ Sgr/σ Sagittarii) je druhá najjasnejšia hviezda v súhvezdí Strelec.

</doc>
<doc id="31391" url="https://sk.wikipedia.org/wiki?curid=31391" title="Menkent">
Menkent

Menkent (θ Cen/θ Centauri) je hviezda v súhvezdí Kentaur.

</doc>
<doc id="31392" url="https://sk.wikipedia.org/wiki?curid=31392" title="Mirach">
Mirach

Mirach (β And / β Andromedae) je hviezda v súhvezdí Andromeda. Má zdanlivú hviezdnu veľkosť 2,1, spektrálny typ M0 IIIa a jej vzdialenosť od Zeme je zhruba 199 svetelných rokov. Má veľmi slabého sprievodcu 14. magnitúdy.
Do jej zdanlivej blízkosti sa premieta galaxia NGC 404.

</doc>
<doc id="31393" url="https://sk.wikipedia.org/wiki?curid=31393" title="Beta Gruis">
Beta Gruis

Beta Gruis (β Gruis, β Gru) je hviezda v súhvezdí Žeriav. Je to červený obor nepravidelne meniaci svoju jasnosť od 2,0 do 2,3 magnitúd.

</doc>
<doc id="31394" url="https://sk.wikipedia.org/wiki?curid=31394" title="Ras Alhague">
Ras Alhague

Ras Alhague (α Oph/α Ophiuchi) je najjasnejšia hviezda v súhvezdí Hadonos. Leží na severnom okraji súhvezdia zdanlivo blízko podobne pomenovanej hviezdy Ras Algethi z Herkula. Ras Alhague je biely obor vzdialený od nás len 48 ly. Má jasnosť 2,1 mag. 
Sprevádza ho ďalšia hviezda len pol oblúkovej sekundy vzdialená od hlavnej zložky.

</doc>
<doc id="31395" url="https://sk.wikipedia.org/wiki?curid=31395" title="Alamach">
Alamach



</doc>
<doc id="31396" url="https://sk.wikipedia.org/wiki?curid=31396" title="Alamak">
Alamak

Alamak (Alamach, Almaak, arab. "`anáq al-'ard" – púštny rys) alebo Gamma Andromedae (γ1,2 And / γ1,2 Andromedae) je hviezdna sústava v súhvezdí Androméda. Je to trojhviezda zdanlivej jasnosti 2,13m, pri pozorovaní malým ďalekohľadom sa javí ako dvojhviezda. Jasnejšia hviezda γ1 And má zdanlivú jasnosť 2,10m a povrchovú teplotu 4 500 K. Patrí do spektrálneho typu K3 a triedy svietivosti II. Druhá zložka, v skutočnosti dvojhviezda γ2 And, vzdialená na oblohe od nej 10", má zdanlivú jasnosť 5,08m. Tvoria ju hviezdy zdanlivej jasnosti 5,1m a 6,3m, vzájomne vzdialené 60 AU.

</doc>
<doc id="31397" url="https://sk.wikipedia.org/wiki?curid=31397" title="Ankaa">
Ankaa

Ankaa (arab. `anqā' – mytologický vták) alebo Alpha Phoenicis (α Phe/α Phoenicis) je najjasnejšia hviezda v súhvezdí Fénix. Je to spektroskopická a astrometrická dvojhviezda. Má zdanlivú jasnosť 2,4m. Patrí do spektrálneho typu K0, do triedy svietivosti III. Teplota na jej povrchu je 4 850 K. Menšia zložka obieha okolo väčšej po eliptickej dráhe s veľkou polosou 2 AU raz za 3 849 d. Vzdialenosť od Zeme je približne 77 ly. V našich zemepisných šírkach nie je viditeľná.

</doc>
<doc id="31398" url="https://sk.wikipedia.org/wiki?curid=31398" title="Aspidiske">
Aspidiske

Aspidiske (ι Car / ι Carinae) je hviezda v súhvezdí Kýl.

</doc>
<doc id="31399" url="https://sk.wikipedia.org/wiki?curid=31399" title="Suhail">
Suhail

Suhail alebo Lambda Velorum (λ Vel/λ Velorum) je dvojhviezda v súhvezdí Plachty. Hlavná zložka je nadobor zdanlivej jasnosti 2,2m. Patrí do spektrálneho typu K 4 - K5, do triedy svietivosti Ib. Jej sprievodca je vzdialený od nej na oblohe 17". 
Súradnice (epocha 2000) 

</doc>
<doc id="31400" url="https://sk.wikipedia.org/wiki?curid=31400" title="Gamma Cassiopeiae">
Gamma Cassiopeiae



</doc>
<doc id="31401" url="https://sk.wikipedia.org/wiki?curid=31401" title="Gamma Centauri">
Gamma Centauri



</doc>
<doc id="31402" url="https://sk.wikipedia.org/wiki?curid=31402" title="Girtab">
Girtab

Girtab (κ Sco / κ Scorpii) je spektroskopická dvojhviezda v súhvezdí Škorpión. Tvorí ju dvojica žeravých, hmotných modrobielych zložiek vo vzdialenosti 327 svetelných rokov od nás. Spolu majú zdanlivú hviezdnu veľkosť 2,4 mag.

</doc>
<doc id="31403" url="https://sk.wikipedia.org/wiki?curid=31403" title="Nemrut Daği">
Nemrut Daği



</doc>
<doc id="31406" url="https://sk.wikipedia.org/wiki?curid=31406" title="Jednotka">
Jednotka

Jednotka môže byť:

</doc>
<doc id="31413" url="https://sk.wikipedia.org/wiki?curid=31413" title="Schedar">
Schedar

Shedar (α Cas/α Cassiopeiae ) je druhá najjasnejšia hviezda v súhvezdí Kasiopeja.
Jej názov pochádza to pravdepodobne z názvu Al Sadr, čiže prsia. Je to oranžový obor a jej jasnosť sa pomaly mení: kolíše medzi 2,1 a 2,4 mag. Je približne taká jasná ako Polárka, ale jej absolútna svietivosť je „iba“ 200-krát väčšia ako svietivosť Slnka. Schedar patrí k spektrálnej triede K0 a je vzdialený približne 230 svetelných rokov.

</doc>
<doc id="31414" url="https://sk.wikipedia.org/wiki?curid=31414" title="Eltanin">
Eltanin



</doc>
<doc id="31419" url="https://sk.wikipedia.org/wiki?curid=31419" title="Fajčenie">
Fajčenie

Fajčenie je vdychovanie a vydychovanie dymu z tlejúceho tabaku, ktoré má znaky naučeného správania s fyzickými, psychickými a spoločenskými zážitkami. Na fajčenie a na nikotín, látku obsiahnutú v dyme z cigariet, vzniká u ľudí závislosť.
Spôsob fajčenia.
Najčastejšie používanou rastlinou na fajčenie je tabak.
Fajčí sa po úprave a vytvarovaní v podobe cigary, zabalený v papieri v podobe cigarety, alebo narezaný pomocou fajky alebo vodnej fajky ( "náradžíla"/"náragíla", "šíša" alebo "hukka").
Vplyv fajčenia a zdravotné riziká.
Pôsobenie v ústnej dutine.
Pri fajčení dochádza v ústnej dutine k niekoľkým procesom:
Pôsobenie na celý organizmus.
Podľa WHO na Slovensku v roku 2000 zomrelo na choroby zapríčinené fajčením 8 100 ľudí (7 200 mužov a 900 žien). Život fajčiara sa priemerne skracuje o 16 rokov oproti nefajčiarovi. Na svete fajčí 3,5 miliardy osôb. Ročne umiera na ochorenie súvisiace s fajčením 3,5 až 4 milióny osôb.
Choroby, ktorých vznik má súvislosť s fajčením:
Pôsobenie v tehotenstve.
Toxické látky vznikajúce pri fajčení obmedzujú v materskom organizme prenos kyslíka vďaka vzniku karboxyhemoglobínu. Nikotín znižuje prietok krvi maternicou. Placentárne funkcie negatívne ovplyvňujú polycyklické aromatické látky a kadmium. Spontánne potraty sú u fajčiarok 1,4 krát častejšie, perinatálna úmrtnosť 1,2 krát vyššia. Deti matiek, ktoré fajčia majú nízku pôrodnú hmotnosť (1,9 krát častejšie) a častejší predčasný pôrod. Rastový deficit sa prehlbuje aj po pôrode, lebo tieto ženy menej často koja. Deti fajčiarok nápadne často umierajú na syndróm náhlej smrti kojencov (SIDS). Majú častejšie astmu a respiračné infekcie. Tehotné ženy by mali úplne prestať fajčiť, pretože samotné obmedzenie fajčenia v gravidite negatívne účinky fajčenia nezmierňuje.
História fajčenia.
Tabak sa pred objavením Ameriky v písomných dejinách vôbec nespomína. Domorodci v Karibskej oblasti ho prvýkrát ponúkli Kolumbovi. Export tabaku zaistil prežitie Jamestownu, jeho predaj financoval Americkú revolúciu a prví americkí prezidenti (George Washington a Thomas Jefferson) boli pestovateľmi tabaku. Ani nie tak dávno používal Hollywood cigarety ako symbol romantiky, šarmu a mužnosti. Americkí vojaci ich dávali ľuďom, ktorých stretávali v krajinách, kde bojovali a po 2. svetovej vojne boli cigarety platidlom od Paríža po Peking. V 20. storočí zažíva úplný rozkvet najmä v rozvojových krajinách a v bývalom východnom bloku.

</doc>
<doc id="31422" url="https://sk.wikipedia.org/wiki?curid=31422" title="Caph">
Caph

Caph (β Cas/β Cassiopeiae) (z arab. názvu súhvezdia Kasiopeja al-kaff al-chadīb – dlaň sfarbená na červeno) je spektroskopická dvojhviezda beta Cas, meniaca zdanlivú jasnosť od 2,42m do 2,46m v perióde 2,5 h. Patrí do spektrálneho typu F2, do triedy svietivosti IV. Na oblohe vo vzdialenosti 24" od seba má optického sprievodcu, hviezdu zdanlivej jasnosti 14m. Vzdialenosť od Zeme je približne 47 ly.

</doc>
<doc id="31423" url="https://sk.wikipedia.org/wiki?curid=31423" title="Epsilon Centauri">
Epsilon Centauri

Epsilon Centauri (ε Centauri, ε Cen) je hviezda typu B v súhvezdí Kentaur. Svojím povrchom rozžeraveným na 23 900 K vydáva jas 11 400 Sĺnk. Má sprievodcu 13. magnitúdy 39 oblúkových minút ďaleko.

</doc>
<doc id="31424" url="https://sk.wikipedia.org/wiki?curid=31424" title="Dschubba">
Dschubba

Dschubba (δ Sco / δ Scorpii) je premenná hviezda v súhvezdí Škorpión. Je to pravdepodobne štvorhviezda, ktorej hlavnú zložku tvorí modrobiely podobor alebo modrobiela hviezda hlavnej postupnosti. Od júla 2000 zrazu hlavná zložka začala pomaly zjasňovať a zmenou prešlo aj jej spektrum. Neskôr jej jas poklesol. V okolí Dschubby sa na dlhoexponovaných snímkach objavia žiarivé modré reflexné hmloviny. 
Súradnice (epocha 2000) 

</doc>
<doc id="31425" url="https://sk.wikipedia.org/wiki?curid=31425" title="Roger Louis Schütz-Marsauche">
Roger Louis Schütz-Marsauche

Roger Louis Schütz-Marsauche (* 12. máj 1915, Provence, Švajčiarsko – † 16. august 2005, Taizé, Francúzsko) známy aj pod menom Frère Roger (franc. Frère znamená brat) bol švajčiarsky mních, zakladateľ a predstavený ekumenickej "Komunity z Taizé".
Životopis.
Narodil sa v protestantskej rodine Charlesovi Schützovi a Amélie Marsauchovej ako deviate dieťa. V roku 1931 prekonal ťažkú tuberkulózu a v 1936 začína študovať teológiu v Lausanne, neskôr v Štrasburgu. V 1939 sa stal predstaveným miestneho študentského spolku kde zaviedol pravidelné stretávanie, rozhovory a rozjímania v ústraní.
20. augusta 1940 prišiel po prvýkrát do dedinky Taizé v Burgundsku, kde neskôr založil komunitu Taizé. Tu si kúpil starý dom a pomáhal politickým utečencom, najmä Židom. O dva roky pre svoju prácu musel Taizé opustiť a dva roky žil v Ženeve, kde sa k nemu pripojili prví traja bratia. V roku 1944 sa so spoločníkmi vrátil do Taizé.
V roku 1949 zložilo sľuby prvých sedem bratov, v tom istom roku na odporúčanie kardinála Gerliera odišiel na audienciu k pápežovi Piovi XII. Od roku 1951 so svojimi spoločníkmi chodil na miesta veľkej chudoby, alebo rozkolov: po prevrate v Čile, počas a po páde komunizmu v Prahe, počas vojny v Libanone, v Kalkate, Afrike, Bulharsku, Poľsku, vo Východnom Nemecku.
V roku 1953 predstavil knihu "Pravidlá Taizé" v ktorej predložil základy komunity.
V roku 1958 sa stretol s pápežom Jánom XXIII., po tomto stretnutí sa stretával s pápežmi minimálne raz ročne. V roku 1960 po prvýkrát pozval na trojdňové stretnutie katolíckych biskupov a protestantských pastorov. Bolo to prvé stretnutie tohto druhu od 16. storočia.
V roku 1962 bol pozvaný ako pozorovateľ na Druhý vatikánsky koncil.
V roku 1976 navštívila Taize Matka Tereza z Kalkaty.
V roku 1981 navštívil Prahu. Mal zakázané verejne hovoriť. Stretol sa s kardinálom Františkom Tomáškom, pastorom Alfrédom Kocábom a tajne s biskupom Karlom Otčenáškom. V roku 1988 tajne vstúpil na komunistickú pôdu ČSSR.
V roku 1985 prednášal generálnemu tajomníkovi OSN Javierovi Pérezovi de Cuéllar návrhy mladých ako OSN môže budovať dôveru medzi národmi.
V roku 1986 pápež Ján Pavol II. prišiel do komunity v Taizé.
Naposledy na verejnosti hovoril v roku 2004 v Lisabone na XXV. Európskom stretnutí mladých.
16. augusta 2005 bol počas večernej modlitby v Taizé, v prítomnosti tisícov mladých ľudí (približne 2 500), dobodaný na smrť. Zavraždila ho Luminiţa Roxandra Solcan, 36-ročná duševne narušená Rumunka.
Brat Roger bol celosvetovo uznávanou autoritou v ekumenickom hnutí. V súčasnej dobe má spoločenstvo asi 100 bratov, tak katolíckej cirkvi, ako aj rôznych evanjelických cirkví z viac ako 25-tich národov.
Komunita z Taizé sa venuje praktickému ekumenizmu hlavne medzi mladými kresťanmi. V Taizé vznikol nový spôsob spolužitia ľudí rôznych vyznaní. Každoročne putujú do Taizé státisíce mladých ľudí z celej Európy.
Za svoje „dielo zmierenia“ dostal Schütz okrem iného Templetonovu cenu (1974), Cenu Karola Veľkého (1989), Cenu UNESCO za výchovu k mieru (1988), mierovú Cenu „Friedenspreis des Deutschen Buchhandels“, Cenu Roberta Schumana za prínos k budovaniu Európy (1992).

</doc>
<doc id="31426" url="https://sk.wikipedia.org/wiki?curid=31426" title="Wei">
Wei

Wei alebo Larawag (ε Sco / ε Scorpii) je hviezda v súhvezdí Škorpión. Je to oranžový obor, ktorého jasnosť kolíše asi o 10 %. Má zdanlivú hviezdnu veľkosť 2,3 a nachádza sa asi 49 svetelných rokov ďaleko od Slnka. 

</doc>
<doc id="31427" url="https://sk.wikipedia.org/wiki?curid=31427" title="Alpha Lupi">
Alpha Lupi



</doc>
<doc id="31428" url="https://sk.wikipedia.org/wiki?curid=31428" title="Alfa Lupi">
Alfa Lupi

Alfa Lupi nazývaná aj Men alebo zriedkavo Kakkab (α Lup / α Lupi) je hviezda v súhvezdí Vlk. Je to modrobiely obor s jasnosťou 2,3 magnitúd. Patrí medzi premenné hviezdy typu beta Cephei. Vo vzdialenosti 27,6″ má sprievodcu 13. magnitúdy.

</doc>
<doc id="31429" url="https://sk.wikipedia.org/wiki?curid=31429" title="Eta Centauri">
Eta Centauri

Eta Centauri (η Cen / η Centauri) je hviezda typu B v súhvezdí Kentaur. Jej povrchová teplota nie je dobre známa. Odhady sú v rozsahu 20 000 K – 24 000 K.

</doc>
<doc id="31430" url="https://sk.wikipedia.org/wiki?curid=31430" title="Taizé">
Taizé

Taizé môže byť:

</doc>
<doc id="31435" url="https://sk.wikipedia.org/wiki?curid=31435" title="Frère Roger">
Frère Roger



</doc>
<doc id="31438" url="https://sk.wikipedia.org/wiki?curid=31438" title="Borobudur">
Borobudur

Borobudur (zo sanskritského "Vihara Buddha Ur", čo možno preložiť ako "„budhistický chrám na hore“") je najväčšia budhistická stavba na svete. Nachádza sa v Indonézii.
Je kamennou učebnicou budhistickej náuky a najznámejšia budhistická pamiatka v Indonézii. Nachádza sa na severozápad od mesta Jogjakarta, najdôležitejšieho mesta strednej Jávy. Borobudur vznikol okolo roku 800 po Kr. pod patronátom dynastie Šailendrovcov. Jeho stavitelia sa snažili o napodobenie posvätného vrchu Meru z indickej mytológie. Borobudur sa skladá zo šiestich postupne stúpajúcich štvorcových terás zakončených tromi kruhovými terasami, celá stavba je obložená 2 672 reliéfnymi panelmi a 504 sochami Buddhu, Borobudur je najväčší kamenný monument na južnej pologuli. V roku 1991 bol zapísaný do zoznamu svetového dedičstva UNESCO. 
Raz ročne v areáli chrámu slávia budhisti sviatok vesak (narodenie Buddhu). Chrámový komplex je najnavštevovanejšou indonézskou turistickou atrakciou.
Dejiny.
Chrámový komplex pochádza asi z 9. storočia, výstavba trvala pravdepodobne 75 rokov. V priebehu 14. storočia bol chrám opustený a prestal sa využívať na náboženské účely, pravdepodobne z dôvodu prehlbujúceho sa úpadku buddhistických a hinduistických kráľovstiev na Jáve a postupnej konverzie značnej časti obyvateľov Jávy na islam. V období napoleonských vojen Jávu dobyli a Borobudur objavili Angličania. Roku 1907 začali Holanďania s reštaurovaním chrámu. V rokoch 1970 až 1980 sa konali ďalšie reštaurátorské práce s podporou organizácie UNESCO.
Tvar.
Pri pohľade zhora sa javí ako trojrozmerná mandala (rituálny diagram vesmíru, ktorý symbolicky spája nebo a Zem). 
Chrám postavený na návrší má tvar terasovitej pyramídy. Vysoký je 34 metrov a podľa odhadov obsahuje vyše 55 000 kubických metrov kameňa. Päť hlboko položených terás má štvorcový pôdorys a predstavujú pozemský svet. Nad tým sú položené tri kruhovité terasy symbolizujúce duchovný svet. Na horných terasách sú rady svätýň (stúpy).
Sochy.
Každá socha má zvonovitý tvar a vnútri skrýva jednu Budhovu sochu. Rozdielne gestá rúk jednotlivých sôch poukazujú na rozličné aspekty budhistického učenia. 
Na vrchole komplexu, uprostred najvyššej terasy sa nachádza svätyňa s priemerom , symbolizujúca najvyšší cieľ budhizmu nirvánu, duchovnú slobodu a nebo.
Práve Borobudur bol centrom ríše, ktorá bola odjakživa pod silným vplyvom Indie. Preto sú tu ďalšie skvostné stavby, napríklad impozantný areál v Prambanane.

</doc>
<doc id="31440" url="https://sk.wikipedia.org/wiki?curid=31440" title="Starý hrad (hrad)">
Starý hrad (hrad)

Starý hrad (normovaný názov; iné názvy: Starhrad, Varínsky hrad, Varín; historické doložené názvy: "Warna", "Varna", "Owar", "Owaar", "Starigrad") je zrúcanina hradu, vypínajúca sa východne od Žiliny, na pravom brehu Váhu vo výške Nachádza sa neďaleko hradu Strečno, ale na opačnom brehu rieky nad Domašínskym meandrom. V roku 2017 bol zapísaný medzi Národné kultúrne pamiatky Slovenskej republiky.
Dejiny.
Nálezy na hradnom kopci dokladajú osídlenie lokality v dobe laténskej (450 pred Kr. – 0). Počas archeologického výskumu boli objavené bronzové i keramické artefakty, ktoré potvrdili prítomnosť ľudu púchovskej kultúry.
Hrad postavili na ochranu starej cesty vedúcej Považím, neďaleko brodu, kde stará cesta prechádzala z pravého brehu na ľavý. Patril varínskemu panstvu a spočiatku sa volal Varín. Historici odhadujú jeho vznik pred rok 1235, teda do obdobia vlády Ondreja II., písomne sa prvýkrát spomína v roku 1241 v listine kráľa Belu IV. Názov Starý hrad dostal až po postavení Strečna, ktoré prevzalo jeho pôvodnú funkciu. Najstaršou časťou hradu bola útočištná veža, ktorá mohla vzniknúť ešte v 13. storočí. Hrad vtedy patril predkom Balassovcov, potom Matúšovi Čákovi a v roku 1323 zvolenskému županovi Dončovi. Neskôr sa dostal do kráľovských rúk. V 14. storočí, keď sídlil na hrade kráľovský kapitán s posádkou, postavili niektoré obytné a hospodárske budovy. Od roku 1443 patril väčšinou Pongrácovcom, okrem krátkych období, keď sa o hrad bojovalo, ako napríklad v rokoch 1529-1553 v zemepanskej vojne s Mikulášom Kostkom zo Sedlce. Pongrácovci tu bývali až do 16. storočia, keď si v Krasňanoch postavili pohodlný renesančný kaštieľ a nepohodlný hrad opustili. Do začiatku 18. storočia sídlili na hrade jeho strážcovia. Po ich odchode začal hrad postupne chátrať.
Počas SNP sa stal miestom bojov, keď ho 31. augusta 1944 obsadil nemecký prápor. V zrúcanine hradu mali pôvodne zaujať postavenie príslušníci 1. československej brigády M. R. Štefánika (P. A. Veličko), ktorí však tento rozkaz nesplnili. Nemci boli schopní z výšin okolo Starhradu ostreľovať pozície francúzskych partizánov, ktorí v dôsledku toho utrpeli značné straty a neskôr boli, pod tlakom ďalších nemeckých jednotiek útočiacich dolinou Váhu, nútení ustúpiť.
Súčasný stav.
Hrad svojím pôdorysom pretiahnutého tvaru sleduje charakter terénu. Na najvyššom bode stála veža podkovitého pôdorysu, na západ od nej stáli spočiatku budovy na neveľkom nádvorí. Až Pongrácovci hrad v druhej polovici 15. storočia doplnili neskorogotickým poschodovým palácom v priestore horného hradu. Na východ od veže v predhradí vybudovali obydlie pre vojenskú posádku a hospodárske budovy, ktoré tvorili súčasť predsunutej obrany hradu. Predhradie uzatvárala šijová priekopa, nad ktorou bol pravdepodobne most.
Hrad si zachoval murivo a dispozíciu stredovekého hradu. Veža je dodnes zachovaná asi do výšky druhého poschodia. Na západ od nej sú viditeľné zvyšky paláca a ostatné poškodené múry sledujú terén skalného brala. V predhradí je viditeľná šijová priekopa a základy hospodárskych budov. V areáli sa miestami zachovali otvory pôvodných okien a vstupov. Na paláci je vidieť časť gotického arkiera. Zo zrúcaniny je unikátny pohľad na Domašínsky meander Váhu.
V roku 2018 vzniklo Združenie na záchranu Starého hradu - castrum Warna, ktoré sa venuje obnove. Od roku 2019 prebiehajú práce na obnove. 
Prístup.
Od železničnej stanice v Nezbudskej Lúčke popri trati a Váhu až do krátkej dolinky Hradské, odkiaľ vedie výstup na hradný vrch po turistickej značenej ceste. Turistický chodník pokračuje na vrcholy Krivánskej Fatry.

</doc>
<doc id="31444" url="https://sk.wikipedia.org/wiki?curid=31444" title="Africká trypanosomiáza">
Africká trypanosomiáza



</doc>
<doc id="31445" url="https://sk.wikipedia.org/wiki?curid=31445" title="MŠK Púchov">
MŠK Púchov

MŠK Púchov je slovenský futbalový klub z mesta Púchov. Do roku 2006 mal názov "FK Matador Púchov" (do roku 1992 "TJ Gumárne 1. mája Púchov").
História oddielu.
Prvý futbalový klub v Púchove bol založený v roku 1920. Podľa bulletinu TJ Gumárne Púchov sa prvý futbalový zápas uskutočnil v Púchove v roku 1921. Púchov v ňom zvíťazil nad mužstvom z Pruského v pomere 2:1. Rozkvet futbalu však nastáva až po druhej svetovej vojne. V rokoch 1950 a 1963 sa Púchov prebojoval do II. ligy, neskôr strávil niekoľko ročníkov v III. lige. V rokoch 19741986 (s výnimkou sezóny 1982/83) pôsobilo mužstvo pod názvom TJ Gumárne 1. mája Púchov vo vtedajšej SNL (po 1. lige druhá najvyššia futbalová súťaž spolu s ČNL v ČSSR). Po vzniku samostatného Slovenska pôsobil Púchov v II. lige, v sezóne 1997/98 obsadil 3. miesto s 10-bodovým odstupom za postupujúcou Nitrou a Dubnicou, o rok nato 4. priečku. Ročník 1999/00 bol pre Púchovský futbal najúspešnejší v dovtedajšej 80-ročnej histórii – futbalový klub (pod názvom ŠK Matador) triumfoval v 18-člennej II. lige s dvojbodovým odstupom pred NCHZ Nováky, čím sa pre nastávajúcu sezónu stal účastníkom najvyššej súťaže (v tej dobe Mars superliga).
V premiérovej sezóne obsadili futbalisti Matadoru 6. miesto. Zároveň sa Púchov prebojoval zásluhou Fair-play súťaže do prvého kola Pohára UEFA, proti nemeckému klubu SC Freiburg. Po nepriaznivých výsledkoch 0:0 a 1:2 sa Púchov v tomto kole zo súťaže vypadol.
Nasledujúci rok klub zaznamenal historický úspech, keď za majstrovskou Žilinou skončil s odstupom 7 bodov na 2. priečke, vďaka čomu v si sezóne 2002/03 opäť vybojoval účasť v Pohári UEFA – v predkole vyradil kazašský klub FC Atyrau (0:0, 2:0), v 1. kole však prehral s Girondins Bordeaux (0:6, 1:4).
V roku 2002 sa ŠK Matador stal po prvýkrát finalistom Slovenského pohára, keď postúpil postupne cez Petrochemu Dubová (1. kolo, 4:2), Slovan Bratislava (2.kolo, 3:0), FC Čaňa (štvrťfinále, 5:1) a MŠK Žilina (semifinále, 1:0 a 2:0). Vo finálovom zápase sa klub stretol v Považskej Bystrici s mužstvom VTJ Koba Senec, ktorému po nerozhodnom výsledku 1:1 podľahol v penaltovom rozstrele 4:2.
V nasledujúcom ročníku 1. ligy obsadilo mužstvo 5. priečku, v domácej pohárovej súťaži sa však opäť prebojovalo až do finále – 1. kolo DAC D.Streda (2:0), 2. kolo 1.FC Košice (3:0), štvrťfinále Tatran Prešov (3:0) a semifinále Petrochema Dubová (2:2, 1:1). Vo finálovom zápase Slovenského pohára 2003 v Topoľčanoch zvíťazil Púchov nad Slovanom Bratislava 2:1 gólmi Perniša a Brešku.
V Pohári UEFA 2003/04 porazili futbalisti Matadoru v predkole gruzínsky FC Sioni Bolnisi (3:0, 3:0), v 1.kole sa slovenský zástupca stretol so španielskym veľkoklubom FC Barcelona. Po domácej remíze 1:1 prehralo mužstvo vonku 0:8 a vypadlo z Pohára UEFA. Domáci zápas sa odohral na Štadióne A. Malatinského v Trnave.
Po sérii úspechov postihla klub kríza – v sezóne 2003/04 obsadil až 9. priečku, čím zachránil príslušnosť v najvyššej súťaži s 10-bodovým náskokom na úkor zostupujúceho bratislavského Slovana. V pohári vypadol Matador už v 2. kole s druholigovou Šaľou. Nasledujúcu sezónu priniesli stabilizované výsledky konečné 6. miesto, v Slovenskom pohári Púchov opäť vypadol v 2. kole s Rimavskou Sobotou.
Záchranárske práce postihli klub aj v ročníku 2005/06, keď o poslednú priečku bojoval najmä s Interom Bratislava. V kľúčovom zápase jari podľahol na domácom trávniku Interu 0:1. Púchov so štvorbodovou stratou na predposledné 9. miesto opustil po šiestich sezónach Corgoň ligu. Vypadnutie z najvyššej súťaže sprevádzala strata sponzora, spoločnosti (Matador), masívny výpredaj hráčov a finančné ťažkosti. Aj preto sa FK Púchov odhlásil z II. ligy a v ročníku 2006/07 štartoval po reorganizácii súťaží v II. lige západ (tretia najvyššia súťaž).
V ročníku 2008/2009 postúpil FK Púchov do 2. najvyššej súťaže, keď vyhral na štadióne Dúbravky 0:2 a zabezpečil si 7-bodový náskok pred druhými Vráblami.
V sezóne 2010/2011 skončil FK Púchov s 22 bodmi na poslednom mieste v I. lige a zostúpil spolu s predposledným FK Slovan Duslo Šaľa do II. ligy.
V sezóne 2018/2019 skončil MŠK Púchov na druhom mieste v 3. lige Západ a TJ Kovo Beluša nevyužila možnosť postupu do 2. ligy, tak možnosť prináležala Púchovu, ktorý ju využil.
Mládežnícky tím Púchova hrá od roku 1962 v dorasteneckej lige.

</doc>
<doc id="31450" url="https://sk.wikipedia.org/wiki?curid=31450" title="Fakulta matematiky, fyziky a informatiky Univerzity Komenského v Bratislave">
Fakulta matematiky, fyziky a informatiky Univerzity Komenského v Bratislave

Fakulta matematiky, fyziky a informatiky Univerzity Komenského v Bratislave (skr. FMFI UK, slangovo Matfyz) je jedna z fakúlt Univerzity Komenského v Bratislave.
História.
Fakulta vznikla v roku 1980 s názvom Matematicko-fyzikálna fakulta (MFF UK), po vyčlenení pracovísk fyziky, astronómie, geofyziky, meteorológie a informatiky spod Prírodovedeckej fakulty Univerzity Komenského. Tento krok prišiel po viac ako štyridsiatich rokoch snaženia viacerých generácií pedagógov a vedeckých pracovníkov v oblasti matematiky, fyziky a informatiky.
V septembri 2000 bola fakulta premenovaná na dnešný názov – Fakulta matematiky, fyziky a informatiky. Dôvodom bolo zdôraznenie skutočnosti, že sa na nej úspešne rozvíjajú tri rovnocenné odbory.
Poloha.
FMFI UK sa nachádza v Bratislave, v Mlynskej doline, v tesnom susedstve budov Prírodovedeckej fakulty UK a Fakulty elektrotechniky a informatiky STU.
V blízkosti sa nachádzajú Vysokoškolské mesto Ľ. Štúra (UK), Študentský domov Mladosť (STU) v Mlynskej doline a Vysokoškolský internát Družba pri Botanickej záhrade (UK).

</doc>
<doc id="31453" url="https://sk.wikipedia.org/wiki?curid=31453" title="Serafín (anjel)">
Serafín (anjel)

"Serafín znamená aj básnicky anjel."
Serafín alebo zriedkavo seraf (hebr. שרף, pl. שרפים "serafím") je jedna z mnohých nebeských bytostí, o ktorých sa hovorí v Starom zákone, konkrétne v Knihe proroka Izaiáš. Napriek predstavám neskorého židovstva sa zo serafov stal v kresťanstve jeden z rádov anjelov.
V stredovekej teológii, vychádzajúcej predovšetkým z diela mystika 6. storočia, Pseudo-Dionýza Areopagitu, tvoria serafovia v hierarchii anjelov najvyšší anjelský chór. Chápu sa ako ochrancovia Božieho trónu, ktorí podľa Iz 6,3 neustále spievajú: „Svätý, svätý, svätý Pán, Boh zástupov! Nebo a zem sú plné tvojej slávy.“ Tento spev sa nazýva tiež hebrejsky "Kádóš" či grécky "Trisagion". Podľa kresťanskej teológie sú serafovia bytosti z čistého svetla a priamo komunikujú s Bohom. Ich názov je spojený so slovom, ktoré evokuje horenie či žeravosť -- preto sú i oni spojovaní s ohňom, ktorý symbolicky znázorňuje očistu a lásku. Bývajú znázorňovaní so šiestimi peruťami.
Medzi serafov podľa klasického židovského chápania, ktoré sa výrazne líši od kresťanského, patria:

</doc>
<doc id="31454" url="https://sk.wikipedia.org/wiki?curid=31454" title="Kniha Izajáš">
Kniha Izajáš



</doc>
<doc id="31455" url="https://sk.wikipedia.org/wiki?curid=31455" title="Synoda s mŕtvolou">
Synoda s mŕtvolou

Synoda mŕtvych (lat. "Synodus Horrenda") sa nazýva posmrtný cirkevný súdny proces s pápežom Formozom (891 – 896), ktorý sa konal v januári 897.
Priebeh synody.
Formozov nástupca, pápež Štefan VI. (896 – 897) dal vykopať 9 mesiacov starú mŕtvolu svojho predchodcu, ktorú obliekli do slávnostného pápežského odevu, posadili na trón a takto súdili za priestupky proti cirkevnému právu. 
Neexistujú oficiálne záznamy z pojednávania, ale má sa za to, že pápež Štefan VI. predsedal porote zloženej z rímskych klerikov. Jeden z diakonov bol určený ako Formozov obhajca a mal za neho odpovedať na otázky. Zhromaždení v tichosti sledovali, ako Štefan VI. vykrikoval na mŕtvolu obvinenia a urážky. Mŕtvy Formozus bol odsúdený, jeho voľba za pápeža prehlásená za neplatnú, jeho rozhodnutia boli zrušené a prsty, ktorými žehnal, mu odsekli. Strhli z neho pápežský odev, obliekli ho do žobráckych handier a pochovali ho. Neskôr dali mŕtvolu opätovne exhumovať, bola vláčená ulicami a hodená do rieky Tiber. Traduje sa, že jeho ostatky našiel a pochoval náhodný pustovník. 
Proces s mŕtvolou sa pokladá za jeden z najbizarnejších príbehov svedčiacich o úpadku pápežstva.
Historické pozadie.
Synoda mŕtvych sa odohrala na vrchole obdobia rokov 880 – 1046, ktoré Caesar Baronius († 1607) označil ako "saeculum obscurum" – temné storočie. Obraz pápežstva vtedy nezodpovedal svojmu očakávanému významu, klesol na obyčajné biskupstvo a stal sa predmetom politických záujmových bojov rímskej šľachty.
Formozus sa stal biskupom talianskeho mesta Porto v roku 864 a v roku 891 prijal voľbu za pápeža. Na synode bol obvinený z toho, že prijal biskupský úrad (pápež je súčasne rímskym biskupom), aj keď už bol biskupom inej diecézy.
Skutočná motivácia procesu bola politická. Pápeža Formoza totiž prinútili korunovať vojvodu Lamberta zo Spoleta za spoluvládcu Svätej ríše rímskej. Ale Formozova lojalita nepatrila vládnucim Spoletovcom, ale východofranským nemanželským potomkom Karla Veľkého. Formozus pozval Frankov na inváziu do Talianska, ktorá sa uskutočnila v roku 896. Korunoval potom Arnulfa Korutánskeho za cisára Svätej ríše rímskej. Franská armáda sa čoskoro stiahla a pápeža Formoza nahradil Bonifác VI., ktorý zomrel po dvoch týžňoch pontifikátu. Keď sa Štefan, prívrženec Spoletovcov dostal na pápežský stolec, Lambert ho naviedol na proces s mŕtvolou, aby podkopal Arnulfov nárok na cisársky trón.
Iróniou osudu, synoda s mŕtvolou vyvinila aj samotného Štefana VI. z takého istého priestupku, z akého bol obvinený Formozus. Aj Štefan sa stal rímskym biskupom, hoci bol v tom čase už v biskupskom úrade mesta Anagni. Do tohto biskupského úradu ho požehnal sám Formozus, takže zrušenie jeho rozhodnutí anulovalo Štefanovu konsekráciu do úradu v Agnani. Štefan tak legalizoval "ex post" svoju kandidatúru na pápeža.
Dohra.
Temné divadlo obrátilo verejnú mienku v Ríme proti Štefanovi. Šírili sa chýry, že Formozovo telo bolo vyvrhnuté na breh Tiberu a začalo konať zázraky. Verejné povstanie viedlo k zosadeniu a uväzneniu Štefana VI. V júli alebo v auguste 897 bol vo väzení uškrtený.
Pápež Teodor II., ktorý bol v úrade počas 20 dní v novembri 897 anuloval verdikt Synody s mŕtvolou. Formozovo telo vrátili do Baziliky svätého Petra, kde ho obliekli do pápežského rúcha a vrátili do krypty. Neskôr pápež Ján IX. (898 – 900) vyhlásil všetky posmrtné procesy za nezákonné.
Ďalší prívrženec Spoletovcov, pápež Sergius III. (904 – 911) zase zrušil rozhodnutia Teodora II. a Jána IX., potvrdil rozsudok nad Formozom a nechal na náhrobok Štefana VI. vytesať oslavný epitaf. 
Odraz v umení.
Celá príhoda sa stala námetom mnohých beletristických spracovaní. Jedným z nich je aj poviedka Egona Bondyho "Mníšek".

</doc>
<doc id="31459" url="https://sk.wikipedia.org/wiki?curid=31459" title="Pole (algebra)">
Pole (algebra)

V abstraktnej algebre označuje pole algebrickú štruktúru zloženú z množiny a na nej definovaných dvoch operácií, ktoré sa správajú podobne ako sčítanie a násobenie na racionálnych či reálnych číslach. Tento stupeň abstrakcie nám umožňuje študovať všetky podobné štruktúry naraz. Pole je teleso, v ktorom je multiplikatívna operácia komutatívna.
Úvod.
Polia sú dôležité objekty, pretože poskytujú užitočné zovšeobecnenie mnohých rôznych systémov, vrátane číselných, ako sú racionálne, reálne a komplexné čísla. Platia v nich klasické pravidlá asociativity, komutativity a distributivity. Polia sa vyskytujú v rozmanitých oblastiach matematiky (pozri aj príklady nižšie).
V časoch, keď sa abstraktná algebra ešte vyvíjala, zvyčajne definície polí neobsahovali požiadavku komutativity multiplikatívnej operácie a to, čo dnes nazývame poľom, by sa vtedy nazývalo "komutatívnym poľom" alebo "racionálnou doménou". Všetky bežne zaužívané definície v súčasnosti majú komutatívnu multiplikatívnu operáciu. Štruktúry podobné poliam, v ktorých multiplikatívna operácia nie je komutatívna, dnes nazývame "telesá". Niektoré kultúry a jazyky nemajú ani samostatné slovo označujúce pole, napr. vo francúzštine sa nazývajú "corps commutatif" (komutatívne teleso).
Koncept poľa sa používa napr. aj vo vektorových priestoroch a maticiach, dvoch štruktúrach z lineárnej algebry obsahujúcich prvky daných polí. Galoisova teória študuje symetrie rovníc skúmaním spôsobov, akými polia môžu byť obsiahnuté v iných poliach. (Pozri aj teória polí (algebra)).
Definícia.
"Pole" je usporiadaná trojica ("F", +, *), kde
Inak povedané, pole je teleso s komutatívnou multiplikatívnou operáciou.
Keďže každé pole je teleso, obor integrity a okruh, platia všetky vety dokázané s týmito štruktúrami.
Príklady.
 + 0 1 * 0 1
 0 0 1 0 0 0
 1 1 0 1 0 1
Toto pole je veľmi dôležité v informatike, zvlášť v šifrovaní a teórii kódovania.

</doc>
<doc id="31460" url="https://sk.wikipedia.org/wiki?curid=31460" title="Fedora (operačný systém)">
Fedora (operačný systém)

Fedora (do verzie 6 vrátane Fedora Core) je linuxová distribúcia založená na balíčkovacom systéme RPM, vyvíjaná za podpory komunity projektu Fedora Project, ktorý je sponzorovaný spoločnosťou Red Hat. Fedora ako komunitný projekt však existovala ako dobrovoľnícka skupina vývojárov vytvárajúcich softvér pre Red Hat Linux ešte pred tým, ako sa Red Hat stal hlavným sponzorom. Podľa jednotlivých vydaní Fedory potom Red Hat vytvára vlastný operačný systém Red Hat Enterprise Linux.
Nové verzie sú vydávané približne každých 6 mesiacov, dĺžka podpory je približne 13 mesiacov.

</doc>
<doc id="31464" url="https://sk.wikipedia.org/wiki?curid=31464" title="Jozef Kompánek">
Jozef Kompánek

Jozef Kompánek (* 13. september 1836, Hradište – † 2. február 1917, Ostratice) bol slovenský katolícky kňaz, bojovník za sociálne práva, básnik a prozaik.
Bol nositeľom najvyššieho pápežského vyznamenania Pro Ecclesia et Pontifice.

</doc>
<doc id="31465" url="https://sk.wikipedia.org/wiki?curid=31465" title="Onežské jazero">
Onežské jazero

Onežské jazero (po rusky: "Онежское озеро", po fínsky: "Ääninen" alebo "Äänisjärvi") je jazero na území Ruskej federácie. Jeho rozloha je (iné zdroje uvádzajú ) a obsahuje vody. Je druhým najväčším jazerom Európy. 
Jazero je tektonického pôvodu, neskôr domodelované glaciálnou činnosťou. Jeho maximálna hĺbka je 127 metrov. Jeho hladina sa nachádza Prieplavy spájajú jazero s riekou Volgou, Baltským a Bielym morom. 
Na západnom brehu jazera leží Petrozavodsk, hlavné mesto Karelskej republiky, v ktorej väčšina jazera leží. Južná časť jazera tvorí hranicu medzi Karelskou republikou, Leningradskou a Vologdskou oblasťou.
V severnej časti jazera leží ostrov Kiži, na ktorom sa nachádza múzeum ruskej drevenej architektúry. Jeho súčasťou sú dva drevené kostoly z 18. storočia a mnoho ďalších drevených stavieb (časť z nich bola na ostrov dovezená). Ostrov je pod ochranou UNESCO.
Z južnej časti jazera odteká rieka Svir tvoriaca južnú hranicu Karelskej republiky, ktorá spája Onežské jazero s Ladožským jazerom.
V rokoch 1918 – 20 bola oblasť na západ od jazera miestom zúrivých bojov medzi Bielymi Fínmi a Červenými gardami. 
Počas druhej svetovej vojny (v rokoch 1941 – 44) sa stala oblasť okolo Onežského jazera a rieky Svir bojiskom, na ktorom sa odohrávali ostré bitky medzi jednotkami Červenej a Fínskej armády. Fínska armáda si totiž rieku a jazero zvolila ako hranicu svojho postupu a prirodzené prírodné opevnenie a na záver svojej ofenzívy v roku 1941 dobyla Petrozavodsk.

</doc>
<doc id="31466" url="https://sk.wikipedia.org/wiki?curid=31466" title="Buldus">
Buldus

Svätý Buldus (; ) (* 1009? – † 1046, Budapešť) bol uhorský mučeník a biskup. Zahynul počas pohanského povstania v Uhorsku v roku 1046.
Historické pramene sa rozchádzajú v otázke určenia diecézy, v ktorej sv. Buldus ako biskup pôsobil. Podľa historikov bol najpravdepodobnejšie biskupom v Jágri (Eger), snáď vo Vespréme ("Veszprém"), Alba Iulii ("Gyulafehérvár"), či v Bihari.
Je teda pravdepodobné, že bol biskupom v niektorej z uhorských diecéz na východ od Dunaja, pretože z Väčšej legendy o sv. Gerardovi sa dozvedáme, že po vypuknutí nepokojov v Uhorsku v roku 1046 utekal do bezpečia na západ krajiny spolu s čanádskym biskupom Gerardom ("Gelért") a biskupom Benetom. Biskupi, ku ktorým sa pridal i nitriansky biskup Bystrík, sa zhromaždili v opevnenom Stoličnom Belehrade ("Székesfehérvár").
Po správe, že sa kráľoviči Ondrej a Levente blížia k Pešti, sa biskupi rozhodli, že ich pôjdu privítať, aby jedného z nich korunovali za uhorského kráľa. Keď sa biskupi priblížili k peštianskemu prievozu, dostihlo ich pri Dunaji vojsko pohanského (?) Vatu, ktoré na nich zaútočilo z hory Kelen s úmyslom ich usmrtiť. Spŕška kameňov, ktorá biskupov zasiahla, biskupa Bulda smrteľne zranila. 
Bol svätorečený spolu so sv. Gerardom a sv. Bystríkom v roku 1083. Spoločný sviatok týchto troch svätcov stanovila Sabolčská synoda v roku 1092 na 24. septembra.

</doc>
<doc id="31469" url="https://sk.wikipedia.org/wiki?curid=31469" title="Alžbeta Uhorská (svätica)">
Alžbeta Uhorská (svätica)

Svätá Alžbeta Uhorská (Durínska) (* 7. júl 1207, Bratislava alebo Sárospatak – † 17. november 1231, Marburg) je uhorská svätica katolíckej cirkvi. Je jej zasvätená najväčšia sakrálna stavba na Slovensku Dóm sv. Alžbety v Košiciach. Je patrónkou žobrákov, vdov a sirôt, chorých, prenasledovaných, núdznych, pekárov, čipkárov; charitatívnych organizácií
Životopis.
Sv. Alžbeta bola dcérou uhorského kráľa Ondreja II. a jeho manželky Gertrúdy, pochádzajúcej z Bavorska. V Prešporku (dnešnej Bratislave) prežila prvé štyri roky života. Z politických dôvodov bola už ako jednoročná zasnúbená s durínskym grófom Ľudovítom IV., ktorý mal v čase zásnub osem rokov. Do štyroch rokov žila sv. Alžbeta na rodičovskom kráľovskom uhorskom dvore, odkiaľ bola v 1211 prevezená do sídla svojho snúbenca na hrad Wartburg v Durínsku.
Po dovŕšení 14 rokov sa sv. Alžbeta zosobášila s Ľudovítom IV. Z toho manželstva pochádzajú tri deti - syn Hermann, neskorší nástupca Ľudovíta IV.; Sofia, neskoršia brabantská kňažná a Gertrúda, ktorá sa stala rehoľníčkou a je dodnes uctievaná ako blahoslavená.
Sv. Alžbeta užívala síce kniežací majetok, no nie pre seba, ale pre chudobných a chorých, pretože jej život bol zreteľne poznačený ideálmi jej súčasníka sv. Františka z Assisi. Grófovým príbuzným sa počínanie sv. Alžbety nepáčilo. Po tom čo Ľudovít IV. v roku 1227 zahynul v južnom Taliansku počas križiackej výpravy, príbuzní jej manžela proti sv. Alžbete tvrdo zakročili. Odňali jej deti, odmietli uznať jej dedičské nároky po manželovi a vyhnali ju z Wartburgu.
Sv. Alžbety sa ujal jej posledný spovedník, kazateľ Konrád z Marburgu. Ten pre ňu vymohol časť majetku z jej dedičského podielu. Sv. Alžbeta sa ho vzdala v prospech nemocnice v Marburgu, kde až do svojej smrti v roku 1231 slúžila chorým.
Konrád z Marburgu navrhol vymenovanie za svätú pápežovi. Štyri roky po jej smrti ju pápež Gregor IX. vyhlásil za svätú.

</doc>
<doc id="31471" url="https://sk.wikipedia.org/wiki?curid=31471" title="Tatranská Polianka">
Tatranská Polianka

Tatranská Polianka (, , ) je liečebná osada v ústí Velickej doliny, na juhozápadných úbočiach Slavkovského štítu, vo výške Rozkladá sa na oboch stranách Cesty slobody medzi Starým Smokovcom a Štrbským Plesom. Z osady smerom na juh odbočuje vedľajšia cesta do Svitu.
Dejiny.
Tatranská Polianka patrí medzi najstaršie tatranské osady. Okolie osady bolo osídlené už v praveku. Na priľahlej Žltej stene (), ináč čelnej moréne Velickej doliny, bolo okolo prelomu nášho letopočtu opevnené sídlisko ľudu púchovskej kultúry. Priestor, na ktorom vyrástla Tatranská Polianka, sa už pred výstavbou volal Polianka. Pôvodný a do konca prvej svetovej vojny hodne zaužívaný názov bol podľa jej zakladateľa Weszterovo. Úradný názov od začiatku 90. rokov až do konca uhorského štátu znel Széplak (Pekný Domov). Osade priznali v roku 1919 miestny názov odvodený z historického pomiestneho názvu Polianka v znení Tatranská Polianka.
Výstavba liečebne.
Do roku 1900.
V roku 1881 kúpili veľkoslavkovskí švagrovia Pavol Weszter, Michal Guhr a Samuel Nitsch od potomkov Mariássyovcov lúku zvanú Polianka, na ktorej už od 70. rokov 19. storočia stála gerlachovská obecná horáreň. V roku 1884 dal Pavol Weszter neďaleko nej postaviť poľovnícku chatu, v ktorej poskytoval občerstvenie pre vtedajších turistov. Táto chata s terajším názvom "Sosna" slúži dodnes rekreačným účelom.
V roku 1888 vznikli tri drevené hrázdené turistické domy "Mariana", "Themis" (podľa starogréckej bohyne spravodlivosti a poriadku, zobrazovanej so zaviazanými očami, váhami a rohom hojnosti) a "Tusculum" (podľa starovekého mesta v stredotalianskom Latiu), podľa projektov architekta Gedeona Majunkeho zo Spišskej Soboty. Dnes tieto budovy patria minulosti.
Veľká budova postavená v roku 1893, ktorá slúžila ako reštaurácia stojí dodnes pri zákrute Cesty slobody smerom na Starý Smokovec. Ďalšia budova bola postavená roku 1894 pod názvom "Millenium", potom "Dukla", dnes "Mariana". Od roku 1903 tu už stál i kúpeľný dom s dnešným názvom "Limba", s centrálnym vykurovaním.
Osada mala spočiatku charakter odpočinkového bodu na ceste medzi Smokovcami a Štrbským Plesom. Pritom slúžila rekonvalescencii a zároveň ako turistické východisko do Velickej doliny a okolia. Toto podnikanie však Wesztera neuspokojovalo a vidiac liečebné výsledky Nového Smokovca, postaral sa o to, aby jeho synovec a syn jedného zo zakladateľov osady Michal Guhr (mladší), vyštudoval medicínu. Po vyštudovaní a náležitej praxi viedol Michal Guhr od roku 1902 klimatické sanatórium.
Pred prvou svetovou vojnou.
V roku 1903 pribudla budova "Tivoli" (dnešná "Orava"). V rokoch 19061908 vybudovali I. časť sanatória a zaviedlo sa elektrické osvetlenie osady.
V roku 1910 bol adobudovaná veľká jedáleň a v roku 1912 sa zaviedlo ústredné kúrenie do všetkých budov. V tom istom roku získala Tatranská Polianka aj železničné spojenie.
Medzivojnové obdobie.
Po 1. svetovej vojne došlo k modernizácii jestvujúcich zariadení a k novej výstavbe. V rokoch 19191920 sa uskutočnila rozsiahla rekonštrukcia najmä vnútorného zariadenia, ktoré sa vo všetkých budovách podriadilo liečbe pacientov. Roku 1924 sa uskutočnila dostavba sanatória na dnešnú podobu starej budovy. Zriadila sa kanalizácia a vodovod. Kuchyňa s jedálňou bola dobudovaná v roku 1910, nové sanatórium sa postavilo roku 1932 a kaviareň so spoločenskými miestnosťami a vstupnou halou sa dobudovali v roku 1934. V roku 1933 Dr. Guhr zomiera a sanatórium prevzal Dr. Nitsch a po ňom národná správa..
Po druhej svetovej vojne.
V roku 1948 sanatórium preberá Riaditeľstvo pre cestovný ruch. V rokoch 19451950 sa potlačila liečebná funkcia sanatória a viac sa preferuje rekreačný charakter. V roku 1948 bolo sanatórium Dr. Guhra znárodnené. 1. mája ho preberá štátna zdravotná správa a pripája k nemu blízky bývalý penzión "Dezidera Reicherta" (dnes "Tatranský Domov") postavený v roku 1912 a predurčuje ho pre liečbu tuberkulózy. Po jej ústupe od roku 1975 sa ústav sústreďuje na liečenia nešpecifických chorôb horných ciest dýchacích.
Okrem liečebných zariadení boli postavené i budovy: vila "Hermína" (dnes "Detva") v roku 1914, vila "Kuntsch" (dnes "Turiec") v roku 1932. V rokoch 19531970 sa rekonštruovali a prestavovali staré budovy, dobudovali sa kotolne a inžinierske siete. Z novších stavieb pribudli bytovky v roku 1970 a ďalšie v roku 1983, slobodáreň a služby s kaviarňou v roku 1985. V roku 1991 bola dokončená rekonštrukcia budovy "Mariana". V súčasnej dobe prebieha rekonštrukcia budovy "Orava".
Po druhej svetovej vojne bolo "Sanatórium Dr. Guhra" premenované na "Wolkerov odborný liečebný ústav tuberkulózy a respiračných chorôb". K pôvodnému názvu sa "Sanatórium Dr. Guhra, n.o." vrátilo 13. novembra 2003 transformáciou štátnej príspevkovej organizácie na neziskovú organizáciu, poskytujúcu všeobecne prospešné služby.
Liečba v Tatranskej Polianke.
V roku 1898 sa letovisko v Tatranskej Polianke mení na liečebný podnik, pod vedením Dr. Michala Guhra.
Liečba sa zameriavala na fyzikálne liečebné metódy a to najmä na klimatoterapiu, vodoliečbu a elektroliečbu. Liečili sa tu nervové ochorenia, choroby štítnej žľazy a chudokrvnosť. 
Po I. svetovej vojne sa začalo s prijímaním pacientov s TBC, izolovaných v budove Tivoli. Systematická liečba tuberkulózy sa začala v roku 1950 za nepriaznivých podmienok, kedy chýbalo vybavenie pre diagnostiku a terapiu. Liečebňa sa dobudovávala po medicínskej stránke, aby mohla slúžiť pre komplexnú liečbu. Spočiatku to bola éra pokojovej liečby a doznievajúcej kolapsoterapie, zhruba od roku 1950 do roku 1956. Pokojová liečba spočívala v tom, že pacienti okrem nočného spánku ležali denne 89 hodín na lôžku. Účinným terapeutickým zákrokom bolo zakladanie pneumothoraxu a pneumoperitonea, z chirurgických zákrokov thorakoplastika, pneumolýza, plombáž. V tomto období sa začína aplikovať STM, PAS, INH. Týchto liekov bol však nedostatok. Roky 1956 až 1960 boli érou aktívnej chirurgickej liečby, najmä resekčnej. Samotné sanatórium nemalo chirurgické oddelenie, pacienti sa tu pripravovali na zákrok a po zákroku sa doliečovali. V rokoch 1960 až 1970 sa intenzívne začala využívať AT liečba. Tieto roky sú aj rokmi výrazného úbytku tejto choroby.Od začiatku 70. rokov sa v sanatóriu liečia pacienti s nešpecifickými respiračnými chorobami, ako astma, chronická bronchitída, rôzne druhy alergií a podobne.
Kultúrne podujatia.
Wolkrova Polianka je celoslovenským literárnym podujatím mladej generácie slovenských básnikov. Uskutočňuje každoročne vo Vysokých Tatrách. Miesto a termín konania, podujatie po obsahovej a organizačnej stránke zabezpečuje Asociácia organizácií spisovateľov Slovenska.
Nachádza sa tu aj digitálna galéria Poliankovo, ktorú otvorili na jar 2019.

</doc>
<doc id="31473" url="https://sk.wikipedia.org/wiki?curid=31473" title="Viktor Emil Frankl">
Viktor Emil Frankl



</doc>
<doc id="31481" url="https://sk.wikipedia.org/wiki?curid=31481" title="Ján Vilček">
Ján Vilček

Profesor MUDr. Ján Vilček, PhD. uvádzaný tiež ako Ján Tomáš Vilček (*17. jún 1933, Bratislava) je slovenský lekár, virológ, imunológ, vedec a filantrop pracujúci v USA na NYU School of Medicine, objaviteľ liečiva infliximab, blokátora tumor nekrozitujúceho faktora α, ktorý sa používa na symptomatickú liečbu Crohnovej choroby, reumatoidnej artritídy, ankylozujúcej spondylitídy, psoriatrickej artritídy, ulceróznej kolitídy, psoriázy. 
Narodil sa v Bratislave v židovskej rodine, ktorej sa podarilo vyhnúť transportu do koncentračného tábora. V roku 1964 emigroval a od roku 1965 pracoval v USA vo výskume cytokínov, interferónov, monoklonálnych protilátok a tumor nekrotizujúce faktora α. V roku 2000 spolu s manželkou založili nadáciu The Vilcek Foundation, ktorá finančne podporuje vedcov a umelcov pôsobiacich v USA, ale narodených mimo USA. Bol ocenený viacerými cenami na Slovensku aj v USA.
Ján Vilček stále ešte rozumie aj hovorí aj po slovensky.
Životopis.
Detstvo.
Narodil sa v Bratislave 17. júna 1933 ako jediné dieťa Júliusa Wilcseka a Frideriky Wilcsekovej, rodenej Fischerovej. Od narodenia žil v nájomnom byte v Grösslingovej ulici v Bratislave. Do veku jeden a pol roka mala rodina pestúnku, nemecky hovoriacu rakúšanku Hildegard, s ktorou Ján komunikoval po nemecky. Ďalšou pestúnkou bola slovensky hovoriaca Terka, ktorá naučila Jána po slovensky. Maďarsky sa naučil Ján od svojich rodičov, ktorí medzi sebou komunikovali po maďarsky vtedy, keď chceli, aby im Ján nerozumel. Maďarsky komunikoval aj s deťmi pri dovolenkách, ktoré trávil so svojou matkou a pestúnkou pri Balatone. Ján Vilček sa tak v detstve naučil slovensky, nemecky a maďarsky. Doteraz je schopný týmito jazykmi plynule komunikovať. Oveľa neskôr zvládol angličtinu, ktorú ho učila najatá Angličanka a neskôr súkromný učiteľ. Zvládol tiež francúzštinu a ruštinu, ktorú sa povinne učil v škole po nástupe komunizmu. Latinčinu sa učil na gymnáziu počas komunizmu.
Druhá svetová vojna.
Na základnú školu začal chodiť v septembri 1939, keď začala druhá svetová vojna. Prvé dva ročníky základnej školy ukončil na verejnej chlapčenskej škole na Grösslingovej ulici v Bratislave. 
Sirotinec.
Kvôli tomu, že 14. marca 1941 vznikol fašistický Slovenský štát s podporou Hitlera, ktorého prezidentom sa stal po voľbách Tiso, ktorý už mesiac po vzniku štátu začal vydávať protižidovské zákony, zaviedol arizáciu a židovský kódex, rodičia umiestnili Jána do katolíckeho sirotinca pre prípad, ak by ich odvliekli do koncentračného tábora. Sirotinec bol vedený vincentkami, mníškami rádu Spoločnosti dcér kresťanskej lásky sv. Vincenta de Paul, ktoré ochotne skrývali židovské deti konvertované na katolícku vieru. Sirotinec sa nachádzal na ulici Hlboká cesta v Bratislave, Ján mohol navštevovať rodičov každý víkend v sobotu po škole. V sirotinci zotrval rok a pol až do začiatku roka 1943, keď jeho matka, oftalmologička, dostala ordináciu v Prievidzi, kde sa so synom Jánom presťahovala. Jeho otec Július zostal pracovať a bývať v Bratislave v byte na Kalvárii spolu s Friderikinou matkou. Ďalším dôvodom ukončenia pobytu v sirotinci bolo, že v miestnych novinách vyšla fotografia, na ktorej bol Ján Vilček a rodičia mali strach, že ho niekto spozná a udá fašistom, že sa schováva v sirotinci. Tretím dôvodom ukončenia pobytu v sirotinci bol fakt, že na jeseň v roku 1942 boli ukončené deportácie Židov zo Slovenska do koncentračných táborov. V sirotinci Ján dokončil tretí a štvrtý ročník základnej školy. 
Prievidza.
Do Prievidze sa Friderika presťahovala so synom Jánom, vďaka dobrým známkam zo školy, mohol Ján preskočiť piaty ročník a v Prievidzi ho zapísali do verejného osemročného gymnázia. V Prievidzi strávil niečo vyše roka, s matkou býval v malom byte, veľká izba slúžila ako oftalmologická ambulancia, v ktorej Friderika spávala na gauči, malá izba slúžila ako obývačka a detská izba pre Jána. Koncom júna 1944 Ján dokončil prvý ročník gymnázia. 
29. augusta 1944 vypuklo Slovenské národné povstanie. Prievidza bola oslobodená od fašistov slovenskými povstalcami. Vtedy sa otec Jána Vilčeka vydal sa svojou manželkou a synom do Prievidze, nešiel s nimi však do Valaskej Belej, pokračoval s povstalcami do Banskej Bystrice. Keďže slovenské fašistické jednotky začali premáhať povstalcov, Friderika mala strach, že fašisti ich budú pokladať za povstalcov a preto utiekli z Prievidze do Valaskej Belej.
Valaská Belá.
Friderika, Ján a pani Neumannová ušli z Prievidze do Valaskej Belej, kde sa uchýlili v lazoch, kde bolo 6 domčekov v neprístupnom teréne. Ján tam ako 11 ročný pásol kravy. Z Valaskej Belej utiekli po chvíli do Nitrianskeho Rudna, pretože sa tam necítili bezpečne.
Nitrianske Rudno.
Útek Frideriky, Jána a pani Neumannovej do Nitrianskeho Rudna bol bez prípravy, nikoho tam nepoznali, ale stretli židovského zubára, ktorý im poradil, že sa môžu schovať u Javorčekovcov, ktorí bývali vo veľkostatkárskom dome. Pani Neumannová sa hneď vrátila do Prievidze. Ján a Friderika Vilčekovci bývali u Javorčekovcov od polovice októbra 1944 do oslobodenia dňa 4. apríla 1945. Z Nitrianskeho Rudna sa následne Friderika rozhodla ísť späť do Prievidze. Skontaktovala sa s vojakom, ktorý ich dvoch previezol do Novákov. V Novákoch na križovatke vystúpili a hľadali spôsob, ako sa z Novákov dostať do Prievidze. V tom pri nich zastalo auto, v ktorom bol úplnou náhodou otec rodiny, Július Vilček, ktorý sa ich vydal hľadať z Košíc, kde pôsobil spolu s povstaleckou protifašistickou vládou. Z Košíc sa autom dostal do Prievidze, kde sa dozvedel, že jeho manželka a syn by mali byť pravdepodobne v Nitrianskom Rudne, preto sa z Prievidze vybral do Nitrianskeho Rudna, v protismere, v akom šli Friderika a Ján. Stretli sa teda mna križovatke v Novákoch, kde v tom istom čase Friderika a Ján vystúpili z vojenského povozu a kadiaľ v tom istom čase prechádzal otec Július smerom na Nitrianske Rudno.
Aj keď rodičia prežili, viacerí členovia Vilčekovej rodiny holokaust neprežili, medzi nimi jeho stará mama po matkinej strane Júlia Kleinová, ktorá zostala sama v Bratislave, po tom, čo jej zať, Július Vilček odišiel za rodinou do Prievidze a následne s povstalcami do Užhorodu a Košíc. Júlia Kleinová bola v priebehu Slovenského národného povstania deportovaná v októbri 1944 do koncentračného tábora Ravenbrück, kde pravdepodobne začiatkom roka 1945 zomrela na brušný týfus.
Košice.
Tri mesiace, od 4. apríla 1945 do konca júna 1945, žili Vilčekovci ešte v Košiciach. Ján Vilček tam po roku pauzy začal znova chodiť do školy, kde navštevoval druhý ročník gymnázia.
Medzi fašizmom a komunizmom.
Bratislava.
Návrat do Bratislavy sa uskutiočnil až koncom júna 1945. Rodina sa nasťahovala do nájmu v byte v priestrannom trojgeneračnom dome postaveného na začiatku 20. storočia. Ján Vilček začal v septembri 1945 navštevovať tretí ročník gymnázia, aj keď v priebehu roku 1944 a 1945 vymeškal väčšinu druhého ročníka. V školách sa už nevyučovala nemčina, ale ruština, ale v školstve bol nedostatok ruštinárov.
V tomto čase si aj zmenili priezvisko z Wilcsek na Vilček. Friderika Vilčeková si v byte otvorila oftalmologickú ambulanciu a Július Vilček pokračoval v kancelárskej práci pre Handlovské uhoľné bane.
Komunizmus.
Po nástupe komunizmu po komunistickom prevrate vo februári 1948 musela Friderika Vilčeková zatvoriť svoju súkromnú ambulanciu a nastúpiť do oftalmologickej kliniky. Otec Július Vilček mohol pokračovať pre znárodnenú firmu Hadlovské uhoľné bane. Rodina sa musela vzdať slúžky, ktorú si najali po návrate do Bratislavy. 
Zaujímavosťou je, že počas gymnázia Ján Vilček nemal rád prírodovedné predmety ako chémia, fyzika alebo matematika, inklinoval skôr k cudzím jazykom, literatúre, dejepisu a zemepisu. V ôsmom ročníku gymnázia rozmýšlal nad svojou akademickou kariérou. Keďže rád písal básne a eseje, rozmýšlal nad štúdiom žurnalistiky, ale aj práva a ekonómie. Všetko to boli spolitizované odbory, preto sa priklonil ku medicíne. Deň pred záverečným termínom podania prihlášok na VŠ podal prihlášku na Lekársku fakultu Univerzity Komenského v Bratislave.
Vysokoškolské štúdium medicíny.
Študoval na Lekárskej fakulte Univerzity Komenského v Bratislave. Spomína na to, ako bolo štúdium medicíny zideologizované v prospech komunistickej doktríny. Museli sa učiť, že živý bunky vznikajú z neživej hmoty (Oľga Lepešinská) alebo genetické nezmysly od komunistu Trofima Lysenka, ktorý popieral mendelovské zákony (pretože bol mních) a Morganove pravidlá genetiky.
Eugénia Štekláčová.
Za náročný považoval štvorsemestrový kurz anatómie vedený Eugéniou Štekláčovou, pričom v USA sa učí len jeden semester. Spomína, že do prvého ročníka nastúpilo okolo 500 študentov a koncom druhého ročníka ich bolo len 250. Väčšina študentov sa do tretieho ročníka nedostala kvôli tomu, že nezvládli anatómiu. Eugéniu Štekláčovú následne komunisti prepustili z lekárskej fakulty, pretože vyhadzovala od skúšok deti komunistických potentátov.
František Klein.
Patológ František Klein bol obľúbený pedagóg na fakulte, pretože mal zaujímavé prednášky, ktoré boli vždy naplnené do posledného miesta, mal prenikavý hlas a bol tak uctievaný, že ho nedokázali vyhodiť z fakulty.
Dušan Šťastný.
Dušan Šťastný bol z Prahy a nastúpil na štúdium do Bratislavy, pretože nemal vhodný režimný profil, čo sa v Bratislave o ňom nevedelo. Po druhom ročníku prestúpil do Prahy na Univerzitu Karlovu. 
Kaviareň Metropol.
Študentstvo z lekárskej fakulty sa stretávalo v kaviarni Metropol, kde trávili čas namiesto sedenia na prednáškach, hrali šach, karty a debatovali.
Výskum na katedre mikrobiológie a imunológie.
Imunológii sa venoval od druhého ročníka štúdia. 
Promócia.
Štúdium ukončil v roku 1957. 
Postgraduálne štúdium doktorátu na Virologickom ústave Československej akadémie vied.
V Bratislave začal aj svoju vedeckú kariéru. V roku 1962 získal titul kandidáta vied na Virologickom ústave Československej akadémie vied v Bratislave.
Útek z komunistického Československa.
V roku 1964 sa rozhodol spolu s manželkou emigrovať z vtedajšieho komunistického Československa. Do zahraničia sa dostal na trojdňovú priepustku do Viedne, odtiaľ do Nemecka, kde požiadal o utečenecký pas a o americké víza. Po troch mesiacoch od odchodu získal víza a odišiel do New Yorku. 
Vedecká práca v New Yorku.
V USA ho čakali tri pracovné ponuky sprostredkované kolegami - vedcami. Vybral si miesto docenta katedry mikrobiológie na Lekárskej fakulte (Medical center) súkromnej Newyorskej univerzity: NYU School of Medicine, pretože to bola jediná ponuka, ktorá bola v New Yorku, kde žil jeho švagor, brat Marici Vilčekovej. Ponuku si vybral tiež z dôvodu, že New York je kozmopolitné mesto s veľkým množstvom imigrantov, takže predpokladal, že sa tam ľahšie uchytia. Ponuka do New Yorku bola tiež jediná, kde bola presne v ponuke práce definová aj presná pozícia, ktorú by mal zastávať (Assistant professor) a bol definovaný aj presný plat (12500 USD ročne).
Rodinné zázemie.
Otec Július Wilcsek.
Jánov otec Július Wilcsek sa narodil vo vtedajšom Rakúsko-Uhorsku v roku 1896 v dedine Jedľové Kostoľany, ktorá sa nechádza severne od Zlatých Moraviec. Jeho crodičia Vilmos Wilcsek a Júlia Wilczeková mali v dedine obchod so zmiešaným tovarom. 
V roku 1906, keď mal Július Wilczek 10 rokov, sa celá rodina presťahovala z Jedľových Kostolian do Budapešti, vtedajšieho hlavného mesta Uhorského kráľovstva. Vilmos Wilcsek sa tu venoval dodávkam uhlia a palivového dreva, mal podnik na okraji mesta. Vilmos Wilcsek zomrel na začiatku 40. rokov 20. storočia prirodzenou smrťou v Budapešti. Július Wilcsek v Budapešti dokončil strednú školu a ďalej vo vzdelaní nikdy nepokračoval.
Július Wilczek, vtedy ešte ako 17 ročný, musel po vypuknutí Prvej svetovej vojny narukovať do rakúsko-uhorskej armády, pričom sa zapísal ako Einjähriger Freiwilliger (dobrovoľník na jeden rok), pričom však narukovanie do armády nebolo dobrovoľné a na vojne nestrávil iba rok. Bojoval na talianskom fronte.
Po skončení Prvej svetovej vojny sa Július Wilczek nevrátil do Budapešti, ale naspäť na Slovensko, do Bratislavy, ktorá bola vtedy súčasťou novovzniknutého Československa. V priebehu 20. rokov 20. storočia nastúpil Július Wilcsek do spoločnosti Handlovské uhoľné bane, pričom pracoval na centrále v Bratislave. Zastával funkciu prokuristu, úradníka, ktorý mohol podpisovať dokumenty, hoci mal len stredoškolské vzdelanie. Július Wilczek plynulo hovoril po slovensky, maďarsky a nemecky.
Július zomrel v roku 1979 ako 83 ročný. Július Wilczek zomrel v Bratislave na rakovinu žalúdka, ktorá ho trápila niekoľko rokov.
Matka Friderika "Fricy" Wilcseková, née Fischerová.
Kleinovci, prastarí rodičia Jána Vilčeka, sa presťahovali z rakúskeho regiónu Burgenland do Budapešti, pričom Burgenland bol vtedy súčasťou Uhorska. Hovorili medzi sebou po nemecky. Stará mama Jána Vilčeka, Júlia Kleinová, sa vydala za Alexandra Fischera. Mali spolu jedno dieťa Frideriku Fischerovú, matku Jána Vilčeka, ktorá sa narodila v roku 1907. Alexander Fischer bol bankár rakúskej banky v Budapešti, mal súrodencov.
Friderika Fischerová vyrastala v Budapešti, mala troch bratracov. Friderika bola veľmi ambiciózna, preto sa nechala zapísať vo veku 11 rokov na gymnázium, kde brali len akademicky nadané deti. 
Alexandra Fischera preradili z banky v Budapešti do Bratislavy po konci prvej svetovej vojny. Samozrejme sa s ním presťahovala celá rodina, aj manželka Júlia a dcéra Friderika. Dospievajúca Friderika sa tak ocitla prvákrát na Slovensku, pričom nerozumela po slovensky, ani po česky, ale vďaka tomu, že v Bratislave bolo veľa nemecky a maďarsky hovoriacej populácie to nebol problém. Ambiciózna Friderika sa nechala v Bratislave zapísať na prestížne Maďarské gymnázium známe svojou kvalitou. Tu sa venovala štúdiu latinčiny, starej gréčtiny, francúzštiny, angličtiny a svetovej literatúry. Friderika celý život preferovala maďarčinu ako svoj komunikačný jazyk, milovala maďarskú literatúru. Friderika chodievala počas prázdnin do Ženevy a Lausanne vo Švajčiarsku, kde sa učila jazyky a dámske správanie. Friderika Fischerová sa v Bratislave zapísala na Lekársku fakultu Univerzity Komenského, pričom nevedela dobre po slovensky. V jej ročníku boli len tri dievčatá. Štúdium ukončila v roku 1931 (ako 24 ročná) V polovici 30. rokov si spravila atest z oftalmológie na univerzitnej klinike v Bratislave po študijných pobytoch vo Viedni a v Londýne. 
Po atestácii z oftalmológie si Friderika otvorila súkromnú ambulanciu v byte na Grösslingovej ulici, v ktorom bývali, pretože sa musela starať o dieťa. 
Friderika zomrela v roku 1979, niekoľko mesiacov po smrti manžela. Friderika si zlomila bedrovú kosť a náhle zomrela na pľúcnu embóliu. 
Manželstvo Frideriky Fischerovej a Júliusa Wilcseka.
Friderika Fischerová si vzala Júliusa Wilcseka ešte počas štúdia medicíny v roku 1928, keď mala 21 rokov a Július 32 rokov. Július mal vtedy dobre platenú pozíciu v Handlovských uhoľných baniach, bol menej vzdelaný (stredné škola) a jeho rodina mala nižšie spoločenské postavenie (obchodovali s uhlím a drevom v Budapešti) ako Friderikina rodina. Friderika pochádzala z rodiny bankára a mala vysokoškolské vzdelanie. Friderika a Július mali spolu len jedno dieťa, Jána Vilčeka. Bývali v nájomnom byte na Grösslingovej ulici v centre Bratislavy.
Friderika a Július mali otvorený vzťah, obidvaja mali počas manželstva niekoľko mimonaželských pomerov. Friderika sa stretávala s Ottom, Júliusovým kolegom a kamarátom, ktorého fotku mala dokonca pri manželskej posteli. Syn Ján volal Otta "Onkel Motto". Otto zomrel v Osviečime.
Friderika aj Július zomreli v roku 1979. Július Wilczek zomrel na rakovinu žalúdka, ktorá ho trápila niekoľko rokov, Friderika si o niekoľko mesiacov po smrti Júliusa zlomila bedrovú kosť a náhle zomrela na pľúcnu embóliu.
Výskum.
Už počas svojho pobytu v Československu pracoval na interferónoch. V práci pokračoval aj na Newyorskej univerzite. Tejto práci sa venoval ako jeden z prvých. Spolu s tímom začal neskôr pracovať aj na inej látke, ktorá patrí do skupiny cytokínov (ako aj interferóny). Táto látka je známa ako tumor nekrotizujúci faktor (TNF). Postupne spoluvyvinul protilátku Infliximab (obchodný názov Remicade), patent drží s kolegom Junming Le-m. Táto protilátka sa používa na liečenie Crohnovej choroby, reumatologickej artritídy psoriázy a ďalších chronických zápalových ochorení. Išlo o objav, ktorý mal významný vplyv na predĺženie života pacienta.
Ján Vilček publikoval viac než 350 článkov v odborných periodikách a je držiteľom a spoludržiteľom 46 patentov. Pracoval tiež vo viacerých redakčných radách vedeckých publikácií a je čestným členom niekoľkých medzinárodných vedeckých spoločností.
Filantropia.
Licenčné poplatky za každý vynález si Vilček zväčša delí s univerzitou. V roku 2005 venoval časť svojho podielu z predaja Remicade vo výške 105 miliónov dolárov Lekárskej fakulte (Medical center) Newyorskej univerzity. Zisky budú plynúť až do vypršania patentu. Dar vtedy patril medzi najväčšie dary lekárskej fakulte a najväčší dar, ktorý kedy zamestnanec daroval vlastnej univerzite. Určený je na výskum a vzdelávanie.
Z ostatnej časti podielu za licenčné poplatky založil spolu s manželkou nadáciu, ktorá sa venuje významu imigrácie do USA ako aj vede a umeniu. "The Vilcek Foundation" bola založená v roku 2000. (Nadácia bola pôvodne založená 1. decembra 2000 ako "Friderika Fisher Foundation", teda s menom Vilčekovej matky, ktorá bola oftalmologička. ) Každoročne nadácia udeľuje štyri ceny v celkovej hodnote 150 tisíc dolárov, dve v oblasti medicínskeho výskumu a dve v oblasti umenia.  Nadácia The Vilcek Foundation spolupracuje s Lekárskou fakultou Univerzity Komenského v Bratislave.
Priezvisko.
Priezvisko Vilček začala rodiny používať až v roku 1945, pričom vzniklo prepisom pôvodného tvaru Wilcsek. Zmenu realizoval Jánov otec Július Wilcsek, pretože po konci Druhej svetovej vojny panovali silné protinemecké nálady.
Judaizmus.
Ján Vilček pochádzal zo židovského prostredia, jeho rodičia mali však k náboženstvu laxný prístup, neslávili židovské sviatky, nepodriaďovali sa židovským pravidlám, nechodili do synagógy, akurát mali v dokladoch (občiansky preukaz, rodný list, sobášny list) zapísanú náboženskú príslušnosť izr. = izraelita (žid). Boli hrdí na svoj židovský pôvod, zdôrazňovali počet nobelistov a umelcov a osobností židovského pôvodu. O svojom židovskom pôvode sa ale rodičia nebavili s cudzími ľuďmi, iba so židovskými priateľmi. 
Konverzia na katolícku vieru.
Z dôvodu rozmachu fašizmu v Európe a z obáv o svoj život, konvertovali Wilczekovci v roku 1939 po anšluse Rakúska na katolícku vieru. Dnes Ján Vilček hovorí, že konverzia na katolicizmus im v priebehu druhej svetovej vojny zachránila život. Vďaka konverzii získala Friderika od fašistickej vlády výnimku, nemusela sa podriaďovať fašistickým zákonom pre Židov, vďaka čomu sa vyhla transportu do vyhladzovacieho tábora. Július Wilcsek konvertoval až o tri roky neskôr (na jar 1942), čoho dôsledkom bolo, že nedostal úplnú (ako Friderika) ale len čiastočnú výnimku z fašistických zákonov.

</doc>
<doc id="31483" url="https://sk.wikipedia.org/wiki?curid=31483" title="Karnotaurus">
Karnotaurus



</doc>
<doc id="31485" url="https://sk.wikipedia.org/wiki?curid=31485" title="MFK Ružomberok">
MFK Ružomberok

MFK Ružomberok je slovenský futbalový klub z mesta Ružomberok, ktorý bol založený v roku 1906. V sezóne 2005/06 a 2023/24 vyhral Slovenský pohár a titul majstra v slovenskej najvyššej súťaži v sezóne 2005/06.
História.
Začiatky futbalu v Ružomberku (pred rokom 1906).
Pri hľadaní historických materiálov o vzniku futbalu v Ružomberku sa často stretávame s argumentami, že jeho pôvodcami boli prisťahovaní talianski robotníci. Títo pracovali na výstavbe Košicko-bohumínskej železnice (18661871) a niektorí z nich sa v Ružomberku natrvalo usídlili. V spomienkach najstarších pamätníkov panovalo presvedčenie, že prvými ľuďmi, ktorých videli hrať na území mesta v mestskej časti Rybárpole futbal, boli Angličania. Boli to 14 montéri, ktorí montovali najmodernejšie textilné stroje v ružomberskej textilke. O prvých futbalových krokoch v Ružomberku však píše časopis Liptov z roku 1939, ktorý uvádza, že podnet k hraniu futbalu v Ružomberku dal istý Lipthay, ktorý priniesol z Budapešti futbalovú loptu. Prvé reakcie k novej športovej hre boli odmietavé a mnohí ju podľa autora článku dokonca zavrhovali. Po čase našla zaujímavá hra mnoho obdivovateľov v radoch rybárpoľskej mládeže, ktorá začala tento druh športu pestovať v kolektíve pomenovanom Faňura.
Prvý klub - Concordia (19061914).
Rozvoju futbalu v meste silne napomáhali spomenutí talianski usadlíci, ktorí v spolupráci s občanmi mesta založili prvý futbalový oddiel s názvom Concordia. Stalo sa tak v roku 1906. Zakladateľom klubu bol Štefan Mudrončík, aktívny hráč, ktorý pracoval v textilke ako podnikový archivár. Prvým tajomníkom klubu bol František Ivankovič. Aktívnymi hráčmi klubu boli Martin Horváth, brankár Jozef Gromnica, František Kačvara, Ján Gromnica, Vrchoslav Vyskočil, Bedrich Daneš, Štefan Mudrončík, Samueli, ako aj celý rad bratov - Wetlerovci, Petrákovci, Podhorskí, Šipošovci. Klub hrával na ihrisku pri bývalej Slovenskej papierni na ihrisku zvanom Execirák, na ktorom cvičievalo vojsko z priľahlých vojenských barakov. Prvým dresom boli čierno-biele pásikované tričká a čierne trenírky. Šatne klubu sa nachádzali v hostinci pomenovanom po majiteľovi Tyroler (pri rieke Revúca). Miestnosti v reštaurácii Pribiš slúžili za klubovňu tak hráčom ako aj funkcionárom (už neexistujúca budova oproti bývalému hotelu Savoy). Poobliekaní hráči chodievali Poľnou cestou, nazývanou tiež Cigánskou a úzkou uličkou popri lesníckom internáte sa dostávali na ihrisko Execirák. Počas trvania zápasu boli v činnosti dve pohyblivé pokladne a kontrolná služba. Počet divákov sa pohyboval od 500 do 700.
ŠK Viktória Ružomberok (19181926).
Vypuknutím 1. svetovej vojny nastal neodvratný zánik klubu Concordia Ružomberok, lebo mladí hráči boli povolávaní na front. Výstroj klubu sa počas vojny stratila a po vojne nebolo organizátora, ktorý by obnovil zašlú slávu klubu. Na druhej strane to ani nebolo potrebné, lebo v čase keď ešte zúrila vojna, zišli sa chlapci z rybárpoľskej strojárne, aby pod vedením "otca klubu" Eduarda Stančoka založili nový futbalový klub - československý športový klub Viktória Ružomberok-Rybárpole. Prvým prezidentom klubu, ktorý vznikol 1. mája 1918 sa stal Jozef Gromnica, známy brankár zaniknutého klubu Concordia, pokladníkom Eduard Stančok a kapitánom bol Štefan Slimák. Medzi odchovancov klubu okrem iného patrí nezabudnuteľný Eduard Kardoss, ktorý ako brankár Viktórie, neskôr Slávia Košice, ŠK Bratislava a reprezentačného mužstva ČSR (Pláničkov nástupca) neraz preslávil rodné mesto v ťažkých medzinárodných stretnutiach. Prvým súperom Viktórie bola ŠK Žilina, zápas sa skončil víťazstvom Žilinčanov v pomere 2–0. Klub fungoval v ťažkých materiálnych podmienkach. Prvé dresy boli páskované zeleno-biele a na ich zakúpenie bolo potrebné usporiadanie majálesu, ktorého výťažok bol použitý na výstroj pre 11 hráčov.
Viktória nachádzajúca sa v blízkosti Stredoslovenskej župy na Vrútkach bola nepochopiteľne zaradená do Východoslovenskej župy a tým sa podstatne zvýšili náklady. Na zápasy sa cestovalo len osobným vlakom a tak napr. na zápas s ŠK Užhorod bolo potrebné cestovať veľmi zavčasu, domov sa vracalo až v pondelok nad ránom a hneď sa nastupovalo aj do práce. Okrem finančných problémov sa hráči stretávali aj s ťažkosťami pri ubytovaní. V spomínanom Užhorode napríklad nocovali pod plotom, ale napriek únave zápas vyhrali 2–0, pričom Ondrej Milec dal gól z polovice ihriska. Nadšenci vypomáhali klubu neraz zo svojich úspor, alebo výplaty. Neraz, len čo sa oženili, museli na nátlak svojich manželiek prestať v klube pracovať. Po vybudovaní ihriska "Pod Paračkou" pri železničnej trati sa Viktória presťahovala na ihrisko, ktorého majiteľom bola ŠK Makkabea. Nájomné za ihrisko na jeden zápas bolo 200 korún a pri medzinárodnom zápase 500 korún. Zaujímavosťou je, že plagáty na každý zápas maľoval hráč Eugen Kardoss. Namaľovaný plagát bol vložený do rámu s držadlami a hráči zoradení na bicykloch prechádzali po frekventovaných uliciach mesta a obytných štvrtiach. Veľký dôraz sa kládol na životosprávu. Deň pred zápasom bol zakázaný vstup do hostincov a požívanie liehových nápojov. Niektorí hráči sa aj tak tajne schádzali U Fullov a z opatrnosti sedávali vo zvláštnej izbičke pri otvorenom okne. Pri náhlom príchode otca klubu Eduarda Stančoka, povyskakovali von oknom. Previnilci boli oznámení kapitánovi mužstva Štefanovi Slimákovi, ktorý trestal zákazom štartu.
Tri futbalové kluby v meste.
V roku 1921 došlo v doraste ŠK Viktória k zvratu. Od materského klubu sa odlúčili niektorí hráči a uzatvorili pod patronátom Remeselníckeho spolku klub pomenovaný Union Ružomberok. O založenie klubu sa zaslúžili viacerí funkcionári spolku na čele s bývalým majiteľom skladu uhlia Fodorom. Remeselnícky spolok zabezpečil klub po všetkých stránkach, vrátane nových veľmi efektných červeno-bielo pásikovaných tričiek a čiernych trenírok. Tajomníkom klubu bol holič Klein. Klub hrával na ihrisku Pod Paračkou a zanikol v roku 1926. Čoskoro nato zanikol aj ďalší klub - ŠK Viktória, keď z neho odišli viacerí hráči z existenčných dôvodov. Po vytvorení klubu Union vznikol po roztržke so židovskou mládežou klub ŠK Makkabea Ružomberok. Tým pôsobili na pôde mesta paralelne 3 futbalové kluby. Vedúcimi osobnosťami klubu boli JUDr. Pavol Gál, Dr. Artúr Fischer, Zoltán Fodor, Viliam Neu, Alexander a Armín Straussovci. Za mužstvo hrávali vysokoškoláci, ktorí študovali v Prahe, ale aj vojaci z miestnej posádky. Mužstvo bolo najsilnejšie v rokoch 1924 až 1925, keď do Ružomberka prichádzali súperi nielen z celého Slovenska, ale aj zo zahraničia. Makkabea hrávala na ihrisku Execirák až do roku 1923, kedy majiteľ drevoskladu Emil Klein daroval klubu pozemok pod Paračkou. V roku 1924 hral v Ružomberku WAC Budapest a neskôr aj Ferencvároš Budapešť, ktorý vyhral 5–0. O zápas bol veľký záujem, prišli sa pozrieť aj fanúšikovia z Košíc, Lučenca, Šiah a mnohých ďalších miest. V hľadisku sa tiesnilo 6000 divákov.
ŠK Ružomberok (19271948).
Obdobie rozkvetu a úspechov prišlo so vznikom klubu ŠK Ružomberok. Rok založenia klubu je rozporuplný, podľa novín Slovák bol založený v roku 1924, pamätníci zase tvrdia, že v roku 1926. Faktom je, že stanovy klubu boli schválené ministerstvom vnútra 12. júla 1927. Prvým predsedom klubu bol Amand Kyas. Tak ako je neistý rok založenia, dohady sú i o prvom zápase ŠKR. Podľa niektorých prameňov bol prvý zápas s ŠK Bratislava, ktorý Ružomberok prehral katastrofálne vysoko 0–16. Noviny zasa uvádzajú prvý zápas s DVS Trenčín s údajným výsledkom 2–3. V roku 1928 postúpil klub do I.A triedy Stredoslovenskej župy, ale hneď v nasledujúcej sezóne nemal dostatok hráčov a zostúpil, do súťaže sa vrátil až v roku 1932. Do Ružomberka začali prichádzať aj známe zahraničné mužstvá, napr. vychýrený Ferencvároš Budapešť, Brigitenaur Wiener a pod. Koncom tridsiatych rokov postúpil Ružomberok do ligy a hneď si vyslúžil prezývku šťuka ligy. Umiestnil sa na 5. mieste za ŠK Bratislava, FC Vrútky, AC Považská Bystrica a Slávia Prešov. Za Ružomberkom sa umiestnili TŠS Trnava, TTS Trenčín, ŠK Žilina, VAS Bratislava, AC Spišská Nová Ves, ZTK Zvolen a DSK Bratislava. Najvyššiu súťaž hral klub aj v ďalších 3 sezónach. V sezóne 1941/42 sa umiestnil na deviatom mieste, 1942/43 na siedmom a 1943/44 opätovne na deviatom. Kapitánom mužstva bol Pribil, ďalšími hráčmi boli Weisz, Vyskoč, Bačkor, Slniečko, Šupák, Čech, Hromádka, Mecko, Heger, Hrivnák, Havran, Benko, Velebný, Tegelhoff, Kmeť, Stránovský, Héthy. ŠKR hrával najskôr na ihrisku pod dnešným Liptovským múzeom a neskoršie na ihrisku pri gymnáziu (tzv. ružomberská sahara).
Po skončení vojny v roku 1945 hral ŠK Ružomberok v júli kvalifikačný zápas o postup do 1. československej ligy s PTS Prešov. Prvý kvalifikačný zápas sa skončil po veľkých problémoch so zostavou (nastúpilo 6 dorastencov a dokonca jeden veterán) domácou prehrou Ružomberka 1–4, čím Ružomberok definitívne na dlhé obdobie z najvyššej súťaže vypadol.
RAC Ružomberok.
Počas existencie ŠK Ružomberok došlo k založeniu Ružomberského atletického klubu (RAC) v Rybárpoli. V roku 1935 bol jeho predsedom Bedrich Lukášik. Tento oddiel kráčajúci v šľapajach slávnej ŠK Viktória hrával svoje zápasy na ihrisku ŠK Makkabea. Po krátkej existencii RAC sa území mesta objavil ďalší konkurent vychýreného ŠKR, keď v opäť v textilke vznikol ŠK RTZ Rybárpole. Klub sa nešpecializoval len na futbal, ale organizoval aj zimné športy, tenis, stolný tenis, volejbal, hokej. V začiatkoch stál na čele oddielu Július Duchoň. V ŠK RTZ hrával aj Alojz Obtulovič, ktorý sa neskôr stal skúseným medzinárodným rozhodcom FIFA. S pribúdajúcim časom rástla rivalita medzi úspešnejším ŠKR a mladšími kolegami z ŠK RTZ, ktorá pokračovala aj v povojnových rokoch.
Vznik Sokol SBZ Ružomberok (19481953).
Po skončení 2. svetovej vojny sa ŠK RTZ Ružomberok snažili dostať do čela ružomberského futbalu. Nakoniec to nebolo až také ťažké. ŠK Ružomberok nenadviazal na predchádzajúce úspešné roky. Po roku 1946 sa v ružomberskej textilke vytvorili dobré podmienky aj pre športovcov a vtedy hrali futbalisti majstrovské zápasy v divízii. Už v roku 1947 RTZ nebezpečne ohrozovali ŠKR. Po 10. kole boli dokonca ne čele pred ŠK Liptovský Mikuláš, ŠK Púchov, Šk Dubnica, ŠK Ružomberok a ďalšími. Ale futbalisti RTZ nepodávali vyrovnané výkony a na konci ročníka bol víťazom súťaže rival ŠK Ružomberok. V roku 1947 RTZ na základe rozhodnutia valného zhromaždenia zmenil názov na SBZ Rybárpole. V roku 1948 našli po rokoch rivality funkcionári SBZ a ŠKR spoločnú reč a založili organizáciu Sokol SBZ Ružomberok. Hneď prvá sezóna po zlúčení bola úspešná, keď Ružomberok v súťaži valcoval svojich súperov neraz aj dvojciferným rozdielom (Slovena Trenčín 10–1). O postup do národnej ligy prišiel Ružomberok vďaka reorganizácii súťaží. V ďalšej sezóne sa Ružomberku opäť darilo výborne, najväčšieho rivala ročníka porazil Ružomberok doma 4–1 a zdalo sa, že o postupujúcom je rozhodnuté. Vedúci Ružomberok, ale prehral prekvapujúco na ihrisku Čadce 3–5 a postupoval Púchov. V tomto období hrali v Ružomberku aj prvoligové pražské S. AC Sparta Praha dokonca prehrávala po prvom polčase 0–1, ale v druhom polčase po zlepšenej hre dosiahla víťazstvo 4–1. Aj štart ďalšieho pražského mužstva pútal v Ružomberku veľkú pozornosť a SK Slavia Praha dala víťazný gól na 3–2 až v 87. minúte zápasu.
Iskra Ružomberok (19531957).
V roku 1949 sa intenzívne začalo pracovať na príprave výstavby štadióna vo Veľkom Políku a od roku 1950 už prebiehali práce na výstavbe všešportového areálu. Ružomberok sa v ďalších rokoch snažil prebojovať do vyššej súťaži, ale napriek solídnym výsledkom sa to nepodarilo. V roku 1953 sa zo Sokola SBZ stala Iskra Ružomberok. Ružomberok sa stal majstrom kraja a účastníkom 2. ligy. Ružomberok v súťaži nezačal dobre a navyše doma s ČH Brno prehral katastrofálne 2–8. Vtedy za Brno hrávali aj hokejoví reprezentanti Bubník (dal 4 góly) a Danda. Až po 4. kole získala Iskra prvé body po víťazstve s Košicami. V roku 1954 sa už začalo hrať na novom štadióne, aj keď nebol celkom dobudovaný. Ružomberok pokračoval v nepresvedčivých výkonoch a po domácom zápase s Gottwaldovom to nevydržali domáci fanúšikovia a po incidente bolo domáce ihrisko okamžite zavreté a zápasy musel hrávať v Liptovskom Mikuláši. Ružomberok sa napriek tomu udržal v súťaži, ale najbližší domáci zápas odohral až 17. apríla 1955. Ružomberok v tomto roku dosahoval slabé výsledky a vypadol z 2. ligy, čo vyvolalo veľkú kritiku verejnosti. Hlavnou príčinou neúspechu bol odchod veľkého počtu hráčov.
TJ Ružomberok (19581993).
Frustrácia viacerých hráčov a funkcionárov spôsobila vznik ďalšieho mestského klubu Slovan Ružomberok, ktorý hral na Lazinách. Po krátkej samostatnej existencii obidvoch klubov došlo opäť k zlúčeniu pod názvom TJ Ružomberok. Ružomberok v v ročníku 1958/59 dosahoval dobré výsledky a skončil hneď za Banskou Bystricou. Za zmienku tiež stojí víťazstvo nad účastníkom 1. ligy v NDR, mužstvom SC Fortschritt 3–0. Mužstvo postúpilo až v roku 1962, kedy po víťazstve vo Fiľakove pripravili Ružomberčania futbalistom búrlivé privítanie v uliciach mesta. Po ďalšej sezóne sa Ružomberok s najvyššou súťažou opäť rozlúčil. V ďalších rokoch prišla stagnácia, pokles ešte o súťaž nižšie. Oživenie prišlo až od roku 1968, kedy sa stabilizoval aj káder. V tom období tvorili zostavu Páleník, Melichar, Čačo, Házelmajer, Urban, Polák, Haspra, Sirotiak, Családi, Bandík, Pleva, Toma, Chmúra, Milan Červík z Jasenovej, Pišoja, Sýkora. V sezóne 1969/70 sa Ružomberok po víťazstve 1–0 v Dolnom Kubíne stal účastníkom Slovenskej národnej ligy.
Príchod Milana Fiľa (1993súčasnosť).
V rokoch 1993 sa Ružomberok prebojoval do 2. slovenskej ligy a v roku 1997 pod vedením trénera V. Rusnáka až do najvyššej slovenskej súťaže (v tom období Mars Superliga), kde hrá aj v súčasnosti. Impulzom pre postup do najvyššej súťaže bol aj návrat klubovej legendy, bývalého česko-slovenského reprezentanta, Viliama Hyravého, okolo ktorého sa vyformoval kvalitný tím, s ofenzívnym herným štýlom, hrajúci až na 3 útočníkov. V prvej sezóne sa umiestnil na 11. mieste so ziskom 36 bodov a skóre 35:49. Najväčší úspech dosiahol klub v sezóne 2005/06, kedy sa stal víťazom Slovenského pohára a zároveň získal titul majstra Slovenska. V ďalšej sezóne nasledovalo účinkovanie v Lige majstrov. Po vyradení švédskeho majstra Djurgarden IF (0–1, 3–1) nasledovalo hladké vypadnutie zo súťaže s CSKA Moskva (0–3, 0–2). Klub momentálne pôsobí pod názvom MFK Ružomberok.
Štadión.
Futbalový klub pôsobí na štadióne Pod Čebraťom, veľkosť hracej plochy je 105x68 m. V tomto priestore hráva svoje zápasy klub od roku 1955, ale v minulosti sa futbal v Ružomberku hrával na viacerých ihriskách. Prvý futbalový klub Concordia využíval ihrisko oproti bývalým zberným surovinám, ktoré bolo známe pod názvom "Execirák".
Zaujímavosti.
Jozef Vengloš.
Z MFK Ružomberok je spojené aj meno Jozef Vengloš, ktorý sa v Ružomberku narodil, ale aj vyrastal a pôsobil v mládežníckych výberoch až do roku 1954.
Otec a syn Hasprovci.
Z ružomberským klubom je úzko späté meno Ján Haspra. Už v druhej polovici šesťdesiatych rokov pôsobil ako hráč Ján Haspra starší, ktorý následne počas 2 dekád viedol niekoľkokrát team mužov, ale dlhé roky pôsobil aj pri mládežníckych výberoch. Niečo podobné s a podarilo aj jeho synovi. Ján Haspra mladší pôsobil, podobne ako jeho otec, najskôr v drese Ružomberka, do roku 1995. Neskôr pôsobil na viacerých pozíciách pri mládežníckych tímoch a 2 roky úspešne viedol aj prvý team MFK Ružomberok.
Slávni hráči.
 Maroš Klimpl, Dušan Švento, Marián Had, Ján Mucha, Marek Sapara, Ľuboš Hajdúch, Erik Jendrišek, Jan Nezmar, Josef Dvorník, Igor Žofčák, Roland Števko, Róbert Rák, Juraj Kucka, Peter Babnič, Jozef Vengloš, Viliam Hyravý, Viktor Tegelhoff, Jozef Vengloš Jiří Basl, Oldřich Velebný, Luis Fabio Gomes, Aladár Breyer, Pavel Belluš, Ján Haspra st., Jozef Chmúra, Anton Škorupa, Dušan Vierik, Ľubomír Páleník, František Lechman, Daniel Dančo, Anton Šiška, Eduard Kardoss, Igor Frič, Ivan Hvolka, František Mikuláš, Ferdinand Kardoss , Jozef Gromnica, Alojz Obtulovič, Vladislav Zvara, Ján Maslo

</doc>
<doc id="31488" url="https://sk.wikipedia.org/wiki?curid=31488" title="1 Ceres">
1 Ceres

1 Ceres (symbol: ) je vôbec prvá objavená trpasličia planéta a súčasne s priemerom najväčšie teleso obiehajúce medzi dráhami Marsu a Jupitera, teda v oblasti hlavného pásma planétok. Svojou hmotnosťou predstavuje asi 30 % až 50 % hmotnosti všetkých planétok vo vnútornej časti slnečnej sústavy. 
Objavil ju 1. januára 1801 Giuseppe Piazzi. Prvé polstoročie po objave bola považovaná za planétu, potom za planétku. Na základe rozhodnutia XXVI. Generálneho zasadania Medzinárodnej astronomickej únie (IAU) v auguste 2006 v Prahe bol tento objekt zaradený do novej kategórie telies slnečnej sústavy, medzi tzv. trpasličie planéty. Spomedzi doteraz známych trpasličích planét je najmenšia a je jedinou trpasličou planétou v pásme planétok. Ceres je guľaté teleso bez atmosféry obiehajúce okolo Slnka medzi obežnými dráhami planét Mars a Jupiter. Preskúmala ju sonda Dawn. Je to prvá trpasličia planéta, ktorá bola zblízka preskúmaná kozmickou sondou, a jediná trpasličia planéta, okolo ktorej kedy sonda obiehala. Pomenovanie dostala podľa rímskej bohyne úrody.
Fyzikálne vlastnosti.
Pozorovanie prostredníctvom Hubbleovho vesmírneho ďalekohľadu (HST) aj pomocou najvýkonnejších pozemských ďalekohľadov ukázalo, že Ceres má takmer guľový tvar s miernym polárnym sploštením. Je to v súlade s predpokladom, že jeho gravitačná príťažlivosť umožnila dosiahnuť izostázu, teda zaujatie tvaru s minimálnou gravitačnou energiou. Popri planétke 4 Vesta a možno aj planétke 10 Hygiea je teda jedinou planétkou, pri ktorej k tomuto procesu došlo.
Vznik a vývoj planétky.
Spektroskopický prieskum ukázal, že povrchová vrstva obsahuje veľké množstvo uhlíka, organických látok a podobá sa do istej miery svojím chemickým zložením uhlíkatým chondritom a že je teda málo pretvoreným pôvodným materiálom, z ktorého planétka akréciou vznikla. Bola preto zaradená po spektrálnej stránke do kategórie planétok triedy G (v hrubšej klasifikácii triedy C).
Predpokladá sa, že pri formovaní tejto planétky došlo k čiastočnej diferenciácii jeho vnútra, spôsobenej najmä teplom vznikajúcim pri rádioaktívnom rozpade 26Al. Pôvodný materiál, ktorý obsahoval veľké množstvo vodného ľadu sa roztopil, a ťažšie silikátové horniny klesli do stredu, kde vytvorili kamenné jadro planétky. Chladnúci obal kvapalnej vody s prímesou ľahších, prevažne uhlíkatých látok vytvoril plášť, ktorého hrúbka sa odhaduje na 60 až . Najvyššia vrstva, odhadom hrubá, sa však nikdy úplne neroztavila a tvorí kôru planétky, so zložením blízkym pôvodnému materiálu. Kôra bola iba čiastočne pretvorená dopadmi menších telies. To potvrdzujú aj rádiolokačné pozorovania podľa ktorých je povrch planétky pokrytý vrstvou regolitu.
Z priemernej hustoty sa dá usúdiť, že voda na Cerere tvorí asi 17 až 27 % jej hmotnosti, čo predstavuje v priemere asi 2 × 108 km3 vody, teda približne päťkrát viac, ako je celkové množstvo vody na zemskom povrchu. Prítomnosť vody v povrchových vrstvách bola nepriamo spektroskopicky dokázaná meraním ultrafialového spektra astronomickou družicou IUE, ktorá objavila čiary hydroxidu OH svedčiace o stále sa obnovujúcej veľmi riedkej atmosfére vodnej pary unikajúcej z povrchu planétky.
Planétka Ceres sa počas svojej existencie nezrazila so žiadnym väčším telesom, ktoré by významne zasiahlo do jej geologického vývoja.
Povrch.
Na povrchu bola na snímkach vyhotovených v roku 1995 s malým rozlíšením asi /px v ultrafialovej časti spektra pomocou HST objavená tmavšia oblasť s rozmermi približne , ktorá bola nazvaná na počesť objaviteľa planétky "Piazzi" a o ktorej sa predpokladalo, že by to mohol byť impaktný kráter. Pri neskorších pozorovaniach v roku 2002 s podobným rozlíšením Keckovým ďalekohľadom na Havajských ostrovoch vo viditeľnej oblasti s použitím adaptívnej optiky, však nebol "Piazzi" pozorovaný. Namiesto neho boli spozorované dve iné tmavé oblasti, z ktorých jedna mala stredové zjasnenie. O nich sa tiež predpokladá, že ide o krátery. Pozorovania pomocou HST s vyšším rozlíšením /px v rokoch 2004 a 2005 vo viditeľnom svetle odhalilo ďalší albedový útvar, tentoraz s vyšším albedom a teda svetlejší, s priemerom asi , ktorého podstata je doteraz neznáma.
Bližšie a oveľa presnejšie informácie o povrchu planétky sme však získali až po usadení sondy Dawn na jej orbite v roku 2015. Jej snímky nám odhalili okrem krátermi pokrytého povrchu aj viacero zvláštnych útvarov. Ide predovšetkým o viacero jasno-bielych škvŕn nachádzajúcich sa vnútri niektorých kráterov, z nich najvýraznejšia je veľká škvrna vnútri 92 kilometrového krátera Occator. Ich pôvod bol až do roku 2020 nejasný. Zistilo sa, že obsahujú uhličitan sodný, ktorý preniká na povrch ako slaná voda a po odparení vytvára reflexný povrch. Ložiská sú v hĺbke približne 40 km a na povrch tekutinu tlačia geologické aktivity (pravdepodobne stále v činnosti). Vek útvarov sa odhaduje na 2 milióny rokov.
K ďalším objavom sondy patrí aj samostatne stojaca hora pyramídového tvaru o výške asi 5 km. Presné objasnenie pôvodu týchto a ďalších útvarov na povrchu Cerery sa predpokladá až po znížení orbity sondy Dawn.
Najvyšší bod na povrchu je neaktívny kryovulkán Ahuna Mons s výškou 4 km. V minulosti bol na planétke aktívny kryovulkanizmus.
Príbuznosť s inými planétkami.
V minulosti sa predpokladalo, že planétka Ceres je materským telesom rodiny telies nazývanej jej menom. Najnovšie výpočty dlhodobého vývoja dráhy však ukazujú, že sama planétka Ceres do tejto oblasti prišla a že teda nemá s ostatnými telesami žiadnu spojitosť. Tiež neexistencia náznakov na planétke o veľkom impakte, ktorý by viedol ku vzniku sekundárnych telies, znižuje pravdepodobnosť prípadnej príbuznosti ďalších planétok s Ceresom.
Pozorovanie zo Zeme.
Aj keď je Ceres najväčšou planétkou v hlavnom pásme planétok a jej albedo patrí k priemeru (0,113), nie je ani pri optimálnej opozícii, keď sa približuje k Zemi na 1,59 AU, prakticky pozorovateľná voľným okom. Maximálna zdanlivá hviezdna veľkosť totiž dosahuje najvyššie hodnoty 7,0m; teoreticky by táto hodnota síce za veľmi priaznivých pozorovacích podmienok pre ľudí s mimoriadne citlivým zrakom stačila na spozorovanie tejto planétky, ale také pozorovanie zatiaľ nebolo nikdy potvrdené. Stačí však aj malý ďalekohľad, prípadne triéder, aby sa planétka dala vidieť.
Relatívne veľká vzdialenosť je tiež prekážkou bližšieho skúmania tejto planétky.
Objav.
Po objave planéty Urán v roku 1781, ktorá zapadala do tzv. Titiusovho-Bodeho radu, sa mnoho astronómov rozhodlo nájsť aj dovtedy neodhalenú planétu, ktorá mala obiehať Slnko medzi dráhami Marsu a Jupitera vo vzdialenosti 2,8 astronomických jednotiek (AU) od Slnka. Jedným z nich bol aj dvorný astronóm v meste Gotha, barón Franz Xaver von Zach, ktorý podporovaný Bodem, začal v roku 1787 s jej hľadaním. Rozumne svoje hľadanie obmedzil na oblasť nebeskej sféry blízko ekliptiky. Za tým účelom si vytvoril vlastný katalóg hviezd blízkych ekliptike, ale aj tak bolo jeho snaženie márne. Na jeseň 1799 navštívil astronómov v Celle, Brémach a v Lilienthale, s ktorými o tomto probléme diskutoval. Dospeli k záveru, že takú úlohu nemôže zvládnuť jeden astronóm. Preto sa 21. septembra 1800 zišli v Lilienthale von Zach, J. H. Schröter, H. W. M. Olbers, C. L. Harding, F. A. Freiherr von Ende a J. Gildemeister. Pretože na schôdzke usúdili, že ani šesť skúsených pozorovateľov nie je dostatočný počet, rozhodli sa prizvať ďalších európskych astronómov. Rozdelili preto oblasť zvieratníka na 24 rovnakých úsekov po 15° a vymedzili tieto úseky na oblasť 7° až 8° na sever a na juh od ekliptiky. O pridelení oblastí rozhodoval los. Tak vznikla prvá medzinárodná astronomická kampaň v histórii. Jej účastníci sa nazvali „nebeskou políciou“ („Himmelspolizey“).
Jedným z prizvaných astronómov bol aj taliansky profesor matematiky Giuseppe Piazzi z Palerma na Sicílii, ktorý síce nebol skúseným astronómom, ale vďaka podpore vtedajšieho kráľa Sicílie Ferdinanda IV. vybudoval v rokoch 1780 až 1791 vo veži kráľovského zámku astronomické observatórium. V tom čase to bola najjužnejšia hvezdáreň v celej Európe. V roku 1789 ju vybavil výkonným šošovkovým ďalekohľadom s objektívom s priemerom , päťstopým vertikálnym a trojstopým azimutálnym kruhom s veľmi presným odčítaním súradníc, ktorý vyrobil anglický mechanik Jesse Ramsden. Toto zariadenie patrilo k špičkovým astrometrickým prístrojom tej doby.
Hlavným cieľom Piazziho však nebolo hľadanie novej planéty, ale zostavenie čo najpresnejšieho katalógu hviezd. Na tejto úlohe pracoval aj 1. januára 1801. Pri hľadaní hviezdy Mayer 87 podľa Wollastonovho katalógu (v skutočnosti išlo o hviezdu Lacaille 87, z tohto dôvodu poloha u Wollastona nesúhlasila s údajmi v Mayerovom katalógu a preto to Piazzi kontroloval) uvidel dovtedy nepopísaný objekt hviezdnej veľkosti 8m. Keď na druhý deň zistil, že sa objekt medzi hviezdami posunul, venoval mu bližšiu pozornosť. Dňa 24. januára toho istého roka rozposlal kolegom list o objave, kde objekt opatrne nazval kométou. Svojmu kolegovi B. Orianimu do Milána napr. napísal:
"Pozoroval som 1. januára blízko ramena Býka hviezdu ôsmej veľkosti, ktorá sa ďalší večer, teda 2., posunula o 3′30″ približne na sever a o 4′ približne k znameniu Baran… Ja by som tu hviezdu označil ako kométu, ale nevykazuje žiadnu hmlovinu a potom jej pohyb je tak pomalý a pravidelný, že mi skôr napadá, že by to mohlo byť niečo lepšieho ako nejaká kométa. Je to iba domnienka a to mi veľmi bráni ju zverejniť…"
Pozorovanie pokračovalo až do 11. februára 1801, keď sa objekt priblížil k Slnku natoľko, že už nebol pozorovateľný. Celkom ho Piazzi sledoval dvadsaťštyri nocí.
Aj keď bol Piazzi matematik, nemal k dispozícii vhodnú výpočtovú metódu, aby z tak krátkeho úseku dráhy určil dostatočne presne elementy dráhy nového telesa. Svojimi výpočtami iba zistil, že sa nepohybuje po parabole, čo sa vtedy predpokladalo o kométach, ale skôr po kružnici.
Problém výpočtov elementov však vyriešil geniálny nemecký vedec C. F. Gauss, ktorý v lete roku 1801 vypracoval matematický postup, umožňujúci určiť elementy dráhy z menšieho počtu pozorovaní na kratšom oblúku dráhy, tzv. metódu najmenších štvorcov. Vďaka tomu mohol planétku von Zach 7. decembra 1801 znovu objaviť presne na Gaussom vypočítanom mieste. Objav potvrdil svojimi pozorovaniami 1. a 2. januára 1802 tiež Olbers.
Prakticky až do polovice 19. storočia bola ešte považovaná za planétu a dostala dokonca aj grafické symboly ako iné planéty (pozri hore v tabuľke). Ani objav ďalších planétok na tom nič nezmenil. Až v 50. rokoch 19. storočia, keď objavov planétok rýchlo pribúdalo, začala byť spolu s ostatnými podobnými telesami pokladaná iba za planétku. Spočiatku Piazzi veľkosť nového telesa veľmi precenil; odhadoval, že jeho priemer je porovnateľný s priemerom Zeme. Naopak anglický astronóm William Herschel už v máji 1802 po objave druhej planétky 2 Pallas predpokladal, že ide o malé telesá a navrhol ich pomenovať "asteroidy", teda "hviezdam podobné".
Pôvod mena.
Piazzi nazval objavený objekt Ceres Ferdinandea. Prvá časť mena pochádza od rímskej bohyne Ceres, ktorá bola ochrankyňou poľnohospodárov a úrody, súčasne patrónkou ostrova Sicília a sestrou Jupitera; druhá časť mena bola pridaná na počesť Piazziho kráľovského ochráncu a sponzora, Ferdinanda IV. Pretože použitie tohto prídavku nebolo v iných krajinách príliš vítané, veľmi skoro z názvu planétky zmizlo.
V Nemecku J. E. Bode navrhoval pre túto planétku meno "Juno" (neskôr použité pre tretiu objavenú planétku 3 Juno). Krátko sa používalo tiež meno "Hera" (neskôr tento názov dostala planétka 103 Hera).
Prieskum zblízka.
Ceres až donedávna nebola skúmaná zblízka žiadnou pozemskou sondou. V septembri 2007 však bola vypustená sonda Dawn, ktorá najprv v rokoch 2011 – 2012 skúmala z orbity planétku 4 Vesta. Následne jej orbitu opustila a začala sa presúvať k Cerere, pričom na jeho orbite sa usadila 6. marca 2015 a začala tak jej rozsiahly blízky prieskum. Spočiatku táto sonda obiehala planétku vo výške , neskôr orbitu znížila na . Ku koncu primárnej misie sondy v decembri 2015 sa znížila orbita až na 375 km. V júni 2018 preletela vo výške 35 km. V tom istom roku bola misia sondy ukončená, pretože jej došlo palivo. Sonda pasívne naďalej obieha okolo Cerery.
Externé odkazy.
"1 Ceres | 2 Pallas | ..."

</doc>
<doc id="31489" url="https://sk.wikipedia.org/wiki?curid=31489" title="AS Trenčín">
AS Trenčín

AS Trenčín je slovenský futbalový klub z mesta Trenčín. Dvojnásobný majster a držiteľ prvej trofeje s názvom „Esencia hry“. Domáci stánok oddielu spod Hradu Matúša Čáka je Štadión na Sihoti. Štadión má kapacitu 6 366 miest a je otvorený od februára 2021.
História klubu.
Pred rokom 1992.
Futbalová tradícia v Trenčíne je bohatá. Po vytvorení oddielu Trenčianskeho telovýchovného spolku (TTS) v roku 1905 vstúpil do Trenčína spolu s módou a novozakladajúcou sa firmou aj futbalový oddiel Nehera - predchodca dnešného klubu.
V Trenčíne v povojnovom období existovali viaceré kluby: TJ Odeva, Merina, TTS. V roku 1960 došlo k ich zlúčeniu a vzniku spoločnej Jednoty Trenčín. Jednota postúpila po prvýkrát do 1. československej ligy, s hráčmi ako Vojtech Masný, Hojsík, Bezdeda, Fako, Čemez, Jankech, Mojžiš, Urvay, Nagy, Albrecht. V sezóne 1962/63 sa Trenčín umiestnil na historickom 2. mieste a hral aj Stredoeurópsky pohár. Pod úspech sa pričinili aj nestori slovenského futbalu Karol Borhy a Michal Vičan. V 70. rokoch však došlo k úpadku futbalu a vypadnutiu Jednoty až do 2. SNL. Jednota Trenčín ukončila svoju činnosť v roku 1983 premenovaním na TTS Trenčín. V roku 1981 vznikla opäť TJ Odeva a po jedenástich rokoch na základe zmluvy o spoločnej činnosti prišiel na svet klub Ozeta Dukla Trenčín.
Po roku 1992.
Futbalový klub Ozeta Dukla Trenčín vznikol 12. júna 1992 uzatvorením zmluvy o spoločnej činnosti medzi TJ Odeva Trenčín a VTJ Trenčín. V roku 1997 postúpil do najvyššej súťaže pod vedením trénera Stanislava Grigu. Hneď v prvej sezóne príjemne prekvapil a umiestnil sa na 4. mieste s výrazne aktívnym skóre 47:31. V sezóne 2002/03 zmenil klub svoj názov na FK Laugaricio Trenčín a o sezónu neskôr na AS Trenčín. V roku 1997 sa Trenčín prebojoval do 1. slovenskej ligy, kde hral do sezóny 2007/08, kedy vypadol po jedenástich rokoch do druhej ligy.
Od sezóny 2011/12 hrá AS Trenčín opäť najvyššiu futbalovú súťaž. V sezóne 2012/13 sa umiestnil na treťom mieste a po zmene názvu slovenskej najvyššej futbalovej súťaže v sezóne 2014/15 z Corgoň liga na Fortuna liga sa stal AS Trenčín majster SR. Nebola to však jediná trofej v tejto sezóne, Trenčanom sa podarilo získať prestížny Double po penaltovom triumfe nad Senicou vo finále Slovenského pohára. V nasledujúcej sezóne 2015/16 sa Trenčanom podaril úspech, keď vo finále Slovenského pohára, ktoré sa konalo na neutrálnej pôde zrekonštruovaného Štadióna Antona Malatinského v Trnave, porazili Slovan Bratislava 3–1. O pár dní neskôr sa obaja súperi stretli opäť, tentoraz na bratislavských Pasienkoch, a po výraznej výhre 4–0 Trenčania dokonali obhajobu „double“ ziskom ligového primátu.
V júli 2015, FK AS Trenčín spoločne so ženským hádzanárskym tímom HK Štart Trenčín sa zlučujú a vytvárajú "Asociáciu športov Trenčín". V priebehu sezóny 2015/16 sa Asociácia rozrástla taktiež o tenisový, footgolfový, florbalový a bedmintonový klub. Klub sa taktiež rozšíril o AS Trenčín eSports. 1 
Hráčske rekordy.
Najviac gólov.
Aktuálne k začiatku sezóny 2019/20.
Fanúšikovia.
Obzvlášť v historicky úspešných sezónach mal AS Trenčín pomerne veľkú podporu v rámci Slovenska a dodnes má aj aktívne i neaktívne ultras skupiny. Jedna časť fanúšikov pôsobila v registrovanom občianskom združení "Légia Laugaricio". Občianske Združenie vzniklo v roku 2014. V období, v ktorom vyvíjalo aktívnu činnosť, mali fanúšikovia Trenčína vzájomné priateľské vzťahy s časťou fanúšikov Bohemians Praha 1905. Členovia a sympatizanti o.z. Légia Laugaricio či neformálnych zoskupení Trenchtown Gangsters a Ultras Trenčín sa aktívne starali či starajú o choreografie, výrobu vlajok, ostatných fanúšikovských predmetov a o atmosféru na zápasoch klubu. Navjväčšími rivalmi Trenčanov sú Spartak Trnava spoločne so Slovanom Bratislava. Klub je jedným z mála v regióne s politicky ľavicovými a antifašistickými fanúšikmi.
Tréneri pôsobiaci v klube.
Timeline
Hviezda AS.
"Hviezda AS Trenčín - ocenenie pre najlepšieho hráča klubu za konkrétny rok, po prvýkrát udelená v roku 2011."
Najvýznamnejší hráči pôsobiaci v klube.
Hráči zvýraznení tučným písmom v klube stále pôsobia

</doc>
<doc id="31490" url="https://sk.wikipedia.org/wiki?curid=31490" title="New Haven">
New Haven

New Haven môže byť:

</doc>
<doc id="31491" url="https://sk.wikipedia.org/wiki?curid=31491" title="Ján Slota">
Ján Slota

Ing. Ján Slota (* 14. september 1953, Lietavská Lúčka) je slovenský politik. Bývalý dlhoročný primátor mesta Žiliny a bývalý poslanec Národnej rady Slovenskej republiky. V rokoch 1994 až 1999 a 2003 až 2012 bol predsedom Slovenskej národnej strany.
Život.
Medzi jeho predkov patril Juraj Slota, jeden zo zakladateľov Matice slovenskej a redaktor týždenníka Cyrill a Method. Ján Slota bol druhé zo štyroch detí. Jeho otec Milan bol banský technik, matka Anna sa v domácnosti starala o výchovu detí. Má o rok staršiu sestru, ďalšiu o tri roky mladšiu. O päť rokov mladší brat zahynul pri banskom nešťastí. Rodina Slotovcov sa sťahovala podľa toho, kde pracoval otec. 
Základné školské vzdelanie absolvoval v Lietavskej Lúčke (okres Žilina) v roku 1969. Strednú všeobecno-vzdelávaciu školu ukončil maturitou v roku 1972 v Prievidzi. Odtiaľ odišiel na banícku fakultu Vysokej školy technickej v Košiciach, ktorú úspešne ukončil v roku 1977 titulom inžinier.
Po absolvovaní vysokej školy pracoval ako banský technik v Banských stavbách v Prievidzi. V roku 1979 nastúpil ako absolvent na ročnú základnú vojenskú služby, ktorú odslúžil na letisku v Mošnove. Po ukončení služby krátko pracoval ako technik vo Východoslovenských kameňolomoch a štrkopieskoch. 
Od roku 1981 do roku 1990 bol vedúcim strediska špeciálnych činností v n. p. Prefmonta Bratislava. V rámci podniku i koncernu bol viackrát vyhodnotený ako najlepší pracovník. Podľa medializovaného rozsudku Okresného súdu v Prievidzi z 30. novembra 1984 vo funkcii vedúceho pracovníka v nedbanlivosti porušil svoje povinnosti a požiarom spôsobil všeobecné nebezpečenstvo. Za trestný čin všeobecného ohrozenia mu bola udelený podmienečný trest a strhávaná mzda. 
Po roku 1989 sa začal angažovať v politike.
Emigrácia.
V roku 1971 ako sedemnásťročný emigroval do Rakúska spolu s troma spoločníkmi (jeden z nich bol bývalý pohraničník), no už po štyroch dňoch sa dobrovoľne vrátil späť. Po návrate do ČSSR strávil mesiac vo väzení, odsúdený bol za nedovolené opustenie republiky na polročný podmienečný trest.
19. marca 2008 médiá informovali, že Slota sa podľa záznamov ŠtB v Rakúsku podieľal na vykrádaní áut. 14. apríla 2008 televízia Markíza odvysielala správu, že podľa ŠtB kradol Slota aj tesne pred útekom, so spoločníkmi vykradol obchod s textilom a mäsovými výrobkami v obci Koš, pričom škoda činila 24 000 Kčs. Slota zverejnené informácie odmietol, ŠtB označil za nedôveryhodný zdroj a od televízie Markíza žiadal opravu a ospravedlnenie. 16. júla 2009 rozhodol Krajský súd v Žiline o neopodstatnenosti jeho žaloby.
Rodina.
Ján Slota priznáva, že jeho prvá manželka mala maďarských rodičov, no narodila sa na Slovensku a maďarčinu neovládala. S druhou manželkou Alžbetou prežil 24 rokov a mal synov Pavla a Jána. Alžbeta v auguste 2002 podala žiadosť o rozvod a vtedy 16-ročný syn Ján zostal po dohode manželov vo výchove matky. Treťou manželkou sa 11. novembra 2004 stala jeho asistentka, vtedy 23-ročná Ľubomíra. Avšak už pred rokom 2017 od neho aj s dcérou odišla do Prahy. 
Ján Slota má synov Mareka, Pavla, Jána a dcéru Sofiu. 
Záujmy.
Po závesnom lietaní na rogale získal licenciu letca na malých motorových lietadlách. Absolvoval aj kurz športového lietania a leteckej akrobacie. Obľubuje automotošport, jazdu na motorke, športovú streľbu, turistiku v prírode, jazdí na koni. Je členom poľovníckeho zväzu, Matice slovenskej, čestným členom Zväzu protikomunistického odboja, stál pri zrode Asociácie slovenských vojakov, prezident sedemnásobného majstra SR futbalového klubu MŠK Žilina a majstrovského hokejového klubu MsHK Žilina.
Slota sa hlási ku rímskokatolíckemu vierovyznaniu.
Politická činnosť.
Patrí medzi zakladajúcich členov obnovenej Slovenskej národnej strany (SNS) v okrese Žilina. Nebol členom prípravného výboru, aj keď to rád tvrdí. V roku 1990 bol zvolený za poslanca Federálneho zhromaždenia za SNS. V roku 1992 bol zvolený za poslanca Slovenskej Národnej rady, v roku 1994 za poslanca NR SR. Bol v poradí štvrtým a najdlhšie pôsobiacim predsedom SNS po jej obnovení – od februára 1994 do septembra 1999.
Počas vnútrostraníckej krízy v roku 1994 vytiahol národniarov z 2,7 na 5,4 % a rovno do vlády. V roku 2001 po kríze čistiek v SNS založil nový subjekt Pravú SNS. So stranou získal o rok vo voľbách viac hlasov ako pôvodná SNS (3,72 %). Dokázal sa spojiť so svojou rivalkou Annou Malíkovou, vtedajšou predsedníčkou SNS a vrátil sa opäť do vysokej politiky ako predseda už zlúčenej SNS (od 31. mája 2003). V parlamentných voľbách v roku 2006 strana získala 11,73 % hlasov, čím predbehla svojho najväčšieho rivala SMK o 0,05 % a spolu so stranami SMER a ĽS-HZDS sa stala vládnou stranou. SNS pripadli 3 ministerstvá a 7 štátnych tajomníkov.
Od 6. októbra 2012 Slota už nie je predsedom SNS, nahradil ho Andrej Danko.
17. februára 2020 vydal Ján Slota vyhlásenie, že SNS sa spoluprácou s maďarskou stranou MOST-HÍD v koalícii stratila pod vedením "kapitána Danka" národný a kresťanský charakter a že odporúča voličom aj členom SNS vo voľbách voliť stranu VLASŤ Štefana Harabina.
Komunálna politika.
Od roku 1990 pôsobil vo funkcii primátora krajského mesta Žilina. Vo funkcii pôsobil ešte trikrát po voľbách v rokoch 1994, 1998 a 2002. V prvých voľbách do Vyšších územných celkov v roku 2001 bol zvolený za poslanca žilinského VÚC za PSNS. V druhých voľbách v roku 2006 bol opätovne zvolený za poslanca žilinského VÚC za koalíciu strán SMER-SD, SNS, ANO, HZD. V komunálnych voľbách v roku 2006 sa piaty raz uchádzal o post primátora, porazil ho však Ivan Harman (SDKÚ-DS, OKS, KDH, SF), čím ukončil jeho šestnásťročné pôsobenie vo funkcii.
Kritika.
Aktivity a výroky Jána Slotu sú často považované za kontroverzné. Snáď najznámejším je jeho vyhlásenie „my pôjdeme do tankoch a zrovnáme Budapešť“, ktoré zaznelo na mítingu HZDS 5. marca 1999. Kritizovaný býva aj pre arogantné správanie na verejnosti alebo hrubé vyjadrovanie sa o svojich oponentoch. V poslednej dobe je nielen občianskymi združeniami kritizovaný za viaceré aktivity v komunálnej politike.
Na kritiku občianskych združení spravidla reaguje ich označením za absolútnu názorovú menšinu (prípadne s ďalšími nelichotivými prívlastkami).
Vylúčenie zo strany.
24. apríla 2013 Slotu vylúčili zo strany. O vylúčení rozhodlo predsedníctvo dvojtretinovou väčšinou hlasov. Hlavným dôvodom bol výsledok disciplinárneho konania kvôli nehospodárnemu nakladaniu s majetkom SNS.
9. mája Slota neprišiel na tlačovku, ktorú sám zvolal. Chcel hovoriť o stave v SNS. Nakoniec len po kolegovi odkázal, že už nechce byť šéfom strany.
V ten istý deň okolo 17. hodiny odmietol zastaviť policajnej hliadke v Čadci. Tá ho po naháňačke zadržala, a skončil za mrežami, pretože šoféroval pod vplyvom alkoholu a nezastavil na pokyn policajtov. Tí ho predviedli na obvodné policajné oddelenie v Čadci do cely predbežného zaistenia.
Kresťanská SNS.
V máji 2014 sa Slota stal predsedom novej Kresťanskej SLOVENSKEJ NÁRODNEJ STRANY, s ktorou má SNS problém ohľadne podobného názvu. Krajský súd v Trenčíne zmenil v júni 2014 rozhodnutie okresného súdu a predbežným opatrením zakázal K SNS používať vo svojom názve slovné spojenie "SLOVENSKÁ NÁRODNÁ STRANA", ako aj skratku "SNS" až do právoplatného rozhodnutia v spore. 

</doc>
<doc id="31493" url="https://sk.wikipedia.org/wiki?curid=31493" title="František Alexander Zvrškovec">
František Alexander Zvrškovec

Ing. František Alexander Zvrškovec (* 24. júl 1948, Dolný Kubín) je slovenský podnikateľ a bývalý predseda strany Prosperita Slovenska.
Emigrácia.
Po jednoročnom pobyte v Taliansku odišiel do Švédska, kde vyštudoval Vysokú školu ekonomickú v Linköpingu. Po ukončení štúdia pracoval v štátnej správe a získal švédske štátne občianstvo.
Návrat na Slovensko.
Na Slovensku opäť pôsobí od roku 1991. Spočiatku sa venoval podnikateľským aktivitám, od roku 2005 aj politickým, keď založil politickú stranu Prosperita Slovenska, ktorej bol predsedom. V decembri 2015 však jeho stranu prevzal Ľudovít Kaník a premenoval ju na DS-SDKÚ.

</doc>
<doc id="31496" url="https://sk.wikipedia.org/wiki?curid=31496" title="4 Vesta">
4 Vesta

4 Vesta je tretia najväčšia planétka v hlavnom pásme planétok s priemerom od 468 do a čo sa týka hmotnosti dokonca druhá najhmotnejšia. Je to jediná planétka viditeľná za priaznivých podmienok zo Zeme voľným okom. Podľa charakteru obežnej dráhy patrí do skupiny I v hlavnom pásme. Súčasne je materským telesom rodiny Vesta.
Vesta je zatiaľ jedinou známou kamennou protoplanétou (s diferencovaným vnútrom), ktoré vytvárali terestriálne planéty. Preskúmaná bola kozmickou sondou Dawn.
História.
Planétku objavil 29. marca 1807 v Brémach nemecký astronóm Heinrich Wilhelm Olbers. V tom čase bola ešte považovaná za planétu a dostala dokonca aj grafický symbol (pozri hore v tabuľke). Ani objav ďalšej planétky 5 Astraea o 38 rokov neskôr na tom nič nezmenil; až v 50. rokoch 19. storočia, keď objavov planétok rýchlo pribúdalo, začala byť spolu s ostatnými podobnými telesami pokladaná iba za obyčajnú planétku.
Pôvod mena.
Planétka bola pomenovaná podľa rímskej bohyne Vesty, ochrankyni cnosti, čistoty a domáceho krbu. Vesta bola tiež sestrou Cerery, podľa ktorej bola pomenovaná prvá z objavených planétok, 1 Ceres. Na žiadosť objaviteľa meno vybral významný nemecký matematik C. F. Gauss, ktorý vypracoval matematickú metódu umožňujúcu určiť elementy dráhy z menšieho počtu pozorovaní, čo bolo dôležité práve v prípade novoobjavených planétok.
Opis objektu.
Planétka Vesta patrí vzhľadom na svoju veľkosť a relatívnu blízkosť k Zemi k najlepšie preskúmaným objektom pásma planétok. Na rozdiel od väčšiny planétok má veľmi vysoké albedo (0,423), čo spôsobuje, že pri blízkej opozícii, keď sa môže priblížiť k Zemi až na 1,14 astronomických jednotiek (AU), môže dosiahnuť maximálnu možnú zdanlivú hviezdnu veľkosť 5,5m. Vďaka tomu je výnimočne na hranici viditeľnosti voľným okom.
Čo do veľkosti a hmotnosti je najväčšou planétkou vo vnútornej časti hlavného pásma planétok, medzi dráhou Marsu a Kirkwoodovou medzerou vo vzdialenosti 2,50 AU od Slnka.
Vesta rotuje pomerne rýchlo okolo svojej osi; rotačná perióda je 5 h 20 min 31 s.
Vzhľad planétky.
Tvarovo sa vďaka rozmerom a hmotnosti dostala do izostázy a jej tvar sa blíži trojosému elipsoidu. Jej rozmery a tvar boli v minulosti zisťované na základe zákrytov hviezd týmto telesom. Podrobnejšie znalosti o vzhľade, vrátane rozlíšenia povrchových útvarov, priniesli až Hubblov vesmírny ďalekohľad a najmodernejšie pozemné ďalekohľady, ako napr. Keckov ďalekohľad na Havajských ostrovoch. Najpodrobnejší pohľad poskytla kozmická sonda Dawn, ktorá ju skúmala v rokoch 2011 a 2012.
Najdlhšie známym útvarom na povrchu Vesty je veľká tmavá oblasť s veľkosťou približne , líšiacou sa od svojho okolia významne nižším albedom. Bola na počesť objaviteľa planétky nazvaná "Olbers". Jej geometrický stred slúži ako referenčný bod začiatku vestografických súradníc (0º vestografickej dĺžky).
Najvýznamnejším povrchovým útvarom však je veľký kráter Rheasilvia s priemerom blízko južného pólu planétky; jeho priemer teda predstavuje asi 80 % rozmeru Vesty. Jeho dno sa nachádza asi pod úrovňou okolitého terénu, zatiaľ čo jeho valy okolie prevyšujú o 4 až 12 , teda maximálne prevýšenie je až . Stredový vrcholok sa týči do výšky až nad dnom krátera. Vzhľadom na to, že nebol dopadmi meteoroidov výrazne zmenený, odhaduje sa, že nie je starší viac ako 1 miliarda rokov. Dopad telesa, ktorým bol kráter vytvorený, vymrštil do priestoru asi 1 % materiálu Vesty. Tieto horniny sa stali materiálom, z ktorého vznikli telesá "rodiny Vesta", nazvané "vestoidy" a meteoroity, ktoré na Zemi poznáme ako "HED meteority". Vďaka ich analýze máme dobré znalosti o chémii, mineralógii a geológii Vesty. 
Na povrchu planétky bol identifikovaný celý rad ďalších kráterov s priemerom okolo a hĺbkou až .
Pologule Vesty sa od seba podstatne líšia. Z analýzy snímok, vyhotovených Hubblovým kozmickým ďalekohľadom vyplýva, že východná pologuľa je pokrytá svetlejším materiálom, regolitom a je na nej veľké množstvo kráterov, zasahujúcich do hlbších vrstiev vyvretých hornín; istým spôsobom je obdobou „horských“ oblastí na našom Mesiaci. Západná pologuľa má nižšie albedo a pripomína mesačné moria; je pravdepodobne tvorená výlevnými bazaltami.
Geológia planétky.
Predpokladá sa, že Vesta má vďaka uskutočnenej diferenciácii kovové jadro zo železa a niklu, ukryté v olivínovom plášti. Podľa údajov zo sondy Dawn má toto jadro priemer okolo . Najvyššiu vrstvu tvorí povrchová kôra, ktorú smerom do hĺbky tvoria štyri základné vrstvy:
Podľa najnovších teórií vývoj Vesty, začatý pred 4,75 miliardami rokov, pravdepodobne prebiehal nasledujúcim spôsobom:
Zdá sa, že Vesta je jedinou planétkou, u ktorej prebehla táto diferenciácia a ktorá sa dožila súčasnosti. Existencia sideritov (kovových meteoritov) a achondritov však dokazuje, že museli existovať aj iné planétky, pri ktorých prebehla podobná diferenciácia, ale tie boli následnými zrážkami zničené.
Vďaka výnimočne vysokému albedu a prítomnosti pyroxénu na jej povrchu je hlavným predstaviteľom planétok chemickej klasifikácie triedy V.
Prieskum planétky.
Podľa pôvodných plánov mala byť v júni 2006 vypustená sonda Dawn, ktorá mala doraziť v októbri 2011 k tejto planétke a z dráhy jej družice ju mala až do mája 2012 zblízka skúmať. Potom sonda mala pokračovať k planétke 1 Ceres. Vzhľadom na finančné a technické problémy bolo však rozhodnuté jej štart odložiť. Sonda Dawn napokon odštartovala 27. septembra 2007, po niekoľkoročnom približovaní sa k dráhe planétky Vesta pomocou iónových motorov 16. júla 2011 úspešne zakotvila na jej obežnej dráhe a spustila jej detailný prieskum. Vestu skúmala z viacerých typov obežných dráh, ktoré sa postupne znižovali až na úroveň nad povrchom (túto dráhu Dawn dosiahla v decembri 2011). Neskôr začala sonda svoju dráhu opätovne zvyšovať a Vestu definitívne opustila 5. septembra 2012 a zamierila k planétke Ceres.

</doc>
<doc id="31497" url="https://sk.wikipedia.org/wiki?curid=31497" title="Tadeusz Komorowski">
Tadeusz Komorowski

Generál Tadeusz Komorowski (* 1. jún 1895, Chorobrów – † 24. august 1966, Londýn), v odboji používajúci krycie meno "Bór" (čítaj „Bur“) bol poľský dôstojník, počas 2. svetovej vojny príslušník Krajinskej armády ("Armia Krajowa", poľské podzemné vojsko) a jej veliteľ od roku 1943 do kapitulácie Varšavského povstania.
Život.
Od roku 1905 študoval na gymnáziu vo Ľvove, kde v roku 1913 maturoval. Od septembra 1913 slúžil v rakúskej armáde a do marca 1915 študoval na vojenskej akadémii ("Franz Jozef Militärakademie") vo Viedni, neskôr bol veliteľom čaty na ruskom a talianskom fronte.
V samostatnom Poľsku slúžil v armáde v kavalérii. Na VIII. letných olympijských hrách v Paríži v roku 1924 štartoval v jazdeckých súťažiach (24. miesto). V roku 1936 viedol prípravnú skupinu pred Letnými olympijskými hrami v Berlíne, na ktorých družstvo, ktoré viedol získalo striebornú medailu.
Po napadnutí Poľska Nemeckom (1. septembra 1939) sa najprv podieľal na obrane jedného úseku na Visle a jeho brigáda sa zúčastňovala bojov do 23. septembra. Po skončení vojny sa usadil v Krakove, kde bol jedným z organizátorov poľského odboja v regióne.
Organizácia „Kaerge“, ktorá dostala názov podľa začiatočných písmen zakladateľov (Tadeusz Komorowski, plk. Klemens Rudnicki a plk. Edward Godlewski) nadviazala v januári 1940 kontakt s organizáciou ZWZ ("Związek Walki Zbrojnej" – Zväz ozbrojeného boja, premenovaný na Krajinskú armádu), od februára toho roku bol Bór-Komorowski veliteľom Oblasti Krakov-Sliezsko ZWZ a na jeseň ho hlavný veliteľ ZWZ generál Rowecki určil za svojho zástupcu. Po rozpustení velenia ZWZ v krakovskej oblasti z dôvodu stále väčšieho zatýkania odišiel do Varšavy, kde pôsobil ako veliteľ Západnej oblasti zahrňujúcej okruhy Poznaň a Pomorie.
Keď gestapo zatklo generála Roweckého, stal sa veliteľom Krajinskej armády. 31. júla 1944 spolu so zástupcom poľskej exilovej vlády rozhodol o začatí akcie Búrka (poľsky "Burza", čítaj Buža), teda Varšavského povstania, ktoré začalo 1. augusta 1944 o 17.00. Povstanie viedol generál Antoni Chruściel, (krycie meno "Monter") a Komorowski viedol Krajinskú armádu v celej okupovanej krajine. Povstalci sa bez významnej pomoci zvonku držali dva mesiace, ale postupne prehrávali. 
1. októbra menoval Tadeusz Komorowski za svojho zástupcu na pozíciu veliteľa Krajinskej armády generála Leopolda Okulického (krycie meno "Niedźwiadek" čítaj „Něďžvjadek“, slovensky Medvedík). 2. októbra 1944 za prítomnosti Ericha von dem Bacha podpísal kapituláciu varšavského zboru Krajinskej armády, vydal vojakom tejto armády rozkaz na rozlúčku a o tri dni neskôr sa odobral do zajatia.
Bol umiestnený v zajateckom tábore pre dôstojníkov Langwasser neďaleko Norimbergu, od februára 1945 v tábore Colditz a od apríla v Markt-Pongau v Tirolských Alpách. Napriek nátlaku nemeckých úradov nevydal Krajinskej armáde rozkaz zastaviť boj.
Po oslobodení 4. mája 1945 odišiel do Londýna, kde sa ujal funkcie hlavného veliteľa poľských ozbrojených síl v zahraničí (vtedy už bolo jasné, že ZSSR urobí z Poľska svoj komunistický satelit), v ktorej pôsobil do novembra 1946.
Od júla 1947 do apríla 1949 bol premiérom poľskej exilovej vlády a od decembra 1949 do marca 1954 bol členom Politickej rady. Od júla 1954 spolu s generálom Władysławom Andersom a Edwardom Raczyńskym bol členom takzvanej "Rady troch", ktorá bola zvolená "Dočasnou radou národnej jednoty".
Zomrel v Londýne 24. augusta 1966, vo veku 71 rokov.
Krycie mená.
Počas vojny používal postupne niekoľko krycích mien: "Korczak" (čítaj Korčak), "Prawdzic" (čítaj Pravďžic) v Krakove, vo Varšave "Gajowy" (slovensky horár), po zatknutí generála Rowického používal pseudonym "Bór" (čítaj „Bur“, tj. les) a "Znicz" (čítaj „Znič“, slovensky večný oheň, večné svetlo, sviečka, ktorá sa dáva na hroby), v korešpondencii s Londýnom to bol krycie meno "Lawina".

</doc>
<doc id="31498" url="https://sk.wikipedia.org/wiki?curid=31498" title="2 Pallas">
2 Pallas

2 Pallas je po planétke 1 Ceres druhou objavenou planétkou a súčasne je svojimi rozmermi druhým najväčším objektom obiehajúcim medzi dráhami Marsu a Jupitera, teda v oblasti hlavného pásma planétok. Je približne rovnako veľká ako 4 Vesta, je však oveľa menej hmotná, ale aj tak tvorí asi 9 % hmotnosti všetkých planétok vo vnútornej časti slnečnej sústavy. V tejto oblasti je tiež najväčším telesom, ktoré sa nesformovalo do guľovitého tvaru.
Pôvod mena.
Planétka bola pomenovaná podľa gréckej bohyne Pallas Atény (po grécky "Παλλάς"), bohyne múdrosti, vojnového umenia a ochrankyni remesiel. Podľa iného výkladu bola Pallas priateľkou Atény a dcérou Tritona. V gréckej mytológii síce existujú ďalšie osoby s menom Pallas, ale sú mužského pohlavia: Prvé planétky boli však zásadne pomenúvané po ženských mytologických postavách.
História.
Planétku objavil lekár a amatérsky astronóm Heinrich Wilhelm Olbers v Brémach 28. marca 1802 celkom náhodne pri hľadaní prvej planétky, pred rokom objavenej Cerery, po ktorej objavení sa domnieval, rovnako ako väčšina astronómov tej doby, že už bola nájdená „stratená“ planéta medzi Marsom a Jupiterom, patriaca do tzv. Titiusov-Bodeho radu, a preto s novým objavom ani nepočítal. 
Potom, čo objavil planétku Pallas, vyslovil hypotézu, že Ceres a Pallas sú úlomky väčšej planéty, ktorá sa v dôsledku nejakej katastrofy, pravdepodobne zrážky, rozpadla na menšie kusy. Túto hypotézu, ktorá pretrvala veľa desaťročí, podporil aj britský astronóm William Herschel, ktorý sa pokúsil určiť priemer obidvoch telies, ale narazil pri tom na pomerne veľké ťažkosti, lebo ich veľkosť bola astronomickými prostriedkami tej doby nezistiteľná. Usúdil preto, že ide o veľmi malé telesá, a pretože sa v ďalekohľadoch javili ako hviezdy, odporučil ich nazývať "asteroidy", teda "hviezdam podobné". 
Objav Pallas a teória, že môže byť úlomkom pôvodnej väčšej planéty, viedli k novému hľadaniu podobných telies v priestore medzi Marsom a Jupiterom. Hľadanie bolo spočiatku úspešné; v nasledujúcom roku bola objavená tretia 3 Juno a v roku 1807 štvrtá planétka 4 Vesta. Na ďalšiu si však astronómovia museli počkať až do roku 1845.
Prakticky až do polovice 19. storočia bola ešte považovaná za planétu a dostala dokonca aj grafický symbol (pozri hore v tabuľke). Ani objav ďalších planétok na tom nič nezmenil. Až v 50. rokoch 19. storočia, keď objavov planétok rýchlo pribúdalo, začala byť spolu s ostatnými podobnými telesami považovaná iba za planétku.
Prvé reálne odhady veľkosti Pallas boli získané pri sledovaní zákrytu hviezdy 19. februára 1961, keď bola určená minimálna hodnota jej priemeru na . Pozorovanie zákrytu 29. mája 1978, vykonané na siedmich miestach zemegule, umožnilo už odhadnúť jej priemer a to na . Zatiaľ najrozsiahlejšia kampaň organizovaná americkým astronómom A. Dunhamom sa uskutočnila 29. mája 1983, keď asi stopäťdesiat astronómov-amatérov z južnej časti USA a severu Mexika sledovalo zákryt hviezdy 1 Vul v súhvezdí Líška za touto planétkou. Teraz vyšiel priemer telesa za predpokladu jeho guľovitého tvaru na . Ďalší zákryt 24. októbra 1985 viedol iba k odhadu minimálneho priemeru (). Zatiaľ posledné meranie priemeru sa uskutočnilo 9. júna 2001. Fotometrické merania z troch miest umožnili určiť elipsoidný tvar s rozmermi 510 × .
Popis objektu.
Aj keď je Pallas relatívne veľkou planétkou a jej albedo sa pohybuje od 0,05 do 0,16, vzhľadom k tomu, že sa k Zemi môže priblížiť najviac na 1,23 astronomických jednotiek (AU) t. j. na 184 mil. km, môže v čase optimálnej opozície dosiahnuť iba zdanlivú hviezdnu veľkosť 7,0m; teoreticky by táto hodnota síce za veľmi priaznivých pozorovacích podmienok u ľudí s mimoriadne citlivým zrakom stačila na spozorovanie tejto planétky, ale také pozorovanie zatiaľ nebolo nikdy potvrdené. Stačí však aj malý ďalekohľad, prípadne triéder, aby planétka mohla byť pozorovaná.
Relatívne veľká vzdialenosť od Zeme tiež komplikuje jej skúmanie pozemskými ďalekohľadmi. Zo zmien jasnosti bola síce určená pravdepodobná perióda jej rotácie okolo osi, aj odhadnutá poloha osi v priestore, ale nepoznáme ani smer jej otáčania.
Vzhľad planétky.
Zhrnutie všetkých zákrytových pozorovaní vedie k záveru, že ide o pomerne nepravidelné teleso, približne sa tvarom blížiace trojosému elipsoidu (jeho rozmery sú uvedené v tabuľke vpravo). Jeho povrch zatiaľ nebol pozorovaný dostatočne podrobne na zistenie nejakých rozlíšiteľných útvarov.
Geológia planétky.
Na základe spektroskopických údajov bola planétka zaradená do kategórie planétok typu B. Látka tvoriaca jej povrch pripomína primitívne uhlíkaté chondrity (teda pôvodný materiál z doby vzniku slnečnej sústavy), prípadne enstatické achondity, teda meteority obsahujúce pyroxény s veľmi nízkym obsahom železa.
Ako spektrálne dáta, tak aj pomerne nízka hustota a nepravidelný tvar telesa naznačujú, že Pallas neprešla diferenciáciou, ani nedošlo k jej izostáze.
Podobné chemické zloženie so značným obsahom enstatitu vykazuje aj planétka 16 Psyche. Z hľadiska charakteristickej dráhy – sklon k ekliptike viac ako 30º a veľkej excentricite – je hlavným predstaviteľom rodiny, ktorá nesie jej meno.
Mesiace planétky.
Z nameraných dát, získaných pri zákryte v roku 1978, bola dedukovaná možná prítomnosť sprievodcu (mesiačika) tejto planétky s priemerom približne ; jeho existencia však nebola potvrdená. Na snímkach, vyhotovených v roku 1980 metódou škvrnkovej interferometrie (speckle interferometry) bol odhalený údajný mesiac, ale tento objav bol neskôr odvolaný.
Prieskum planétky.
Pallas doteraz nebola zblízka skúmaná žiadnou pozemskou sondou, ani nie je k nej plánovaná nejaká expedícia. Uvažovalo sa síce o tom, že by sonda Dawn v prípade úspešného splnenia úloh pri planétkach 4 Vesta a 1 Ceres mohla ešte pokračovať k planétke Pallas. Napokon však došlo k ukončeniu misie tejto sondy pri planétke Ceres.
Externé odkazy.
"1 Ceres | 2 Pallas | 3 Juno |…"&lt;br&gt;

</doc>
<doc id="31499" url="https://sk.wikipedia.org/wiki?curid=31499" title="3 Juno">
3 Juno

3 Juno je v poradí tretia objavená planétka a súčasne je svojimi rozmermi približne siedmym najväčším objektom obiehajúcim medzi dráhami Marsu a Jupitera, teda v oblasti hlavného pásma planétok. Tvorí asi 1,2 % hmotnosti všetkých planétok vo vnútornej časti slnečnej sústavy.
Pôvod mena.
Planétka 3 Juno nesie meno rímskej bohyne Juno, najvyššej rímskej bohyne, ochrankyne žien a neskôr celého Ríma, manželky Jupitera.
História.
Planétku objavil na Schröterovej hvezdárni v Lilienthale blízko Brém nemecký astronóm Karl Ludwig Harding 1. septembra 1804, v čase, keď toto observatórium spravoval. Hvezdáreň, založená Schröterom v roku 1782, patrila a bola financovaná britským panovníkom Jurajom III.
Objav predchádzajúcej planétky 2 Pallas a teória, že môže byť úlomkom pôvodnej väčšej planéty, viedli k novému hľadaniu podobných telies v priestore medzi Marsom a Jupiterom. Hľadanie bolo na začiatku úspešné; výsledkom bol práve objav Juno a v roku 1807 bola objavená aj štvrtá planétka 4 Vesta. Na ďalšiu si však astronómovia museli počkať až do roku 1845.
Prakticky až do polovice 19. storočia bola ešte považovaná za planétu a dostala dokonca aj grafický symbol (pozri hore v tabuľke). Ani objav ďalších planétok na tom nič nezmenil. Až v 50. rokoch 19. storočia, keď objavov planétok rýchlo pribúdalo, začala byť spolu s ostatnými podobnými telesami považovaná iba za planétku.
Juno bola vôbec prvou planétkou, pri ktorej bol pozorovaný zákryt hviezdy. 19. februára 1958 preletela pred hviezdou BD +6° 808 (iné označenie SAO 112328) zdanlivej hviezdnej veľkosti 9,2m v súhvezdí Orión a tento jav trvajúci iba 7,2 sekundy pozorovali Per Ake Bjorklund a Svend Aage Müller blízko mesta Malmö vo Švédsku. Z jediného merania sa však nedal určiť ani tvar, ani priemer planétky. To sa podarilo až pri pozorovaní zákrytu hviezdy SAO 144080 (čiže HIP99050), pozorovaného 19. júla 1978 v Izraeli Y. Shefferom a A. Lerrerom, keď boli zistené rozmery približne eliptického priemetu telesa na nebeskú sféru 244 × 221 km. Z celkom 18 miest na území USA bol 11. decembra 1979 pozorovaný zákryt ďalšej hviezdy SAO 115946 (HIP38054). V tomto prípade vyšli zdanlivé rozmery elipsy na 289,6 × 249.5 km. Zákryty 15. júla 1990, 24. mája 2000 a 20. júla 2004 nepriniesli nič nové; určili iba horný limit na najmenší rozmer planétky 195,6 km.
Zatiaľ najdokonalejší prehľad o tvare, rozmeroch a spektrálnych vlastnostiach tohto telesa prinieslo v roku 1996 jeho sledovanie tímom vedcov, vedeným astronómkou Sallie Baliunasovou, historickým dvojapolmetrovým Hookerovým ďalekohľadom na observatóriu na Mt. Wilson, vybaveným adaptívnou optikou.
Opis objektu.
Aj keď je Juno relatívne veľkou planétkou a jej albedo je mimoriadne vysoké (pohybuje sa od 0,23 do 0,42), vzhľadom na to, že sa k Zemi môže priblížiť najviac na 1,03 astronomických jednotiek (AU) tj. na 154 mil. km, môže v čase optimálnej opozície dosiahnuť iba zdanlivú hviezdnu veľkosť 7,5m, čo vylučuje možnosť spozorovať ju voľným okom. Stačí však aj malý ďalekohľad, prípadne trieder, aby planétka mohla byť pozorovaná.
Táto planétka rotuje prográdne, t. j. v rovnakom smere, ako obieha okolo Slnka. Jej otočenie okolo osi trvá niečo viac ako 5 hodín.
Stredná povrchová teplota je 163 K, teda -110 °C.
Vzhľad planétky.
Zhrnutie všetkých zákrytových pozorovaní vedie k záveru, že ide o veľmi nepravidelné teleso, približne v tvare blížiacom sa trojosému elipsoidu (jeho rozmery sú uvedené v tabuľke vpravo). Jeho povrch zatiaľ nebol pozorovaný dostatočne podrobne na zistenie nejakých rozlíšiteľných útvarov, s výnimkou veľkej tmavšej oblasti s priemerom približne 100 km, ktorá je interpretovaná ako geologicky relatívne mladý impaktný kráter, obklopený vyvrhnutými horninami (ejekta).
Geológia planétky.
Na základe spektroskopických meraní patrí do triedy planétok typu S, teda silikátových, ktoré môžu byť zdrojom obyčajných chondritov, meteoritov obsahujúcich železité kremičitanové minerály, ako sú olivíny a pyroxény.
Nepravidelný tvar pripomínajúci zemiak, naznačuje, že gravitačná relaxácia tohto telesa pri jeho vzniku akréciou prebehla iba čiastočne a teleso teda vzhľadom na nedostatočnú hmotnosť nedosiahlo stav izostázy.
Naopak vysoká hustota a mimoriadne vysoké albedo svedčia aspoň o čiastočnej diferenciácii tohto telesa.
Prieskum planétky.
Planétka Juno nebola doteraz skúmaná žiadnou kozmickou sondou a ani sa žiadna taká expedícia neplánuje.

</doc>
<doc id="31500" url="https://sk.wikipedia.org/wiki?curid=31500" title="5 Astraea">
5 Astraea

5 Astraea je veľká planétka v hlavnom pásme asteroidov. Bola to celkove piata objavená planétka a vtedy ešte dvanásta planéta. Objavil ju astronóm-amatér Karl Ludwig Hencke v roku 1845, 38 rokov po objave predchádzajúcej planétky 4 Vesta.
História objavu.
Deväť rokov po objavení predchádzajúcej planétky Vesty Wilhelm Matthias Olbers usúdil, že ďalšie planétky sa medzi Marsom a Jupiterom už nenachádzajú. Vychádzal z toho, že ďalšie hľadania planétok boli zatiaľ neúspešné. Viacerí astronómovia preto prestali po planétkach pátrať. Až v roku 1830 začal Karl Ludwig Henke opäť vizuálne hľadať ďalšie planétky. Trvalo mu 15 rokov, kým zaznamenal novú planétku 5 Astraea. Jeho objav začal druhú fázu objavovania a výskumu planétok.

</doc>
<doc id="31501" url="https://sk.wikipedia.org/wiki?curid=31501" title="Temné storočie">
Temné storočie

Ako temné storočie (lat. "saeculum obscurum") sa označuje obdobie raného stredoveku, zhruba od konca 9. storočia do začiatku 11. storočia, zhruba vymedzené koncom karolínskej renesancie (880) a začiatkom gregoriánskej reformy (1046). 
Udalosti.
V tomto období sa vďaka rozpadu ríše Karola Veľkého začali boje o moc v kresťanskej Európe a pápežstvo sa dostalo do závislosti od rímskej šľachty. Úpadok pápežstva v tomto období sa uznáva ako jeden z významných dôvodov, ktoré viedli k Východnej schizme medzi pravoslávnym a rímskym kresťanstvom. Po ňom nastalo definitívne rozštiepenie európskeho Západu a Východu.
Termín.
Termín "saeculum obscurum" použil historik a vrchný vatikánsky knihovník Caesar Baronius vo svojom diele "Annales ecclesiastici" (1588).

</doc>
<doc id="31509" url="https://sk.wikipedia.org/wiki?curid=31509" title="Edmund Pascha">
Edmund Pascha

Edmund Pascha (Páska) – (* 1714, Kroměříž, Česko – † 6. máj 1772, Žilina) bol kazateľ, organista, hudobný skladateľ. Používal pseudonym Claudianus Ostern.
Život.
Nepoznáme deň jeho narodenia ani jeho krstné meno. V roku 1731 bol v Hlohovci prijatý za františkánskeho klerika novica. Vtedy dostal i rehoľné meno Edmund. Filozofiu študoval v Beckove, teológiu v Uhorskom Hradišti (tamojší kláštor patril do Salvatoriánskej provincie). Po kňazskej vysviacke účinkoval vo viacerých kláštoroch Salvatoriánskej provincie ako kazateľ a organista. S určitosťou vieme, že takto pôsobil v Prešove a v Žiline.
Počas viacerých rokov trpel na lámku nôh i rúk. K tomu pribudla aj rakovina vnútorností. Chodil o barlách a nakoľko mohol, svoje povinnosti v chóre si vykonával. Niekde sa udáva deň smrti 4. mája 1772. No autentické záznamy zo žilinského kláštora dosvedčujú, že to bolo 6. mája 1772.
Tvorba.
Edmund Pascha bol nielen organista a direktor chóru, ale aj hudobný skladateľ. Komponovaním slovenských pašionálov, pastorálnych omší a kolied sa zaslúžil nielen o barokovú hudbu na Slovensku, ale aj o slovenskú literatúru. Vo svojich hudobných zborníkoch zachoval najmä vianočný folklór a osobitú slovenskú ľudovú poéziu s vianočnými a veľkonočnými námetmi. Z jeho hudobného diela sa zachovalo v rukopise niekoľko zborníkov. Takzvaný "Žilinský kancionál" (okolo roku 1770) obsahuje dva rukopisné zborníky. V prvom – "Harmonia pastoralis" (Pastierska harmónia) – sú dve latinsko-slovenské vianočné omše so slovenskými, výsostne ľudovými pastorelami a koledami aj latinská antifóna Tota pulchra (Celá krásna). V druhom – "Prosae pastorales" (Pastierske spevy) – sa zasa nachádza dvadsaťpäť vianočných, novoročných a trojkráľových kolied a pastorel. Medzi nimi nájdeme i známu koledu Do hory, do lesa, valasi. Najznámejším Paschovým dielom je "Vianočná omša F- dur z" uvedeného zborníka Harmonia pastoralis. Je to jedinečné dielo slovenského baroka. Hudobní historici konštatujú, že Paschova Vianočná omša pre svoje čaro, neopakovateľnú originalitu a zemitú silu nemá obdoby ani v jednej zo známych vianočných omší (dr. Terrayová). Hudobná kritika hneď v roku 1969 sa vyjadrovala, že ide o klenot hudobnej minulosti, o dielo nevšednej krásy, ktoré sa určite v krátkom čase stane prinajmenšom európskou senzáciou, doslova hudobným bestsellerom (Vajda). Jej opätovné vydanie to dosvedčuje. V Paschovej Vianočnej omši treba obdivovať nielen hudobnú skladbu, ale najmä slovenské vložky, vsunuté medzi latinské (skrátené) omšové texty. Odrážajú sa v nej prvky slovenskej ľudovej hudby a pastierskych spevov, ako ich Pascha odpočúval medzi vidieckym a pastierskym ľudom. Zapísaná je ako organový particel. Prepracované sú tu aj koncertantné organové medzihry, sólové duetá i vokálny trojhlas, ktoré sa striedajú so zborovými unisonovými časťami. Sú v nej aj vstupy iných nástrojov – klarín, fláut a pastierskych trúb (tuba pastoralis). Táto skladba sa zachovala celá a ešte aj dnes ju interpretujú. Okrem toho sa zachovali jeho tri pašionály — prešovský (1770), prušiansky a žilinský (oba 1771). V nich sú slovenské responzoriálne chorálové pašie so štvorhlasnými spevmi. Tieto rukopisy autor sám bohato ilustroval. Textovú časť tvoria jednoduché rozjímania. Je to výsostne baroková poézia. Ľudový barok sa v koledách a v pastorelách spája s prvkami ľudového hudobného prejavu a pastierskych spevov, ktoré autor poznal z vlastnej skúsenosti. Ľudové prvky uplatňoval v melodickej, rytmickej i v harmonickej štruktúre i vo faktúre organového sprievodu. Sóla a duetá však majú korene v barokovej, takmer bachovskej hudbe. Možno v nich nájsť prvky staršej i ranoklasicistickej hudby. Vyskytli sa aj neopodstatnené dohady, že Pascha nebol autorom spomínaných diel. Išlo vraj iba o jeho prepisy skladieb, ktorých autorom bol iný františkánsky organista, hudobný skladateľ a kopista – Jozef Juraj Zrunek (1736 – 1789). Paschove hudobné zborníky svojho času vyhľadával v kláštorných knižniciach a aj o nich písal Celestin Alojz Lepáček.
Bibliografia.
Uvedené hudobniny, okrem Prušianskeho pašionálu sú v Literárnom archíve Matice slovenskej v Martine. Prušiansky je v Štátnom archíve v Bytči.

</doc>
<doc id="31518" url="https://sk.wikipedia.org/wiki?curid=31518" title="Alexander VI.">
Alexander VI.

Alexander VI. (, vl. menom , ; * 1. január 1431, Játiva, Aragónske kráľovstvo, dnes Španielsko – † 18. august 1503, Rím) bol duchovný pôvodom zo Španielska a 214. rímsky pápež (v období rokov 1492 – 1503).
Alexander VI. patrí k najvýznamnejším ale i najrozporuplnejším postavám na Petrovom stolci. 
Roderic Llançol (ako znelo jeho pôvodné meno) sa narodil v meste Játiva neďaleko Valencie. Pôvodné otcovo priezvisko si zmenil na rodové meno svojej matky Izabely – Borja.
Mladosť.
Od mladosti sa tešil veľkej priazni svojho strýka z matkinej strany, valenského biskupa Alfonsa de Borja, neskoršieho pápeža Kalixta III. Ten ho zahrnul všemožnými poctami. Umožnil mu študovať na univerzite v Bologni a v roku 1456 (rok po svojom zvolení pápežom) ho vymenoval za kardinála-diakona. Nasledovali ďalšie významné funkcie v cirkevnej hierarchii (nové biskupstvá a opátstva) a už v nasledujúcom roku sa Rodrigo stal vicekancelárom Svätej stolice. Tento úrad, ktorý si udržal aj počas pontifikátu nasledujúcich štyroch pápežov, mu vyniesol značný majetkový prospech.
Už v tomto období vyšiel na povrch jeho bezuzdný život spojený s mnohými sexuálnymi dobrodružstvami. Svoje správanie dával neskrývane najavo rovnako ako sa netajil svojimi potomkami. Najväčšmi si obľúbil deti, ktoré splodil s bohatou Rimankou Vannozzou Catanei – synov Giovanniho, Cesareho, Gioffreho a dcéru Lucreziu. Napomenutie pápežom Piom II. za škandalózne správanie ostalo nepovšimnuté.
Na pápežskom stolci.
Po smrti pápeža Sixta IV. v roku 1484 intenzívne pracoval na svojom zvolení jeho nástupcom. Konkláve však zvolilo iného kandidáta – Inocenta VIII. Po Inocentovej smrti v roku 1492 sa už Rodrigo nespoliehal na dohody kardinálov a všetko svoje úsilie podriadil jedinému cieľu – voľbe za pápeža. Veľkorysými sľubmi a úplatkami získal na svoju stranu niekoľkých kardinálov a z konkláve, konanom 6. – 11. augusta 1492, napriek nie veľkým preferenciám, vyšiel ako víťaz.
Ihneď po nástupe na pápežský stolec sa prejavil ako skúsený administrátor. V pápežskej kúrii nastolil poriadok, prisľúbil reformy ako i pomoc proti silnejúcej tureckej hrozbe. No čoskoro sa ukázalo, že ani pápežský post mu nebude prekážkou v pokračovaní jeho predchádzajúceho života, ba dokonca ho bude zneužívať najmä na obohacovanie seba a svojich príbuzných. Napriek mladému veku vymenoval svojho syna Cesareho biskupom a kardinálom. Zvláštnou priazňou zahrnul brata svojej vtedajšej milenky Giulie z rodu Farnese, Alessandra (neskoršieho pápeža Pavla III.), ktorého v roku 1494 ako dvadsaťšesťročného vymenoval za kardinála. 
Veľký diplomat a stratég.
Veľký záujem sústreďoval na zabezpečenie svojich detí. Výbojmi, titulmi a výhodnými sobášmi im zabezpečoval moc, peniaze, postavenie. Najstaršiemu synovi Pedrovi Louisovi (1460 – 1481) ešte ako kardinál pridelil španielske vojvodstvo Gandia, ktoré neskôr zdedil Giovanni. Toho v roku 1493 oženil so španielskou infantkou Mariou Enriquez de Luna a v roku 1497 mu daroval Beneventské vojvodstvo, časť pápežského štátu. Cesareho ako sedemnásťročného vymenoval za arcibiskupa Valencie a o rok neskôr ho povýšil na kardinála. Dcére Lucrezii zariadil tri veľkolepé manželstvá (vždy podľa politických záujmov) a v čase svojej neprítomnosti ju poveroval zastupovaním v oficiálnych záležitostiach. 
Rodinné záujmy stáli i za Alexandrovou vnútornou politikou. I v nej sa prejavil ako stratég a pôžitkár ovládajúci najrôznejšie diplomatické machinácie. Hoci bol spočiatku v spore s neapolským kráľom Ferdinandom I., teraz stál na jeho strane proti nárokom francúzskeho kráľa Karola VIII. Nepriateľstvo voči francúzskemu panovníkovi vyvrcholilo v roku 1494 keď Alexander VI. korunoval za neapolského kráľa Ferdinandovho syna Alfonsa II. Vtedy Karol VIII. na podnet kardinála Giuliana della Rovere (neskoršieho pápeža Júliusa II. a Alexandrovho nepriateľa) vtrhol do Talianska a otvorene sa Alexandrovi vyhrážal podporou zvolania koncilu, ktorý by ho zosadil. Alexander VI. sa v ohrození svojho postavenia obrátil o pomoc na tureckého sultána Bajazida II.
V zúfalej situácii, hroziacej tureckou inváziou, bol však Alexander nútený uzmieriť sa s Karolom VIII. Keď však na Karola začali vyvíjať tlak mocnosti združené v Svätej lige vycítil vierolomný Alexander príležitosť prinútiť Francúzov stiahnuť sa z Talianska. Obrat vo vzťahu k Francúzsku nastal v roku 1498, kedy Alexander zrušil manželstvo nového kráľa Ľudovíta XII. s Jeanne za čo vďačný Ľudovít povýšil Alexandrovho syna Cesareho na vojvodu z Valentinois.
Otec a syn Borgiovci túžili získať viac: chceli si privlastniť celý pápežský štát a tomuto zámeru spolu so systematickou likvidáciou veľkých aristokratických rodín podriadil Alexander VI. celý zvyšok pontifikátu. Finančné prostriedky potrebné na jeho realizáciu získaval nekalými praktikami: úkladnými vraždami, zhabaním majetkov, ale i kupčením s cirkevnými hodnosťami, kedy noví preláti museli za svoje úrady draho zaplatiť.
Do obdobia pontifikátu Alexandra VI. spadá objavenie zámorských území v roku 1492 Krištofom Kolumbom. Pápežove diplomatické a duchovné aktivity sa prejavili i na rozdelení sfér záujmu medzi Španielskom a Portugalskom na území nových kolónií (v roku 1493 vydal bulu "Inter cetera", v ktorej stanovil demarkačnú líniu v Atlantickom oceáne a určil koloniálne sféry oboch krajín v Latinskej Amerike).
Alexander VI. a Girolamo Savonarola.
V roku 1495 sa začal jeho vleklý spor s kazateľom a náboženským reformátorom Girolamom Savonarolom. Savonarola ako neúprosný odporca „skazených mravov“ otvorene kritizoval cirkevných predstaviteľov na čele s pápežom. Mravnosť, čistotu a poriadok sa najprv pokúsil nastoliť vo Florencii, ktorú vyhlásil za Boží štát s kráľom Ježišom Kristom. Kvôli otvoreným útokom na svoju osobu ho Alexander VI. pozval do Ríma a zakázal mu kázať. Keď to Savonarola ignoroval, pápež ho vylúčil z cirkvi. Kazateľ však exkomunikáciu vyhlásil za neplatnú a svoje snaženie upriamil na zvolanie koncilu, ktorý by reformoval cirkev a zosadil Alexandra. Spor sa skončil v máji 1498 Savonarolovým uväznením a odsúdením na smrť. Proces viedli pápežovi legáti.
Mecenáš umenia.
Možno povedať, že veci duchovné ostávali u Alexandra na periférii záujmu. Všetkému dominovali svetské záujmy. Prejavil sa ako pravý milovník umenia. I keď jeho štedrosť nedosahovala takých rozmerov ako u neskoršieho Júliusa II. predsa jeho pričinením vznikol rad nádherných umeleckých diel a jeho zásluhou sa mnohé rímske stavby zaskveli v novom šate. Spomedzi všetkých vynikajú najmä nádherné Borgiove apartmány ("Apartamento Borgia") nachádzajúce sa na prvom poschodí Apoštolského paláca, ktorých impozantná fresková výzdoba z rokov 1492 – 1495 je dielom renesančného umelca Bernardina di Betto, známeho pod menom Pinturicchio.
Alexander VI. zomrel v lete roku 1503. Objavili sa dohady, že príčinou jeho smrti bola otrava jedom. Alexandrove ostatky dnes spočívajú v nádhernom historizujúcom náhrobku v kaplnke rímskeho kostola Santa Maria in Monserrato degli Spagnoli vedľa ostatkov jeho strýka Kalixta III.
Hodnotenie Alexandra VI..
Alexander VI. významne zasiahol do dejín rímskokatolíckej cirkvi. Aj napriek súkromného zhýralému životu bol Alexander nábožný a veľmi si potrpel na ortodoxiu. V jej mene a s príslušnou pompou oslávil jubilejný rok 1500.
V dejinách cirkvi sa Alexander VI. preslávil ako politický stratég, zhýralý a pôžitkársky muž ale i ako veľký mecenáš umenia a ortodoxný pontifex. Svojou chytrosťou so sklonmi k ľstivosti, túžbou po moci a pôžitkárstvom predstavoval prototyp renesančného politika.

</doc>
<doc id="31522" url="https://sk.wikipedia.org/wiki?curid=31522" title="Anthony Quinn">
Anthony Quinn

Anthony Quinn, vlastným menom Antonio Rudolfo Oaxaca Quinn, (* 21. apríl 1915, Chihuahua, Mexiko – † 3. jún 2001, Boston, Massachusetts, USA) bol americký herec, maliar a spisovateľ, dvojnásobný držiteľ ceny Americkej filmovej akadémie Oscar. 
Narodil sa írskemu otcovi a mexickej matke aztéckeho pôvodu. Vyrastal v mestečku Boyle Heights neďaleko Los Angeles.

</doc>
<doc id="31523" url="https://sk.wikipedia.org/wiki?curid=31523" title="Pavel Kohout">
Pavel Kohout

Pavel Kohout (* 20. júl 1928, Praha) je český básnik, prozaik, dramatik, prekladateľ a významný spisovateľ samizdatu a exilu.
Kohout prešiel osobnostným vývojom od počiatočnej bezvýhradnej podpory stalinizmu, cez postupné vytriezvenie, až po účasť na Pražskej jari a nútený odchod do exilu v 70. rokoch, pričom patril vždy medzi najaktívnejších v danom prúde.
Narodil sa v Prahe, kde v roku 1947 maturoval na reálnom gymnáziu. V tom čase bol presvedčeným komunistom, patril k takzvanému „kultúrnemu kádru“ komunistickej strany, z čoho mu plynul rýchly kariérny postup (v roku 1949 ako dvadsaťjedenročný pracoval ako kultúrny atašé v Moskve a medzi rokmi 1950 a 1952 bol šéfredaktorom humoristického časopisu "Dikobraz").
V roku 1952 dokončil štúdium estetiky a divadelnej vedy na Karlovej univerzite v Prahe.
Onedlho začal literárne tvoriť (v duchu budovateľského nadšenia – drámu a poéziu). Doteraz napísal asi 45 divadelných hier – aktoviek a adaptácií. Od roku 1957 bol spisovateľom z povolania, spolupracoval s rôznymi divadlami a začínal sa prikláňať k reformným komunistom.
V júli 1967 na IV. zjazde československých spisovateľov demonštratívne prečítal Solženicynov protestný list adresovaný zjazdu sovietskych spisovateľov, čím dovŕšil svoj obrat na kritika režimu. Podporoval Pražskú jar, za čo sa v 70. rokoch ocitol na indexe a jeho diela boli cenzúrované (Kohoutovo nepriateľstvo k režimu sa týmto ešte prehĺbilo).
Stál pri zrode Charty 77, za čo bol ŠTB otvorene šikanovaný a v roku 1978 donútený emigrovať. Usadil sa v Rakúsku a aj dnes žije striedavo tam a v Česku.
Jeho manželka je scenáristka a spisovateľka Jelena Mašínová. Dcéra Tereza Boučková je tiež spisovateľkou.

</doc>
<doc id="31524" url="https://sk.wikipedia.org/wiki?curid=31524" title="Sedmopočetníci">
Sedmopočetníci

(Svätí) Sedmopočetníci (gr. οι επτάριθμοι, csl. седмочисленници) (iné názvy: sedempočetníci, sedmočislenici, siedmi (slovanskí) svätí) je súhrnné označenie pre svätých Cyrila a Metoda a ich najvýznamnejších žiakov, svätých Gorazda, Klimenta (Ochridského), Nauma (Ochridského), Sávu a Angelára.
Zloženie skupiny.
Najstarším prameňom, kde sa spomínajú piati najvýznamnejší žiaci sv. Cyrila a Metoda, je Život Klimenta (Ochridského) od svätého Teofylakta Ochridského. Na jednom mieste uvádza Gorazda, Klimenta, Nauma, Angelára a Sávu, na inom mieste Gorazda, Klimenta, Nauma, Angelára a Vavrinca. Niektorí bádatelia sa domnievajú, že Vavrinec (Laurentios/Lavrentij) a Sáva sú jedna a tá istá osoba a Sáva je Vavrincovo mníšske meno. Iní sa domnievajú, že ide o dve osoby. Otázka ostáva zatiaľ otvorená, všetky pramene, kde sa hovorí o sedmopočetníkoch, však medzi sedmopočetníkmi uvádzajú len sv. Sávu.
Keďže číslo sedem je v biblickom chápaní aj symbolom plnosti, úplnosti, dokonalosti, niektorí skupinu svätých sedmopočetníkov chápu tak, že symbolicky zahŕňa všetkých (svätých) učeníkov a spolupracovníkov sv. Cyrila a Metoda.
Vznik a rozšírenie úcty.
Jednotliví sedmopočetníci boli uctievaní ako svätci pomerne skoro po ich smrti, pri Cyrilovi a Metodovi sú doklady o ich úcte už z 9. storočia, pri Klimentovi z 10. storočia. Otázka ich spoločného uctievania ako sedmopočetníkov však ostáva otvorená. Niektorí vedci datujú vznik ich spoločnej úcty do 11.-13. storočia, iní až na prelom 17.-18. storočia. Prvý písomný doklad - po grécky napísaná služba (t.j. bohoslužobné texty na večiereň a utiereň) bola vytlačená na základe starších predlôh asi na začiatku 18. storočia v Benátkach. V tomto texte je aj prvý raz doložené použitie slova sedmopočetníci (οι επτάριθμοι) na označenie týchto svätých. Slovo sedmopočetníci pre týchto svätcov bolo použité najprv v gréčtine (οι επτάριθμοι), z gréčtiny bolo neskôr preložené do cirkevnej slovančiny (седмочисленници).
Spoločná úcta svätých sedmopočetníkov sa sformovala v Ochridskom arcibiskupstve (v rokoch 971-1767 autokefálne arcibiskupstvo, pod ktorého správu patrila značná časť Balkánu). V Ochride, resp. jeho okolí pôsobili a nakoniec aj zomreli sv. Kliment a sv. Naum (o Gorazdovi, Sávovi a Angelárovi nemáme presné informácie), preto boli vnímaní títo svätci ako miestni, a to nielen Slovanmi, ale aj Grékmi a Arumunmi. Na území Ochridského arcibiskupstva vznikli aj dve po grécky napísané služby (bohoslužobné texty na večiereň a utiereň) na ich počesť, jedna z nich bola neskôr preložená aj do cirkevnej slovančiny a čiastočne aj do slovenčiny. Dôležitými mestami, ktoré sú spojené s úctou svätých sedmopočetníkov je Berat (predtým Belograd), kde sú uložené údajné ostatky sv. Gorazda a Angelára, a tiež Moschopolis, kde bola vytlačená druhá grécka služba (bohoslužobné texty) na ich počesť. Ich úcta sa šírila sprvu najmä na Balkáne (na území dnešného Severného Macedónska, Bulharska, Srbska) a neskôr (v 20. storočí) aj medzi západnými a východnými Slovanmi. 
Spoločné uctievanie sv. sedmopočetníkov a ich spoločné znázorňovanie je dnes rozšírené najmä u gréckokatolíkov a v pravoslávnej cirkvi najmä v Bulharsku a Macedónsku. 
Ikony a ikonografia.
Najstaršie spoločné vyobrazenie je stenopis z roku 1612 v Monastieri presvätej Bohorodičky na brehu Prespanského jazera v južnom Macedónsku. Z 18. storočia sa zachovalo viacero vyobrazení z územia dnešného Albánska, Macedónska a severovýchodného Grécka. V ikonografii sa rozlišuje viacero typov ikon s rozličnou kompozíciou, najznámejšie vyobrazenie je stenopis z chrámu Monastiera svätých archanjelov (známeho aj ako Sveti Naum) na brehu Ochridského jazera z roku 1806.
Na Slovensku sa vyobrazenie sv. sedmopočetníkov nachádza napr. v Kostole sv. Cyrila a Metoda v Poluvsí alebo v cerkvi v Sobranciach. 
Chrámy.
Chrámov zasvätených svätým sedmopočetníkom nie je veľa. Najznámejší chrám svätých sedmopočetníkov je v Sofii, posvätený bol 27. júla 1903. Na Slovensku sú im zasvätené dva chrámy - gréckokatolícky chrám v Sobranciach a pravoslávny chrám v Sukove.
Dátum sviatku.
V minulosti bol sviatok svätých sedmopočetníkov slávený 26. novembra i 17. júla, v súčasnosti sa v slovanskom svete ustálil ako dátum sviatku 27. júl. Na tento dátum pripadá ich spoločný sviatok aj v kalendári Gréckokatolíckej aj Pravoslávnej cirkvi na Slovensku. V Rímskokatolíckej cirkvi pripadá na tento deň sviatok svätého Gorazda a spoločníkov.
Zaujímavosti.
V roku 2000 vznikla na Slovensku Spoločnosť svätých sedmopočetníkov sídliaca v Bratislave.
Svätí sedmopočetníci sú patrónmi gréckokatolíckej farnosti v Prievidzi, ktorá vznikla v roku 2010.
Keďže svätí Cyril a Metod majú viacero sviatkov v byzantskom cirkevnom roku, v 20. storočí sa medzi južnými Slovanmi od skupiny svätých sedmopočetníkov odvodila skupina svätých päťpočetníkov (Gorazd, Kliment, Naum, Angelár a Sáva).
Modlitba.
Tropár svätým sedmopočetníkom v slovenskom preklade (1. hlas):
"Vencami chvály ovenčujme slávnych sedmopočetníkov, * ktorí zažiarili ako svetlá * a zvestovali nám trojjediného Boha, * Cyrila s Metodom, Klimenta, Nauma so Sávom a Gorazda s Angelárom* neotrasiteľné stĺpy slovanskej cirkvi, * Božím duchom naplnených bojovníkov nášho Slova, * ktorí odháňajú démonské učenie * a modlia sa ku Kristovi Bohu, ** aby našim dušiam daroval pokoj a veľké milosrdenstvo."

</doc>
<doc id="31525" url="https://sk.wikipedia.org/wiki?curid=31525" title="Evince">
Evince

Evince je prehliadač Portable Document Format (PDF) a PostScript dokumentov určený pre grafické prostredie GNOME. Cieľom Evince je nahradiť množstvo existujúcich prehliadačov dokumentov ako napr. GGv, GPdf a xpdf, jednou jednoduchou aplikáciou.

</doc>
<doc id="31526" url="https://sk.wikipedia.org/wiki?curid=31526" title="Evolution (softvér)">
Evolution (softvér)

Evolution alebo Novell Evolution (pred tím Ximian Evolution) je personálny informačný namažér pre prostredie GNOME. Obsahuje poštového klienta, adresár a kalendár.
Základné vlastnosti:

</doc>
<doc id="31527" url="https://sk.wikipedia.org/wiki?curid=31527" title="Kliment Ochridský">
Kliment Ochridský

 
Kliment Ochridský (iné mená: (svätý) Kliment Sloviensky, (svätý) Kliment Bulharský, (svätý) Kliment Velický, svätý Kliment; * pred 836 – † 27. júl 916) bol kresťanský biskup, spisovateľ, pedagóg, vzdelanec a žiak sv. Cyrila a Metoda, jeden zo svätých sedmopočetníkov.
Životopis.
Slovenský slavista prof. Ján Stanislav a viacerí bulharskí historici tvrdia, že pochádzal z Veľkej Moravy. Podľa iných pochádzal z Bulharska a na Veľkú Moravu prišiel spolu s Cyrilom a Metodom.
V roku 868 bol spolu s Metodom, Gorazdom a Naumom vysvätený v Ríme za kňaza. Po Metodovej smrti sa stal druhým mužom byzantsko-slovanskej misie čo do postavenia (po sv. Gorazdovi). Vyhnaný z Veľkej Moravy po roku 885 sa spolu s ostatnými žiakmi sv. vierozvestov uchýlil do Bulharska, kde v Ochride (v dnešnom západnom Severné Macedónsku) založil stredisko slovanskej bohoslužby a školu. V roku 893 knieža Simeon zriadil velické biskupstvo, za prvého biskupa bol vysvätený a ustanovený sv. Kliment. So svätým Naumom Ochridským spolupracoval od mlada až do Naumovej smrti, podľa prameňov tvorili dobre zohratú dvojicu. Spolupracoval aj s Konštantínom Preslavským a preslavským strediskom vzdelanosti. Zomrel v júli roku 916, pochovaný bol 27. júla 916 v Ochride v monastieri svätého Pantelejmona, ktorý dal sám postaviť. V Bulharsku je uctievaný ako národný svätec. Na jeho počesť je pomenovaná planétka 3903 Kliment Ohridski.
Tvorba.
Písal bohoslužobné texty (hymnografické diela), životopisné diela a oslavné diela na počesť svojich učiteľov Cyrila a Metoda, ale aj iných cirkevných osobností. Písal tiež homílie a poučné slová, ktoré sám tvoril alebo čiastočne prekladal z gréčtiny. Bol najplodnejším spisovateľom zo skupiny svätých sedmopočetníkov (čo sa týka zachovaných diel).

</doc>
<doc id="31528" url="https://sk.wikipedia.org/wiki?curid=31528" title="Naum Ochridský">
Naum Ochridský

Svätý Naum Ochridský (iné názvy: svätý Naum, (svätý) Naum z Preslavu, (svätý) Naum Preslavský; * okolo 830 – † 23. december 910, Monastier sv. archanjelov neďaleko Ochridu, Severné Macedónsko) bol spisovateľ a žiak sv. Cyrila a Metoda, jeden zo svätých sedmopočetníkov.
Život.
Pochádzal pravdepodobne zo slovanských obyvateľov Byzantskej ríše, ktorí žili niekde pri hraniciach s Bulharskom. Bol vznešeného pôvodu a pochádzal z bohatej rodiny. Od mladosti sa poznal so svätým Klimentom Ochridským.
Ešte pred misiou na Veľkú Moravu vstúpil do monastiera. Na kňaza bol vysvätený v roku 868 počas návštevy solúnskych bratov v Ríme.
Po vyhnaní z Veľkej Moravy po roku 885 sa spolu s ostatnými žiakmi sv. vierozvestcov uchýlil do Bulharska, kde pôsobil najprv v Preslave. V roku 893 odišiel za sv. Klimentom do oblasti Ochridu (v dnešnom západnom Macedónsku), kde pôsobil ako učiteľ v miestnom slovanskom učilišti a podieľal sa aj na fungovaní strediska slovanskej bohoslužby. Napomohol tiež rozvoju mníšskeho života a sám založil významný monastier na juhozápadnom brehu Ochridského jazera (okolo r. 905). Tu aj zomrel 23. decembra 910 a podnes sú tu jeho ostatky. Monastier, dnes známy pod menom sv. Nauma, sa stal významným pútnickým miestom regiónu; sv. Naum je uctievaný ako divotvorca a uzdravovateľ.
Pramene.
Zachovali sa tri slovanské životy sv. Nauma a dva grécke. Najviac informácií o živote a pôsobení sv. Nauma máme v dlhom "Živote Klimenta" od sv. Teofylakta Ochridského. Okrem toho sa Naum spomína aj v ďalších starobylých prameňoch – slovanských i gréckych. Na jeho počesť bola zložená služba, ktorú poznáme vo viacerých slovanských i gréckych redakciách.
Úcta.
Sv. Naum má u južných Slovanov sviatok 23. decembra a 20. júna. U nás nemá svoj osobitný sviatok, ale je uctievaný spolu s ostatnými svätými sedmopočetníkmi 27. júla u gréckokatolíkov a pravoslávnych.
Rímske martyrológium uvádza spomienku na Nauma spolu s Gorazdom a jeho spoločníkmi.,

</doc>
<doc id="31531" url="https://sk.wikipedia.org/wiki?curid=31531" title="Ladislav Vychodil">
Ladislav Vychodil

Profesor Ladislav Vychodil (* 28. február 1920, Hačky – † 20. august 2005, Bratislava) bol slovenský scénograf českého pôvodu.
Študoval v Prahe a v Brne. Od roku 1945 pôsobil ako šéf výpravy Slovenského národného divadla. V rokoch 1953 – 1983 bol tiež vedúcim Katedry scénografie, ktorú založil, na Divadelnej fakulte Vysokej školy múzických umení (VŠMU) v Bratislave, a súčasne v rokoch 1969 – 1971 viedol Katedru scénografie na pražskej DAMU. V roku 1977 sa stal vysokoškolským profesorom.
Profesor Vychodil sa stal vedúcou osobnosťou slovenskej scénografie. Jeho tvorbu poznajú okrem slovenských a českých divadiel i v Krakove, v Saratove, vo Viedni, v Budapešti, v Sofii, v Bruseli, v Novom Sade, v Lipsku, v Santa Barbare, v Malmö, v Štokholme, v Berlíne, v Tampere, v Ľubľane a v Záhrebe. Samostatne vystavoval v Bratislave, v Sao Paulo, v Santa Barbare, v Prahe. S jeho tvorbou sa verejnosť zoznamovala pravidelne v rámci medzinárodnej výstavy "Pražské quadrienále", ale i na zahraničných výstavách československej scénografie (Nemecko, Maďarsko, Kuba, Argentína, Čile, Francúzsko, Rakúsko, Poľsko, Brazília, krajiny bývalého Sovietskeho zväzu, Taliansko, Bulharsko, bývalá Juhoslávia, Spojené kráľovstvo a Egypt).
V roku 1965 získal Zlatú medailu prezidenta Brazílskej republiky za najlepšiu národnú scénografickú expozíciu na bienále v Sao Paule. Roku 1975 bol ocenený titulom Národný umelec.
Medzi jeho žiakov patril aj uznávaný slovenský scénograf a kostýmový výtvarník Aleš Votava.

</doc>
<doc id="31533" url="https://sk.wikipedia.org/wiki?curid=31533" title="Bitka na Bzure">
Bitka na Bzure

Bitka na Bzure alebo bitka o Kutno bola bitka v 2. svetovej vojne v Poľsku 9. – 19. septembra 1939.
Najväčšia bitka počas Nemeckého vpádu do Poľska v septembri 1939. Odohrala sa západne od Varšavy blízko rieky Bzura. Napriek počiatočnému poľskému úspechu v protiútoku proti nemeckým silám boli Poliaci nemeckou protiofenzívou obkľúčení a väčšina ich síl zničená alebo padla do zajatia.
Predohra.
9. septembra už nemecké vojská útočili na Varšavu. Nemecké najvyššie velenie (OKH) po vyhodnotení prieskumu dospelo k rozhodnutiu, že na západnej strane Visly už nie sú nijaké poľské ozbrojené sily a treba pokračovať v obkľúčení poľských síl v okolí Lublinu. Čo ale netušili bolo, že armáda Poznaň (gen. Tadeusz Kutrzeba) a armáda Pomoransko (gen. Władysław Bortnowski), sa maskovali pred nemeckým leteckým prieskumom a presúvali sa len v noci, takže dokázali mimo hlavnej osi postupu nepriateľa nepozorovane zhromaždiť veľké sily. Armáda Pomoransko mala už predtým straty v boji o Pomoransko ale armáda Poznaň zatiaľ žiadne straty neutrpela, keďže Kutrzeba ako správny taktik správne odhadol, že predčasné nasadenie týždeň predtým by neviedlo k ničomu.
Bitka.
Večer 9. septembra toho istého dňa prenikla armáda Poznaň v smere Struga a napadla na široko rozvinuté severné krídlo nemeckej 8. armády (generál Johannes Blaskowitz). Jej severné krídlo bránila 30. pechotná divízia, ktorá pri poľskom útoku utrpela ťažké straty – asi 1 500 padlých a 3 000 zajatých.
11. septembra Nemci pochopili nebezpečenstvo poľského protiútoku a začali presúvať hlavné sily 10. a 4. armády spolu s leteckou podporou Luftflotte 4 k Bzure. Nemci získali v priestore významnú leteckú prevahu. 12. septembra sa Poliakom podarilo dosiahnuť líniu Stryków-Ozorków. Gennrál Kutrzeba sa ten deň dozvedel že armáda Łódź ustúpila k pevnosti Modlin, čo ho prinútilo zastaviť ofenzívu a naopak pokúsiť sa prebojovať k Varšave cez Sochaczewský a Kampinoský les. Nasledujúceho dňa poľské sily 26. a 16. pechotnej divízie, ktoré prekračovali Bzuru pri meste Łowicz začali opúšťať pozície za riekou pre nebezpečenstvo nasadenia nemeckých tankov.
15. a 16. septembra sily armády Pomoransko zujali obranné postavenia na severnom brehu Bzury. Skupina generála Stanisława Grzmot-Skotnickiho sa nachádzala medzi mestami Kutno a Żychlin, jednotky Michała Karaszewicz-Tokarzewského pri Gąbine časti armády Poznaň na Bzure pri Sochaczewe. Boli pripravené prebojovať sa k Varšave.
Nemci zaútočili na poľské uskupenie na Bzure s po zemi aj zo vzduchu. Už 15. septembra vytlačili Poliakov zo Sochaczewa a obkľúčili ich v trojuholníku medzi Bzurou a Vislou. Po tom, čo nemecké tankové jednotky prekročili Bzuru medzi Sochaczewom a Brochówom boli zastavené pri Ruszki. Poliaci začali prechádzať cez Bzuru blízko jej sútoku s Vislou a ustupovali smerom na Varšavu. Pri prechode cez rieku prišli o väčšinu ťažkej výzbroje. Nemci 17. septembra začali delostrelecky ostreľovať a letecky bombadovať prechod cez Bzuru pri Brochówe.
17. septembra jednotky armády Poznań zaútočili na nemecké obkľúčenie medzi Witkowicami a Sochaczewom. 15. pechotnej divízii a Podolskej jazdeckej brigáde sa podarilo prekročiť Bzuru pri Witkowiciach. V Brochowe sa to isté podarilo 25. a 17. pechotnej divízii. 14. pechotná divízia sústredila svoje sily pri obci Łaziska. Armáda Pomoransko postupovala k obciam Osmolin, Kierozia a Osiek. Nemci postupujúci zo severu na juh pozdĺž Bzury ostreľovali a bombardovali poľské jednotky, po dvoch dňoch ťažkých bojov sa im podarilo zvyšky obkľúčených vojsk zničiť.
Dohra.
Prebiť z obkľúčenia sa podarilo iba časti poľských jednotiek. Tieto jednotky následne posilnili obranu Varšavy a Modlinu. 19. a 20. septembra prešli cez Kampinoský les vedúc ústupové boje s Nemcami (napr. Wólka Węglowa). Boli medzi nimi aj gen. Kutrzeba, Knoll-Kowacki a Tokarzewski, dve jazdecké brigády (Wielkopolska a Podolska) a 15. a 25. pechotná divízia. Väčšina vojsk (4., 14., 17., 26. a 27. pechotná divízia), ktorým sa nepodarilo prekročiť rieku, s gen. Bortnowskim kapitulovali medzi 18. a 22. septembrom 1939. Poľské straty sú odhadované na 20 000 mŕtvych, vrátane generálov Franciszka Włada, Stanisława Grzmot-Skotnického a Mikołaja Bołtuća. Nemecké straty sú odhadované na 8 000 mŕtvych.

</doc>
<doc id="31534" url="https://sk.wikipedia.org/wiki?curid=31534" title="Aleš Votava">
Aleš Votava

Aleš Votava (* 3. august 1962, Bratislava – † 8. máj 2001, Bratislava) bol slovenský scénograf, kostýmový výtvarník, divadelný a filmový architekt.
Štúdium.
V roku 1987 absolvoval Katedru scénického a kostýmového výtvarníctva na Vysokej škole múzických umení v Bratislave u profesora Ladislava Vychodila. Ešte počas štúdia absolvoval stáže v parížskych divadlách L’Opéra Garnier, Théâtre Gérard Philipe a Théâtre du Soleil. V roku 1998 sa stal docentom po obhajobe habilitačnej prednášky "Farba v priestore javiska". V rokoch 19931994 absolvoval ročný pobyt vo Francúzskej akadémii v Ríme (Villa Medici), ktorý zakončil samostatnou výstavou "Souvenirs" ("Spomienky").
Dielo.
Navrhoval pre profesionálne divadlá scény a kostýmy k viac než 40 činoherným, 25 operným a 10 tanečným inscenáciám na Slovensku, v Česku, v Maďarsku a v Taliansku. Podieľal sa  napríklad na hrách "Muž na zjedenie" v bratislavskom divadle West, "Desať malých černoškov" a "Opera za tri groše" v Slovenskom národnom divadle, "Alžbeta Báthory" v Divadle Slovenského národného povstania a mnohých ďalších.
Votava je viacnásobným držiteľom prestížneho ocenenia Divadelné dosky za scénografiu. Okrem divadla sa venoval aj filmu. S režisérkou Evou Borušovičovou spolupracoval na snímke "Modré z neba".
Osobný život.
Hlásil sa k homosexuálnej orientácii, jeho partnerom bol herec Richard Stanke.

</doc>
<doc id="31536" url="https://sk.wikipedia.org/wiki?curid=31536" title="FC Nitra">
FC Nitra

FC Nitra je slovenský futbalový klub so sídlom v Nitre. V súčasnosti hráva 4. ligu západ. Patrí k tradičným slovenským futbalovým klubom. Najväčší úspech dosiahol ešte v rámci česko-slovenskej futbalovej ligy, kde v sezóne 1961/62 obsadil druhé miesto. V najvyššej slovenskej futbalovej lige dosiahol najlepšie umiestnenie v sezóne 2007/08, kedy sa umiestnil na treťom mieste. Klub je známy aj pre svoju dlhodobú prácu s mládežou, kedy sú jeho mládežnícke družstvá vo svojich kategóriách dlhodobými účastníkmi najvyšších slovenských súťaží. Ženský tím FC Nitra hrával najvyššiu slovenskú futbalovú súťaž žien do sezóny 2021/22.
História.
Počiatky klubu.
Športový oddiel v meste Nitra vznikol v roku 1909 pod názvom Nyitrai ÖTTSO (Nyitrai Önkéntes Tűzoltó Testület Sportosztálya). Na jeho založení sa podieľali členovia miestneho dobrovoľného hasičského zboru na čele s Oskarom Ronchettim, ktorý sa snažil o rozvoj futbalu v rámci tohto športového klubu. V roku 1911 sa klub premenoval na Nyitrai TVE (Nyitrai Torna és Vívó Egylet). Po skončení prvej svetovej vojny a následnom vzniku Česko-slovenska sa v roku 1919 klub premenoval na Nyitrai SC (Nyitrai Sport Club). V roku 1921 dostal už slovenský názov Športový klub Nitra, v skratke ŠK Nitra. V roku 1923 bol premenovaný už na jeden zo svojich tradičných názvov a to Atletický club Nitra, alebo v skratke AC Nitra, ktorý následne používal opakovane niekoľko desaťročí. K väčšiemu rozvoju futbalového oddielu došlo práve na začiatku 20. rokov 20. storočia. Futbalový oddiel začínal svoje pôsobenie v regionálnych nižších súťažiach. Následne postúpil do Slovensko-podkarpatskej divízie a Majstrovstiev Západoslovenského kraja. Napriek postupnému posilňovaniu kádra sa Nitre nepodarilo ani počas existencie vojnového Slovenského štátu postúpiť do najvyššej futbalovej súťaže. V roku 1948 sa klub premenoval na Sokol Nitra. Pod týmto názvom však klub existoval iba jediný rok, keď sa premenoval na ZŠJ Sokol SZ Nitra (Základná športová jednota Sokol Spojené závody Nitra). V tomto období sa začal postupne stabilizovať káder. V roku 1953 dostal klub opäť nový názov, tento raz DŠO Slavoj Nitra (Dobrovoľná športová organizácia Slavoj Nitra). No už o tri roky neskôr došlo k opätovnému premenovaniu na TJ Slovan Nitra (Telovýchovná jednota Slovan Nitra). V roku 1954 sa Nitre podarilo postúpiť do druhej najvyššej futbalovej súťaže. Túto tak hrala od sezóny 1955, pričom hneď v tejto sezóne obsadila 4. miesto. Dovtedy najväčší úspech od svojho založenia dosiahol klub v sezóne 1958/59, keď sa mu podarilo postúpiť z druhej ligy premiérovo do prvej česko-slovenskej futbalovej ligy. Nitru vtedy viedol úspešný tréner Karol Bučko.
Prvý postup do najvyššej súťaže a striedanie prvej a druhej ligy.
Sezóna 1959/60 tak bola prvou v najvyššej česko-slovenskej súťaži. Nitre sa pomerne darilo, keď obsadila 8. miesto v strede tabuľky. Hráč klubu Michal Pucher sa navyše stal najlepším strelcom súťaže, keď strelil 18 gólov. Za klub hral v tomto roku aj bývalý reprezentant Anton Krásnohorský a bývalí mládežnícki reprezentanti ako Viliam Padúch, Jozef Belák, Štefan Gyurek, či Ondrej Ištók. Súčasťou tímu boli tiež Milan Navrátil, Viliam Hrnčár, Ján Dinga a Ladislav Putera (ktorý sa pripojil neskôr). Všetci títo hráči sa stali jadrom tímu, ktorý sa pomohol Nitre udržať v najvyššej súťaži niekoľko sezón. V sezóne 1960/61 však už Nitra obsadila až 11. miesto, čím sa klub iba tesne vyhol zostupu. Ale už v sezóne 1961/62 dosiahla Nitra svoj najväčší úspech v klubovej histórii, keď obsadila výborné druhé miesto, iba tri body za Duklou Praha. Michal Pucher strelil 19 gólov, no nestal sa opäť najlepším strelcom súťaže. V roku 1961 hrala Nitra po prvýkrát európsku pohárovú súťaž a to Stredoeurópsky pohár. Tu vyhrala svoju skupinu, keď porazila taliansky klub Torino FC 5:1. V semifinále vyradila ďalší taliansky klub Udinese Calcio. Vo finále sa Nitra stretla znova s talianskym klubom, tento raz s tímom Bologna FC 1909. S týmto doma remizovala 2:2, no vonku prehrala vysoko 0:3. Napriek výbornej sezóne bola hneď nasledujúca veľmi neúspešná. Nitra obsadila až 12. miesto, čo znamenalo zostup do 2. ligy, keď na nezostupové pozície stratila iba jeden bod. V druhej lige zostala Nitra až osem ďalších sezón. V roku 1966 sa klub premenoval na starý názov TJ AC Nitra (Telovýchovná jednota Atletický club Nitra). V roku 1970 sa trénerom klubu stal jeho bývalý hráč Michal Pucher. Pod jeho vedením sa začal znova tvoriť silný tím, ktorý mal ambíciu postúpiť do prvej ligy. Práve pod vedením Puchera obsadila Nitra hneď v sezóne 1970/71 v druhej lige výborné druhé miesto, čo znamenalo postup do najvyššej súťaže. V roku 1970 začal v klube v realizačnom tíme pracovať Milan Lešický. Práve on položil základy neskoršieho veľmi úspešného nitrianskeho mládežníckeho systému, ktorý klubu v nasledujúcich sezónach pripravil viacero vynikajúcich hráčov.
V prvej lige sa tak Nitra predstavila opäť v sezóne 1971/72. Tu sa umiestnila v strede tabuľky, keď obsadila 10. miesto. Za klub hrali mládežnícki reprezentanti Vladimír Szabó, Stanislav Dominka a Vladimír Ternény. V sezóne 1972/73 Nitra obhájila 10. miesto, v nasledujúcej 11. miesto. Nitra vydržala v prvej lige iba štyri sezóny, keď v ročníku 1974/75 skončila úplne posledná a zostúpila do druhej ligy. V tej dobe už klub trénoval Ján Dinga, ktorý nahradil Puchera. V roku 1976 nasledovalo premenovanie na TJ Plastika Nitra (Telovýchovná jednota Plastika Nitra). Tento názov si klub zachoval až do roka 1990. V nasledujúcich sezónach sa klub zameral na obmenu kádra, ním prešiel v tomto období aj legendárny Alexander Vencel starší. V ročníku 1977/78 sa druhá liga rozdelia na českú a slovenskú časť. V samostatnej slovenskej časti sa už Nitre darilo viac, keď najprv obsadila druhé miesto, no už v nasledujúcej sezóne 1978/79 slovenskú časť druhej ligy (Slovenská národná liga) vyhrala a postúpila do prvej ligy. Tím v tomto období viedol tréner František Skyva.
Príchod Moravčíka a zlatá éra nitrianskeho futbalu.
V sezóne 1979/80 tak hrala Nitra znova najvyššiu súťaž. V jej kádri boli v tomto čase aj reprezentanti Dušan Borko, Ján Hlavatý a Jozef Kukučka. Spolu s Petrom Hodúrom sa stali základom tímu. Aj vďaka nim obsadil klub výborné 6. miesto. V roku 1980 sa Milan Lešický stal šéftrénerom mládeže v klube, vďaka čomu začal naplno presadzovať svoju filozofiu výchovy mládeže. V nasledujúcej sezóne sa však už Nitre darilo menej, keď obsadila až 13. miesto. V sezóne 1981/82 však už klub zaznamenal lepšie výsledky, čo znamenalo 4. miesto v tabuľke. V tíme hrali v tejto sezóne aj reprezentanti Peter Palúch, Peter Ančic a Rudolf Kramoliš. Nevyrovnané výkony klubu pokračovali v ďalšej sezóne, kedy Nitra skončila na 14. mieste, teda iba tesne nad hranicou zostupu. Trénerom sa stal František Urvay a v tíme začínal svoju profesionálnu kariéru budúci reprezentant Ladislav Molnár. V ďalšej sezóne však už Nitra skončila predsa len posledná a zostúpila do druhej najvyššej súťaže. V klube však v tomto ročníku začínal svoju profesionálnu kariéru najslávnejší nitriansky odchovanec Ľubomír Moravčík. V nasledujúcej sezóne tak klub hral znovu iba slovenskú časť druhej najvyššej súťaže, kde skončil na druhom mieste. V ročníku 1985/86 však už svoju časť druhej ligy Nitra jednoznačne vyhrala a postúpila späť do najvyššej súťaže.
V sezóne 1986/87 tak Nitra hrala opäť prvú ligu. V tomto ročníku obsadila 8. miesto, čo predstavovalo stred ligovej tabuľky. Tím viedol tréner Kamil Majerník, pričom jadro tímu zostalo aj napriek zostupu. Do kádra sa navyše pridalo viacero mladých hráčov ako Michal Hipp, či Milan Lednický. Nitra tak mala pomerne mladý tím, ktorý aj v nasledujúcej sezóne obsadil stred tabuľky, keď skončil na 7. mieste. Do seniorského tímu sa prepracovali ďalší mladí hráči Ivan Ondruška a Marián Bochnovič. V sezóne 1988/89 sa hlavným trénerom seniorov stal úspešný mládežnícky tréner Milan Lešický. Ten viedol tím, ktorého základ tvorili predovšetkým odchovanci klubu, ktorých v minulosti viedol práve Lešický. Pod jeho vedením obsadila Nitra dokonca 3. miesto, čo bol najväčší úspech klubu od roku 1962, keď Nitra skončila na 2. mieste. Vďaka tomuto umiestneniu sa klub kvalifikoval do ďalšieho ročníka Pohára UEFA. V sezóne 1989/90 skončila Nitra na 6. mieste. V klube hral v tejto sezóne okrem iných aj reprezentant Miloš Belák, súčasne svoju profesionálnu kariéru začínal budúci reprezentant Miroslav Sovič. V Pohári UEFA sa Nitra hneď v prvom kole stretla s nemeckým klubom 1. FC Köln. Prvý zápas prehrala Nitra vysoko 1:4, druhý už doma pred viac ako 15 000 divákmi 0:1 a nepostúpila tak do ďalšieho kola.
Profesionalizácia klubu a pôsobenie v slovenských súťažiach.
V roku 1990 sa klub premenoval na FC Nitra. Do zahraničia odišiel najlepší hráč tímu Moravčík, no do kádra prišli talentovaní hráči Róbert Tomaschek, Peter Gunda, Norbert Hrnčár, Ivan Hucko, či Jozef Majoroš. Napriek silnému tímu sa Nitre vôbec nedarilo, dokonca v polovici sezóny vystriedal trénera Lešického Karol Pecze, no ani táto zmena nepomohla a Nitra obsadila predposledné miesto a zostúpila do druhej ligy. S pádom socializmu sa predstavitelia klubu rozhodli pre jeho profesionalizáciu po vzore futbalových klubov zo Západnej Európy. Túto myšlienku podporoval predovšetkým Milan Lešický a tak sa 1. januára 1991 Nitra stala oficiálne profesionálnym klubom, vôbec prvým v Česko-slovensku. V slovenskej časti druhej ligy Nitra zotrvala iba jednu sezónu, v ktorej obsadila prvé miesto a vrátila sa späť do najvyššej súťaže. Sezóna 1992/93 bola poslednou česko-slovenskou sezónou najvyššej futbalovej súťaže. Nitra obsadila 12. miesto a automaticky si vybojovala právo účasti v novovzniknutej slovenskej najvyššej futbalovej lige. Trénerom bol v tejto sezóne Stanislav Jarábek, pričom v klube začínali ďalší výborní mladí futbalisti Igor Demo a Martin Prohászka. V prvom ročníku samostatnej najvyššej slovenskej futbalovej súťaže sa Nitre veľmi nedarilo. V základnej časti obsadila predposledné 11. miesto a v konečnej tabuľke skončila dokonca úplne posledná. Nasledoval zostup a tak sa klub v sezóne 1994/95 predstavil v druhej lige. Túto hneď v prvej sezóne vyhral a postúpil tak späť do najvyššej súťaže. Ani v sezóne 1995/96 sa však Nitre v prvej lige nedarilo, keď v základnej časti obsadila znova predposledné miesto. V následnej skupine o záchranu sa však klubu podarilo tesne o jeden bod zachrániť. Už v sezóne 1996/97 však Nitra skončila predsa len posledná a zostúpila do druhej ligy. V druhej lige Nitra strávila iba jednu sezónu, keď vyhrala ročník 1997/98 a vrátila sa späť do najvyššej súťaže. V ročníku 1998/99 sa klub umiestnil na 12. mieste. V sezóne 1999/2000 obsadila Nitra 13. miesto, no keďže sa znižoval počet účastníkov prvej ligy, zostúpila Nitra do druhej ligy. Tento rok klub ťahali predovšetkým mladí odchovanci ako Ján Mucha st., Eduard Hrnčár, Juraj Dovičovič, Róbert Jež a Ivan Hodúr. V ročníku 2000/01 druhej ligy sa Nitre darilo, dala suverénne najviac gólov, najlepším strelcom súťaže sa stal hráč klubu Mário Breška. V rozhodujúcom zápase s jediným konkurentom na postup Dubnicou však Nitra neuspela a pre horšie vzájomné zápasy obsadila iba druhé miesto a nepostúpila tak do najvyššej súťaže. Nasledoval odchod najlepších hráčov a klub začal mať problém aj s umiestnením v druhej lige. V sezóne 2002/03 skončil dokonca tesne nad hranicou zostupu do tretej ligy. Tento stav bol výsledkom finančných problémov klubu, ktorý nevyplácal mzdu svojim hráčom, ktorí vyhlásili dokonca štrajk. Objavili sa však ďalší mladí talentovaní hráči ako Marek Bakoš. V roku 2003 prišiel do klubu mladý tréner Ivan Galád. Pod jeho vedením sa hra tímu začala postupne zlepšovať. V júni 2004 sa na jeden zápas vrátil Ľubomír Moravčík, ktorý odohral niekoľko minút zápasu druhej ligy za Nitru, čím definitívne ukončil svoju profesionálnu kariéru. V sezóne 2004/05 sa klubu po dlhšej dobe znova viac darilo, vyhral druhú ligu a postúpil do najvyššej súťaže.
Posledné roky.
V sezóne 2005/06 tak Nitra hrala znova najvyššiu súťaž. Tu obsadila výborné 5. miesto. Navyše hráč klubu Róbert Rák sa s 21 gólmi stal najlepším strelcom súťaže. V októbri 2005 začínal svoju kariéru v klube iba 16 ročný Miroslav Stoch. Po úspešnej sezóne sa klub čiastočne oslabil, no napriek tomu obsadil v sezóne 2006/07 7. miesto, čím si zabezpečil možnosť hrať v skupine o titul, kde skončil na 6. mieste. Po sezóne nahradil Galáda český tréner Pavel Hapal. Pod jeho vedením v ročníku 2007/08 hrala Nitra oveľa lepšie a skončila dokonca na 3. mieste, čím si zabezpečila možnosť hrať v nasledujúcom roku v európskom pohári Intertoto. Po sezóne však tréner Hapal odišiel. Pohár Intertoto sa hral hneď počas leta a Nitra už pod vedením nového trénera Pavla Maluru vypadla už v prvom kole, keď prehrala s azerbajdžanským klubom Neftçi PFK. V nasledujúcej sezóne sa však Nitre znova vôbec nedarilo, keď skončila predposledná. V ročníku 2009/10 sa do klubu vrátil tréner Galád a Nitre sa tak opäť darilo, keď skončila na 4. mieste, čím si zabezpečila možnosť hrať v Európskej lige UEFA. Najlepším strelcom ročníka sa stal hráč klubu Róbert Rák, ktorý sa pred minulou sezónou vrátil do klubu. Na začiatku júla 2010 odohrala Nitra prvé kvalifikačné kolo Európskej ligy UEFA, kde však vypadla s maďarským klubom Győri ETO FC. Ďalšie sezóny sa klubu v lige veľmi nedarilo, keď skončil niekoľkokrát v strede tabuľky.
Ročník 2012/13 bol poznačený incidentom v zápase s Trnavou, kedy hlavný rozhodca udelil hráčom Nitry až tri červené karty. Hráč klubu Seydouba Soumah obvinil troch hráčov Trnavy z rasistického správania, následne mal fyzicky napadnúť hlavného rozhodcu. Klubu boli po sezóne odpočítané tri body ako disciplinárny trest, Soumah dostal dištanc na pol roka a hlavný rozhodca zákaz rozhodovať zápasy do konca jesennej časti. Časť vedenia klubu považovala rozhodnutie disciplinárnej komisie za krivdu a reagovala ohlásením odchodu z klubu. Po odchode majiteľov tak klub musel pristúpiť k predaju hráčov. Okrem iných odišli talentovaní Matúš Mikuš a Seydouba Soumah. Negatívna atmosféra sa prejavila už v ročníku 2013/14, kedy klub skončil úplne posledný a zostúpil do druhej najvyššej súťaže. Trénerom klubu sa stala klubová legenda Michal Hipp. Nitra sa znova predstavila v druhej najvyššej súťaži, ktorá sa v sezóne 2014/15 už delila na skupiny Západ a Východ. Tu sa klubu veľmi nedarilo. Umiestňoval sa síce v hornej polovici tabuľky, no postúpiť sa mu nedarilo. Až v ročníku 2016/17, počas ktorého sa do klubu vrátil tréner Ivan Galád začala hrať Nitra znova výborný futbal, vďaka ktorému obsadil klub 2. miesto. Prvý skončil tím FC VSS Košice, no keďže nesplnil licenčné podmienky a následne dokonca ukončil svoju existenciu, dostala možnosť postúpiť do najvyššej súťaže práve Nitra, ktorá túto možnosť využila. V sezóne 2017/18 tak Nitra hrala znova najvyššiu futbalovú súťaž. V tomto ročníku skončil klub na 7. mieste, teda iba jedno miesto od postupu do skupiny o titul. V skupine o udržanie tak Nitra obsadila 1. miesto, čím si udržala pôvodné 7. miesto po základnej časti. 2025 momentálne sa FC Nitra nachádza v Majstrovstvá regiónu - IV. liga HUMMEL ZsFZ. Síce po prvej polovici sezóny je na poslednom mieste ale bol to tým vyskladaný na poslednú chvíľu po zrušenom konkurze. Ale do Nitry prichadzajú lepšie časy s novým akcionárom Pavlom Ondrišom. Spolu s ním sa rieši splácanie dlhov, kúpa hráčov a fúzia klubov. A ktomu aj zlepšenie vzťahov s Mestom Nitra.
Farby, znak a rivalita.
Farbami klubu sú biela a modrá, resp. belasá. Tieto farby používa klub v rôznych prevedeniach aj na svojich dresoch. Klubový znak je v súčasnosti taktiež bielo-modrý, s nápisom FC Nitra a vyobrazením nitrianskeho hradu. V minulosti počas pôsobenia klubu pod názvom Plastika Nitra mal klub určitý čas znak červenej farby s logom spoločnosti Plastika v klubovom znaku, neskôr sa červená farba zmenila na modrú, resp. bielu. V čase fungovania klubu pod názvom AC Nitra bol klubový znak znova bielo-modrý s vyobrazením nitrianskeho hradu.
Tradičnými rivalmi Nitry sú kluby FC Spartak Trnava a ŠK Slovan Bratislava. Tieto zápasy sú považované dlhé roky za rizikové, kedy na stretnutia musí dohliadať množstvo policajtov. K regionálnym rivalom patria FC ViOn Zlaté Moravce a FK DAC 1904 Dunajská Streda.
Štadión.
Nitra hráva svoje domáce zápasy od začiatkov na Štadióne pod Zoborom, ktorý sa nachádza pod nitrianskym hradom v parku Sihoť pri rieke Nitra, vedľa zimného štadióna. Na tomto mieste sa nachádzajú miesta pre organizovaný šport v Nitre od počiatkov existencie organizovaného športu v meste. Kapacita štadióna sa postupne po vykonaných úpravách znižuje. Z pôvodnej kapacity viac ako 11 000 miest sa táto znížila až na súčasnú 5 050, z toho 3 620 miest je na sedenie. Na začiatku roka 2007 bolo vybudované umelé osvetlenie, vďaka čomu môže hrať Nitra svoje domáce zápasy aj v neskorších hodinách. V minulosti sa už niekoľkokrát ohlásila prestavba, resp. výstavba nového štadióna. V roku 2013 bol ohlásený zatiaľ posledný zámer na základe rozhodnutia vlády SR, ktorý bol v polovici roka 2017 potvrdený aj mestom Nitra. Na konci roka 2017 bola podpísaná zmluva na rekonštrukciu štadióna, ktorá sa začala na začiatku roka 2018. Týkať sa mala rekonštrukcie hlavnej tribúny a inštalácie vyhrievania trávnika. Po skončení celkovej rekonštrukcie mala byť nová kapacita 7 480 miest s tým, že sa plánovali vybudovať tri nové zastrešené tribúny. Prestavba štadióna bola hotová na začiatku augusta 2018. Konečná kapacita sa upravila na 7 246 miest.
Športové úspechy.
Národné.
Česko-slovensko
Slovensko
Tréneri FC Nitra od roku 1959.
"Aktuálne k dátumu : 29. marca 2021"
Slávni hráči.
Slovensko
Česko
Maďarsko
Ghana
Guinea
Kanada

</doc>
<doc id="31541" url="https://sk.wikipedia.org/wiki?curid=31541" title="Spravodliví medzi národmi">
Spravodliví medzi národmi



</doc>
<doc id="31544" url="https://sk.wikipedia.org/wiki?curid=31544" title="Alexandra Grusková">
Alexandra Grusková

Alexandra Grusková (* 1968, Bratislava) je slovenská scénografka, kostýmová výtvarníčka, divadelná a filmová architektka.
Štúdium.
V rokoch 19831989 študovala na bratislavskej Strednej škole umeleckého priemyslu v odbore reštaurátorstvo. V roku 1992 absolvovala zahraničný študijný pobyt na "Nottingham Polytechnic" v Nottinghame. Vysokoškolské štúdium ukončila v roku 1994 na Katedre scénického a kostýmového výtvarníctva Vysokej školy múzických umení pod vedením prof. Milana Čorbu a prof. Jozefa Cillera. V súčasnosti sa venuje umeleckej i pedagogickej činnosti a pôsobí ako docent na Katedre scénického a kostýmového výtvarníctva VŠMU.
Dielo.
Spolupracovala so všetkými význajmnejšími slovenskými divadelnými scénami (Divadlo Andreja Bagara v Nitre, Divadlo Jána Palárika v Trnave, Slovenským komorným divadlom v Martine), ale aj s alternatívnymi divadlami ako je GUnaGU, Stoka alebo Bratislavské divadlo tanca. Taktiež vytvorila scénické a kostýmové návrhy pre Činohru, Operu i Balet Slovenského národného divadla.
Zapojila sa tiež do viacerých medzinárodných umeleckých projektov. Jej práce získali ocenenia na prehliadkach a festivaloch. Okrem iného pôsobí aj ako architektka pre televízne a filmové projekty. V roku 2004 získala cenu Tatrabanky za výtvarné umenie.
Výstavy.
Tvorba Alexandry Gruskovej bola prezentovaná na kolektívnych výstavách v Prahe, Novom Sade a Bratislave.

</doc>
<doc id="31545" url="https://sk.wikipedia.org/wiki?curid=31545" title="Spravodlivý medzi národmi">
Spravodlivý medzi národmi

Spravodliví medzi národmi () je ocenenie, ktoré sa každoročne udeľuje osobám nežidovského pôvodu, ktorí prispeli k záchrane Židov pred holokaustom. Izrael, konkrétne "Komisia pre rozpoznávanie spravodlivých", založená v roku 1963 pri pamätníku Jad va-šem a vedená Izraelským najvyšším súdom, udeľuje titul "Spravodliví medzi národmi" tým, ktorí preukázateľne túto činnosť vyvíjali. Väčšina ocenených zo Slovenska ho získala po roku 1990, keď boli znovu obnovené diplomatické styky medzi Česko-Slovenskom a Izraelským štátom. Mená všetkých vyznamenaných sú uvedené aj v zozname, ktorý je vystavený v Múzeu židovskej kultúry v Bratislave.
Titul nosí vyše 27 000 ľudí, z toho 570 zo Slovenska.
"Spravodliví kresťania" alebo "Spravodliví medzi národmi" je pôvodne tradičný židovský pojem, ktorý sa vyrovnával so skutočnosťou, že aj mimo židovskú vieru boli dobrí ľudia riadiaci sa božími zákonmi. Komisia, ktorá začala svoju činnosť v roku 1963, prevzala úlohu udeľovania tohoto čestného titulu podľa prísnych kritérií. Používa pri tom informácie od svedkov, z verejnej diskusie a historického výskumu. 
Ocenení získavajú pamätnú medailu a diplom Jad va-šem, sú zapísaní do tejto inštitúcie a ich meno je vytesané do Múru cti v Záhrade Spravodlivých v Jad va-šem.
Kto môže získať ocenenie.
Na ocenenie "Spravodlivý medzi národmi" môžu byť navrhnuté osoby nežidovského pôvodu na základe autentického svedectva alebo iných dokladov, ktoré jasne preukazujú podstúpenie rizika straty života, slobody a bezpečnosti v súvislosti so záchranou jedného alebo niekoľkých Židov pred smrťou alebo deportáciou počas holokaustu, a to bez nároku na akúkoľvek peňažnú alebo nepeňažnú odmenu.
Zachránení Židia, rovnako ako ich príbuzní a potomkovia, sú primárne oprávnení navrhovať  kandidátov na udelenie ocenenia. V osobitných prípadoch záchrancovia a ich príbuzní, rovnako ako svedkovia záchranných akcií, môžu tiež podať návrhy, avšak ich návrhy majú iba informatívny charakter.
Aby bolo možné navrhnúť kandidáta na zaradenie medzi Spravodlivých medzi národmi, je potrebné nasledujúcu dokumentáciu:
1. Podpísané a notársky overené svedectvo preživších a ďalších svedkov pokusu záchrany. Svedectvo by malo zahŕňať všetky známe osobné údaje záchrancu a zachránenej osoby, detailný popis záchranného pokusu (ako bol nadviazaný kontakt so záchrancom; forma záchrany, miesto a dátum záchrany, aká dohoda alebo opatrenia boli učinené medzi záchrancom a zachráneným, aké nebezpečenstvo záchranca podstupoval a pod.). Svedectvo môže byť spísané v hebrejčine alebo v akokoľvek európskom jazyku.
2. Dokumenty, ktoré môžu potvrdiť pokus o záchranu a osud zachránených: oficiálne dokumenty z obdobia holokaustu; listy alebo denníky; fotografie zachránených a záchrancov, povojnová korešpondencia medzi zachránenými a ich rodinami so záchrancami a ich rodinami, povojnové spomienky alebo výpovede zo strany zachránených; svedectvá iných ľudí, ktorí vedeli o záchrane (susedia, ďalší zachránení a pod.), prípadne i iné dokumenty, ktoré môžu vrhnúť svetlo na akt záchrany a vzťah medzi záchrancami a zachránenými.
Na základe poslanej dokumentácie výbor historikov v Jad va-šem rozhodne o udelení ocenenia Spravodlivý medzi národmi.
Významní nositelia.
"Poznámka: Nasledujúci zoznam obsahuje len veľmi obmedzený výber, v ktorom sú uvedení najznámejší nositelia ocenenia Spravodliví medzi národmi (tí, čo zachránili najviac životov, podstupovali najväčšie riziko alebo niečím iným zaujali). Tento výber sa nedá považovať za vyčerpávajúci."
Nositelia zo Slovenska.
Koncom 2017 bolo ďalších 9 Slovákov ocenených: Katarína Pastorková, Filip Martišek s manželkou Annou Martiškovou, Ondrej Hažer s manželkou Helenou Hažerovou, František Svrbický s manželkou Gizelou.
Koncom januára 2018 bolo ďalších 12 Slovákov ocenených: Mária Hradská, Adam Fiačan, Mária Fiačanová, Juraj Holčík, Adam Bomba, Jozef Kisel, Štefan Tarcala, Vasiľ Kyjovský, Ľudovít Repáš, Ján Balciar, Ján Ozvald a Katarína Ozvaldová. K 31. 3. 2018 bolo ocenených titulom Spravodlivý medzi národmi 591 Slovákov.
Koncom 2022 bolo ďalších 12 Slovákov ocenených.

</doc>
<doc id="31556" url="https://sk.wikipedia.org/wiki?curid=31556" title="Tri piliere Európskej únie">
Tri piliere Európskej únie

Európska únia sa až do 1. decembera 2009, kedy vstúpila do platnosti Lisabonská zmluva, zakladala na týchto troch pilieroch, definovaných v Maastrichtskej zmluve, ktorá bola v platnosti od roku 1993:

</doc>
<doc id="31559" url="https://sk.wikipedia.org/wiki?curid=31559" title="Internet Relay Chat">
Internet Relay Chat

Internet Relay Chat (skratka IRC) je protokol určený na okamžitú textovú komunikáciu. Je založený na klient-server architektúre. IRC je určené hlavne na komunikáciu skupín (viacerí-viacerým) v diskusných fórach zvaných "channels" (kanály), ale tiež umožňuje komunikáciu jedného s jedným alebo prenos súborov cez Direct Client-to-Client (DCC). IRC klient je počítačový program pomocou ktorého sa užívateľ pripája k IRC serveru a komunikuje s ostatnými užívateľmi.
IRC bolo jednou z prvých možností komunikácie v reálnom čase cez internet. Vo svojej dobe spájala významnú časť internetových užívateľov. IRC tak čiastočne stojí pri zrode „internetového chatovania“.
IRC vytvoril Jarkko Oikarinen (nickname "WiZ") neskoro v auguste 1988 ako náhradu za program zvaný MUT (MultiUser Talk) na Fínskom BBS zvanom OuluBox. Oikarinen sa inšpiroval Bitnet Relay Chatom na Bitnet networku.
IRC získal význam, keď bol použitý na podanie správy o pokuse o prevrat v Sovietskom zväze v roku 1991 v priebehu utíchnutia masmédii. Neskôr bol použitý v podobnej situácii v Kuvajte počas Irackej invázie.
Technické informácie.
IRC je otvorený protokol aplikačnej vrstvy, používa TCP a voliteľne môže používať TLS. IRC server sa môže pripojiť na iné IRC servery a tak môže rozšíriť IRC sieť. Používatelia pristupujú na IRC pripojením klienta na server. Existuje mnoho implementácií pre klienta, napríklad mIRC, HexChat (odvodený of XChat) a irssi, a servera, napríklad pôvodný IRCd. Väčšina IRC serverov nevyžaduje prihlásenie používateľov, ale používateľ si musí nastaviť prezývku (nickname) pred tým, ako sa pripojí na server.
IRC je protokol, ktorý používa čisto textový protokol, čo znamená, že je možné (hoci nepohodlné) používať IRC cez obyčajný klient pracujúci s prúdom bajtov, ako napríklad netcat alebo telnet. Protokol používal len jemne modifikovanú verziu ASCII a pôvodne neposkytoval žiadnu podporu pre texty zo znakmi mimo ASCII. Nakoniec sa začali používať dosť rozdielne a nekompatibilné kódovania znakov (ako napríklad ISO 8859-1 a UTF-8).
Pretože väčšina implementácií IRC používa acyklický graf ako ich model na pripojenie, neexistuje tu redundancia pri spojení medzi servermi a pri poruche servera môže nastať netsplit.
Vývoj.
Všetky klient-server IRC protokoly, ktoré sa používajú dnes sú odvodené z protokolu implementovaného v irc2.8 verzie IRC2serveru a dokumentované v RFC 1459. Odkedy bola publikovaná RFC 1459, boli implementované nové funkcie v irc2.10, ktoré viedli k publikovaniu opravených protokolových dokumentov; RFC 2810, RFC 2811, RFC 2812 a RFC 2813, avšak zmeny týchto protokolov neboli všeobecne prijaté medzi ostatné implementácie. IRC 2.10 je najviac používané na sieti IRCnet. IRC protokol bol rozšírený Microsoftom v roku 1998 jeho IRCX protokolom, ktorý rieši mnoho tradičných problémov, ktorým čelila celá generácia IRC sietí, spolu s niektorými funkciami, o ktorých si väčšina používateľov myslela, že „predbieha svoju dobu“. Hoci bolo publikovaných mnoho noriem IRC protokolov, neexistuje žiadna oficiálna norma, takže protokol ostáva dynamický. V skutočnosti žiaden klient a veľmi málo serverov sa striktne odvoláva na vyššie uvedené RFC.
Kým sú si protokoly klient-server aspoň funkčne podobné, protokoly server-server sa značne odlišujú (TS5, P10 a ND/CD sú osobitne značne používané a nekompatibilné serverové protokoly) a spôsobujú, že je veľmi komplikované prepojiť dve osobitné implementácie IRC servera. Existujú servery používané ako „mosty“, ktoré pomáhajú spojiť, napríklad, servery 2.10 so servermi TS5), ale tieto často sprevádzajú obmedzenia, ktoré časti každého protokolu majú byť použité a nie sú príliš používané v praxi.
V prvých formách IRC nemalo toľko vlastností, aké má dnes, napr. mená kanálov a operátori na kanáloch. Kanály boli očíslované -- napríklad kanál 4 a kanál 57 -- a téma kanála popisovala druh konverzácie, ktorá sa práve konala na kanále. Odtiaľ pochádza pamiatka, že pri pripojení sa na kanál 0 je klient prinútený, aby opustil všetky kanály, na ktorých práve je: „KANÁL 0“ je pôvodný príkaz pre opustenie aktuálneho kanála.
Prvá hlavná zmena v IRC verzie 2.5 bola pridanie pomenovaných kanálov -- „+kanály“, tieto boli neskôr vo verzii 2.7 vymenené za „#kanály“, numerické (číselné) kanály boli úplne odstránené a bol implementovaný ban (zákaz prístupu) na kanál. irc2.8 pridalo „&amp;kanály“, ktoré existovali len na aktuálnom (lokálnom) serveri a nie na celkovej sieti IRC a „!kanály“, ktoré tieto boli teoreticky bezpečné proti útoku, kde mohol používateľ exploitnúť (zneužiť dieru v systéme) kanál pri netsplite, a je to základné vydanie, od ktorého sú odvodené skoro všetky implementácie.
Významné verzie založené na 2.8 obsahujú: 
2.8.21+CS a 2.8/hybrid sa naďalej používa na EFnete s ircd-ratboxom (odnož z 2.8/hybrid), ktorý bol v roku 2004 najobľúbenejší.
Undernetový IRC server, ircu, je jeden z mála serverov, ktorý nebol odvodený z irc2.8, ktorý je založený na originálnom ircd; bol odvodený z kódu irc2.7.
Mnoho moderných IRC serverov bolo napísaných odznova, ako csircd (tiež z Comstud), ConferenceRoom, Microsoft Exchange Chat Service a IRCPlus/IRCXPro.
Kanály.
Základný komunikačný prostriedok na nadviazanie IRC relácii je kanál. Všetky kanály na serveri je možné zobraziť príkazom /list.
Na kanály sa môžu používatelia pripojiť a potom posielať správy, ktoré sú potom prenášané k ostatným používateľom na tom istom kanáli. Kanály, ktoré sú dostupné po celej sieti IRC, majú prefix „#“, zatiaľ čo tie, čo sú na lokálnom serveri, môžu použiť „&amp;“. Medzi ostatné (neštandardné) typy kanálov patria „+“ kanály-"bez módov", kanály bez operátorov a kanály „!“, forma timestamped (s časovou pečiatkou) kanálu na obyčajne non-timestamped (bez časovej pečiatky) sietiach.
Módy.
Používatelia aj kanály môžu mať módy, ktoré predstavujú ich atribúty.
Módy sú reprezentované jednopísmenovou skratkou, takže sa dajú jednoducho za sebou zreťaziť.
Napríklad používateľský mód „i“ znamená neviditeľný (Nemôžete povedať, či daný neviditeľný používateľ je na kanáli, ak nie ste na tom istom kanáli). Pri móde záleží na tom, či je použitý pri kanáli alebo pri používateľovi.
Módy môžu mať tiež parametre, napríklad mód k, ktorý určuje kľúč ku kanálu.
Nastavovanie módov prebieha pomocou príkazu "mode". Pre pridávanie resp. uberanie módu sa používajú symboly + resp. -.
Klienti.
mIRC je vo všeobecnosti považovaný za najpopulárnejšieho IRC klienta pre Windows. S príchodom klientov ako napríklad Bersirc, KVIrc, Trillian, Miranda IM a X-Chat začína mať väčšiu konkurenciu. Veľa ľudí však stále používa mIRC hlavne kvôli existencii mnohých skriptov pre tohto klienta.
ircII je jedným z prvých Unixových irc klientov, ale jeho používateľská základňa sa zmenšila s príchodom klientov ako ircII-EPIC, BitchX, irssi, X-Chat, atď. V prostredí KDE existuje klient s názvom Konversation.
Najrozšírenejšie klienty pre Mac OS X sú Ircle a Colloguy.
Na OS X je možné spustiť väčšinu Unixových klientov. Nedávno vyšla špeciálna verzia X-Chatu pre OS X systémy Aqua.
ChatZilla je Mozilla Firefox IRC klient.
Opera má taktiež zabudovaného IRC klienta.
Začínajúcim používateľom sa môžu mIRC a iné klienty zdať zbytočne veľkí a komplexní. Noví používatelia môžu uprednostniť instant messenger klientov ako Miranda IM alebo Trillian, ktorí poskytujú známejšie rozhranie pre IRC.
Framework vytvorený na začlenenie IRC do rôznych aplikácií ako hry sa nazýva LibIRC, hoci je stále vo vývoji.
Boty.
Existuje veľké množstvo automatizovaných klientov, nazývaných boty. Prvého bota napísal Greg Lindahl a fungoval ako multiplayerová verzia hry Wumpus, ale moderné boty sa využívajú najmä na prideľovanie operátorských privilégií (kontrolovanie kanála a rýchle reagovanie v prípade porušovania jeho pravidiel), na otravovanie používateľov (zaplavovaním používateľov rôznymi správami), na odpovedanie opakovaných otázok používateľov, na poskytovanie pomoci, keď nie sú prítomní operátori kanála alebo slúžia ako stále kontaktné body pre výmenu informácií (odkazovač, prenos súborov, atď.). V súčasnosti najpopulárnejšie boty sú Eggdrop a EnergyMech.
Moderné IRC služby sú implementované využitím botov. Boty sú dôležitou súčasťou správy kanálu. Využívajú sa na blokovanie používateľov, udržiavanie operátorov, udržiavanie témy kanálu atď.
Bouncery.
Program, ktorý beží na serveri ako daemon a funguje ako perzistentný proxy server, sa nazýva bouncer. Jeho úloha je zabezpečiť spojenie na IRC server, tváriac sa ako spojovací článok medzi serverom a pripájajúcim sa klientom. Ak klient stratí sieťovú konektivitu, bouncer archivuje všetky správy pre neskoršie doručenie. Najpopulárnejšie bouncery sú muh , psyBNC , shroudBNC a ZNC . Muh je určený len pre jedného používateľa, zatiaľ čo psyBNC, shroudBNC a ZNC podporujú viac používateľov. shroudBNC a ZNC ponúka navyše správu používateľských účtov cez webové rozhranie.

</doc>
<doc id="31560" url="https://sk.wikipedia.org/wiki?curid=31560" title="Zmluva o založení Európskeho spoločenstva uhlia a ocele">
Zmluva o založení Európskeho spoločenstva uhlia a ocele

Zmluva o založení Európskeho spoločenstva uhlia a ocele (ang. "Treaty establishing the European Coal and Steel Community", fran."Traité instituant la Communauté européenne du charbon et de l'acier"), známa ako Parížska zmluva (ang. "Treaty of Paris", fran. "Traité de Paris"), bola zakladajúca zmluva Európskeho spoločenstva uhlia a ocele (ESUO). Zmluva bola podpísaná 18. apríla 1951 a vstúpila do platnosti 23. júla 1952. Jej platnosť vypršala po 50 rokoch, teda 23. júla 2002 a celá agenda ESUO bola následne na základe Zmluvy z Nice prevedená na Európske spoločenstvo.
Zmluvu podpísali Francúzsko, Taliansko, Západné Nemecko, Belgicko, Holandsko a Luxembursko. 
Zmluvu vypracoval francúzsky hospodár Jean Monnet. Podporoval ho francúzsky minister zahraničných vecí, Robert Schuman. Cieľom zmluvy bolo oživenie hospodárstva Západnej Európy, ktoré bolo počas druhej svetovej vojne silno poškodené.

</doc>
<doc id="31561" url="https://sk.wikipedia.org/wiki?curid=31561" title="Rímske zmluvy">
Rímske zmluvy

Rímske zmluvy je súhrnný názov pre dve zmluvy, ktoré boli podpísané v Ríme 25. marca 1957: 
Obe vstúpili do platnosti 1. januára 1958. Rímske zmluvy sú jedným zo základov neskoršej európskej integrácie. Tvoria pramene primárneho práva EÚ. Obe zmluvy boli viackrát menené, naposledy Lisabonskou zmluvou.
Signatármi boli:

</doc>
<doc id="31566" url="https://sk.wikipedia.org/wiki?curid=31566" title="Zmluvy o Európskych spoločenstvách">
Zmluvy o Európskych spoločenstvách

Zmluvy o Európskych spoločenstvách, alebo aj Zlučovacia zmluva, alebo Zmluva o jednotných orgánoch – oficiálny názov Zmluva o zriadení spoločnej Rady a spoločnej komisie Európskych spoločenstiev bola podpísaná 8. apríla 1965, vstúpila do platnosti 1. júla 1967 a zlúčila orgány dovtedy existujúcich troch európskych spoločenstiev (EHS, ESUO a Euratom), ktoré odvtedy taktiež začali používať spoločný rozpočet. Od tohto dátumu sa pre tieto spoločenstvá začal používať názov Európske spoločenstvá.

</doc>
<doc id="31568" url="https://sk.wikipedia.org/wiki?curid=31568" title="Gee Jon">
Gee Jon

Gee Jon (* 1895† 8. február 1924, Carson City, Nevada) bol americký zločinec čínskeho pôvodu, ktorého ako prvú osobu v Spojených štátoch odsúdili na trest smrti jedovatým plynom (kyanovodíkom). Narodil sa v Číne, no v roku 1907 alebo 1908 emigroval z Kantonu do Spojených štátov, kde prežil väčšinu svojho života v sanfranciskom Chinatown. 27. augusta 1921 v nevadskom mestečku Mina zavraždil 74-ročného Toma Quong Keeho, pracovníka práčovne a člena čínskeho gangu (zločineckej skupiny) Bing Kung Tong, keď ho zastrelil po tom, čo mu Quong Kee otvoril dvere.
Prvý pokus usmrtiť ho plynom bol neúspešný, nakoľko plyn unikal z miestnosti, v ktorej bol odsúdenec uväznený. To prinútilo väznicu vytvoriť plynovú komoru, ktorá bola skonštruovaná v dielni väzenského mäsiara. Išlo o prvú plynovú komoru svojho druhu, do ktorej popravcovia napumpovali zhruba 1,8 kg kyanovodíka. Keďže teplota vzduchu vnútri komory požadovaných nedosiahla 23,8 °C, no pre zlyhanie elektrického ohrievača sa držala len okolo 11 °C, tekutý kyanovodík sa nahromadil na jej dne, čo popravcom znemožňovalo otvoriť komoru ešte tri hodiny po poprave. Hlava odsúdenca sa hýbala ešte zhruba šesť minút po tom, čo plyn vnikol do komory, čo však lekári pokladali za mimovoľný pohyb svalov vtedy už bezvedomého alebo mŕtveho väzňa. Miestna tlač o tomto spôsobe popravy písala ako dovtedy najhumánnejší spôsob popravy: "„Gee Lee pokývol hlavou a zaspal." [...] "Svedkovia popravy sa zhodli na tom, že ešte nikdy nebol človek popravený tak bezbolestne.“" Americká verejná mienka bola však zmiešaná, citlivá najmä na „klaustrofóbnu“ povahu použitia malej hermeticky uzavretej komory.

</doc>
<doc id="31570" url="https://sk.wikipedia.org/wiki?curid=31570" title="Deutérium">
Deutérium

Deutérium (z gréčtiny "δευτερον": „druhý“ ) alebo ťažký vodík je jeden z izotopov vodíka. Nepodlieha rádioaktívnej premene, v prírode sa bežne vyskytuje. Na 6500 atómov pripadne jeden atóm deutéria, čo predstavuje približne 0,015 % (prepočítané na váhu 0,030 %) zo všetkých izotopov vodíka vyskytujúcich sa v prírode. Jadro deutéria sa volá deuterón a je súčasťou molekuly ťažkej vody D2O. Deutérium môžeme pripraviť elektrolýzou ťažkej vody alebo reakciou sodíka s ťažkou vodou.
História.
Deutérium prvýkrát spozoroval v roku 1931 Harold Urey, chemik na Columbia University, za čo v roku 1934 získal Nobelovu cenu za chémiu. Gilbert Newton Lewis izoloval molekulu ťažkej vody v roku 1933.
Počas druhej svetovej vojny Nemecko robilo experimenty s použitím ťažkej vody ako moderátor v atómových reaktoroch. Cieľom bolo vyrobiť plutónium na atómovú bombu. Tieto experimenty boli príčinou akcie Spojencov s anglickým názvom "Norwegian heavy water sabotage", ktorá zničila fabriku Vemork v Nórsku.
Chemické vlastnosti.
Deutérium tvorí analogické zlúčeniny ako klasický vodík (prócium), napr. D2O, DCl alebo ND3 ("ťažké" varianty vody, chlorovodíku, resp. amoniaku), pričom tieto zlúčeniny aj vznikajú podobnými reakciami, hoci deutérium reaguje trochu pomalšie.
Ťažká voda.
Molekula vody, v ktorej sú atómy vodíka nahradené atómami deutéria, sa nazýva ťažká voda alebo deutériumoxid (D2O) a na rozdiel od obyčajnej vody (H2O) je mierne toxická.
Využitie.
Táto zlúčenina má významné využitie v jadrovom priemysle. Je veľmi účinným moderátorom (látkou spomaľujúcou rýchlosť neutrónov). Tieto vlastnosti sa používajú od druhej svetovej vojny v určitých typoch reaktorov k príprave plutónia z uránu.
Dnes sa deutérium využíva ako účinný stopovač (marker) biochemických reakcií.
Fyzikálne vlastnosti.
Ťažká voda má odlišné fyzikálne vlastnosti ako normálna voda, mrzne pri 3,8 °C a vrie pri 101,4 °C,
Ťažká voda a normálna voda spolu reagujú:
D2O + H2O → 2 HDO
Antideuterón.
Antideuterón je teoretická antičastica deuterónu, jadra deutéria. Skladá sa z antiprotónu a a antineutrónu. Antideuterón prvýkrát vyrobili v CERN a v Brookhaven National Laboratory v roku 1965.
Kompletný atóm s pozitrónom obiehajúci jadro by sa volal antideutérium, ale do roku 2005 sa ho vedcom nepodarilo vytvoriť .

</doc>
<doc id="31571" url="https://sk.wikipedia.org/wiki?curid=31571" title="Trícium">
Trícium

Trícium je rádioaktívny izotop vodíka.
Trícium sa vyskytuje v prírode v rozsahu 1 atóm na 1018 atómov vodíka. Jeho prítomnosť je spôsobená jadrovými reakciami indukovanými kozmickým žiarením v horných vrstvách atmosféry:
147N + 10n → 31H + 126C
 147N + 11H → 31H + fragmenty
 21H + 21H → 31H + 11H
Koncentrácia trícia vzrástla viac ako stokrát – od skúšok termojadrových zbraní začatých v roku 1954. Zákazom jadrových skúšok vo vzduchu a prirodzenou rádioaktivitou trícia (t1/2 = 12,32 roka) jeho obsah klesol.
K výrobe trícia sa využívajú rôzne reakcie. V súčasnosti sa vyrába vo veľkom rozsahu ožiarením obohateného 6Li neutrónmi v jadrovom reaktore:
 63Li + 10n → 42He + 31H
Na rozdiel od deutéria je jadro trícia nestabilné a rozpadá sa s polčasom rozpadu 12,32 roka za vyžiarenia málo energetického beta žiarenia. Produktom rozpadu je hélium-3:
formula_1
pričom sústava uvoľní 18,6 keV energie.
Vzniká účinkom kozmického žiarenia na atóm deutéria, v stopových množstvách vzniká aj v najvyšších vrstvách atmosféry jeho pôsobením na dusík vo vzduchu:
formula_2
formula_3
Vzniká aj pri výbuchu vodíkovej bomby.
Využitie.
Používa sa na značkovanie organických látok pri výskumoch, na značkovanie vôd a pri zisťovaní ich prietoku horninami v baniach. Rádiohydrogeológovia toto prírodné značkovanie používajú na stanovenie veku vody v studniach a morských hlbinách. Trícium taktiež slúži ako jedna zo zložiek náplne termonukleárnej bomby. Trícium sa bude využívať ako palivo v niektorých fúznych reaktoroch, napríklad ITER.

</doc>
<doc id="31572" url="https://sk.wikipedia.org/wiki?curid=31572" title="Grupa (algebra)">
Grupa (algebra)



</doc>
<doc id="31573" url="https://sk.wikipedia.org/wiki?curid=31573" title="Maďarizácia">
Maďarizácia

Maďarizácia (doslova: "pomaďarčovanie") alebo zastarano maďarizmus ako špecifický historický termín je súbor opatrení, postupov a snáh vlády, ale aj ostatných inštitúcií Uhorska na pomaďarčenie nemaďarského obyvateľstva v Uhorsku od konca 18. storočia, so zvýšenou intenzitou po rakúsko-uhorskom vyrovnaní.
Štatistické údaje zo sčítaní 1880-1930.
Dané štatistické údaje z uhorských a československých sčítaní ukazujú, že vo viacerých slovenských obciach, ktoré sa nachádzali v čisto slovenskom etnickom prostredí, a kde v roku 1880 Maďari žili len v malom množstve, alebo takmer vôbec, tvorili podľa sčítania v roku 1910 už väčšinu obyvateľstva. Navyše ich počet významne vzrástol aj v mestách, ktoré si ešte v roku 1910 zachovávali nemaďarskú väčšinu. Bolo to spôsobené niekoľkými faktormi - ako preferencia maďarského jazyka kvôli kariére, vysťahovalectvo, časté zastrašovanie a dokonca falšovanie výsledkov sčítania. Ukázalo sa to po roku 1918, keď v mnohých obciach Slovenska náhle poklesov počet Maďarov takmer na nulu. 
Kvantifikácia zmeny národnostného zloženia obyvateľstva Uhorska.
Podľa výsledkov sčítaní ľudu možno proces maďarizácie demonštrovať na vývine počtu maďarského obyvateľstva v Uhorsku: Podľa jozefínskeho sčítania ľudu z rokov 1785 - 1787 tvorili Maďari len 37,7 % obyvateľstva . Jedným z výsledkov maďarizácie bolo postupné (ku koncu často len štatistické) zvyšovanie tohto podielu, až napokon v roku 1910 dosiahol podiel Maďarov:
Presnejšie údaje aj so zdrojmi sú uvedené v článku Národnostné zloženie Uhorska
Úradný jazyk v Uhorsku.
Vývoj úradného jazyka v Uhorsku:
Ako vidno cca. 900 rokov bola úradným jazykom latinčina, maďarčina bola úradným jazykom cca. 65 rokov a nemčina 17 rokov.
Treba dodať, že vzhľadom na to, že od začiatku 16. storočia bolo Uhorsko súčasťou rakúskej monarchie so sídlom panovníka vo Viedni, ktorého materinským a dvorným jazykom bola vždy nemčina, a vzhľadom na to, že vo vtedajšom hlavnom meste Uhorska Bratislave sa komunikovalo prevažne po nemecky, bola nepriamo "druhým" úradným jazykom Uhorska (popri latinčine resp. maďarčine) od 16. storočia vždy aj nemčina.
Prejavy a dôvody maďarizácie.
Pod pojem maďarizácia patrí napríklad rušenie nemaďarských škôl, zavedenie maďarčiny do škôlok a škôl, rušenie spolkov a združení, zavádzanie vládnych pomaďarčovacích spolkov (napr. na území Slovenska Hornouhorský maďarský vzdelávací spolok"," maďarsky: "Felvidéki/Felsőmagyarországi Magyar Közművelődési Egyesület -" FEMKE založený 20. novembra 1883 Belom Grünwaldom), neuplatňovanie národnostného zákona z roku 1868, zákaz Matice slovenskej, Černovský masaker, Apponyiho školské zákony atď. 
Za hlavný dôvod maďarizácie sa považuje fikcia jediného politického národa, na ktorej neochvejne lipli maďarskí politickí vodcovia najmä po rakúsko – maďarskom vyrovnaní. Počnúc rokom 1880 upadala národnostná sieť škôl a zvyšoval sa pomer občanov hlásiacich sa k maďarskej národnosti. Maďarizácia logicky dosahovala najsilnejší účinok v mestách a preto pomaďarčovaniu podliehali najmä Nemci a Židia, teda národnosti, ktoré žili zväčša v mestách. V menšej miere podliehali pomaďarčovaniu Slováci. Omnoho menšie úspechy mala maďarizácia medzi Srbmi a Rumunmi, ktorí sa odlišovali od Maďarov aj nábožensky a ich materské štáty susedili s Uhorskom, čo posilňovalo ich národné povedomie.
Násilná maďarizácia.
V rokoch 1874-1892 boli slovenské deti bez rodičov presídlované do "čiste maďarských okresov". Len v rokoch 1887 a 1888 Hornouhorský maďarský vzdelávací spolok - FEMKE presídlil približne 500 slovenských sirôt. 
Maďarizácia mien.
Maďarské úrady neustále vyvíjali tlak na všetkých nemaďarov, aby si maďarizovali svoje mená. Ľahkosť, s ktorou sa to dalo urobiť, vyvolala prezývku Korunoví Maďari (cena za zmenu mena bola jedna koruna). Okrem zmeny priezviska na typicky maďarské, zmena mena zahŕňala prepis mena podľa maďarskej gramatiky (napr. Tiszó namiesto Tiso). Používanie maďarskej konvencie pre mená (najprv priezvisko a potom krstné meno) bolo samozrejmosťou v školstve a úradnom styku (napr. Tiszó József).
V roku 1881 bola v Budapešti založená "Centrálna spoločnosť pre maďarizáciu mien" (Központi Névmagyarositó Társaság). Cieľom tejto súkromnej spoločnosti bolo poskytnúť rady a usmernenia pre tých, ktorí si chcú pomaďarčiť meno. Simon Telkes, ktorý vyhlásil, že „človek môže dosiahnuť prijatie ako pravý syn národa prijatím národného (maďarského) mena“, sa stal predsedom spoločnosti. Spoločnosť začala svoju činnosť reklamnou kampaňou v novinách a rozosielaním listov. Navrhovali aj zníženie poplatkov za zmenu mena. Návrh Parlament prijal a poplatok sa znížil z 5 forintov na 50 grajciarov. Následne sa zmena mien rozbehla (v rokoch 1881 s 1261 a v roku 1882 so 1065 zmenami mien) a pokračovala v nasledujúcich rokoch v priemere s 750 až 850 zmenami mien ročne. V priebehu Bánffyho administratívy došlo k ďalšiemu nárastu, ktorý v roku 1897 dosiahol maximum 6 700 žiadostí a to najmä v dôsledku tlaku orgánov a zamestnávateľov v štátnom sektore. Štatistické údaje ukazujú, že len medzi rokmi 1881 a 1905 bolo pomaďarčených 42 437 mien. Súčasne počas celého obdobia 20. storočia prebiehala aj dobrovoľná maďarizácia nemeckých alebo slovanských mien. Podľa maďarskej štatistiky a vzhľadom na obrovský počet asimilovaných osôb medzi 1700 a 1944 (~ 3 milióny) bolo medzi rokmi 1815 až 1944 celkovo pomaďarčených 340 000 až 350 000 mien hlavne v majoritne maďarsky hovoriacich oblastiach.
Maďarizácia miestnych pomenovaní.
Spolu s maďarizáciou osobných mien a priezvisk bolo tiež bežné používanie maďarských foriem miestnych pomenovaní namiesto viacjazyčného používania. Pre miesta, ktoré neboli v minulosti známe pod maďarskými názvami, boli vymyslené nové maďarské mená a používané v administratíve namiesto pôvodných nemaďarských mien. Príklady miest, ktorých pôvodné nemaďarské mená boli takto nahradené maďarskými názvami, sú napríklad: Svidník - Felsővízköz, Sztarcsova - Tárcsó (srbsky Starčevo), Lyutta - Havasköz (rusínsky Lyuta, Ukrajina), Bruck - Királyhida (Bruck an der Leitha, Rakúsko) (hoci Bruck a Királyhida boli dve samostatné mestá oddelené riekou Leitha). 
Beksicsov text o maďarizácii.
V roku 1883 vydal Gusztáv Beksics štúdiu o postupe a perspektívach maďarizácie "Magyarosodás és magyarositás" (Maďarizácia a pomaďarčovanie). V úvode označuje Bélu Grünwalda za svojho "výborného priateľa". Vyjadruje svoj názor, že oblastiach, v ktorých nemaďarské národnosti tvoria absolútnu väčšinu, nebude pomaďarčovanie možné uskutočniť. To sa podľa neho vzhľadom na štatistické údaje fakticky týka len takýchto oblastí obývaných Slovákmi a Rumunmi, pretože Nemci sú v Uhorsku roztrúsení a sú dokonca spojencami Maďarov pri maďarizácii iných etník, Srbov a Rusínov je príliš málo a (ako uvádza neskôr v texte) Židia sa masovo pomaďarčujú a takisto pomáhajú maďarizácii. 
Napríklad vo vzťahu k Slovákom, ktorých v celej práci považuje za vôbec najťažšie maďarizovateľné etnikum v Uhorsku, autor upresňuje: 
Za úspešne fungujúce nástroje maďarizácie v Uhorsku (popri vplyvu niektorých miest, v ktorých prevažujú Maďari) považuje autor najmä súdnictvo, verejnú správu, železnicu a školstvo. 
Autor konštatuje, že hoci je v Uhorsku len 44 % Maďarov, v mestách ich je podľa neho až 63 %, z remeselníkov je ich 49 % a z obchodníkov 54 %, z čoho vyplýva, že maďarizácia je podľa neho tak povediac na dobrej ceste. Následne však priznáva, že maďarskosť priemyslu a obchodu je dôsledkom maďarizácie Židov, teda spomínaných 49 % a 54 % sú z veľkej väčšiny v skutočnosti len pomaďarčení Židia. Na porovnanie: Slovákov je podľa neho v Uhorsku 13 %, v mestách je ich 7 %, z remeselníkov je ich 15 % a z obchodníkov 9 %.
Autor považuje národnostné zloženie miest všade na svete, aj v Uhorsku, za kľúč k ovplyvňovaniu národnostného zloženia krajín. Rozoberá preto najmä štatistiku zmeny národnostného zloženia miest za posledných 50 rokov (t.j. od 30. rokov 19. storočia do roku 1880):
Literatúra a externé odkazy.
Pozri aj odkazy v článku Apponyiho školské zákony

</doc>
<doc id="31580" url="https://sk.wikipedia.org/wiki?curid=31580" title="6 Hebe">
6 Hebe

6 Hebe je veľká planétka v hlavnom pásme asteroidov.

</doc>
<doc id="31581" url="https://sk.wikipedia.org/wiki?curid=31581" title="7 Iris">
7 Iris

7 Iris je veľká planétka, jedna z najväčších v hlavnom pásme asteroidov.

</doc>
<doc id="31582" url="https://sk.wikipedia.org/wiki?curid=31582" title="8 Flora">
8 Flora

8 Flora je veľká a jasná planétka v hlavnom páse planétok.

</doc>
<doc id="31583" url="https://sk.wikipedia.org/wiki?curid=31583" title="9 Metis">
9 Metis

9 Metis je veľká planétka, jedna z najväčších v hlavnom pásme asteroidov.

</doc>
<doc id="31584" url="https://sk.wikipedia.org/wiki?curid=31584" title="10 Hygiea">
10 Hygiea

10 Hygiea je veľká planétka, štvrtá najväčšia v hlavnom páse planétok. Objavil ju 12. apríla 1849 Annibale de Gasparis v talianskom meste Neapol.

</doc>
<doc id="31588" url="https://sk.wikipedia.org/wiki?curid=31588" title="Veľká Rača">
Veľká Rača

Veľká Rača (, ) je najvyšší vrch Kysuckých Beskýd. Leží približne východne od Čadce. Vrcholom prechádza štátna hranica s Poľskom.
Poloha.
Nachádza sa na okraji centrálnej časti pohoria, v geomorfologickom podcelku Rača. Vrch leží na slovensko-poľskej hranici, na rozhraní Žilinského kraja a Sliezskeho vojvodstva. Veľkou Račou vedie hranica okresu Čadca a Powiatu żywieckeho a zasahuje na územie obcí Klubina a Rajcza. Masív sa nachádza v hlavnom hrebeni Kysuckých Beskýd, ktorým vedie rozvodnica povodí Dunaja a Visly. Slovenská, západná časť je odvodňovaná prítokmi Kysuce, východná časť odvádza vodu prítokmi rieky Soła. Severne na hrebeni leží Veľký Príslop (), južne Malá Rača () a západne sa nachádza Hladká (). Vrch leží v CHKO Kysuce a slovenskú časť chráni rovnomenná NPR. 
Opis.
Vrch je súčasťou horského chrbta, ktorý sa tiahne zo severu a južne od Malej Rače sa stáča východným smerom. Vedie ním štátna hranica i rozvodie Čierneho a Baltského mora. Vrchol leží zhruba juhovýchodne od okraja Oščadnice. Severozápadnú časť masívu odvodňujú prítoky Oščadnice, juhozápadnú Klubinský potok, smerujúci do Bystrice. Na poľskom území ležiace východné úpätie odvodňuje riečka Rycerka, ktorá ústi do rieky Soła. V západnej časti masívu sa nachádza rovnomenné stredisko zimných i letných športov.
Národná prírodná rezervácia.
Veľkú časť pokrýva národná prírodná rezervácia, vyhlásená v roku 1976 (ochranné pásmo ). Účel NPR je zachovanie zvyškov pôvodných lesov pralesovitého charakteru. Tiež sa tu vyskytujú pseudokrasové javy (Malá a Veľká skalná diera), na území Kysúc ojedinelé. 
Výhľady.
Vďaka nadmorskej výške a čiastočne odlesnenému vrcholu ponúka zaujímavé výhľady do okolia. Z odlesnených častí možno pozorovať najmä okolité beskydské vrchy a susedné pohoria, pričom jedinečný pohľad je najmä na Krivánsku Fatru, Moravsko-sliezske Beskydy a Sliezske Beskydy. Pri vhodných podmienkach je možné zhliadnuť i Oravské Beskydy, Oravskú Maguru a Tatry.
Turizmus.
Veľká Rača je najjednoduchšie prístupná z obce Oščadnica a jej rekreačného strediska "Dedovka". Výstup je nenáročný a trvá približne 2 hodiny. Blízko vrcholu sa na poľskej strane nachádza turistická chata. Vystúpiť na Raču sa dá aj z okolitých dedín, ako sú Zborov nad Bystricou a Stará Bystrica alebo taktiež z Poľska po žltej značke.
Blízko vrcholu sa nachádza lyžiarske centrum, ktoré prevádzkuje 3 sedačkové lanovky, pre potreby bežkárov slúži Kysucká lyžiarska magistrála. V lete je k dispozícii lanová a bobová dráha, trampolíny a lezecká stena.

</doc>
<doc id="31589" url="https://sk.wikipedia.org/wiki?curid=31589" title="Korunná krajina">
Korunná krajina

Ako korunná krajina (po nemecky "Kronland") sa označovali od roku 1849 jednotlivé hlavné územné jednotky (celého) Rakúskeho cisárstva a potom od roku 1867 už iba Predlitavska v rámci Rakúsko-Uhorska. 
Historicky išlo o územia, ktoré Habsburgovci postupne získali v strednej Európe, najmä v roku 1526. Pojem ako taký sa však používal až od roku 1849 a nesmie sa zamieňať so (staršími) pojmami rakúske krajiny a (habsburské) dedičné krajiny. Uhorsko po rakúsko-uhorskom vyrovnaní v roku 1867 stratilo štatút korunnej krajiny, čím sa celkové územie „korunných krajín“ stalo identické s „kráľovstvami a krajinami na ríšskej rade zastúpenými“, teda s Predlitavskom. 
Korunné krajiny monarchie nemali na rozdiel od územných celkov vo federatívnych štátoch (napr USA, Nemecko) charakter štátu. Chýbala im vlastná vláda a štátotvorný národ. Nikdy napríklad neexistovala štátna príslušnosť moravská. Napriek tomu spájali jednotlivé korunné krajiny historické, politické i právne osobitosti, takže boli viac než len správnymi celkami.
Na čele korunnej krajiny stál krajinský hajtman (Landeshauptmann) alebo miestodržiteľ (v Uhorsku ale napríklad v podstate palatín), ktorý predsedal správnemu aparátu. Tým bol v Uhorsku do roku 1848 uhorský snem ("krajinský snem"), ktorý cisárska vláda po revolučných udalostiach rozpustila a vznikli opäť až po roku 1860.

</doc>
<doc id="31590" url="https://sk.wikipedia.org/wiki?curid=31590" title="Kráľovská doména">
Kráľovská doména

Kráľovská doména alebo kráľov majetok (kráľovský majetok, majetok koruny) je označenie pre územia alebo majetky v stredoveku a (prevažne včasnom) novoveku, ktoré boli priamym vlastníctvom kráľa a neboli pridelené ako léno inému vlastníkovi.
Kráľovskú doménu spravovali priami poddaní kráľa alebo neskôr kráľovská komora. Tieto majetky slúžili na financovanie výdavkov panovníka alebo dvora. Dispozičné právo na nakladanie s týmito majetkami mohlo byť zákonom obmedzené, takže v mnohých krajinách ho panovník napríklad nesmel predať.

</doc>
<doc id="31594" url="https://sk.wikipedia.org/wiki?curid=31594" title="Okres Přerov">
Okres Přerov

Okres Přerov je okresom na strednej Morave, v Olomouckom kraji.
Jeho sídlom je mesto Přerov. Rozloha okresu je , počet obyvateľov 134 599 osôb (hustota obyvateľov 159,48 obyvateľov na , 62,64 % obyvateľov žije v mestách). V okrese Přerov je 104 obcí, z toho 5 miest.
V rámci Olomouckého kraja susedí s okresmi Prostějov a Olomouc, ďalej hraničí s okresom Nový Jičín Moravskoslezského kraja a okresmi Vsetín a Kroměříž Zlínského kraja. 
Krajina.
K 31. decembru 2003 má okres celkovú plochu , z toho:
Demografické údaje.
Stav k 31. decembru 2003:

</doc>
<doc id="31596" url="https://sk.wikipedia.org/wiki?curid=31596" title="Drevená sakrálna architektúra na Slovensku">
Drevená sakrálna architektúra na Slovensku

Drevená sakrálna architektúra je skvostom slovenskej ľudovej kresťanskej architektúry. Nachádza sa prevažne na severovýchode Slovenska a väčšina pochádza zo 17. a 18. storočia. Zvláštnosťou je, že objekty sú postavené výlučne z dreva a pri ich stavbe nemohol byť použitý ani jeden klinec. Vyznačujú sa originalitou a jedinečným technicko-umeleckým riešením. Na Slovensku sa zachovalo 59 drevených sakrálnych stavieb – 42 cerkví (38 gréckokatolíckych a 4 pravoslávne), 11 rímskokatolíckych kostolov a 6 evanjelických artikulárnych chrámov.
Architektúra.
Základná konštrukcia je zrubová. Okrem pravouhlých konštrukcií je možné nájsť tiež polygonálne konštrukčné tvary. Mnohé z nich sú trojdielne, čo symbolizuje Svätú trojicu. Tento symbol býva zvýraznený tiež trojicou smerom na západ sa zvyšujúcich veží. Šindľová strecha nesie tiež znaky ľudovej architektúry v podobe tesársko-rezbárskych geometrických ornamentov. Spôsobom ukladania šindľov, šalovacích dosák a líšt bývajú tiež uplatnené rozličné vzory. V dekoračných prvkoch sa používali aj kovové predmety. Pozornosť si zaslúžia železné kríže.
Základnou súčasťou drevených cerkví je ikonostas (z gréčtiny "eikon" = obraz a "stasis" = stavba), čo je vlastne drevená stena s obrazmi oddeľujúca oltár od ostatnej časti chrámu. Ikony sú umiestnené v presnom poradí, ich počet a kompozícia je vopred daná. Z umeleckého hľadiska spája ikonostas v sebe architektúru, maľbu a dekoratívnu drevorezbu. Interiér býva často zdobený nástennými a nástropnými maľbami. Námety malieb pochádzajú zo Starého a Nového zákona a maliari tak jednoduchými výrazovými prostriedkami oboznamovali ľud s ich obsahom.
Podľa historických prameňov bolo na Slovensku okolo 300 drevených sakrálnych stavieb, z ktorých sa nám zachovalo menej ako 70. 27 z nich bolo v roku 1968 vyhlásených za národnú kultúrnu pamiatku. Medzi najstaršie chrámy patria gotickým slohom ovplyvnené rímskokatolícke kostoly. Jedinečné sú tiež evanjelické artikulárne kazateľské chrámy s pôdorysom v tvare gréckeho kríža. Najpočetnejšiu skupinu tvoria drevené gréckokatolícke cerkvi, a to najmä z oblastí obývaných rusínskym etnikom. Vo väčšine chrámov sa pravidelne konajú bohoslužby.
Zoznam svetového kultúrneho dedičstva UNESCO.
Výbor Organizácie OSN pre výchovu, vedu a kultúru (UNESCO) na zasadnutí 8. júla 2008 v kanadskom Quebecu rozhodol o zaradení niektorých slovenských drevených chrámov do zoznamu Svetového kultúrneho a prírodného dedičstva. 
Ide o rímskokatolícke kostoly v Hervartove (okr. Bardejov) a Tvrdošíne, evanjelické artikulárne kostoly v Leštinách (okr. Dolný Kubín), Hronseku (okr. Banská Bystrica) a Kežmarku a gréckokatolícke chrámy v Ruskej Bystrej (okr. Sobrance), Bodružale a Ladomírovej (okr. Svidník).
Zoznam obcí s drevenými sakrálnymi stavbami.
Podľa zákona o ochrane pamiatok z 1987 roku boli dve kategórie pamiatok – kultúrne pamiatky a národné kultúrne pamiatky. V súčasnosti platný zákon č. 49/2002 Z.z. pozná už len jednu kategóriu pamiatok a to národné kultúrne pamiatky. Hrubo sú označené lokality – podľa bývalého zákona "národné kultúrne pamiatky" (NKP), teda tie najhodnotnejšie.

</doc>
<doc id="31600" url="https://sk.wikipedia.org/wiki?curid=31600" title="Bělotín">
Bělotín

Bělotín je obec v okrese Přerov. Jeho katastrálne územie má rozlohu a žije tu obyvateľov ("").

</doc>
<doc id="31601" url="https://sk.wikipedia.org/wiki?curid=31601" title="Beňov (okres Přerov)">
Beňov (okres Přerov)

Beňov je obec v Olomouckom kraji, v okrese Přerov, 6 km juhovýchodne od mesta Přerov, na ľavom brehu rieky Moštěnka. Obec má 674 obyvateľov (z toho na vlastný Beňov pripadá zhruba 600) a jej katastrálne územie má výmer 862 ha.

</doc>
